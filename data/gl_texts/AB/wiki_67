{"id": "175784", "revid": "1131", "url": "https://gl.wikipedia.org/wiki?curid=175784", "title": "Tour\u00e9m", "text": "Tour\u00e9m \u00e9 unha fregues\u00eda portuguesa do concello de Montalegre. En 2011 ti\u00f1a 151 habitantes, 34 menos ca en 2001. Ten unha superficie de 16,61 km\u00b2, cunha densidade de poboaci\u00f3n de 9,1 hab./km\u00b2. Eclesiasticamente pertence ao arciprestado de Barroso na diocese de Vila Real.\nXeograf\u00eda.\nA aldea de Tour\u00e9m \u00e9 a \u00fanica poboaci\u00f3n portuguesa situada ao norte da serra do Xur\u00e9s, na marxe esquerda do r\u00edo Salas, entre as aldeas galegas de Requi\u00e1s e Guntumil (concello de Mu\u00ed\u00f1os) e Rand\u00edn (concello de Calvos de Rand\u00edn). Cara ao leste est\u00e1n o antigo castelo da Pico\u00f1a e o territorio do Couto Mixto.\nParte da fregues\u00eda de Tour\u00e9m constit\u00fae, xunto con parte do concello de Mour\u00e3o, un dos dous pequenos exclaves de Portugal, separada do resto do territorio polo encoro de Salas, acced\u00e9ndose a ela a trav\u00e9s dunha ponte.\nHistoria.\nTour\u00e9m figura nunha doaz\u00f3n ao mosteiro de Celanova de 1065, sendo esta a primeira menci\u00f3n co\u00f1ecida. Recibiu carta foral do rei Sancho I de Portugal entre 1185 e 1211, permanecendo vencellado ao Castelo da Pico\u00f1a at\u00e9 a s\u00faa destruci\u00f3n contra 1650. Desde esa altura constitu\u00edu concello de seu at\u00e9 a reforma de Passos Manuel de 1836, cando foi incorporado ao concello de Montalegre.\nAt\u00e9 1868, data na cal entra en vigor o Tratado de Lisboa de 1864, estivo unido ao Couto Mixto mediante o Cami\u00f1o Privilexiado. Este cami\u00f1o atravesaba as terras de Calvos de Rand\u00edn en Galiza at\u00e9 o Couto e estaba delimitado por mour\u00f3ns ou marcos de pedra, marcados con diversos sinais, como cruces. Utilizado para o tr\u00e1nsito de persoas e de mercador\u00edas, as autoridades de \u00e1mbolos pa\u00edses non pod\u00edan realizar ningunha aprehensi\u00f3n dentro dos seus l\u00edmites, nin pod\u00edan molestar os seus usuarios.\nMalia pertencer desde antigo a Portugal, eclesiasticamente formou sempre parte da diocese de Ourense at\u00e9 1882. Ese ano, co obxectivo de facer coincidir os l\u00edmites civ\u00eds cos relixiosos, executouse unha bula do ano anterior pola cal foi incorporada \u00e1 arquidiocese de Braga. Esta adscrici\u00f3n fixo que, entre 1812 e 1814, o bispo ourens\u00e1n Pedro de Quevedo y Quintano se refuxiase na fregues\u00eda ao se negar a xurar a Constituci\u00f3n espa\u00f1ola de 1812, e o mesmo fixo o seu sucesor, D\u00e1maso Iglesias Lago, durante o Trienio liberal (1820-1823). En 1922 pasou a formar parte da nova diocese de Vila Real, igual c\u00e1s demais fregues\u00edas do distrito hom\u00f3nimo.\nDemograf\u00eda.\nTour\u00e9m aparece no \u00abnumeramento\u00bb de Xo\u00e1n III de Portugal con 51 veci\u00f1os en 1530. Dada a s\u00faa pertenza \u00e1 diocese de Ourense, aparece no reconto de 1571 levado a cabo para o repartimento pola Coroa de Castela dos mouriscos expulsados de Granada, onde consta que ti\u00f1a 76 veci\u00f1os. Faino tam\u00e9n no \"Censo dos Bispos\" de 1587, realizado igualmente na coroa castel\u00e1, figurando con 80 veci\u00f1os. Xa en 1706, na \"Corografia Portuguesa\" de Ant\u00f3nio Carvalho da Costa indic\u00e1banse 90 veci\u00f1os, mentres en 1796 aparece con 100."}
{"id": "175785", "revid": "98629", "url": "https://gl.wikipedia.org/wiki?curid=175785", "title": "Tenerife CB", "text": "O Tenerife Club de Baloncesto foi un equipo de baloncesto das cidades de Santa Cruz de Tenerife e San Crist\u00f3bal de La Laguna, nas Illas Canarias (Espa\u00f1a). Xogaba os seus partidos como local no Pabell\u00f3n Santiago Mart\u00edn, recinto con capacidade para 5\u00a0100 espectadores. O club desapareceu no ano 2013.\nHistoria.\nO Tenerife Baloncesto fundouse en 1996 pola fusi\u00f3n de varios equipos de Tenerife. Na temporada 1996\u221297 foi un dos equipo fundadores da Liga LEB, unha nova categor\u00eda creada como segunda divis\u00f3n do baloncesto espa\u00f1ol. Nesta primeira temporada disputou os seus partidos como local no pavill\u00f3n Rios Tejera da cidade de San Crist\u00f3bal de la Laguna. Na s\u00faa segunda tempada o club mudouse ao Pavill\u00f3n Municipal da capital tinerfe\u00f1a. Nesta temporada disputou o \"play-off\" de ascenso contra, xogando as semifinais ante o Murcia Airtel. Con todo, o equipo tinerfe\u00f1o perde por 3 xogos a 0. En 1999 o equipo volveu disputar un \"play-off\" de ascenso, caendo nesta ocasi\u00f3n fronte ao Gij\u00f3n Baloncesto. Esta temporada tam\u00e9n coincidiu co traslado do equipo ao Pabell\u00f3n Insular Santiago Mart\u00edn. Na temporada 2002\u221203 proclamouse campi\u00f3n da Copa do Pr\u00edncipe, e ao final desa mesma tempada ascendeu \u00e1 Liga ACB.\nNa s\u00faa primeira temporada na m\u00e1xima categor\u00eda, o club conseguiu acabar en d\u00e9cimo lugar, con dezaseis vitorias, as mesmas que conseguiu o oitavo clasificado que disputou os \"play-off\". Por\u00e9n, na seguinte temporada o equipo descende \u00e1 Liga LEB ap\u00f3s ocupar o \u00faltimo lugar con tan s\u00f3 oito vitorias. Nas seguintes cinco temporadas o club xoga na Liga LEB. Nos dous primeiros anos o club ocupa postos baixos na t\u00e1boa clasficatoria, mais na na temporada 2007\u221208 quedou a un partido de volver \u00e1 ACB despois de perder o \u00faltimo partido da final a 4 disputada en C\u00e1ceres contra o Bruesa GBC. Na seguinte tempada tam\u00e9n loitou polo ascenso, caendo en semifinais contra o Melilla Baloncesto. Na tempada 2009-10 o equipo finalizou a liga na metade da t\u00e1boa. En xu\u00f1o de 2010 o club renuncia a s\u00faa praza na Liga LEB para unificarse co Club Cantera Base 1939 Canarias, acordando que fose este o que ocupase a peaza na LEB Ouro e que o Tenerife servise como equipo filial e de canteira. A temporada 2012\u221213 fue la \u00faltima en la historia del club debido a problemas econ\u00f3micos.\nPatrocinios.\nAl\u00e9n de Tenerife Baloncesto, o club tivo diversos nomes ao longo da s\u00faa historia por motivos de patrocinio:\nAdestradores.\nOs seguintes son os adestradores do Tenerife desde a temporada 2000\u221201.\nPalmar\u00e9s.\nCopa Pr\u00edncipe"}
{"id": "175787", "revid": "89787", "url": "https://gl.wikipedia.org/wiki?curid=175787", "title": "Compa\u00f1eros", "text": "Compa\u00f1eros \u00e9 unha serie de televisi\u00f3n producida por Globomedia que supuxo durante case 5 anos unha referencia da televisi\u00f3n espa\u00f1ola, emitida por Antena 3 desde o 25 de marzo de 1998 ata o 16 de xullo de 2002.\nA serie.\nA pesar duns inicios algo preocupantes porque a audiencia non era todo o alta que se esperaba, na segunda tempada e coincidindo co cambio de Concha Velasco por Beatriz Carvajal a serie foi subindo lentamente en n\u00famero de espectadores. Con todo, non foi ata a 3\u00aa tempada cando se converteu na serie m\u00e1is vista xunto a \"M\u00e9dico de familia\", \"Periodistas\" (ambas de Globomedia) e \"Manos a la obra\", tam\u00e9n de Antena 3.\nA partir de a\u00ed o fen\u00f3meno fan foi crecendo cada vez m\u00e1is, public\u00e1ndose un libro e rod\u00e1ndose unha pel\u00edcula (\"No te fallar\u00e9\") dirixida por Manuel R\u00edos San Mart\u00edn cos mesmos personaxes, que foi un dos \u00e9xitos do ano 2001.\nA cuadrilla encabezada por Valle e Quimi (Eva Santolaria e Antonio Hortelano) gravou 95 cap\u00edtulos de aventuras e drama social mesturado con comedia e sempre acompa\u00f1ados por actores como Miguel Rell\u00e1n, Mar\u00eda Garral\u00f3n, Beatriz Carvajal, Tina S\u00e1inz ou Francis Lorenzo, entre outros.\nPor todo isto, \"Compa\u00f1eros\" converteuse nunha serie familiar, non s\u00f3 unha serie orientada ao p\u00fablico xuvenil, chegando a ter m\u00e1is de 6\u00a0500\u00a0000 espectadores no cap\u00edtulo 53, o m\u00e1is visto, no que secuestraban o colexio. A emisi\u00f3n deste episodio coincidiu casualmente coa entrega do Premio Ondas 1999 que recibiu a serie e serviu para dar a co\u00f1ecer a alg\u00fans dos personaxes doutra serie de Antena 3, \"Polic\u00edas, en el coraz\u00f3n de la calle\", que se estrear\u00eda pouco despois.\nA cuadrilla terminou o colexio como era natural e t\u00edvose que buscar a uns novos mozos que protagonizasen a serie. Tras un largu\u00edsimo \"casting\" apareceron David Janer e Bego\u00f1a Maestre como cabezas da nova cuadrilla (Mart\u00edn e Duna). A nova cuadrilla sobreviviu 26 cap\u00edtulos a\u00ednda que os \u00edndices de audiencia baixaron a segunda tempada ao enfrontarse a \"Operaci\u00f3n Triunfo\", que acaparou grandes cotas de pantalla.\nAntena 3 e Globomedia decidiron terminar a serie en xullo de 2002 (no episodio 121) cuns \u00faltimos cap\u00edtulos nos que se narraba a morte do personaxe de Beatriz Carvajal, Marisa, que alcanzaron unha media de 22,5% de share.\nPremios.\n1999\n2000\n2001\n2002"}
{"id": "175788", "revid": "98629", "url": "https://gl.wikipedia.org/wiki?curid=175788", "title": "James Johnston", "text": "James Roberto Johnston (nado o 25 de abril de 1980 en Kilmarnock, East Ayrshire) \u00e9 un baixista, vocalista e compositor escoc\u00e9s co\u00f1ecido polo seu traballo coa banda de rock alternativo Biffy Clyro.\nTraxectoria.\nJohnston naceu e medrou en Kilmarnock co seu irm\u00e1n xemelgo Ben (bater\u00eda de Biffy Clyro), e o seu irm\u00e1n m\u00e1is novo Adam Johnston (tecnico de bater\u00eda da banda).\nComezou a tocar o baixo co seu amigo do colexio Simon Neil e o seu irm\u00e1n Ben nunha banda chamada Screwfish en 1995. A banda acabar\u00edase convertendo en Biffy Clyro e Simon mudouse a Glasgow mentres Ben e James quedaron en Ayrshire. Ao pouco tempo foron descubertos polo representante Dee Bahl e asinaron coa discogr\u00e1fica Beggar's Banquet no ano 2001. "}
{"id": "175789", "revid": "98629", "url": "https://gl.wikipedia.org/wiki?curid=175789", "title": "Jubilee (filme de 2000)", "text": "Jubilee \u00e9 un filme independente dirixido por Michael Hurst que se estreou o 13 de abril do 2000 en Nova Zelandia."}
{"id": "175790", "revid": "23204", "url": "https://gl.wikipedia.org/wiki?curid=175790", "title": "Martin Swope", "text": "Martin Swope, nado o 1 de xu\u00f1o de 1955 en Ann Arbor, M\u00edchigan, foi o manipulador de son e t\u00e9cnico da banda de post-punk de Boston Mission of Burma entre 1979 e 1983, cando se separou debido a un ac\u00fafeno que lle dignosticaron ao vocalista e guitarrista Roger Miller. Uniuse \u00e1 m\u00e1is instrumental banda de rock cl\u00e1sico Birdsongs of the Mesozoic, onde tocaba a guitarra el\u00e9ctrica, en 1981 e deixouno en 1993. Rexeitou unirse novamente a Mission of Burma cando se reformou en 2002, e foi substitu\u00eddo por Bob Weston da banda Shellac."}
{"id": "175791", "revid": "22570", "url": "https://gl.wikipedia.org/wiki?curid=175791", "title": "Xeognosia", "text": "Xeognosia (do grego \u03b3\u1fc6 \"g\u0113\", 'Terra', e \u03b3\u03bd\u1ff6\u03c3\u03b9\u03c2 \"gn\u014dsis\", 'co\u00f1ecemento, ciencia') foi a denominaci\u00f3n que durante o s\u00e9culo XIX se lle deu \u00e1 rama da ciencia xeol\u00f3xica que ti\u00f1a como obxecto o estudo da estrutura da Terra, a orixe e disposici\u00f3n das capas rochosas e dos f\u00f3siles as s\u00faas mutuas relaci\u00f3ns.\nO termo \"xeognosia\" foi cu\u00f1ado polo pioneiro da mineralox\u00eda Abraham Gottlob Werner nos anos finais do s\u00e9culo XVIII.\nActualmente a xeognosia est\u00e1 incorporada \u00e1 xeolox\u00eda, sendo, en xeral, considerada como a orixe da actual xeolox\u00eda estrutural."}
{"id": "175793", "revid": "23204", "url": "https://gl.wikipedia.org/wiki?curid=175793", "title": "Jubilee", "text": "Co nome Jubilee, termo ingl\u00e9s para xubileu, podemos atopar:"}
{"id": "175795", "revid": "23204", "url": "https://gl.wikipedia.org/wiki?curid=175795", "title": "Xeolox\u00eda estrutural", "text": "A xeolox\u00eda estrutural \u00e9 a rama da xeolox\u00eda que estuda a xeometr\u00eda dos corpos rochosos, a s\u00faa distribuci\u00f3n espacial, tridimensional, e os procesos de deformaci\u00f3n que se producen nas estruturas xeol\u00f3xicas.\nAs estruturas geol\u00f3gicas poden ser primarias, que son aquelas orixinadas na formaci\u00f3n das rochas sedimentarias e \u00edgneas, tales como a estratificaci\u00f3n sedimentaria e estruturas de fluxo en magmas, e tect\u00f3nicas, que son orixinadas por deformaci\u00f3n das rochas baixo a acci\u00f3n de forzas.\nA \"xeolox\u00eda estrutural\" incl\u00fae caracter\u00edsticas e superposici\u00f3ns con aspectos de xeomorfolox\u00eda, metamorfismo e xeotecnia.\nCo estudo da estrutura tridmiensional das rochas e as rexi\u00f3ns, poden facerse deduci\u00f3ns sobre a historia tect\u00f3nica do lugar, antigos ambientes xeol\u00f3xicos e acontecementos deformacionais."}
{"id": "175796", "revid": "98629", "url": "https://gl.wikipedia.org/wiki?curid=175796", "title": "Superliga espa\u00f1ola 2 de voleibol feminino", "text": "A Superliga 2 Feminina de Voleibol \u00e9 a segunda categor\u00eda do voleibol espa\u00f1ol e \u00e9 organizada pola Real Federaci\u00f3n Espa\u00f1ola de Voleibol (RFEVB). Esta competici\u00f3n naceu na tempada 2007-08 coa presenza de 10 equipos: 3 descendidos da Superliga, o perdedor da Fase de Promoci\u00f3n para o ascenso \u00e1 Superliga, e o resto dos clasificados nas catro primeiras posici\u00f3ns dos dous grupos da Liga FEV que non conseguiron ascender na tempada 2006-07. As renuncias permitiron o ascenso doutros equipos.\nNormativa.\nSistema de competici\u00f3n.\nO sistema de puntuaci\u00f3n \u00e9 o seguinte:\nCon este sistema de puntuaci\u00f3n na clasificaci\u00f3n, en caso de empate a puntos val\u00f3rase como primeira opci\u00f3n o n\u00famero de vitorias.\nAscensos e Descensos.\nFinalizada a liga regular, os equipos clasificados nos postos 2\u00ba e 3\u00ba xogan un \"play-off\" final para determinar o 2\u00ba posto.\nAscenden directamente \u00e1 Superliga o equipo clasificado en primeiro lugar da Liga Regular e o ga\u00f1ador do \"play-off\".\nOs equipos que ocupan as posici\u00f3ns 11 e 12 na Liga regular descenden \u00e1 Liga FEV. No caso de que haxa 11 ou menos equipos participantes, unicamente descender\u00e1 o \u00faltimo clasificado."}
{"id": "175797", "revid": "56817", "url": "https://gl.wikipedia.org/wiki?curid=175797", "title": "Profundidade de campo", "text": "Por profundidade de campo ent\u00e9ndese tradicionalmente na \u00f3ptica, e na fotograf\u00eda en particular, como a zona na cal a imaxe captada polo obxectivo \u00e9 n\u00edtida, \u00e9 dicir, enfocada.\nTecnicamente \u00e9 o espazo de diante e de detr\u00e1s do plano enfocado, comprendido entre o primeiro e o \u00faltimo punto apreciablemente n\u00edtido reproducidos no mesmo plano de enfoque. \nCanto menor for a abertura do diafragma/iris (maior o valor), para unha mesma distancia do obxecto fotografado, maior ser\u00e1 a distancia do plano de foco a que os obxectos poden estar para permaneceren n\u00edtidos.\nA profundidade de campo aumenta en relaci\u00f3n inversa \u00e1 apertura, \u00e9 dicir, aumente canto m\u00e1is cerrado se encontra o diafragma ou o que \u00e9 o mesmo, canto maior sexa o n\u00famero f escolleito. Por exemplo, cun diafragma de f5,6 a profundidade de campo non ser\u00e1 moi ampla, mentres que cun diafragma de f11 ou de f16 ser\u00e1 considerable.\nPor outra banda, canto m\u00e1is cerca estea o motivo que a fotografar, menor ser\u00e1 a profundidade de campo, independentemente do diafragma seleccionado. Se se utilizan teleobxectivos tam\u00e9n se reduce a profundidade de campo. Con obxectivos angulares, a profundidade de campo aumenta."}
{"id": "175798", "revid": "89787", "url": "https://gl.wikipedia.org/wiki?curid=175798", "title": "Steven Isserlis", "text": "Steven Isserlis, nado en Londres (Inglaterra) o 19 de decembro de 1958, \u00e9 un violonchelista brit\u00e1nico. Destaca polo seu diverso repertorio, o seu son caracter\u00edstico (debido en parte ao emprego de cordas de tripa) e o seu fraseo. Estudou no Oberlin Conservatory of Music da localidade estadounidense de Oberlin (Ohio) e foi moi influenciado polo gran mestre ruso Daniil Shafran. En 1998 foi condecorado coa Orde do Imperio Brit\u00e1nico (\"Order of the British Empire\").\nBiograf\u00eda.\nIsserlis naceu o 19 de decembro de 1958 en Londres no seo dunha familia de m\u00fasicos. Seu av\u00f3, Julius Isserlis que era un xudeu ruso foi un dos doce m\u00fasicos que nos anos '20 do s\u00e9culo XX sa\u00edron de Rusia para promocionar a cultura rusa, mais nunca volveu. S\u00faa nai foi profesora de piano e seu pai foi m\u00fasico afeccionado. A s\u00faa irm\u00e1 Annette toca a viola, e a s\u00faa outra irm\u00e1 Rachel \u00e9 viol\u00ednista. Foi \u00e1 City of London School. Deixou a escola aos 14 anos e se trasladou a Escocia, onde estudou baixo a tutela de Jane Cowan. Foi fan dos Beatles, nos que se inspirou para o seu persoal peiteado. A s\u00faa familia apoiouno ao principio da s\u00faa carreira musical, mesmo cando non ga\u00f1aba moitos cartos.\nA s\u00faa muller Pauline, unha frautista, morreu en xu\u00f1o do 2010. O seu fillo, Gabriel Mara Isserlis, estuda actualmente cine no Rochester Institute of Technology.\nCarreira profesional.\nIsserlis toca como solista e m\u00fasico de c\u00e1mara. Ten colaborado coas orquestras sinf\u00f3nicas de Boston, Dallas e Toronto, Gewandhaus de Leipzig, Filadelfia e Philarmonia, e con directores como Ashkenazy, Oramo, Colin Davis, Koopman ou Eschenbach. O seu interese polos instrumentos de \u00e9poca levouno a desenvolver proxectos coa Orchestra of the Age of Enlightenment, a Academy of Ancient Music e Hogwood e a Orquestra dos campos El\u00edseos e Herreweghe, e a tocar a obra de Beethoven para chelo co fortepianista Robert Levin en Boston. Tam\u00e9n ten organizado multitude de festivais en colaboraci\u00f3n con m\u00fasicos do talle de Joshua Bell, Stephen Hough, Mikhail Pletnev, Andr\u00e1s Schiff, Denes Varjon e Tabea Zimmermann. Moitas novas obras para violonchelo foron escritas para el por compositores como John Tavener, Thomas Ades, Wolfgang Rihm, Carl Vine e Douglas Weiland.\nEn 1998 foi condecorado coa Orde do Imperio Brit\u00e1nico, e recolleu o galard\u00f3n co seu pai, xa que a s\u00faa nai morrera pouco tempo atr\u00e1s. Recibiu o Schumann Prize no 2000 pola cidade de Zwickau. \nToca o De Munck Stradivarius, cedido por The Nippon Music Foundation. Tam\u00e9n tocou un violonchelo Montagnana de 1740 e un Guadagnini de 1745.\nTam\u00e9n escribiu dous libros para nenos sobre as vidas de compositores famosos: o primeiro foi \"Why Beethoven Threw the Stew\" (Faber &amp; Faber, 2001), e o segundo \"Why Handel Waggled His Wig\" (Faber &amp; Faber, 2006). Tam\u00e9n escribiu tres historias que foron musicalizadas por Anne Dudley: \"Little Red Violin,\" \"Goldipegs and the Three Cellos,\" e \"Cindercella\" (Publicada por Universal Edition, Viena).\nIsserlis \u00e9 o director art\u00edstico da International Musicians Seminar, Prussia Cove en West Cornwall, onde toca e imparte clases.\nNo 2007, Isserlis fixo unha gravaci\u00f3n das Suites para Violonchelo de Bach que foi premiada cun \"Gramophone award\".\nIsserlis debutou dirixindo dende o violonchelo en febreiro do 2008 coa Irish Chamber Orchestra no National Concert Hall de Dubl\u00edn."}
{"id": "175799", "revid": "1888", "url": "https://gl.wikipedia.org/wiki?curid=175799", "title": "Jos\u00e9 Couso Permuy", "text": ""}
{"id": "175803", "revid": "85894", "url": "https://gl.wikipedia.org/wiki?curid=175803", "title": "Joan Manuel Grasas Rodr\u00edguez", "text": "Joan Manuel Grasas Rodr\u00edguez, nado en Barcelona o 9 de xullo de 1980, \u00e9 un xogador de h\u00f3ckey a pat\u00edns catal\u00e1n que actualmente xoga na posici\u00f3n de defensa no Dominicos da Coru\u00f1a (Galiza)."}
{"id": "175805", "revid": "89787", "url": "https://gl.wikipedia.org/wiki?curid=175805", "title": "Str\u010d prst skrz krk", "text": "Str\u010d prst skrz krk ( ) \u00e9 unha co\u00f1ecida oraci\u00f3n da lingua checa. \u00c9 un trabalinguas que significa \"insire o dedo pola gorxa\". Caracter\u00edzase pola s\u00faa total ausencia de vogais.\nA s\u00faa pronuncia segundo o Alfabeto Fon\u00e9tico Internacional ser\u00eda: . Na Rep\u00fablica Checa, \u00e9 posible mercar camisolas coa frase. \u00c9 ademais o subt\u00edtulo do xornal su\u00edzo \"La Distinction\"."}
{"id": "175806", "revid": "5132", "url": "https://gl.wikipedia.org/wiki?curid=175806", "title": "Strc prst skrz krk", "text": ""}
{"id": "175807", "revid": "23204", "url": "https://gl.wikipedia.org/wiki?curid=175807", "title": "Campo de concentraci\u00f3n de Neuengamme", "text": "O Campo de concentraci\u00f3n de Neuengamme foi un campo de concentraci\u00f3n nazi creado polas SS en 1938 preto da vila de Neuengamme, no distrito de Bergedorf da cidade de Hamburgo, Alema\u00f1a. Estivo en funcionamento desde 1938 at\u00e9 1945. Cara a fin da guerra, m\u00e1is da metade dos seus 106.000 internos morreran. Despois de ser usado por d\u00faas prisi\u00f3ns entre 1948 e 2004 polas autoridades de Hamburgo, o lugar hoxe serve como monumento. At\u00f3pase a 15 km do centro de Hamburgo, na zona de Vierlande.\nV\u00edtimas.\nOs presos eran de 28 nacionalidades (sovi\u00e9ticos (34.350), polacos (16.900), franceses (11.500), alem\u00e1ns (9.200), holandeses (6.950), belgas (4.800), daneses (4.800), e tam\u00e9n da comunidade xud\u00eda local, pero tam\u00e9n se incl\u00faen os comunistas, homosexuais, prostitutas, xitanos, Testemu\u00f1as de Xehov\u00e1, prisioneiros de guerra e outros moitos grupos perseguidos. Dos 106.000 presos case a metade morreron. 20.400 v\u00edtimas, listadas por nome no monumento de Neuengamme, morreron no campo de concentraci\u00f3n e nos subcampos. Na actualidade est\u00edmase que 26.800 presos morreron al\u00ed. Durante os derradeiros d\u00edas do campo e a \"evacuaci\u00f3n\" morreron preto de 17.000 persoas. Polo menos a cantidade de 42.900 v\u00edtimas pode ser verificada.\nPoboaci\u00f3n interna.\nEntre o 13 de decembro de 1938 e o 4 de maio de 1945 resultou morto arredor do 52% da poboaci\u00f3n de t\u00f3dolos \"kommandos\" dependentes de Neuengamme."}
{"id": "175808", "revid": "72012", "url": "https://gl.wikipedia.org/wiki?curid=175808", "title": "Campionato Mundial de F\u00f3rmula 1 de 1967", "text": "O Campionato Mundial de F\u00f3rmula 1 de 1967 foi a 18\u00aa tempada de F\u00f3rmula 1 organizado pola F\u00e9d\u00e9ration Internationale de l'Automobile (FIA), e a 10\u00aa Copa Internacional de construtores de F1. O campionato contou con once Grandes Premios que se iniciaron o 2 de xaneiro e finalizaron o 22 de outubro.\nResumo do campionato.\nNo Gran Premio de Holanda, Lotus patrocinado por Ford presentou o novo motor Cosworth DFV, motor que \u00eda ser un dos motores de carreiras mais extraordinarios de todos os tempos, ga\u00f1ador de 155 grandes premios, Le Mans e Indian\u00e1polis. A\u00ednda que Jim Clark ga\u00f1ou catro carreiras, Denny Hulme ga\u00f1ou o t\u00edtulo en virtude da s\u00faa maior regularidade.\nHistoricamente, Denny Hulme e o primeiro dos dous \u00fanicos pilotos que ga\u00f1aron o t\u00edtulo sen lograr unha pole posici\u00f3n na tempada. S\u00f3 Niki Lauda logrou repetir esta faza\u00f1a en .\nEquipos e pilotos.\nOs seguintes equipos e pilotos competiron no Campionato Mundial de F\u00f3rmula 1 de .\nClasificaci\u00f3n do Mundial de Pilotos de 1967.\nOs puntos para o Campionato Mundial de Condutores de 1967 outorg\u00e1ronse da seguinte forma 9-6-4-3-2-1 aos seis finalistas en cada carreira. S\u00f3 os cinco mellores resultados das primeiras seis carreiras e os catro mellores resultados das \u00faltimas cinco carreiras poder\u00edan ser computados por cada condutor.\n1 Pilotos non aptos para puntuar na F\u00f3rmula Un, porque pilotaron un F\u00f3rmula 2\nClasificaci\u00f3n do Mundial de Construtores de 1967.\nOs puntos para o Campionato Mundial de Construtores de 1967 outorg\u00e1ronse da seguinte forma 9-6-4-3-2-1 aos seis finalistas en cada carreira. S\u00f3 puntuaba o coche mellor clasificado de cada fabricante, en cada carreira. So contabilizaban os cinco mellores resultados das seis primeiras carreiras e os catro mellores resultados das \u00faltimas cinco carreiras. "}
{"id": "175809", "revid": "15381", "url": "https://gl.wikipedia.org/wiki?curid=175809", "title": "Borroa", "text": ""}
{"id": "175810", "revid": "89787", "url": "https://gl.wikipedia.org/wiki?curid=175810", "title": "JAK", "text": "O JAK Medlemsbank (banco dos cooperativistas do JAK), \u00e9 unha instituci\u00f3n financeira cooperativa, de propiedade dos seus membros, con sede en Sk\u00f6vde, Suecia. \"JAK\" \u00e9 o acr\u00f3nimo de \"Jord Arbete Kapital\" en sueco, isto \u00e9, \"capital do traballo da terra\".\nOs 35,000 cooperativistas (2008) ditan a direcci\u00f3n e a pol\u00edtica do banco. O consello de administraci\u00f3n \u00e9 elixido anualmente polos cooperativistas, a quen s\u00f3 se lles permite posu\u00edr unha acci\u00f3n do banco. JAK Medlemsbank non carga nin cobra xuros polos pr\u00e9stamos, un principio que partilla coa banca isl\u00e1mica. Todas as actividades do banco acontecen f\u00f3ra do mercado de capitais pois os seus cr\u00e9ditos son financiados s\u00f3 polos aforros dos cooperativistas. Na altura de 2008 os cooperativistas deran aforrado 97 mill\u00f3ns de euros, dos que 86 mill\u00f3ns d\u00e9ranse como cr\u00e9ditos aos cooperativistas.\nA banca JAK \u00e9 pos\u00edbel por un sistema de puntos de aforro: os membros acumulan puntos de aforro durante per\u00edodos de aforro, usan os puntos de aforro para pedir un cr\u00e9dito. A idea principal \u00e9 que se lle permite a calquera persoa tomar un pr\u00e9stamo para si mesmo na mesma medida que el permite \u00e1s outras persoas tomar pr\u00e9stamos a s\u00faa vez, e isto aforrando na s\u00faa conta. Por esta raz\u00f3n (pedir un cr\u00e9dito) os puntos de aforro ga\u00f1ados deben ser iguais aos puntos de aforro gastados para asegurar a sustentabilidade. Se un membro est\u00e1 tomando mais puntos de aforro dos que ten, el ven obrigado a continuar acumulando os as\u00ed chamados \"aforros a posteriori\" durante o per\u00edodo de reembolso. Os \"aforros a posteriori\" son unha cota fixada de di\u00f1eiro que debe ser aforrada \"despois\" (a posteriori) de concederse o cr\u00e9dito, de tal maneira que se poidan seguir ga\u00f1ando puntos de aforro. Deste xeito, no fin do per\u00edodo de reembolso, os puntos de aforro ga\u00f1ados ser\u00e1n iguais aos puntos de aforro gastados, e nesa altura o membro poder\u00e1 recuperar todos os seus \"aforros a posteriori\".\nHistoria.\nA sociedade cooperativa \"Jord Arbejde Kapital\" fundouse en Dinamarca durante a Gran Depresi\u00f3n, en 1931. A sociedade emitiu unha moeda local popular, que foi posteriormente ilegalizada polo goberno dan\u00e9s en 1933. A sociedade fundou en 1934 un sistema de cr\u00e9ditos e aforros libres de xuros e un sistema de trocos local. Ambos dous sistemas foron forzados a cerrar, mais o sistema de aforros e cr\u00e9ditos rexurdiu en 1944. Os experimentos bancarios da JAK danesa inspiraron un grupo en Suecia para desenvolver un proxecto xemelgo chamado \"Jord Arbete Kapital - Riksf\u00f6rening f\u00f6r Ekonomisk Frig\u00f6relse\" (Asociaci\u00f3n Nacional para Emancipaci\u00f3n Econ\u00f3mica) en 1965. Este grupo de pioneiros desenvolveu o sistema matem\u00e1tico baseado en puntos de aforro, chamado \"sistema de aforro equilibrado\". A asociaci\u00f3n medrou lentamente nos comezos e s\u00f3 recibiu unha licenza bancaria da autoridade supervisora financeira sueca a fins de 1997.\nFilosof\u00eda.\nSegundo a filosof\u00eda do JAK, a inestabilidade econ\u00f3mica \u00e9 o resultado da recadaci\u00f3n de intereses.\nJAK traballa baixo as seguintes premisas:\nO obxectivo derradeiro do JAK \u00e9 abolir o interese como un instrumento econ\u00f3mico e substitu\u00edlo con instrumentos que sexan no mellor proveito da xente. O primeiro prop\u00f3sito do banco \u00e9 ofertar un instrumento financeiro vi\u00e1bel aos seus membros, sustent\u00e1bel para o medio ambiente e ao servizo da econom\u00eda local.\nPertenza.\nA mercadotecnia para o JAK est\u00e1 feita primeiramente por voluntarios e publicidade de boca en boca. Arredor de 550 membros organizados en 28 axencias locais traballan sen cobrar espallando a idea do JAK e procurando novos membros. Ac\u00e9ptanse dep\u00f3sitos e danse pr\u00e9stamos en coroas suecas. Garant\u00edas persoais ou hipotecas s\u00f3 son concedidas se a propiedade do fiador \u00e9 sueca. \u00c9 obrigatorio ser morador en Suecia para solicitar cr\u00e9dito co JAK. Os aforros dos membros est\u00e1n cubertos pola garant\u00eda de dep\u00f3sitos do sistema bancario sueco."}
{"id": "175813", "revid": "5132", "url": "https://gl.wikipedia.org/wiki?curid=175813", "title": "Liga Mexicana de B\u00e9isbol", "text": "A Liga Mexicana de B\u00e9isbol, ou LMB, \u00e9 o principal campionato de liga de b\u00e9isbol profesional que se disputa en M\u00e9xico. Tr\u00e1tase dunha liga de ver\u00e1n, a diferenza doutras ligas de b\u00e9isbol mexicanas menos importantes que discorren durante os meses de outono e inverno (como a Liga Mexicana do Pac\u00edfico, ou LMP). As\u00ed pois, a LMB comeza cada ano en marzo e remata en agosto cos \"play offs\".\nPolo n\u00famero de espectadores que enchen os estadios, a LMB \u00e9 a cuarta liga de b\u00e9isbol m\u00e1is importante do mundo, despois da MLB norteamericana, da NPB xaponesa e da KBO surcoreana.\nLiga menor.\nA Liga Mexicana de B\u00e9isbol naceu no ano 1925 e dende 1955 forma parte do b\u00e9isbol organizado norteamericano. A LMB \u00e9 unha \"minor league\" de nivel AAA, o que quere dicir que ten a m\u00e1xima categor\u00eda dentro da estrutura das ligas menores da MLB norteamericana. As ligas menores son torneos asociados \u00e1 MLB nas que os equipos traballan cos seus xogadores, con promesas sa\u00eddas do sistema deportivo universitario norteamericano e con outros xogadores que os equipos da MLB queren po\u00f1er a proba. Moitos equipos da Liga Mexicana de B\u00e9isbol te\u00f1en acordos asinados en exclusiva con equipos da \"Major League Baseball\" para a cesi\u00f3n de xogadores. A Liga Mexicana de B\u00e9isbol ten a particularidade de ser a \u00fanica competici\u00f3n pertencente \u00f3 b\u00e9isbol organizado norteamericano que est\u00e1 enteiramente f\u00f3ra dos Estados Unidos.\nFormato.\nO campionato 2011 xogouse a 40 series, 24 fronte a rivais da mesma zona (catro fronte a cada equipo, dous como local e dous como visitante), e 14 fronte a rivais da outra zona (dous fronte a cada equipo, un como local e un como visitante). Os primeiros 90 encontros se xog\u00e1ronse en series de tres (30 series), mentres que as series restantes se xogaron a dous partidos (10 series). En total cada equipo xogou 110 encontros. No medio da tempada regular, a finais de maio, xogouse un \"encontro das estrelas\".\n\u00d3 remate da tempada regular, os catro mellores equipos de cada zona xogaron os \"play offs\". Primeiro o primeiro de cada zona fronte \u00f3 cuarto, e o segundo fronte \u00f3 terceiro, en eliminatorias \u00f3 mellor de sete encontros. Despois os ga\u00f1adores de cada eliminatoria enfront\u00e1ronse entre si nas series do campionato \u00f3 mellor de sete encontros. Os equipos campi\u00f3ns de cada zona (Norte e Sur) enfront\u00e1ronse por \u00faltimo nas series finais, tam\u00e9n \u00f3 mellor de sete encontros, e o ga\u00f1ador foi o Campi\u00f3n da Liga Mexicana de B\u00e9isbol. Nas Series Finais ten vantaxe de campo o equipo pertencente \u00e1 zona que ga\u00f1a no \"encontro das estrelas\".\nCampi\u00f3ns.\nOs equipos m\u00e1is dominadores da historia da LMB son os Diablos Rojos del M\u00e9xico, os Tigres de Quintana Roo e os Sultanes de Monterrey, con 16, 12 e 10 t\u00edtulos respectivamente."}
{"id": "175814", "revid": "5749", "url": "https://gl.wikipedia.org/wiki?curid=175814", "title": "Noise punk", "text": ""}
{"id": "175817", "revid": "88215", "url": "https://gl.wikipedia.org/wiki?curid=175817", "title": "Liga Feminina de Baloncesto", "text": "A Liga Feminina, co\u00f1ecida por motivos de patrocinio como Liga Feminina Endesa, \u00e9 a principal competici\u00f3n de clubs de baloncesto feminino que se disputa actualmente en Espa\u00f1a. Organizada pola Federaci\u00f3n Espa\u00f1ola de Baloncesto, ao contrario que a Liga ACB, que \u00e9 organizada pola Asociaci\u00f3n de Clubs de Baloncesto, disp\u00fatase anualmente dende 1964. Actualmente forman parte da competici\u00f3n dezaseis equipos, dos cales os oito primeiros clasif\u00edcanse para xogar as eliminatorios polo t\u00edtulos e os dous \u00faltimos descenden.\nSistema de competici\u00f3n.\nHabitualmente a liga est\u00e1 formada por 14 equipos, pero na tempada 2020/21 xogan 16 equipos, despois de que non houbese descensos na tempada anterior por mor da pandemia por coronavirus. O sistema de competici\u00f3n \u00e9 similar ao da Liga ACB, no que cada equipo xoga contra os demais dous partidos, un na s\u00faa cancha e outro en terreo rival. Ao final da liga regular, os oito mellores equipos se xogan o t\u00edtulo nunha eliminatoria. Para a clasificaci\u00f3n para as competici\u00f3ns europeas, os tres mellores clasificados disputan a Euroliga, mentres que os outros equipos xogan na EuroCup.\nEquipos.\nOs seguintes son os equipos que compiten na temporada 2021\u221222 da Liga Endesa. "}
{"id": "175818", "revid": "19415", "url": "https://gl.wikipedia.org/wiki?curid=175818", "title": "Joan Manuel Grasas i Rodr\u00edguez", "text": ""}
{"id": "175821", "revid": "89787", "url": "https://gl.wikipedia.org/wiki?curid=175821", "title": "Di\u00e1rio Liberdade", "text": "Di\u00e1rio Liberdade \u00e9 un xornal electr\u00f3nico de li\u00f1a editorial anticapitalista realizado en Galiza e de \u00e1mbito lus\u00f3fono. Conta con colaboradores galegos, portugueses e brasileiros. As s\u00faas linguas de publicaci\u00f3n son o portugu\u00e9s e o galego, este \u00faltimo na s\u00faa normativa oficial e na proposta pola AGAL.\nHistoria e li\u00f1a editorial.\nPublicado o 8 de febreiro de 2010, prom\u00f3veo a Associa\u00e7om Cultural Di\u00e1rio Liberdade, con sede en Ferrol, e non ten fins lucrativos. Os obxectivos do Di\u00e1rio Liberdade son a \"dinamizaci\u00f3n e participaci\u00f3n activa dos sectores m\u00e1is desfavorecidos da sociedade na difusi\u00f3n da informaci\u00f3n que producen e/ou lles di a respecto\". Tam\u00e9n a defensa da pluralidade informativa e a independencia dos poderes econ\u00f3micos e empresariais est\u00e1n entre os seus obxectivos.\nO Di\u00e1rio Liberdade incl\u00fae todo o abano ideol\u00f3xico da esquerda tradicionalmente denominada revolucionaria, exclu\u00edndo a abertamente reformista: a\u00ed recollen as diferentes familias do comunismo e dos chamados novos movementos sociais (feminismo, ecoloxismo, antimilitarismo etc. ). Tam\u00e9n asomen unha posici\u00f3n independentista galega.\nA li\u00f1a editorial do Di\u00e1rio Liberdade ten unha posici\u00f3n reintegracionista."}
{"id": "175822", "revid": "1131", "url": "https://gl.wikipedia.org/wiki?curid=175822", "title": "Un cranio furado", "text": "Un cranio furado (A Skull in Connemara no seu t\u00edtulo orixinal en ingl\u00e9s) \u00e9 unha peza teatral escrita polo dramaturgo irland\u00e9s Martin McDonagh en 1997.\nSinopse.\nOs feitos acontecen na vila irlandesa de Connemara, onde o enterrador, Mick, ten que trafegar os restos da muller, falecida hai sete anos nun accidente de tr\u00e1fico. Por\u00e9n, outras persoas das que viven en Connemara non cren que a morte da muller de Mick fose produto dun accidente.\nAdaptaci\u00f3n galega.\nO texto foi adaptado por Avelino Gonz\u00e1lez en 2010 para un espect\u00e1culo de Produci\u00f3ns Teatrais Exc\u00e9ntricas. A peza foi representada en 2010 e 2011 baixo direcci\u00f3n de Quico Cadaval. \nGalard\u00f3ns.\nO espect\u00e1culo obtivo cinco premios Mar\u00eda Casares: mellor traduci\u00f3n, mellor escenograf\u00eda (Marcelino de Santiago, Kukas), mellor actor secundario (Santi Romay), mellor actor protagonista (Evaristo Calvo) e tam\u00e9n mellor espect\u00e1culo."}
{"id": "175823", "revid": "85894", "url": "https://gl.wikipedia.org/wiki?curid=175823", "title": "Pilar Otilia L\u00f3pez", "text": "Mar\u00eda Pilar Otilia L\u00f3pez Garc\u00eda, nada en Ramir\u00e1s en 1939, \u00e9 unha mestra e pol\u00edtica galega.\nTraxectoria.\nMestra de profesi\u00f3n, sucedeu a seu irm\u00e1n no cargo de alcalde do concello de Ramir\u00e1s en 1975. Foi a primeira muller alcaldesa da provincia de Ourense. Goberna coas siglas do PPdG. Tras obter numerosas maior\u00edas absolutas, en 2007 obtivo 6 dos 11 escanos que compo\u00f1en o concello de Ramir\u00e1s; 5 deles ocupados polo BNG. En marzo de 2011 ratificou que se volver\u00eda a presentar \u00e1s elecci\u00f3ns municipais de 2011, nas que volveu obter a maior\u00eda absoluta.\nOstenta o r\u00e9cord de alcaldesa con m\u00e1is anos de mandato en Galicia, levando no cargo de forma ininterrompida desde 1975."}
{"id": "175828", "revid": "23204", "url": "https://gl.wikipedia.org/wiki?curid=175828", "title": "Campo de concentraci\u00f3n de W\u00f6bbelin", "text": "O campo de W\u00f6bbelin, preto da cidade de Ludwigslust, Alema\u00f1a, foi un subcampo do campo de concentraci\u00f3n de Neuengamme. As SS estableceran W\u00f6bbelin como casa dos prisioneiros que evacuaran doutros campos de concentraci\u00f3n, para evitar a s\u00faa liberaci\u00f3n por parte dos aliados. No seu apoxeo, W\u00f6bbelin albergou a 5.000 reclusos, a maior\u00eda dos cales sufr\u00edan de fame e enfermidades. O campo foi liberado o 2 de maio de 1945."}
{"id": "175832", "revid": "5863", "url": "https://gl.wikipedia.org/wiki?curid=175832", "title": "Ferm\u00edn Zelada de Andr\u00e9s", "text": "Ferm\u00edn Zelada de Andr\u00e9s Moreno, nado en Ferrol o 27 de novembro de 1912 e finado na Coru\u00f1a o 9 de xaneiro de 1997 no CHUAC. Foi un avogado, empresario e pol\u00edtico galego.\nTraxectoria.\nFillo do farmac\u00e9utico e alcalde de Ferrol Ferm\u00edn Zelada Varela, licenciouse en dereito pola Universidade de Santiago de Compostela e comezou a dar clase nesa mesma facultade cando rematou os seus estudos. A principios da d\u00e9cada de 1930 estivo vencellado \u00e1 conservadora Uni\u00f3n Regional de Derechas (da CEDA) na cidade compostel\u00e1. Por\u00e9n, logo participou da fundaci\u00f3n do n\u00facleo local de Falange Espa\u00f1ola na cidade, xunto co boticario V\u00edctor Mu\u00f1oz. Alistouse no bando nacionalista na Guerra Civil Espa\u00f1ola. Membro da Alianza Nacional Cat\u00f3lica de Propagandistas colaborou con Francisco Franco na xesti\u00f3n do Estado rebelde dende a s\u00faa sede de Burgos.\nOcupou diversos cargos na administraci\u00f3n franquista. As\u00ed foi nomeado delegado nacional de Traballo en 1940, gobernador civil nas Palmas en 1945, delegado nacional de Provincias \u2014un cargo que coordinaba os gobernadores civ\u00eds e depend\u00eda directamente do Secretario xeral do Movemento Nacional\u2014 entre 1945 e 1948, e procurador en Cortes en diversas lexislaturas, unhas veces por designaci\u00f3n e outras en raz\u00f3n dos cargos.\nEn 1948 foi nomeado xefe da asesor\u00eda xur\u00eddica do Banco Exterior de Espa\u00f1a, e sete anos m\u00e1is tarde, en 1955, accedeu \u00e1 secretar\u00eda xeral da entidade. Permaneceu nese cargo durante vinte e dous anos, ata que en 1977 se fixo coa s\u00faa presidencia, que retivo ata a s\u00faa xubilaci\u00f3n en decembro de 1982, cando foi substitu\u00eddo por Francisco Fern\u00e1ndez Ord\u00f3\u00f1ez. Membro do Consello privado do Conde de Barcelona, en 1977 foi designado senador polo rei Xo\u00e1n Carlos, e integrouse no grupo de Senadores Independentes, a fracci\u00f3n m\u00e1is conservadora dos senadores de designaci\u00f3n real.\nTam\u00e9n foi membro do consello de goberno da Editorial Cat\u00f3lica, un importante grupo de empresas editoriais espa\u00f1olas da \u00e9poca franquista.\nVida persoal.\nCasou con Mar\u00eda del Carmen Jurado Herrera, e entre os seus dez fillos c\u00f3ntanse o pintor coru\u00f1\u00e9s Miguel Zelada Jurado e o embaixador Ferm\u00edn Zelada Jurado. A s\u00faa vivenda familiar estaba situada en Montrove (Oleiros). Unha das s\u00faas fillas faleceu no accidente de Montrove."}
{"id": "175833", "revid": "1131", "url": "https://gl.wikipedia.org/wiki?curid=175833", "title": "Ferm\u00edn Zelada", "text": "O nome de Ferm\u00edn Zelada pode referirse a:"}
{"id": "175843", "revid": "72012", "url": "https://gl.wikipedia.org/wiki?curid=175843", "title": "Ferm\u00edn Zelada Jurado", "text": "Ferm\u00edn Zelada Jurado, nado o 2 de xu\u00f1o de 1940 en Lisboa e finado o 7 de maio de 2005 na Habana, foi un diplom\u00e1tico galego.\nTraxectoria.\nNeto do alcalde de Ferrol Ferm\u00edn Zelada Varela e fillo do presidente do Banco Exterior de Espa\u00f1a Ferm\u00edn Zelada de Andr\u00e9s Moreno, Ferm\u00edn Zelada Jurado licenciouse en dereito e ingresou na carreira diplom\u00e1tica en 1965. Despois de percorrer diversas embaixadas e postos na administraci\u00f3n espa\u00f1ola, en 1987 \u00e9 designado polo Ministro de Asuntos Exteriores, Francisco Fern\u00e1ndez Ord\u00f3\u00f1ez, director xeral de Pol\u00edtica Exterior para Europa, cargo no que permanece ata que en 1991 accede \u00e1 embaixada de Espa\u00f1a en Irlanda. En 1997 cesa no seu posto en Dubl\u00edn ao ser destinado como embaixador de Espa\u00f1a en Israel, posto no que permanece ata 2001. Nese ano, \u00e9 designado molo ministro de Asuntos Exteriores, Josep Piqu\u00e9 como embaixador en misi\u00f3n especial para a Coordinaci\u00f3n das Relaci\u00f3ns cos pa\u00edses do C\u00e1ucaso e Asia Central."}
{"id": "175844", "revid": "17209", "url": "https://gl.wikipedia.org/wiki?curid=175844", "title": "Toribio de Li\u00e9bana", "text": ""}
{"id": "175845", "revid": "1093", "url": "https://gl.wikipedia.org/wiki?curid=175845", "title": "Carles Casajuana i Palet", "text": ""}
{"id": "175846", "revid": "25871", "url": "https://gl.wikipedia.org/wiki?curid=175846", "title": "Ferm\u00edn Zelada Varela", "text": "Ferm\u00edn Zelada Varela, nado en Cari\u00f1o (daquela concello de Ortigueira) o 21 de decembro de 1873 e finado en Santiago de Compostela o 21 de xullo de 1971, foi un farmac\u00e9utico e pol\u00edtico galego.\nTraxectoria.\nO seu pai, Ferm\u00edn Jos\u00e9 Zelada, natural de Ferrol, era farmac\u00e9utico (ter\u00eda farmacia al\u00ed cando menos a partir de 1880), e ao tempo copropietario dunha importante factor\u00eda de salgadura de peixe en Cari\u00f1o, onde viv\u00edan os seus pais na tempada da costeira da sardi\u00f1a, entre xu\u00f1o e xaneiro, polo que a s\u00faa infancia alternou entre as d\u00faas vilas. \nEstudou na facultade de Farmacia da Universidade de Santiago de Compostela. O seu expediente de grao de licenciado en Farmacia acadouno no curso 1893-1894. Un dos seus condisc\u00edpulos foi Pascual Torres Crego, que estableceu unha farmacia en Ortigueira en 1895. En 1904 trasladou o seu expediente acad\u00e9mico \u00e1 Universidade Central de Madrid, para facer a tese de doutoramento. O t\u00edtulo de Doutor en Farmacia leva data do 25 de outubro de 1905.\nDesempe\u00f1ou o cargo de Subdelegado de Farmacia no partido xudicial de Ferrol e de Ortigueira durante varias d\u00e9cadas. En 1930 foi designado profesor axudante de clases pr\u00e1cticas na facultade de Farmacia da USC, naquel momento instalada no pazo de Fonseca. Dende 1935 foi tam\u00e9n auxiliar temporal de Bot\u00e1nica Descritiva e Materia Farmac\u00e9utica Vexetal. En agosto de 1936, semanas despois do golpe de Estado, participou na creaci\u00f3n do Laboratorio de Farmacia Militar, que preparou medicamentos e material de curas para o ex\u00e9rcito franquista.\nCarreira pol\u00edtica.\nEn Ferrol foi presidente da Juventud Conservadora e concelleiro entre 1909 e 1911. Por Real Orde do Goberno Civil foi designado alcalde de Ferrol en decembro de 1913 en substituci\u00f3n de Emilio Ant\u00f3n Ibole\u00f3n, e presentou a s\u00faa dimisi\u00f3n en xullo de 1915.\nDespois de 1936 foi designado membro da Comisi\u00f3n Xestora da Corporaci\u00f3n Municipal de Santiago de Compostela. Ocupou o posto de tenente de alcalde de Fomento (urbanismo), chegando a ser Alcalde accidental en 1940, cando se publicou un Bando anunciando a exposici\u00f3n p\u00fablica do Proxecto de Zona da Residencia Universitaria \u2014hoxe campus Sur da USC\u2014, obra do arquitecto Jenaro de la Fuente.\nVida persoal.\nPouco despois de rematar a carreira, en 1895, casou con Milagros de Andr\u00e9s Moreno Lamas, natural de Santiago. Con ela tivo seis fillos: Mar\u00eda del Milagro, Socorro, Mar\u00eda Teresa, Ferm\u00edn, Mar\u00eda Victoria e Matilde. O seu \u00fanico fillo var\u00f3n, Ferm\u00edn Zelada de Andr\u00e9s Moreno, chegou a ser gobernador civil de Las Palmas e presidente do Banco Exterior de Espa\u00f1a.\nViviu en Ferrol ata 1929, ano no que se trasladou \u00e1 s\u00faa residencia de Santiago, ao iniciar o seu fillo Ferm\u00edn a carreira de Dereito."}
{"id": "175847", "revid": "12452", "url": "https://gl.wikipedia.org/wiki?curid=175847", "title": "Conde de Barcelona", "text": ""}
{"id": "175848", "revid": "22795", "url": "https://gl.wikipedia.org/wiki?curid=175848", "title": "Domingo Font\u00e1n Rodr\u00edguez", "text": ""}
{"id": "175849", "revid": "22795", "url": "https://gl.wikipedia.org/wiki?curid=175849", "title": "Xos\u00e9 Ant\u00f3n Fraga V\u00e1zquez", "text": ""}
{"id": "175850", "revid": "22795", "url": "https://gl.wikipedia.org/wiki?curid=175850", "title": "Jorge Mira P\u00e9rez", "text": ""}
{"id": "175851", "revid": "22795", "url": "https://gl.wikipedia.org/wiki?curid=175851", "title": "Olaia Naveiras Torres-Quiroga", "text": ""}
{"id": "175852", "revid": "1131", "url": "https://gl.wikipedia.org/wiki?curid=175852", "title": "Editorial Cat\u00f3lica", "text": "Editorial Cat\u00f3lica \u00e9 unha editorial espa\u00f1ola asociada \u00e1 Igrexa Cat\u00f3lica que xogou un importante papel na Espa\u00f1a do s\u00e9culo XX.\nHistoria.\nImpulsada pola Asociaci\u00f3n Cat\u00f3lica de Propagandistas que presid\u00eda \u00c1ngel Herrera Oria, foi fundada en 1911 ante a pol\u00edtica de Jos\u00e9 Canalejas co obxectivo de crear un gran diario cat\u00f3lico independente. Formouse como unha sociedade an\u00f3nima por acci\u00f3ns nominativas.\nDurante os anos da II Rep\u00fablica, os diarios m\u00e1is importantes da Editorial Cat\u00f3lica, en especial \"El Debate\", acataron activamente a doutrina do papa Le\u00f3n XIII.\nDispu\u00f1a en 1936, meses antes de iniciarse a Guerra Civil espa\u00f1ola, dos diarios madrile\u00f1os \"El Debate\" e \"Ya\", ademais de \"El Ideal Gallego\", \"La Verdad\", \"Ideal\" e \"Hoy\" de Badaxoz, a \"Biblioteca Pax\" e o semanario infantil \"Jerom\u00edn\", ademais doutras publicaci\u00f3ns semanais de menor importancia e unha axencia de noticias propia, Logos. Durante a Guerra Civil pasou a ser controlada por persoas pr\u00f3ximas a Francisco Franco, pero volveu \u00e1 Igrexa ao finalizar a contenda. Foi elixido como Presidente do Consello de Administraci\u00f3n Antonio Escudero.\nA editorial atop\u00e1base en mala situaci\u00f3n econ\u00f3mica; as instalaci\u00f3ns de Madrid sufriran graves danos, desapareceran os materiais para as linotipias, perd\u00e9rase a documentaci\u00f3n relativa aos accionistas etc. En novembro de 1939 constitu\u00eduse unha oficina encargada da recuperaci\u00f3n de documentos, que chegou \u00e1 identificaci\u00f3n de preto de 4.500 accionistas. Tivo que reformar o seu plan de publicaci\u00f3ns: ademais de \"El Debate\", deixaron de publicarse \"Jerom\u00edn\", \"Lecturas para todos\" e \"Biblioteca Pax\". Para sa\u00edr do marasmo econ\u00f3mico contratouse a impresi\u00f3n nos talleres da Editorial Cat\u00f3lica de \"El Alc\u00e1zar\", a \"Hoja Oficial del Lunes\", \"Informaci\u00f3n Jur\u00eddica\", \"La Biblioteca Teatral\", \"El Magisterio Espa\u00f1ol\", \"Redenci\u00f3n\", \"Ecclesia\" e \"Signo\", publicaci\u00f3ns que non pertenc\u00edan \u00e1 empresa. Ademais, inici\u00e1ronse novos xornais: o 16 de xaneiro de 1940 viu a luz o primeiro n\u00famero do semanario \"D\u00edgame\", dirixido polo debuxante e humorista, K-Fito, que foi rendible desde o comezo, e en 1941 adquire a revista \"Letras\", que en 1942 se transformou nunha revista de fogar.\nEn 1942 xa conseguira unha situaci\u00f3n econ\u00f3mica desafogada. Dispu\u00f1a en Madrid do diario Ya, que comezaba a consolidarse como un dos de maior lectura en Espa\u00f1a, o semanario \"D\u00edgame\" e a revista \"Letras\". Era propietaria de \"Ideal\" de Selecta, o \"Hoy\" de Badaxoz e ti\u00f1a unha participaci\u00f3n importante na Editorial Celta, propietaria do Ideal Gallego da Coru\u00f1a. Ademais, manti\u00f1a a axencia de noticias, Logos, coas s\u00faas d\u00faas secci\u00f3ns de Informaci\u00f3n e Colaboraci\u00f3n. Adquiriu unha participaci\u00f3n na sociedade propietaria do \"Diario Regional\" de Valladolid e en 1943 unha parte das acci\u00f3ns da sociedade que editaba \"La Verdad\", de Murcia, que pasou a ser filial.\nEn 1943 e do tronco da Editorial Cat\u00f3lica naceu tam\u00e9n a Biblioteca de Autores Cristianos, (B.A.C.), inspirada por M\u00e1ximo Cuervo, o seu director at\u00e9 1970, e Jos\u00e9 Mar\u00eda S\u00e1nchez de Munia\u00edn, de longa traxectoria."}
{"id": "175853", "revid": "85894", "url": "https://gl.wikipedia.org/wiki?curid=175853", "title": "Miguel Zelada", "text": "Miguel Zelada Jurado, nado na Coru\u00f1a en 1942, \u00e9 un pintor galego.\nTraxectoria.\nFillo do daquela Delegado Nacional de Traballo do goberno franquista, Ferm\u00edn Zelada de Andr\u00e9s Moreno, pasou a s\u00faa infancia e mocidade en Madrid, onde se licenciou en Econ\u00f3micas. Regresou \u00e1 cidade da Coru\u00f1a en 1966 e comezou a expo\u00f1er en 1976. En 1980 consegue expo\u00f1er na sala Kandinsky de Madrid.\nAlgunhas das s\u00faas obras pertencen \u00e1 Colecci\u00f3n Afundaci\u00f3n.\n\u00c9 presidente da Asociaci\u00f3n de Artistas Coru\u00f1eses."}
{"id": "175855", "revid": "5863", "url": "https://gl.wikipedia.org/wiki?curid=175855", "title": "Jos\u00e9 Mar\u00eda L\u00f3pez Ram\u00f3n", "text": "Jos\u00e9 Mar\u00eda L\u00f3pez Ram\u00f3n, nado en Santiago de Compostela o 19 de abril de 1916 e finado en Ferrol o 29 de abril de 2009, foi un militar, xornalista e pol\u00edtico galego.\nTraxectoria.\nDespois de pasar a s\u00faa infancia en Corcubi\u00f3n, licenciouse en dereito e en Filosof\u00eda e Letras na Universidade de Santiago de Compostela. Ingresou como militar de artiller\u00eda e en 1949 comezou a traballar como delegado en Ferrol do xornal \"El Correo Gallego\", trasladado recentemente da cidade departamental a Santiago de Compostela. Simultaneou ese posto co de director da emisora de radio La Voz de Ferrol, de 1950 a 1963.\nEn 1959 foi designado alcalde de Ferrol e escollido como procurador en Cortes en representaci\u00f3n dos concellos coru\u00f1eses. Nese tempo in\u00edcianse as obras da ponte das P\u00edas. En 1963 foi nomeado Gobernador civil de Ourense cargo que ocupou ata 1970, co que mant\u00e9n o posto de procurador que lles correspond\u00eda a todos os gobernadores civ\u00eds.\nAcadou o grao de coronel de artiller\u00eda no momento da s\u00faa xubilaci\u00f3n, e regresou a Ferrol, onde chegou a ser conselleiro delegado do xornal \"Ferrol Diario\"."}
{"id": "175856", "revid": "1131", "url": "https://gl.wikipedia.org/wiki?curid=175856", "title": "Bergara", "text": "Bergara (en castel\u00e1n \"Vergara\") \u00e9 un concello da provincia de Guip\u00fascoa, Pa\u00eds Vasco, pertencente \u00e1 comarca de Debagoiena. Conta cunha poboaci\u00f3n de 14.853 habitantes (2006). A extensi\u00f3n do termo municipal \u00e9 de 75,97\u00a0km\u00b2, cunha densidade de poboaci\u00f3n de 195,52 hab./km\u00b2. A s\u00faa altitude \u00e9 de 110 msnm.\nHistoria e caracter\u00edsticas.\nBergara considerouse historicamente como a capital de Debagoiena. A s\u00faa situaci\u00f3n no cruzamento de cami\u00f1os entre a v\u00eda de comunicaci\u00f3n da costa cant\u00e1brica coa meseta castel\u00e1, pola que se exportaba a la, e as rotas que se internaban en Guip\u00fascoa, por O\u00f1ati, Elgeta e Zumarraga, e en Biscaia, por Elorrio, favoreceu o seu crecemento e a s\u00faa riqueza econ\u00f3mica. Coa irrupci\u00f3n da industria a finais do s\u00e9culo XIX e principios do XX, Bergara converteuse nun importante centro fabril centrado nas industrias t\u00e9xtil e metal\u00farxica. A produci\u00f3n t\u00e9xtil chegou a ser tan importante e caracter\u00edstica que ao azul mah\u00f3n se lle chamou \"azul bergara\".\nNos libros escolares de \"Historia de Espa\u00f1a\", o nome da vila aparece na expresi\u00f3n o abrazo de Bergara. No s\u00e9culo XIX Bergara aparece nas turbulencias das d\u00faas primeiras Guerras Carlistas, onde se chegou a loitar nas s\u00faas r\u00faas. O 31 de agosto de 1839 as\u00ednase en Bergara o tratado de paz que por\u00eda fin \u00e1 Primeira Guerra Carlista no norte. O tratado fue asinado polos xenerais Rafael Maroto e Baldomero Espartero, os cales se abrazaron, polo que dito feito co\u00f1\u00e9cese como o abrazo de Bergara. O lugar, que se chamaba \"Aseurrunz-bide azpiko soluase\", pasou a denominarse \"Campo del Abrazo\" ou \"Campo del Convenio\"."}
{"id": "175859", "revid": "1131", "url": "https://gl.wikipedia.org/wiki?curid=175859", "title": "Xos\u00e9 Lu\u00eds Regueira", "text": "Xos\u00e9 Lu\u00eds Regueira Fern\u00e1ndez, nado en Goiriz (Vilalba) o 6 de xullo de 1958, \u00e9 un ling\u00fcista galego. Desde 2018 dirixe o Instituto da Lingua Galega.\nTraxectoria.\nEn 1982 licenciouse en Filolox\u00eda Rom\u00e1nica na Universidade de Santiago de Compostela, e en 1983 entregou a memoria de licenciatura, co t\u00edtulo \"O exordio estacional na l\u00edrica galorrom\u00e1nica medieval\". En 1989 conseguiu o doutoramento, coa tese \"A fala do norte da Terra Ch\u00e1: estudio descritivo\".\nTraballou como lector de castel\u00e1n na Universidade de Colonia, e posteriormente incorporouse ao cadro acad\u00e9mico da Universidade de Santiago, neste caso no departamento de Lingua Galega, onde \u00e9 catedr\u00e1tico. A s\u00faa investigaci\u00f3n estivo centrada na fon\u00e9tica e na fonolox\u00eda da lingua galega.\n\u00c9 membro do Instituto da Lingua Galega desde 1981, ocupou durante anos o posto de secretario e desde xu\u00f1o de 2018 \u00e9 o seu director. Tam\u00e9n estivo vinculado \u00e1 revista de investigaci\u00f3n \"Cadernos de Lingua\", da que actualmente (2011) \u00e9 coordinador. O 23 de marzo de 2011 foi escollido acad\u00e9mico da Real Academia Galega, lendo o 3 de xu\u00f1o de 2012 o seu discurso de entrada."}
{"id": "175860", "revid": "1131", "url": "https://gl.wikipedia.org/wiki?curid=175860", "title": "D\u00e9bora Campos", "text": "D\u00e9bora Campos V\u00e1zquez, nada en Buenos Aires en 1973, \u00e9 unha xornalista arxentina de expresi\u00f3n galega.\nTraxectoria.\nFilla de galegos, formouse en Ciencias da Comunicaci\u00f3n na Universidade de Buenos Aires. Traballou como xornalista en medios como \"Clar\u00edn\", \"El D\u00eda\", \"P\u00e1gina 12\", \"Vieiros\" ou a \"Radio Galega\". Profesora de xornalismo na universidade bonaerense, \u00e9 dinamizadora de actividades culturais galegas en Buenos Aires. Entre 2009 e 2012 foi membro da executiva da Asociaci\u00f3n Internacional de Estudos Galegos e dende setembro de 2012 \u00e9 a s\u00faa presidenta.\nO 25 de marzo de 2011 foi elixida acad\u00e9mica correspondente da Real Academia Galega."}
{"id": "175863", "revid": "22570", "url": "https://gl.wikipedia.org/wiki?curid=175863", "title": "Casdemendo, Gargant\u00f3s, San Cibrao das Vi\u00f1as", "text": "Casdemendo \u00e9 un lugar da parroquia de Gargant\u00f3s, no concello ourens\u00e1n de San Cibrao das Vi\u00f1as na comarca de Ourense."}
{"id": "175866", "revid": "56817", "url": "https://gl.wikipedia.org/wiki?curid=175866", "title": "\u00c1spera", "text": "O top\u00f3nimo galego \u00c1spera pode referirse a:"}
{"id": "175867", "revid": "23204", "url": "https://gl.wikipedia.org/wiki?curid=175867", "title": "Evaristo Mart\u00edn Freire", "text": "Evaristo Mart\u00edn Freire, nado en Piedrabuena (Cidade Real) o 29 de xu\u00f1o de 1904 e finado en Madrid o 17 de agosto de 1972, foi un pol\u00edtico espa\u00f1ol.\nTraxectoria.\nNado nunha familia de alcaldes e grandes propietarios agr\u00edcolas e gandeiros, licenciouse en Farmacia na Universidade Central de Madrid en 1919 e doutorouse no mesmo centro en 1926. \u00c1 s\u00faa volta a Cidade Real, mercou unha farmacia que era o centro da vida pol\u00edtica da cidade\nEn 1931 comeza a militar no Partido Agrario Espa\u00f1ol, que despois formar\u00eda parte da CEDA. En 1936, cando estoura a Guerra civil espa\u00f1ola at\u00f3pase en Portugal nunhas vacaci\u00f3ns, e as s\u00faas propiedades en Cidade Real son incautadas pola Rep\u00fablica. Evaristo Mart\u00edn al\u00edstase como voluntario no ex\u00e9rcito de Francisco Franco e ao rematar a contenda regresa a Cidade Real onde se incorpora \u00e1 direcci\u00f3n provincial de Falanxe Espa\u00f1ola. En 1943 accede \u00e1 presidencia da Deputaci\u00f3n de Cidade Real, o que lle permite ser ademais procurador en Cortes. Ocupa este cargo durante oito anos ata que \u00e9 destinado como gobernador civil \u00e1s Palmas. En 1954 trasl\u00e1dano a Alacant e finalmente en 1958 conv\u00e9rtese en gobernador civil da Coru\u00f1a.\nDurante os oito anos que estivo de gobernador coru\u00f1\u00e9s, Mart\u00edn Freire promoveu a concentraci\u00f3n parcelaria e instalouse na Coru\u00f1a a refinar\u00eda de Petronor (actual Repsol). En 1966 Manuel Fraga l\u00e9vao canda el para a estrutura administrativa do Ministerio de Informaci\u00f3n e Turismo. Logo da substituci\u00f3n de Fraga por Alfredo S\u00e1nchez Bella en 1969, presentou a s\u00faa dimisi\u00f3n (1972), e meses despois faleceu."}
{"id": "175871", "revid": "1093", "url": "https://gl.wikipedia.org/wiki?curid=175871", "title": "Osvaldo Dortic\u00f3s Torrado", "text": ""}
{"id": "175873", "revid": "1987", "url": "https://gl.wikipedia.org/wiki?curid=175873", "title": "Koichi Tanaka", "text": ", nado en Toyama o 3 de agosto de 1959, \u00e9 un qu\u00edmico xapon\u00e9s galardoado co Premio Nobel de Qu\u00edmica do ano 2002.\nTraxectoria.\nGraduouse en qu\u00edmica na Facultade de Enxe\u00f1er\u00eda na Universidade de T\u014dhoku en 1983. En abril daquel ano, \u00e9 asignado ao Laboratorio de Investigaci\u00f3n Central de Shimadzu Corporation, situada en Kioto. En maio de 1986 foi transferido ao Equipo de Divisi\u00f3n Cient\u00edfica dese departamento. En maio de 1989 ga\u00f1ou o Premio ao Est\u00edmulo da Sociedade de Espectroscop\u00eda de Masas do Xap\u00f3n.\nEn xaneiro de 1992, foi transferido temporalmente a KRATOS Analytic Ltd. (unha filial de Shimadzu Corporation) en Manchester (Inglaterra) por un ano. Isto era a s\u00faa primeira experiencia de residir no ultramar, e isto era unha experiencia desconcertante desde varios puntos de vista, o m\u00e1is prominente a lingua e a cultura.\nInvestigaci\u00f3ns cient\u00edficas.\nAdmirado polos seus colegas pola s\u00faa minuciosidade e a s\u00faa forma estruturada de traballo. \u00ab\u00c9, ata para par\u00e1metros xaponeses, un animal de traballo\u00bb, dixo Martin Resch, que traballa na empresa de aparellos de laboratorio Shimazu, do mesmo xeito que Tanaka, de 43 anos.\nTanaka adquiriu notoriedade en 1987, ao presentar nun simposio un m\u00e9todo de an\u00e1lise nova desenvolvido por el e chamado \u00abSoft Laser Disorption\u00bb, polo que as mol\u00e9culas de prote\u00edna son cargadas el\u00e9ctricamente con l\u00e1ser, para deixalas voar libremente e analizalas. Desta forma, tam\u00e9n \u00e9 posible analizar macromol\u00e9culas biol\u00f3xicas nun espectr\u00f3metro de masas. Actualmente dirixe o Departamento de investigaci\u00f3n da corporaci\u00f3n Shimadzu en Kioto.\nKoichi Tanaka recibiu o Premio Nobel de Qu\u00edmica en 2002, xunto con John Fenn por \u00abo desenvolvemento de m\u00e9todos de identificaci\u00f3n e de an\u00e1lise estrutural de macromol\u00e9culas biol\u00f3xicas\u00bb. O outro laureado en Qu\u00edmica ese ano foi Kurt W\u00fcthrich."}
{"id": "175876", "revid": "865", "url": "https://gl.wikipedia.org/wiki?curid=175876", "title": "Interscope", "text": ""}
{"id": "175877", "revid": "1093", "url": "https://gl.wikipedia.org/wiki?curid=175877", "title": "Chun Doo-Hwan", "text": ""}
{"id": "175879", "revid": "89787", "url": "https://gl.wikipedia.org/wiki?curid=175879", "title": "Xastr\u00e9", "text": "O xastr\u00e9 (tam\u00e9n chamado xastreu) \u00e9 un licor que se elabora nos concellos da comarca de Ver\u00edn.\nNo Entroido de Laza cel\u00e9brase a festa gastron\u00f3mica da Cachucha, Bica Branca, Xastr\u00e9 e Licor Caf\u00e9 de Laza.\nElaboraci\u00f3n.\nEn 1903 os monxes da orde dos Cartuxos chegaron a Tarragona e comezaron a elaborar un licor similar ao Chartreuse. A s\u00faa popularidade estendeuse ata Monterrei, onde a receita se modificou. O nome prov\u00e9n dunha das herbas usadas na elaboraci\u00f3n.\nElab\u00f3rase a partir de augardente, azucre e herbas silvestres. \u00c9 un licor de cor verde moi viva, de menor graduaci\u00f3n c\u00f3 licor caf\u00e9."}
{"id": "175883", "revid": "1093", "url": "https://gl.wikipedia.org/wiki?curid=175883", "title": "Llu\u00eds Dom\u00e8nech i Montaner", "text": ""}
{"id": "175884", "revid": "85894", "url": "https://gl.wikipedia.org/wiki?curid=175884", "title": "Loureses, Agu\u00eds, Os Blancos", "text": "Loureses \u00e9 un lugar da parroquia de Agu\u00eds, no concello ourens\u00e1n dos Blancos, na comarca da Limia. Segundo o Instituto Galego de Estat\u00edstica, no 2010 ti\u00f1a 91 habitantes (45 homes e 46 mulleres), un m\u00e1is ca en 2009."}
{"id": "175886", "revid": "85894", "url": "https://gl.wikipedia.org/wiki?curid=175886", "title": "O Mosteiro, Agu\u00eds, Os Blancos", "text": "O Mosteiro \u00e9 un lugar da parroquia de Agu\u00eds, no concello ourens\u00e1n dos Blancos, na comarca da Limia. Segundo o Instituto Galego de Estat\u00edstica en 2010 ti\u00f1a dezaoito habitantes (nove homes e nove mulleres), dous menos ca en 2009."}
{"id": "175887", "revid": "85894", "url": "https://gl.wikipedia.org/wiki?curid=175887", "title": "Os Blancos, Os Blancos, Os Blancos", "text": "Os Blancos \u00e9 un lugar da parroquia dos Blancos, no concello ourens\u00e1n dos Blancos, na comarca da Limia. Segundo o Instituto Galego de Estat\u00edstica, no 2010 ti\u00f1a 124 habitantes (70 homes e 54 mulleres), tres menos ca en 2009.\n\u00c9 a capital do concello ao que d\u00e1 nome."}
{"id": "175890", "revid": "22570", "url": "https://gl.wikipedia.org/wiki?curid=175890", "title": "Mouril, Os Blancos, Os Blancos", "text": "Mouril \u00e9 un lugar da parroquia dos Blancos, no concello ourens\u00e1n dos Blancos, na comarca da Limia."}
{"id": "175892", "revid": "85894", "url": "https://gl.wikipedia.org/wiki?curid=175892", "title": "O Outeiro, Os Blancos, Os Blancos", "text": "O Outeiro \u00e9 un lugar da parroquia dos Blancos, no concello ourens\u00e1n dos Blancos, na comarca da Limia. Segundo o Instituto Galego de Estat\u00edstica, no 2010 ti\u00f1a 19 habitantes (9 homes e 10 mulleres), o que sup\u00f3n que non variou o n\u00famero de habitantes con respecto ao ano 2009 cando ti\u00f1a 19 habitantes.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "175894", "revid": "1131", "url": "https://gl.wikipedia.org/wiki?curid=175894", "title": "Ouvigo, Os Blancos, Os Blancos", "text": "Ouvigo \u00e9 un lugar da parroquia dos Blancos, no concello ourens\u00e1n dos Blancos, na comarca da Limia. Segundo o Instituto Galego de Estat\u00edstica, no 2010 ti\u00f1a 62 habitantes (33 homes e 29 mulleres), o que sup\u00f3n un leve descenso con respecto ao ano 2009, cando ti\u00f1a 66 habitantes.\nNo lugar existe un complexo paleocristi\u00e1n formado por unha necr\u00f3pole e unha edificaci\u00f3n tardorromana. Foi escavado por Antonio Rodr\u00edguez Colmenero en 1971 logo de que o Museo de Ourense lle encargase facer o inventario da comarca da Limia."}
{"id": "175895", "revid": "85894", "url": "https://gl.wikipedia.org/wiki?curid=175895", "title": "Covelas, Covelas, Os Blancos", "text": "Covelas \u00e9 un lugar da parroquia de Covelas, no concello ourens\u00e1n dos Blancos, na comarca da Limia. Segundo o Instituto Galego de Estat\u00edstica, no 2010 ti\u00f1a 111 habitantes (54 homes e 57 mulleres), o que sup\u00f3n que variou o n\u00famero de habitantes con respecto ao ano 2009 cando ti\u00f1a 116 habitantes."}
{"id": "175896", "revid": "85894", "url": "https://gl.wikipedia.org/wiki?curid=175896", "title": "Penalonga, Covas, Os Blancos", "text": "Penalonga \u00e9 un lugar da parroquia de Covas, no concello ourens\u00e1n dos Blancos, na comarca da Limia. Segundo o Instituto Galego de Estat\u00edstica, no 2010 ti\u00f1a 14 habitantes (7 homes e 7 mulleres), o que sup\u00f3n que non variou o n\u00famero de habitantes con respecto ao ano 2009 cando ti\u00f1a 14 habitantes."}
{"id": "175897", "revid": "85894", "url": "https://gl.wikipedia.org/wiki?curid=175897", "title": "Vilar de Covelas, Covelas, Os Blancos", "text": "Vilar de Covelas \u00e9 un lugar da parroquia de Covelas, no concello ourens\u00e1n dos Blancos, na comarca da Limia. Segundo o Instituto Galego de Estat\u00edstica, no 2010 ti\u00f1a 98 habitantes (53 homes e 45 mulleres), o que sup\u00f3n que variou o n\u00famero de habitantes con respecto ao ano 2009 cando ti\u00f1a 101 habitantes."}
{"id": "175899", "revid": "85894", "url": "https://gl.wikipedia.org/wiki?curid=175899", "title": "Cerdeira, Gunt\u00edn, Os Blancos", "text": "Cerdeira \u00e9 un lugar da parroquia de Gunt\u00edn, no concello ourens\u00e1n dos Blancos, na comarca da Limia. Segundo o Instituto Galego de Estat\u00edstica, no 2010 ti\u00f1a dous habitantes (dous homes), un menos ca en 2009."}
{"id": "175900", "revid": "85894", "url": "https://gl.wikipedia.org/wiki?curid=175900", "title": "Os Cuquexos, Gunt\u00edn, Os Blancos", "text": "Os Cuquexos \u00e9 un lugar da parroquia de Gunt\u00edn, no concello ourens\u00e1n dos Blancos, na comarca da Limia. Segundo o Instituto Galego de Estat\u00edstica, no 2010 ti\u00f1a 24 habitantes (11 homes e 13 mulleres), un menos ca en 2009.\nNo \"Dicionario de Madoz\" aparece citado como \"Cuquejos\" (\"sic\"), e dise que en 1847 ti\u00f1a \"8 vecinos y 40 almas\"."}
{"id": "175901", "revid": "85894", "url": "https://gl.wikipedia.org/wiki?curid=175901", "title": "Gunt\u00edn, Gunt\u00edn, Os Blancos", "text": "Gunt\u00edn \u00e9 un lugar da parroquia de Gunt\u00edn, no concello ourens\u00e1n dos Blancos, na comarca da Limia. Segundo o Instituto Galego de Estat\u00edstica, no 2010 ti\u00f1a 21 habitantes (11 homes e 10 mulleres), dous menos ca en 2009."}
{"id": "175902", "revid": "85894", "url": "https://gl.wikipedia.org/wiki?curid=175902", "title": "Pexeir\u00f3s, Gunt\u00edn, Os Blancos", "text": "Pexeir\u00f3s \u00e9 un lugar da parroquia de Gunt\u00edn, no concello ourens\u00e1n dos Blancos, na comarca da Limia. Segundo o Instituto Galego de Estat\u00edstica en 2010 ti\u00f1a 46 habitantes (27 homes e 19 mulleres), a mesma cantidade ca en 2009.\nNeste lugar est\u00e1 a igrexa parroquial de Santa Mar\u00eda de Gunt\u00edn."}
{"id": "175903", "revid": "85894", "url": "https://gl.wikipedia.org/wiki?curid=175903", "title": "A Rabea, Gunt\u00edn, Os Blancos", "text": "A Rabea \u00e9 un lugar da parroquia de Gunt\u00edn, no concello ourens\u00e1n dos Blancos, na comarca da Limia. Segundo o Instituto Galego de Estat\u00edstica, no 2010 ti\u00f1a nove habitantes (catro homes e cinco mulleres), un menos ca en 2009."}
{"id": "175904", "revid": "1131", "url": "https://gl.wikipedia.org/wiki?curid=175904", "title": "Nocedo, Nocedo, Os Blancos", "text": "Nocedo \u00e9 un lugar da parroquia de Nocedo, no concello ourens\u00e1n dos Blancos, na comarca da Limia. Segundo o Instituto Galego de Estat\u00edstica, no 2010 ti\u00f1a 145 habitantes (75 homes e 70 mulleres), o que sup\u00f3n que variou o n\u00famero de habitantes con respecto ao ano 2009 cando ti\u00f1a 149 habitantes.\nTop\u00f3nimo.\nO top\u00f3nimo galego \"Nocedo\" \u00e9 un fit\u00f3nimo, derivado do lat\u00edn que indica \u00e1 presenza de nogueiras."}
{"id": "175905", "revid": "22570", "url": "https://gl.wikipedia.org/wiki?curid=175905", "title": "N\u00f3veas, Nocedo, Os Blancos", "text": "N\u00f3veas \u00e9 un lugar da parroquia de Nocedo, no concello ourens\u00e1n de Os Blancos, na comarca da Limia. Segundo o Instituto Galego de Estat\u00edstica, no 2010 ti\u00f1a 12 habitantes (8 homes e 4 mulleres), o que sup\u00f3n que variou o n\u00famero de habitantes con respecto ao ano 2009 cando ti\u00f1a 13 habitantes."}
{"id": "175909", "revid": "85894", "url": "https://gl.wikipedia.org/wiki?curid=175909", "title": "Cerredelo, Couso de Limia, Sandi\u00e1s", "text": "Cerredelo \u00e9 un lugar da parroquia de Couso de Limia, no concello ourens\u00e1n de Sandi\u00e1s, na comarca da Limia. Segundo o Instituto Galego de Estat\u00edstica en 2010 ti\u00f1a 60 habitantes (25 homes e 35 mulleres), cinco menos ca en 2009."}
{"id": "175910", "revid": "85894", "url": "https://gl.wikipedia.org/wiki?curid=175910", "title": "O Couso, Couso de Limia, Sandi\u00e1s", "text": "O Couso \u00e9 un lugar da parroquia de Couso de Limia, no concello ourens\u00e1n de Sandi\u00e1s, na comarca da Limia. Segundo o Instituto Galego de Estat\u00edstica en 2010 ti\u00f1a 250 habitantes (116 homes e 134 mulleres), once menos ca en 2009."}
{"id": "175911", "revid": "85894", "url": "https://gl.wikipedia.org/wiki?curid=175911", "title": "Arcos, Pi\u00f1eira de Arcos, Sandi\u00e1s", "text": "Arcos \u00e9 un lugar da parroquia de Pi\u00f1eira de Arcos, no concello ourens\u00e1n de Sandi\u00e1s, na comarca da Limia. Segundo o Instituto Galego de Estat\u00edstica, no 2010 ti\u00f1a 53 habitantes (27 homes e 26 mulleres), o que sup\u00f3n que variou o n\u00famero de habitantes con respecto ao ano 2009 cando ti\u00f1a 59 habitantes."}
{"id": "175912", "revid": "85894", "url": "https://gl.wikipedia.org/wiki?curid=175912", "title": "A Chousela, Pi\u00f1eira de Arcos, Sandi\u00e1s", "text": "A Chousela \u00e9 un lugar da parroquia de Pi\u00f1eira de Arcos, no concello ourens\u00e1n de Sandi\u00e1s, na comarca da Limia. Segundo o Instituto Galego de Estat\u00edstica en 2010 ti\u00f1a 19 habitantes (7 homes e 12 mulleres), os mesmos ca en 2009."}
{"id": "175914", "revid": "85894", "url": "https://gl.wikipedia.org/wiki?curid=175914", "title": "A Corga, Pi\u00f1eira de Arcos, Sandi\u00e1s", "text": "A Corga \u00e9 un lugar da parroquia de Pi\u00f1eira de Arcos, no concello ourens\u00e1n de Sandi\u00e1s, na comarca da Limia. Segundo o Instituto Galego de Estat\u00edstica, en 2010 ti\u00f1a 50 habitantes (20 homes e 30 mulleres), tres menos ca en 2009."}
{"id": "175917", "revid": "85894", "url": "https://gl.wikipedia.org/wiki?curid=175917", "title": "A Fontela, Pi\u00f1eira de Arcos, Sandi\u00e1s", "text": "A Fontela \u00e9 un lugar da parroquia de Pi\u00f1eira de Arcos, no concello ourens\u00e1n de Sandi\u00e1s, na comarca da Limia. Segundo o Instituto Galego de Estat\u00edstica, no 2010 ti\u00f1a 38 habitantes (18 homes e 20 mulleres), dous menos ca en 2009.\nO lugar est\u00e1 a car\u00f3n da estrada OU-320, antiga N-525."}
{"id": "175919", "revid": "85894", "url": "https://gl.wikipedia.org/wiki?curid=175919", "title": "A Ladeira, Pi\u00f1eira de Arcos, Sandi\u00e1s", "text": "A Ladeira \u00e9 un lugar da parroquia de Pi\u00f1eira de Arcos, no concello ourens\u00e1n de Sandi\u00e1s, na comarca da Limia. Segundo o Instituto Galego de Estat\u00edstica, no 2010 ti\u00f1a 12 habitantes (5 homes e 7 mulleres), o que sup\u00f3n que non variou o n\u00famero de habitantes con respecto ao ano 2009 cando ti\u00f1a 12 habitantes."}
{"id": "175920", "revid": "25871", "url": "https://gl.wikipedia.org/wiki?curid=175920", "title": "Pablo Sarasate", "text": "Pablo Mart\u00edn Melit\u00f3n de Sarasate y Navascu\u00e9s, nado o 10 de marzo de 1844 en Pamplona (Navarra) e finado en Biarritz (Francia) o 20 de setembro de 1908, foi un violinista e compositor espa\u00f1ol de fama internacional e considerado como un dos grandes int\u00e9rpretes da historia deste instrumento.\nTraxectoria.\nFillo do m\u00fasico militar Miguel Sarasate Juanenay e Francisca Javiera Navascu\u00e9s Oacharena, tivo outras tres irm\u00e1s: Maicaela, Francisca (escritora) e Mar\u00eda. Recibiu as s\u00faas primeiras lecci\u00f3ns de m\u00fasica da man dos seus pais. Comezou a tomar lecci\u00f3ns de viol\u00edn moi novo e con sete anos debutou no Teatro Rosal\u00eda de Castro da Coru\u00f1a. Entre 1846 e 1849 estudou en Santiago de Compostela con Jos\u00e9 Courtier, primeiro viol\u00edn da Catedral e profesor da Escola de M\u00fasica da capital galega.\nEn 1852 trasladouse a Pontevedra, onde continuou os seus estudos musicais co m\u00fasico local Urbano Casasvellas, sendo asiduo dos ensaios da banda do Rexemento Arag\u00f3n que dirix\u00eda seu pai. En 1852, logo de escoitalo nunha sesi\u00f3n privada, Juana de Vega conseguiu que tocase en p\u00fablico uns d\u00edas despois no Circo de Artesanos. A condesa de Espoz y Mina converteuse na s\u00faa protectora e sufragoulle t\u00f3dolos gastos dos seus estudos en Madrid. Na s\u00faa lembranza, Sarasate adicoulle a s\u00faa primeira composici\u00f3n en 1858, titulada \"A mi\u00f1a primeira inspiraci\u00f3n\", unha mazurca. Unha vez na capital de Espa\u00f1a, a Ra\u00ed\u00f1a Isabel II concedeulle unha bolsa para ampliar os seus estudos en Par\u00eds.\nPensionado pola s\u00faa provincia natal, en 1856 ingresou no Conservatorio de Par\u00eds baixo a tutela de Jean-Delfin Alard. No transcurso da viaxe \u00e1 capital francesa, ao pasar pola localidade de Biarritz, el e s\u00faa nai enfermaron e a s\u00faa nai morreu, quedando orfo aos 12 anos. No conservatorio parisiense ga\u00f1ou o premio de viol\u00edn e solfexo en 1857. Terminados os seus estudos obtivo outro premio en Harmon\u00eda. En 1859 iniciou a s\u00faa carreira como concertista, percorrendo Europa e Am\u00e9rica. O seu r\u00e1pido \u00e9xito como int\u00e9rprete f\u00edxoo descoidar os seus estudos de composici\u00f3n.\nFaleceu na s\u00faa casa de \u00abVilla Navarra\u00bb en Biarritz (Francia) o 20 de setembro de 1908 a consecuencia dunha anxina de peito aos 64 anos de idade."}
{"id": "175921", "revid": "85894", "url": "https://gl.wikipedia.org/wiki?curid=175921", "title": "A Lavandeira, Pi\u00f1eira de Arcos, Sandi\u00e1s", "text": "A Lavandeira \u00e9 un lugar da parroquia de Pi\u00f1eira de Arcos, no concello ourens\u00e1n de Sandi\u00e1s, na comarca da Limia. Segundo o Instituto Galego de Estat\u00edstica en 2010 ti\u00f1a 38 habitantes (18 homes e 20 mulleres), un m\u00e1is ca en 2009."}
{"id": "175922", "revid": "85894", "url": "https://gl.wikipedia.org/wiki?curid=175922", "title": "Pi\u00f1eira de Arcos, Pi\u00f1eira de Arcos, Sandi\u00e1s", "text": "Pi\u00f1eira de Arcos \u00e9 un lugar da parroquia de Pi\u00f1eira de Arcos, no concello ourens\u00e1n de Sandi\u00e1s, na comarca da Limia. Segundo o Instituto Galego de Estat\u00edstica, no 2010 ti\u00f1a 156 habitantes (74 homes e 82 mulleres), dez menos ca en 2009.\nO lugar est\u00e1 a car\u00f3n da estrada N-525."}
{"id": "175923", "revid": "85894", "url": "https://gl.wikipedia.org/wiki?curid=175923", "title": "Coalloso, Sandi\u00e1s, Sandi\u00e1s", "text": "Coalloso \u00e9 un lugar da parroquia de Sandi\u00e1s, no concello ourens\u00e1n de Sandi\u00e1s, na comarca da Limia. Segundo o Instituto Galego de Estat\u00edstica, no 2010 ti\u00f1a 38 habitantes (19 homes e 19 mulleres), o que sup\u00f3n que variou o n\u00famero de habitantes con respecto ao ano 2009 cando ti\u00f1a 43 habitantes."}
{"id": "175924", "revid": "85894", "url": "https://gl.wikipedia.org/wiki?curid=175924", "title": "Sandi\u00e1s, Sandi\u00e1s, Sandi\u00e1s", "text": "Sandi\u00e1s \u00e9 un lugar da parroquia de Sandi\u00e1s, no concello ourens\u00e1n de Sandi\u00e1s, na comarca da Limia. Segundo o Instituto Galego de Estat\u00edstica, no 2010 ti\u00f1a 232 habitantes (97 homes e 135 mulleres), o que sup\u00f3n que variou o n\u00famero de habitantes con respecto ao ano 2009 cando ti\u00f1a 233 habitantes."}
{"id": "175929", "revid": "22795", "url": "https://gl.wikipedia.org/wiki?curid=175929", "title": "Baltasar Merino y Rom\u00e1n", "text": ""}
{"id": "175930", "revid": "22795", "url": "https://gl.wikipedia.org/wiki?curid=175930", "title": "Padre Merino", "text": ""}
{"id": "175931", "revid": "12452", "url": "https://gl.wikipedia.org/wiki?curid=175931", "title": "Francisco \u00c1lvarez-Koki", "text": ""}
{"id": "175934", "revid": "22795", "url": "https://gl.wikipedia.org/wiki?curid=175934", "title": "V\u00edctor L\u00f3pez Seoane y Pardo-Montenegro", "text": ""}
{"id": "175935", "revid": "85894", "url": "https://gl.wikipedia.org/wiki?curid=175935", "title": "Riad", "text": "Riad (en \u00e1rabe \u0627\u0644\u0631\u064a\u0627\u0636 \"ar-Riy\u0101\u1e0d\", \u00ab\"Xard\u00edns\"\u00bb) \u00e9 a capital e maior cidade de Arabia Saudita. Situada no centro da pen\u00ednsula ar\u00e1biga, no medio dunha rexi\u00f3n semides\u00e9rtica, tivo a s\u00faa orixe coma oasis en \u00e9poca preisl\u00e1mica, pero o seu desenvolvemento e importancia veu coa elecci\u00f3n do lugar pola dinast\u00eda saud coma sede capital no 1824.\nDespois de 1940, a riqueza xerada pola explotaci\u00f3n das enormes reservas petrol\u00edferas do pa\u00eds, ten convertido a s\u00faa capital nunha metr\u00f3pole que se achega aos 4.600.000 de habitantes (2008 est.).\nHistoria.\nAs tribos nativas de Tasm e Jadees ti\u00f1an un primitivo asentamento no lugar, Yamamah, un oasis con riqueza de acu\u00edferos na metade dos desertos ar\u00e1bigos. Coa chegada da tribo dos Bani Hanifa floreceu unha vila no lugar co nome de Hajar (ou Hajr), pasando o de Yamamah a denominar a rexi\u00f3n.\nAs\u00ed Hajr al-Yamamah foi a capital da provincia central da pen\u00ednsula ar\u00e1biga co advento dos califatos isl\u00e1micos. Puido ter fortaleza e murallas, tam\u00e9n canais, citados polo viaxeiro Ibn Battuta no s\u00e9culo XIV cando xa estaba a declinar (perdera a capitalidade provincial no s\u00e9culo IX en beneficio da pr\u00f3xima Al-Kharj). Semella que nos s\u00e9culos seguintes o lugar disgregouse en varios asentamentos (os m\u00e1is importantes Muqrin e Mikal, inda que conservou a denominaci\u00f3n de Hajr).\nXerme de Riad.\nNos s\u00e9culos XVI e XVII comeza a aparecer o nome de Riad pero non foi ata 1737 cando Deham ibn Dawwas tomou o control da \u00e1rea arrodeando o conxunto de barrios cunha muralla e facendo as\u00ed de Ar-Riyad unha vila.\nEntre 1744 e 1774 resistiu os ataques dunha alianza liderada por Muhammad ibn Saud que finalmente se apoderou da rexi\u00f3n creando o Primeiro Estado Saudita con capital en Diriyah (15\u00a0km ao noroeste).\nCapital saudita.\nO Imperio Otom\u00e1n destru\u00edu Diriyah en 1818 pero acto seguido, en 1823, Turki ibn Abdallah fundou o Segundo Estado Saudita baixo administraci\u00f3n otom\u00e1, elixindo Riad coma nova capital. Erixiu a mesquita da vila e un pazo de goberno ademais de arrodeala cunha nova muralla .\nEn 1865 caeu no poder do clan rival dos Al Rashid de Ha'il (vila ao norte) que en 1891 remataron co Segundo Estado Saudita. Neste per\u00edodo foi constru\u00edda a fortaleza al-Masmak no interior da vila (ao nordeste).\nEn 1902 Abdulaziz ibn Saud tomou o forte Masmak reconquistando a cidade e dando comezo ao que en 1932 vaise constitu\u00edr coma moderno reino de Arabia Saudita, do que Riad volveu ser elixida capital.\nDe vila tribal a metr\u00f3pole.\nApenas unha vila tribal ata o s\u00e9culo XX e a\u00ednda unha pequena cidade en 1935 (30.000 hab.), Riad tivo que enfrontarse \u00e1 conformaci\u00f3n dunha moderna urbe no medio do deserto . A descuberta e explotaci\u00f3n dos inmensos recursos petrol\u00edferos do pa\u00eds axudou a unha das transformaci\u00f3ns urbanas m\u00e1is dram\u00e1ticas do s\u00e9culo pasado , no que a capital se converteu nunha metr\u00f3pole de cinco mill\u00f3ns de habitantes que segue a crecer (ag\u00e1rdase que chegue aos dez mill\u00f3ns de habitantes no 2020)."}
{"id": "175938", "revid": "65337", "url": "https://gl.wikipedia.org/wiki?curid=175938", "title": "Unha mada de doce relatos", "text": "Unha mada de doce relatos \u00e9 unha obra do escritor ferrol\u00e1n Henrique Dacosta publicada en 2008 pola editorial Laiovento."}
{"id": "175939", "revid": "89787", "url": "https://gl.wikipedia.org/wiki?curid=175939", "title": "Goldene Kamera", "text": "A Goldene Kamera (C\u00e1mara de Ouro) \u00e9 un premio anual da televisi\u00f3n alem\u00e1, ofrecido pola revista de televisi\u00f3n H\u00d6RZU. A figura dourada \u00e9 do artista berlin\u00e9s Wolfram Beck, mide 25 cm de alto e pesa arredor de 900 g.\nA categor\u00eda de novo mellor actor ou actriz denom\u00ednase \"Lilli-Palmer-und-Curd-J\u00fcrgens-Ged\u00e4chtniskamera\" (C\u00e1mara Memorial de Lilli Palmer e Curd J\u00fcrgens).\nEmpezouse a dar en 1965 s\u00f3 para cousas da televisi\u00f3n alem\u00e1. Desde 1987, tam\u00e9n se premian traballos de f\u00f3ra.\nO show de entrega da C\u00e1mara de Ouro (\"Verleihung der Goldenen Kamera\") normalmente cel\u00e9brase a primeiros de febreiro, en Berl\u00edn, a\u00ednda que tam\u00e9n se ten celebrado en Hamburg cinco veces, e outra en Dortmund."}
{"id": "175940", "revid": "98629", "url": "https://gl.wikipedia.org/wiki?curid=175940", "title": "Guido Knopp", "text": "Guido Knopp, nado o 29 de xaneiro de 1948 en Treysa, Hesse, \u00e9 un xornalista e escritor, co\u00f1ecido en Alema\u00f1a polo seus diversos documentais, especialmente sobre o Terceiro Reich e o nacionalsocialismo, como tam\u00e9n sobre o stalinismo.\nVida e obra.\nLogo de obter o doutoramento en historia e ciencias pol\u00edticas, Knopp traballou para os xornais Welt am Sonntag e Frankfurter Allgemeine Zeitung. En 1978 entrou na televisi\u00f3n alem\u00e1, coa ZDF. Desde aquelas, produciu numerosos documentais sobre a ditadura Nazi, tales como \"Hitlers Helfer\" (\"Os secuaces de Hitler\"), \"Hitler-Eine Bilanz\" (\"Hitler-Un balance\") ou \"Die SS: Eine Warnung der Geschichte\" (\"A SS: Un perigo da historia\"), como tam\u00e9n, por exemplo \"Vatikan\" (sobre o poder dos papas) ou \"Kanzler: Die M\u00e4chtigen der Republik\" (sobre os chanceleres posteriores \u00e1 guerra). Tam\u00e9n ten un show semanal na televisi\u00f3n alem\u00e1 chamado \"History\". En 1999 produciu a serie chamada \"100 Jahre - der Countdown\", que resume ano por ano a historia do s\u00e9culo XX, que \u00e9 algunhas veces emitida pola cadea Phoenix.\nPara o libro \"Top Spione: Verr\u00e4ter im Geheimen Krieg\" (\"Top Esp\u00edas: Traidores na guerra secreta\") (1994), Knopp traballou co Servizo de Intelixencia Alem\u00e1n e con varios vellos esp\u00edas que contaron as s\u00faas experiancias.\nA obra de Guido Knopp \u00e9 criticada por ofrecer unha visi\u00f3n do Terceiro Reich demasiado superficialmente, rebaixando o papel da sociedade alem\u00e1 que apoiou o r\u00e9xime de Hitler, como tam\u00e9n dos feitos da Wehrmacht na segunda guerra mundial.\nNo 2003 defendeu a Konrad Adenauer para ingresar da lista dos alem\u00e1ns m\u00e1is importantes, \"Unsere Besten\", feita pola ZDF TV.\nNo 2004 recibiu unha Goldene Kamera.\nNo 2008 traballaba nunha pel\u00edcula sobre Stauffenberg, sobre o seu intento de dar morte a Hitler.\nActualmente ensina xornalismo na Gustav-Siewerth-Akademie en Weilheim-Bierbronnen (Baden-W\u00fcrttemberg) e reside en Maguncia. A s\u00faa casa editorial \u00e9 o grupo alem\u00e1n de Random House (grupo Bertelsmann)."}
{"id": "175941", "revid": "89787", "url": "https://gl.wikipedia.org/wiki?curid=175941", "title": "Kurt W\u00fcthrich", "text": "Kurt W\u00fcthrich, nado o 4 de outubro de 1938 en Aarberg, Su\u00edza \u00e9 un qu\u00edmico galardoado co premio Nobel de Qu\u00edmica no ano 2002.\nTraxectoria.\nEstudou Qu\u00edmica, F\u00edsica e Matem\u00e1tica na Universidade de Berna antes de conseguir o seu Ph.D. baixo a direcci\u00f3n de Silvio Fallab na Universidade de Basilea, outorgado en 1964. Continuou o seu traballo postdoctoral con Fallab durante un breve tempo antes de deixalo para traballar na Universidade de California, Berkeley de 1965 a 1967 con Robert E. Connick. A isto seguiulle un per\u00edodo de traballo con Robert G. Shulman nos Laboratorios Bell en Murray Hill, Nova Jersey (1967-1969).\nW\u00fcthrich volveu a Z\u00faric (Su\u00edza), en 1969, onde comezou a s\u00faa carreira na Escola Polit\u00e9cnica Federal de Z\u00faric, chegando a Profesor de Biof\u00edsica en 1980. Actualmente mant\u00e9n un laboratorio al\u00ed, a\u00ednda que o seu cargo est\u00e1 en The Scripps Research Institute, en La Jolla, California.\nTraballo cient\u00edfico.\nDurante os seus estudos de gradaci\u00f3n W\u00fcthrich comezou a traballar coa espectroscopia de resonancia paramagn\u00e9tica electr\u00f3nica e o tema da s\u00faa tese Ph.D. foi \"a actividade catal\u00edtica dos compostos de cobre nas reacci\u00f3ns de autooxidaci\u00f3n\". Durante o seu tempo como un investigador postdoctoral na Berkeley comezou a traballar coa t\u00e9cnica relacionada recentemente desenvolvida da espectroscopia de resonancia magn\u00e9tica nuclear para estudar a hidrataci\u00f3n dos complexos metais. Cando W\u00fcthrich uniuse aos Laboratorios Bell, foi posto a cargo dun dos primeiros espectr\u00f3metros de RMN superconductores, e comezou estudando a estrutura e din\u00e1mica das prote\u00ednas. El perseguiu esta li\u00f1a de investigaci\u00f3n desde ent\u00f3n.\nLogo de volver a Su\u00edza, W\u00fcthrich colaborou co premio Nobel Richard R. Ernst en desenvolver os primeiros experimentos de RMN en d\u00faas dimensi\u00f3ns, e estableceu o efecto nuclear Overhauser como un xeito conveniente de medir distancias dentro das prote\u00ednas. Esta investigaci\u00f3n m\u00e1is tarde levou \u00e1 asignaci\u00f3n completa de resonancias para o inhibidor pancre\u00e1tico de tripsina bovino e o glicag\u00f3n.\nFoi premiado con parte do Premio Nobel de Qu\u00edmica en 2002 polo seu liderado no traballo en curso, comezado nos anos 70, sobre o uso da espectroscopia de resonancia magn\u00e9tica nuclear multidimensional para estudar a estrutura das prote\u00ednas."}
{"id": "175942", "revid": "5863", "url": "https://gl.wikipedia.org/wiki?curid=175942", "title": "Gina Lollobrigida", "text": "Gina Lollobrigida, de nome real Luigina Lollobrigida, nada en Subiaco o 4 de xullo de 1927 e finada en Roma o 16 de xaneiro de 2023, foi unha actriz italiana.\nTraxectoria.\nSegundo as s\u00faas propias declaraci\u00f3ns, f\u00edxose actriz por unha serie de casualidades, pois a s\u00faa vocaci\u00f3n inicial era art\u00edstica e de feito segue traballando a escultura e a fotograf\u00eda. En 1947 logrou a terceira posici\u00f3n no concurso de Miss Italia."}
{"id": "175947", "revid": "75439", "url": "https://gl.wikipedia.org/wiki?curid=175947", "title": "Unsere Besten", "text": "Unsere Besten (\"O Noso Mellor\") foi un programa de televisi\u00f3n ZDF, na Alema\u00f1a, no 2003, baseado no programa da BBC, \"Great Britons\". A idea da serie era saber cales foron as persoas alem\u00e1s m\u00e1is importantes da historia.\nO p\u00fablico pod\u00eda votar (a trav\u00e9s de carta, SMS ou internet) para escoller dunha lista con m\u00e1is de 300 persoas. F\u00edxose unha lista para exclu\u00edr figuras controversas da historia alem\u00e1, como Adolf Hitler ou Erich Honecker, e para definir claramente quen era realmente considerado \"alem\u00e1n\", debido \u00e1s mudanzas de fronteiras. As\u00ed, a inclusi\u00f3n de Nicol\u00e1s Cop\u00e9rnico na lista cient\u00edfica causou controversia en Polonia onde \u00e9 considerado heroe nacional. Igualmente criticadas foron as inclusi\u00f3ns de Mozart e Freud por parte do p\u00fablico austr\u00edaco.\nDefensores.\nPara as dez posici\u00f3n da cima da lista, realizouse unha votaci\u00f3n adicional, onde cada candidato foi defendido por un \"embaixador\", na maior\u00eda xornalistas, que explicaron o traballo e a importancia da personalidade.\nA lista final foi divulgada como \u00e9 mostrada abaixo (en orde decrecente). Moitas figuras desco\u00f1ecidas aparecen en posici\u00f3ns relativamente altas, como o caso do cantante Daniel K\u00fcblb\u00f6ck que aparece na 15\u00aa posici\u00f3n ou de Silke Fritzen, que entrou na lista grazas aos membros dun f\u00f3rum de internet.\nA lista.\nListaxe de personalidades do n\u00famero 11 ao n\u00famero 200.\n&lt;poem&gt;\n11. Adolph Kolping, padre Fundador da Obra Kolping(1813-1865)\n12. Ludwig van Beethoven, compositor (1770-1827)\n13. Helmut Kohl, chanceler 1982-1998 (1930-2017)\n14. Robert Bosch, inventor (1861-1942)\n15. Daniel K\u00fcblb\u00f6ck, cantante (1984 - presente)\n16. Konrad Zuse, inventor inform\u00e1tico (1910-1995)\n17. Josef Kentenich, padre (1885-1968)\n18. Albert Schweitzer, f\u00edsico e filantr\u00f3pico (1875-1965)\n19. Karlheinz B\u00f6hm, actor e activista (1928-2014)\n20. Mozart, compositor (1756-1791)\n21. Helmut Schmidt, chanceler 1974-1982 (1918-2015)\n22. Regine Hildebrandt, pol\u00edtica (1941-2001)\n23. Alice Schwarzer, xornalista (1942 - presente)\n24. Thomas Gottschalk, presentador de televisi\u00f3n (1950 - presente)\n25. Herbert Gr\u00f6nemeyer, m\u00fasico (1956 - presente)\n26. Michael Schumacher, piloto de carreiras (1969 - presente)\n27. Ludwig Erhard, chanceler (1897-1977)\n28. Wilhelm Conrad R\u00f6ntgen, f\u00edsico (1845-1923)\n29. G\u00fcnther Jauch, xornalista (1956 - presente)\n30. Dieter Bohlen, celebridade de televisi\u00f3n e produtor musical (1954 - presente)\n31. Jan Ullrich, atleta (1973 - presente)\n32. Steffi Graf, atleta (1969 - presente)\n33. Samuel Hahnemann, f\u00edsico (1755-1843)\n34. Dietrich Bonhoeffer, te\u00f3logo e v\u00edtima nazi (1906-1945)\n35. Boris Becker, atleta (1967 - presente)\n36. Franz Beckenbauer, atleta (1945 - presente)\n37. Oskar Schindler, antinazi (1908-1974)\n38. Nena, cantante (1960 - presente)\n39. Hans-Dietrich Genscher, pol\u00edtico (1927-2016)\n40. Heinz R\u00fchmann, actor (1902-1994)\n41. Harald Schmidt, comediante (1957 - presente)\n42. Frederico II de Prusia, rei (1712-1786)\n43. Immanuel Kant, fil\u00f3sofo e figura l\u00edder do Iluminismo (1724-1804)\n44. Patrick Lindner, cantante (1960 - presente)\n45. Hartmut Engler, cantante (1961 - presente)\n46. Hildegard von Bingen, escritor e m\u00fasico (1098-1179)\n47. Heino, cantante (1938 - presente)\n48. Richard von Weizs\u00e4cker, presidente de 1984 a 1994 (1920-2015)\n49. Claus Graf Schenk von Stauffenberg, oficial militar Anti-Hitler (1907-1944)\n50. Marlene Dietrich, actriz e cantante (1901-1992)\n51. Robert Koch, f\u00edsico (1843-1910)\n52. Joschka Fischer, ministro e vice-chanceler de 1998 a 2005 (1948 - presente)\n53. Karl May, escritor (1842-1921)\n54. Loriot, comediante (1923-2011)\n55. Alberte o Magno, estudoso (1200-1280)\n56. Rudi V\u00f6ller, atleta (1960 - presente)\n57. Heinz Erhardt, comediante (1909-1979)\n58. Roy Black, cantante (1943-1991)\n59. Heinz-Harald Frentzen, piloto (1967 - presente)\n60. Wolfgang Apel, activista dos dereitos dos animais (1951 - presente)\n61. Alexander von Humboldt, cient\u00edfico (1769-1859)\n62. Peter Kraus, cantante (1939 - presente)\n63. Wernher von Braun, cient\u00edfico (1912-1977)\n64. Dirk Nowitzki, atleta (1978 - presente)\n65. Campino, cantante (1962 - presente)\n66. Franz Josef Strau\u00df, pol\u00edtico (1915-1988)\n67. Sebastian Kneipp, f\u00edsico (1821-1897)\n68. Friedrich Schiller, escritor (1759-1805)\n69. Richard Wagner, compositor (1813-1883)\n70. Katarina Witt, atleta (1965 - presente)\n71. Fritz Walter, atleta (1920-2002)\n72. Nicole Hohloch, cantante (1964 - presente)\n73. Friedrich von Bodelschwingh, padre (1831-1910)\n74. Otto Lilienthal, aviador (1848-1896)\n75. Marion Gr\u00e4fin D\u00f6nhoff, editor (1909-2002)\n76. Thomas Mann, escritor (1875-1955)\n77. Hermann Hesse, escritor (1877-1962)\n78. Romy Schneider, actriz (1938-1982)\n79. Sven Hannawald, atleta (1974 - presente)\n80. Isabel de Baviera, emperatriz da Austria e ra\u00ed\u00f1a de Hungr\u00eda (1837-1898)\n81. Willy Millowitsch, actor e comediante (1909-1999)\n82. Gerhard Schr\u00f6der, chanceler de 1998 a 2005 (1944 - presente)\n83. Joseph Beuys, artista (1921-1986)\n84. Friedrich Nietzsche, fil\u00f3sofo (1844-1900)\n85. Rudi Dutschke, estudante l\u00edder nos anos 60 (1940-1979)\n86. Karl Lehmann, padre (1936-2018)\n87. Beate Uhse-Rotermund, empresaria er\u00f3tica (1919-2001)\n88. Tr\u00fcmmerfrauen, monumento\n89. Carl Friedrich Gauss, matem\u00e1tico e f\u00edsico (1777-1855)\n90. Helmut Rahn, atleta (1929-2003)\n91. Albrecht D\u00fcrer, artista (1471-1528)\n92. Max Schmeling, atleta (1905-2005)\n93. Karl Benz, empresario (1844-1929)\n94. Frederico II, emperador (1194-1250)\n95. Reinhard Mey, cantante (1942 - presente)\n96. Heinrich Heine, escritor (1797-1856)\n97. Georg Elser, antinazi, con tentativa de matar Hitler (1903-1945)\n98. Konrad Duden, ling\u00fcista (1829-1911)\n99. James Last, compositor (1929-2015)\n100. Uwe Seeler, atleta (1936 - presente)\n101. Jenny de la Torre Castro, (1954 - presente)\n102. Erich Gutenberg, economista (1897-1984)\n103. Emanuel Lasker, xadrecista (1868-1941)\n104. Rudolf Steiner, fil\u00f3sofo (1861-1925)\n105. Edith Stein, te\u00f3loga (1891-1942)\n106. Farin Urlaub, m\u00fasico (1963 - presente)\n107. Xavier Naidoo, cantante (1971 - presente)\n108. Nicolao Cop\u00e9rnico, astr\u00f3nomo (1473-1543)\n109. Adam Riese, matem\u00e1tico (1492-1559)\n110. Gottlieb Daimler, empresario (1834-1900)\n111. Erich K\u00e4stner, escritor (1899-1974)\n112. Rosa Luxemburg, pol\u00edtica (1871-1919)\n113. Bertolt Brecht, escritora (1898-1956)\n114. Theodor Heuss, pol\u00edtico (1884-1963)\n115. Ot\u00f3n I, emperador (912-973)\n116. Sigmund Freud, psiquiatra (1856-1939)\n117. Christine Licci, xefe do Citibank (1964 - presente)\n118. Wilhelm Busch, escritor (1832-1908)\n119. Hildegard Hamm-Br\u00fccher, pol\u00edtica (1921-2016)\n120. Udo Lindenberg, m\u00fasico (1946 - presente)\n121. Eugen Drewermann, te\u00f3logo (1940 - presente)\n122. Ferdinand Sauerbruch, f\u00edsico (1875-1951)\n123. Peter Maffay, m\u00fasico (1949 - presente)\n124. Josef Frings, arcebispo de Colonia (1887-1978)\n125. Silke Fritzen, admitida por un forum (1984 - presente)\n126. Max Planck, f\u00edsico (1858-1947)\n127. Johannes Rau, pol\u00edtico, presidente entre 1999 e 2004 (1931-2006)\n128. Jacob e Wilhelm Grimm, \"Irm\u00e1ns Grimm\" (1785-1863 e 1786-1859)\n129. Baron M\u00fcnchhausen, lendario animador (1720-1797)\n130. Wilhelm II, \u00faltimo emperador (1859-1941)\n131. Rudolf Augstein, xornalista (1923-2002)\n132. Heinrich B\u00f6ll, escritor (1917-1985)\n133. Ralf Schumacher, piloto (1975 - presente)\n134. Anne Frank, adolescente v\u00edtima nazi autora do Diario de Anne Frank (1929-1944)\n135. Frederico I \"Barbarroxa\", monarca (1122-1190)\n136. Sigmund J\u00e4hn, cosmonauta (1937-2019)\n137. Franziska van Almsick, atleta (1979 - presente)\n138. Clemens August Graf von Galen, te\u00f3logo (1878-1946)\n139. Ludovico, rei da Baviera (1845-1886)\n140. Carl Zeiss, f\u00edsico (1816-1888)\n141. Hildegard Knef, actriz e cantante (1925-2002)\n142. Levi Strauss, empresario e inventor (1829-1902)\n143. Sepp Herberger, adestrador de f\u00fatbol (1897-1977)\n144. Klaus Kinski, actor (1926-1991)\n145. Werner von Siemens, f\u00edsico e empresario (1816-1892)\n146. Ferdinand Porsche, construtor de autom\u00f3biles (1875-1951)\n147. Peter Scholl-Latour, xornalista (1924-2014)\n148. August Heinrich Hoffmann von Fallersleben, escritor do himno nacional (1798-1874)\n149. Siegfried e Roy, ilusionistas e domadores de tigres (1939 - presente e 1944 - presente)\n150. Christoph Langen, atleta (1962 - presente)\n151. Michelle, cantante (1974 - presente)\n152. Manfred von Ardenne, f\u00edsico (1907-1997)\n153. Gottfried Wilhelm von Leibniz, estudante (1646-1716)\n154. Arthur Schopenhauer, fil\u00f3sofo (1788-1860)\n155. Kurt Tucholsky, escitor (1890-1935)\n156. Karl (1920-2014) e Theo Albrecht (1922-2010), empresario\n157. Joseph Ratzinger (Papa Bieito XVI), (1927 - presente)\n158. Werner Heisenberg, f\u00edsico (1901-1976)\n159. Harald Juhnke, actor (1929-2005)\n160. Till Eulenspiegel, figura literaria (-)\n161. G\u00f6tz George, actor (1938-2016)\n162. Rudolf Diesel, inventor (1858-1913)\n163. Stefan Raab, m\u00fasico e presentador de televisi\u00f3n (1966 - presente)\n164. Hans Albers, cantante e actor (1891-1960)\n165. Nina Hagen, cantante (1954 - presente)\n166. Johannes Kepler, astr\u00f3nomo (1571-1630)\n167. Hans Rosenthal, presentador de televisi\u00f3n (1925-1987)\n168. Rupert Neudeck, f\u00edsico (1939-2016)\n169. Dieter Hildebrandt, comediante (1927-2013)\n170. Marie-Theres Relin, actriz (1966 - presente)\n171. Kilian Saum, padre (1958 - presente)\n172. Hans S\u00f6llner, cantante (1955 - presente)\n173. Gregor Gysi, pol\u00edtico (1948 - presente)\n174. Arminio, l\u00edder na batalla contra os romanos (16 a.C - 21 d.C)\n175. G\u00fcnter Grass, escritor (1927-2015)\n176. Inge Meysel, actriz (1910-2004)\n177. Hans Hartz, m\u00fasico (1943-2002)\n178. Karl Lagerfeld, estilista (1938-2019)\n179. Oliver Kahn, atleta (1969 - presente)\n180. Gerd M\u00fcller, atleta (1945 - presente)\n181. Ferdinand Graf von Zeppelin, aviador (1838-1917)\n182. Nikolaus August Otto, inventor (1832-1891)\n183. Grete Schickedanz, empresario (1911-1984)\n184. Clara Zetkin, defensora dos dereitos das mulleres (1857-1933)\n185. Hannah Arendt, xornalista e fil\u00f3sofa (1906-1975)\n186. Roman Herzog, presidente entre 1994 e 1999 (1934-2017)\n187. Hermann Oberth, f\u00edsico (1894-1984)\n188. Karl Valentin, comediante (1882-1948)\n189. Frank Sch\u00f6bel, cantante (1942 - presente)\n190. Jakob Fugger, empresario (1459-1525)\n191. Henry Maske, atleta (1964 - presente)\n192. Helmut Zacharias, violinista (1920-2002)\n193. Michael Ballack, atleta (1976 - presente)\n194. Bernhard Grzimek, cient\u00edfico animal (1909-1987)\n195. Richard Strauss, compositor (1864-1949)\n196. Edmund Stoiber, pol\u00edtico (1941 - presente)\n197. Klaus St\u00f6rtebeker, pirata (1370-1401)\n198. Peter Frankenfeld, personalidade da radio e televisi\u00f3n (1913-1979)\n199. Mildred Scheel, f\u00edsico (1932-1985)\n200. Claudia Schiffer, modelo (1970 - presente)\n&lt;/poem&gt;"}
{"id": "175948", "revid": "1881118", "url": "https://gl.wikipedia.org/wiki?curid=175948", "title": "Wilhelm II de Alema\u00f1a", "text": ""}
{"id": "175949", "revid": "45576", "url": "https://gl.wikipedia.org/wiki?curid=175949", "title": "Gran Premio de Australia de 2011", "text": "O Gran Premio de Australia de 2011 (oficialmente Gran Premio de Australia de F\u00f3rmula 1 Qantas de 2011) foi unha carreira de F\u00f3rmula 1 celebrada o 27 de marzo de 2011 no Circu\u00edto Albert Park en Melbourne. Ser\u00e1 a carreira 76 na historia combinada do Gran Premio de Australia, que remontase \u00e1 100 Miles Road Race de 1928. Orixinalmente planeada como a segunda carreira do Campionato Mundial de F\u00f3rmula 1 de 2011, converteuse na apertura da tempada coa cancelaci\u00f3n do Gran Premio de Bahrein polos disturbios civ\u00eds no pa\u00eds.\nO piloto alem\u00e1n de Red Bull Racing Sebastian Vettel acadou a \"pole position\" do Gran Premio, rexistrando un tempo ao redor de oito d\u00e9cimas de segundo por diante do piloto brit\u00e1nico de McLaren Lewis Hamilton. O compa\u00f1eiro de equipo de Vettel, Mark Webber quedou a menos dunha d\u00e9cima de segundo por detr\u00e1s de Hamilton para ser terceiro na carreira do seu pa\u00eds.\nPost carreira.\nDurante a inspecci\u00f3n posterior \u00e1 carreira nos Sauber de Kobayashi e P\u00e9rez constatouse que non cumpr\u00edan coas normativas deportivas, debido a unha infracci\u00f3n t\u00e9cnica no elemento superior do aler\u00f3n traseiro, polo que se descualificaron aos dous da clasificaci\u00f3n."}
{"id": "175950", "revid": "56817", "url": "https://gl.wikipedia.org/wiki?curid=175950", "title": "Que nos quiten lo bailao", "text": "Que nos quiten lo bailao foi o sexto e \u00faltimo \u00e1lbum que gravou a banda de rock madrile\u00f1a Canallas.\nFoi publicado pola discogr\u00e1fica Grabaciones el Coyote no 2003 e tr\u00e1tase dun directo no que o grupo repasa a s\u00faa traxectoria xusto antes de disolverse definitivamente. Contaron coas colaboraci\u00f3ns de Buho de Los Reconoces, de Sergio de Grass e de Gerardo de Vantroi."}
{"id": "175952", "revid": "56817", "url": "https://gl.wikipedia.org/wiki?curid=175952", "title": "Canallas", "text": "Canallas foi un grupo de rock que se formou en Madrid en 1995 e que estivo en activo at\u00e9 setembro de 2003."}
{"id": "175953", "revid": "56817", "url": "https://gl.wikipedia.org/wiki?curid=175953", "title": "13... y pa ti la rima", "text": "13... y pa ti la rima foi o terceiro \u00e1lbum da banda espa\u00f1ola de rock Canallas.\nFoi o primeiro que publicar\u00edan coa discogr\u00e1fica independente Bliss, tras a sa\u00edda da multinacional Sony. Contou con colaboraci\u00f3ns de membros de Ska-P, Mam\u00e1 Ladilla e Porretas."}
{"id": "175954", "revid": "56817", "url": "https://gl.wikipedia.org/wiki?curid=175954", "title": "Canallas (\u00e1lbum)", "text": "Canallas foi o \u00e1lbum debut da banda de rock espa\u00f1ola Canallas.\nFoi publicado en 1996 pola discogr\u00e1fica independente J.C.K. e contou con colaboraci\u00f3ns de Rosendo, Aurora Beltr\u00e1n de Tah\u00fares Zurdos e Nacho Garc\u00eda Vega de Nacha Pop."}
{"id": "175955", "revid": "865", "url": "https://gl.wikipedia.org/wiki?curid=175955", "title": "\u00bfAlg\u00fan problema?", "text": "\u00bfAlg\u00fan problema? foi o segundo \u00e1lbum de estudio da banda espa\u00f1ola de rock Canallas.\nSa\u00edu ao mercado en 1998 e foi o \u00fanico da s\u00faa carreira que editaron cunha compa\u00f1\u00eda multinacional, que abandonar\u00edan aproximadamente un ano despois."}
{"id": "175956", "revid": "5132", "url": "https://gl.wikipedia.org/wiki?curid=175956", "title": "Rodrigo Borgia", "text": ""}
{"id": "175957", "revid": "5132", "url": "https://gl.wikipedia.org/wiki?curid=175957", "title": "Rodrigo Borja", "text": ""}
{"id": "175958", "revid": "5132", "url": "https://gl.wikipedia.org/wiki?curid=175958", "title": "Rodrigo de Borja", "text": ""}
{"id": "175959", "revid": "56817", "url": "https://gl.wikipedia.org/wiki?curid=175959", "title": "Va por ustedes", "text": "Va por ustedes \u00e9 o quinto \u00e1lbum da banda espa\u00f1ola de rock Canallas e o \u00faltimo no que publicaron material in\u00e9dito antes da s\u00faa separaci\u00f3n.\nFoi publicado no 2001 pola discogr\u00e1fica Bliss e editouse en M\u00e9xico.\nNo disco incl\u00faese unha nova versi\u00f3n da s\u00faa canci\u00f3n \"Bienvenido al club\", que xa formara parte do seu \u00e1lbum de debut, \"Canallas\", as\u00ed como unha versi\u00f3n do cl\u00e1sico de Gabinete Caligari \"Al calor del amor en un bar\"."}
{"id": "175960", "revid": "5132", "url": "https://gl.wikipedia.org/wiki?curid=175960", "title": "Ca\u00edda do Imperio Romano", "text": ""}
{"id": "175961", "revid": "109216", "url": "https://gl.wikipedia.org/wiki?curid=175961", "title": "\u00a1Nunca m\u00e1s!", "text": "\u00a1Nunca m\u00e1s! foi o cuarto \u00e1lbum da banda espa\u00f1ola de rock Canallas.\nFoi editado no 2000 pola discogr\u00e1fica Bliss e tr\u00e1tase dun disco no que se recolleron varias canci\u00f3ns do bando republicano durante a guerra civil espa\u00f1ola, ademais doutros himnos revolucionarios como \"Bella ciao\" e \"Bandiera rossa\" da resistencia italiana, ou unha versi\u00f3n do \"Hasta siempre, comandante\" de Carlos Puebla.\nO disco contou coa colaboraci\u00f3n do cantante Loquillo e do debuxante Azagra, habitual de \"El Jueves\", que realizou a portada."}
{"id": "175962", "revid": "98629", "url": "https://gl.wikipedia.org/wiki?curid=175962", "title": "I\u00f1aki S\u00e1ez", "text": "Jos\u00e9 Ignacio S\u00e1ez Ruiz, co\u00f1ecido como I\u00f1aki S\u00e1ez, nado en Bilbao o 23 de abril de 1943, \u00e9 un exfutbolista espa\u00f1ol e adestrador de f\u00fatbol. Xogaba de defensa e actualmente \u00e9 o asesor t\u00e9cnico do Athletic Club. Durante a s\u00faa carreira como t\u00e9cnico foi seleccionador de Espa\u00f1a, tanto das s\u00faas categor\u00edas inferiores como da selecci\u00f3n absoluta.\nTraxectoria.\nComo futbolista.\nI\u00f1aki S\u00e1ez comezou a s\u00faa traxectoria como futbolista na Uni\u00f3n Sport de San Vicente de onde pasou ao Barakaldo. En 1962 ficha polo Athletic Club, onde destaca como defensa. Ata que se retirou en 1974, xogou douscentos sesenta e dous partidos en liga e marcou sete goles co equipo vasco. Ademais ga\u00f1ou d\u00faas copas do Xeneral\u00edsimo nas tempadas 1968-69, e a de 1973-74. En 1968 xogou a Eurocopa coa selecci\u00f3n espa\u00f1ola.\nComo adestrador.\nEstivo ligado a maior parte da s\u00faa primeira \u00e9poca ao Athletic Club, a\u00ednda que a maior parte das veces actuou como adestrador das categor\u00edas inferiores, ou como t\u00e9cnico da casa para substitu\u00edr os adestradores do primeiro equipo cando eran cesados.\nOs seus maiores \u00e9xitos chegaron coa selecci\u00f3n espa\u00f1ola Sub-21, coa que ga\u00f1ou varios t\u00edtulos; o cal levoulle a dirixir ao primeiro equipo da selecci\u00f3n nacional durante dous anos, para posteriormente volver \u00e1 categor\u00eda sub-21.\nEn 2008 anunciou a s\u00faa retirada dos bancos, sendo substitu\u00eddo no cargo de seleccionador Sub-21 por Juan Ram\u00f3n L\u00f3pez Caro."}
{"id": "175965", "revid": "56817", "url": "https://gl.wikipedia.org/wiki?curid=175965", "title": "Lei e Xustiza", "text": "Lei e Xustiza ( en polaco: Prawo i Sprawiedliwo\u015b\u0107, PiS) \u00e9 un dos principais partidos pol\u00edticos de Polonia, de ideolox\u00eda cat\u00f3lica, conservadora e de dereitas. Ostentou o goberno de Polonia durante a lexislatura de 2005 a 2007.\nA maior parte dos seus membros f\u00f3rono tam\u00e9n de AWS (Acci\u00f3n Electoral Solidariedade - \"Akcja Wyborcza Solidarno\u015b\u0107\"). O partido PiS fund\u00e1rono os xemelgos Jaros\u0142aw e Lech Kaczy\u0144ski, os cales ostentaron durante a lexislatura 2005-2007 de maneira simult\u00e1nea os cargos de primeiro ministro e presidente da Rep\u00fablica respectivamente.\nNas elecci\u00f3ns xerais de 2001, o PiS obtivo un 9,5% e 44 escanos no Sejm (a c\u00e1mara baixa do parlamento polaco, composta por 460 deputados). Nas elecci\u00f3ns de 2005 foi o partido m\u00e1is votado cun 26,99% dos votos, 155 escanos e 49 representantes no Senado (sobre un total de 100), formando un goberno de coalici\u00f3n canda a Autodefensa da Rep\u00fablica de Polonia e a Liga das Familias Polacas. No 2007 e tras dous anos de goberno na que foi a lexislatura m\u00e1is curta da historia democr\u00e1tica de Polonia, o goberno estivo forzado a convocar elecci\u00f3ns anticipadas despois de perder o apoio de Autodefensa cando o Primeiro ministro Jaros\u0142aw Kaczy\u0144ski destitu\u00edu ao viceprimeiro ministro e titular de Agricultura Andrzej Lepper por presuntos casos de corrupci\u00f3n. Nas elecci\u00f3ns anticipadas de 2007, o PiS perdeu fronte ao partido Plataforma C\u00edvica de Donald Tusk. Os seus socios de goberno, a Liga e a Autodefensa, perderon a representaci\u00f3n parlamentaria.\nEscisi\u00f3ns.\nEn xaneiro do 2010, Jerzy Polaczek liderou unha fracci\u00f3n que se escindiu para formar Polonia Plus. Os seus sete membros do Sejm proced\u00edan da ala centrista e liberal do partido. O 24 de setembro do mesmo ano o grupo disolveuse e a maior\u00eda dos seus membros volveron a Lei e Xustiza, inclu\u00eddo o propio Polaczek.\nO 16 de novembro do 2010, os parlamentarios Joanna Kluzik-Rostkowska, Elzbieta Jakubiak e Pawel Poncyljusz, conxuntamente cos membros do Parlamento Europeo Adam Bielan e Micha\u0142 Kami\u0144ski, formaron unha nova agrupaci\u00f3n pol\u00edtica, Polonia \u00e9 o m\u00e1is importante (\"Polska jest Najwa\u017cniejsza\")."}
{"id": "175966", "revid": "1881292", "url": "https://gl.wikipedia.org/wiki?curid=175966", "title": "Prawo i Sprawiedliwo\u015b\u0107", "text": ""}
{"id": "175967", "revid": "47401", "url": "https://gl.wikipedia.org/wiki?curid=175967", "title": "Daniel Diges", "text": "Daniel Diges Garc\u00eda, nado en Alcal\u00e1 de Henares (Madrid) o 17 de xaneiro de 1981, \u00e9 un actor e cantante espa\u00f1ol. Foi o representante de Espa\u00f1a no Festival de Eurovisi\u00f3n en 2010.\nDeuse a co\u00f1ecer interpretando a David, \"Gato\", na serie xuvenil de Antena 3 \"Nada es para siempre\", entre 1999 e o 2000.\nTraxectoria profesional.\nTras comezar a s\u00faa carreira no teatro, na compa\u00f1\u00eda \"Teatro Escuela Libre de Alcal\u00e1 de Henares (TEA)\", pasou \u00e1 publicidade. traballou en diferentes series infant\u00eds como o Club Megatrix (1995), de onde pasou \u00e1 serie adolescente \"Nada es para siempre\" na cal, ao longo de douscentos setenta e cinco cap\u00edtulos (1999-2000), interpretou o novo \"Gato\", \u00edntimo amigo do tam\u00e9n actor adolescente Carlos Castel.\nApareceu en co\u00f1ecidas series da pequena pantalla como \"Ana y los siete\", \"Hospital Central\" ou \"Aqu\u00ed no hay quien viva\" (interpretando a \"DJ Gayumbo\"), as\u00ed como no programa \"Max Clan\" (2003-2004), no que interpretaba o papel de \"Max\", o l\u00edder dunha estra\u00f1a tribo urbana.\nEn 2005 pasou \u00e1 serie \"Agitaci\u00f3n + IVA\" e m\u00e1is tarde ao teatro (2006) onde actuou na obra \"En tu fiesta me col\u00e9\", como Colate e en \"Hoy no me puedo levantar\" interpretando a \"Mario\". En 2007 participou no musical de Queen 'We will rock you' interpretando a \"Galileo\".\nEn 2008 protagonizou o musical \"High School Musical\" interpretando a \"Troy\". En 2009 e principios de 2010 interpreta o personaxe de \"Sky\" en 'Mamma Mia!'.\nEn novembro de 2010, estr\u00e9ase unha nova versi\u00f3n do musical \"Los Miserables\" en Madrid, no que participa Daniel.\nEurovisi\u00f3n 2010.\nPresentouse como candidato para representar a Espa\u00f1a no Festival de Eurovisi\u00f3n 2010 co tema \"Algo peque\u00f1ito\", canci\u00f3n composta por Jes\u00fas Ca\u00f1adilla e con arranxos e produci\u00f3n de Alejandro de Pinedo. Quedou entre os dez primeiros nas votaci\u00f3ns da web que fixo RTVE, o cal lle di\u00f3 dereito a participar na final espa\u00f1ola.\nEsta final realizouse en La 1 de TVE, no programa especial \"Destino Oslo\" que se celebrou o 22 de febreiro de 2010, e por votaci\u00f3n do xurado e do p\u00fablico, ga\u00f1ou a preselecci\u00f3n e representou a Espa\u00f1a o 29 de maio de 2010 en Oslo. A pesar de que un espont\u00e1neo (o popularmente co\u00f1ecido como Jimmy Jump) saltou ao escenario e desluciu a interpretaci\u00f3n durante vinte segundos, Diges e os seus bailar\u00edns continuaron coa canci\u00f3n coma se nada ocorrese. Finalmente, a Uni\u00f3n Europea de Radiodifusi\u00f3n pediu desculpas e anunciou que Espa\u00f1a repetir\u00eda a s\u00faa actuaci\u00f3n tras a \u00faltima canci\u00f3n da noite. Nas votaci\u00f3ns, Diges ocupou o d\u00e9cimo quinto posto con 68 puntos e o voto de 14 pa\u00edses, recibindo un 12 de Portugal e un 8 de Lituania como m\u00e1ximas puntuaci\u00f3ns. M\u00e1is adiante, ao publicarse os resultados desglosados de xurado e televoto, saber\u00edase que o televoto en solitario situoulle en 12\u00ba lugar con 106 puntos, mentres que o xurado en solitario situoulle en 20\u00ba lugar con 45 puntos.\nCarreira discogr\u00e1fica.\nEn marzo de 2010 Daniel Diges asinou un contrato coa discogr\u00e1fica Warner para gravar un \u00e1lbum no estilo dos crooners. O \u00e1lbum hom\u00f3nimo \"Daniel Diges\", publicado o 18 de maio de 2010, est\u00e1 producido polo compositor e produtor \u00d3scar G\u00f3mez e incl\u00fae d\u00faas versi\u00f3ns de \"Algo peque\u00f1ito\", canci\u00f3ns compostas polo propio Diges e adaptaci\u00f3ns de temas de Billy Joel, Michael Bubl\u00e9 ou Robbie Williams, entre outros."}
{"id": "175968", "revid": "75439", "url": "https://gl.wikipedia.org/wiki?curid=175968", "title": "D'Nash", "text": "D'Nash (NASH ata marzo de 2007) \u00e9 un grupo vocal espa\u00f1ola constitu\u00eddo en 2005.\nO cuarteto fixo o seu debut co disco \"Capaz de todo\", pero alcanzou fama principalmente pola s\u00faa participaci\u00f3n no Festival de Eurovisi\u00f3n 2007 cando representaron o seu pa\u00eds co tema \"I love you mi vida\", obtendo o 20\u00ba lugar dentro de 24 participantes. O seu segundo \u00e1lbum, \"Todo va a cambiar\", foi lanzado en decembro de 2007.\nMembros.\nAnteriormente, contou coa participaci\u00f3n de:"}
{"id": "175969", "revid": "96302", "url": "https://gl.wikipedia.org/wiki?curid=175969", "title": "Voivod", "text": "Voivod \u00e9 unha banda canadense de heavy metal procedente de Jonqui\u00e8re, Quebec, formada en 1982. O seu estilo musical ten cambiado varias veces dende os orixes do grupo. Comezaron como unha banda de speed metal, ao que se lle foi engadindo unha mestura de metal progresivo e thrash metal para crear o seu estilo propio.\nDende o seu \u00e1lbum de estrea en 1984, Voivod leva editados 11 discos de estudio ademais dun EP, un \u00e1lbum ao vivo, dous recompilatorios, sete demos e un DVD. O grupo acadou o \u00e9xito entre o gran p\u00fablico a finais dos 80 co seu \u00e1lbum m\u00e1is famosos, \"Nothingface\", que foi o primeiro traballo de Voivod en entrar na lista \"Billboard 200\", acadando o n\u00famero 114. O seu \u00e1lbum m\u00e1is recente \u00e9 \"Infini\", editado en 2009, que cont\u00e9n temas que foron gravados antes da morte do seu guitarrista Denis D'Amour no ano 2005."}
{"id": "175970", "revid": "98629", "url": "https://gl.wikipedia.org/wiki?curid=175970", "title": "David Civera", "text": "David Civera Gracia, nado en Teruel o 8 de xaneiro de 1979, \u00e9 un cantante espa\u00f1ol, representante de Espa\u00f1a no Festival de Eurovisi\u00f3n en 2001.\nTraxectoria.\nIniciou a s\u00faa carreira \u00e1 idade de 17 anos present\u00e1ndose ao programa musical \"Lluvia de estrellas\" como concursante, imitando a Enrique Iglesias coa canci\u00f3n \"Es una experiencia religiosa\". En 1998 gravou o seu primeiro disco: \"Hoy como ayer\".\nIniciou a s\u00faa carreira televisiva, traballando durante un tempo no programa \"Canciones de nuestra vida\". O produtor Alejandro Abad fixouse nel cando actuaba en devandito programa e da s\u00faa colaboraci\u00f3n xurdiu o segundo \u00e1lbum do artista: \"Dile que la quiero\". O tema \"Dile que la quiero\" foi elixido para representar a Espa\u00f1a en Eurovisi\u00f3n en 2001, quedando en sexta posici\u00f3n de 23 participantes. O \u00e1lbum resultou un \u00e9xito de vendas en Espa\u00f1a con m\u00e1is de 400.000 copias.\nEn 2002 lanzou ao mercado o seu terceiro traballo: \"En cuerpo y alma\", que inclu\u00eda o tema \"Que la detengan\" e que chegou a vender m\u00e1is de 150.000 copias en Espa\u00f1a. En 2003 sa\u00edu \u00e1 venda \"La chiqui big band\", con dous grandes \u00e9xitos: \"Bye bye\" e \"Rosa y espinas\", estas d\u00faas canci\u00f3ns chegaron ao n\u00famero 1 da lista de Los 40 Principales, nesta \u00faltima acompa\u00f1ado por David Bisbal. Tam\u00e9n sacou a finais de ano un DVD no cal inclu\u00edase un concerto, e material no que se abordaba a vida persoal do artista. O \u00e1lbum alcanzou o disco de platino tras vender 100.000 copias.\nEn 2005 edita o \u00e1lbum \"Perd\u00f3name\", conseguindo o disco de ouro tras vender m\u00e1is de 40.000 copias. Ese mesmo ano participou no programa de televisi\u00f3n \"\u00a1Mira qui\u00e9n baila!\", do que resultou ga\u00f1ador. En 2006 publicou outro disco, \"Ni el primero ni el \u00faltimo\", e un ano m\u00e1is tarde editou \"No bastar\u00e1\", que non alcanzan as cifras de vendas de traballos anteriores.\nEn marzo de 2008 debutou como presentador de televisi\u00f3n \u00e1 fronte do programa Madrid Superstar, de Telemadrid. O 28 de abril de 2008 publica o \u00e1lbum \"Para vivir contigo\" e a finais dese mesmo ano publ\u00edcase o seu primeiro \u00e1lbum recompilatorio \"Grandes \u00c9xitos\". En 2009 sae o \u00e1lbum \"Podemos elegir\".\nPremios.\n2001\n2004\n2006\n2007"}
{"id": "175971", "revid": "25871", "url": "https://gl.wikipedia.org/wiki?curid=175971", "title": "Polonia \u00e9 o m\u00e1is importante", "text": "Polonia \u00e9 o m\u00e1is Importante (en polaco Polska Jest Najwa\u017cniejsza, abreviado PJN) e un partido pol\u00edtico conservador moderado de Polonia, aparecido como escisi\u00f3n de Lei e Xustiza no 2010. Conta con 15 membros no Sejm e 3 membros no Parlamento Europeo.\nHistoria.\nO 16 de novembro de 2010, os parlamentarios Joanna Kluzik-Rostkowska, Elzbieta Jakubiak e Pawel Poncyljusz, conxuntamente cos membros do Parlamento Europeo Adam Bielan, Micha\u0142 Kami\u0144ski, Pawe\u0142 Kowal e Marek Migalski, escind\u00edronse do partido Lei e Xustiza e formaron esta nova agrupaci\u00f3n pol\u00edtica. Varios deles xa foran expulsados de Lei e Xustiza antes.\nKami\u0144ski declarou que o partido Lei e Xustiza estaba sendo tomado por extremistas de dereita. O partido escindido formouse ante a insatisfacci\u00f3n co liderado e direcci\u00f3n de Kaczy\u0144ski.\nO nome do partido era a consigna orixinalmente utilizada por Jaros\u0142aw Kaczy\u0144ski na s\u00faa candidatura \u00e1s elecci\u00f3ns presidenciais de 2010, nas que Joanna Kluzik-Rostkowska foi xefa de campa\u00f1a."}
{"id": "175974", "revid": "22570", "url": "https://gl.wikipedia.org/wiki?curid=175974", "title": "Elecci\u00f3ns xerais de Polonia de 2007", "text": "As elecci\u00f3ns ao Parlamento polaco de 2007 celebr\u00e1ronse o 21 de outubro, para escoller os representantes nas d\u00faas c\u00e1maras do parlamento de Polonia, Sejm e Senat. Isto sucedeu tras o Sejm, a c\u00e1mara baixa, aprobar a s\u00faa propia disoluci\u00f3n o 7 de setembro de 2007. As elecci\u00f3ns ocorreron dous anos antes do prazo m\u00e1ximo de 4 anos de cada lexislatura polaca, sendo as anteriores elecci\u00f3ns no 2005. Todos os partidos votaron a favor da disoluci\u00f3n ag\u00e1s a Liga das Familias Polacas e Autodefensa da Rep\u00fablica de Polonia, membros da coalici\u00f3n gobernante at\u00e9 aquel momento.\nTras as elecci\u00f3ns, o primeiro ministro e l\u00edder do PiS, Jaros\u0142aw Kaczy\u0144ski, deixa a presidencia do goberno despois da primeira reuni\u00f3n do novo Sejm, o 5 de novembro. Donald Tusk conv\u00e9rtese logo no novo primeiro ministro de Polonia."}
{"id": "175976", "revid": "1881390", "url": "https://gl.wikipedia.org/wiki?curid=175976", "title": "Senat", "text": ""}
{"id": "175977", "revid": "89787", "url": "https://gl.wikipedia.org/wiki?curid=175977", "title": "Senado de Polonia", "text": "Senat \u00e9 o nome da c\u00e1mara alta (senado) do parlamento polaco. No Senat hai 100 membros electos por voto universal, directo e secreto nunha mesma votaci\u00f3n que se realiza como m\u00e1ximo cada 4 anos, e sempre coincidindo co proceso electoral no que se escollen os representantes da c\u00e1mara baixa (Sejm).\nCorresponde ao presidente de Polonia a convocatoria dos comicios.\nA sede do Senado est\u00e1 en Varsovia a car\u00f3n do Sejm, na r\u00faa Wiejska. Ao presidente desta c\u00e1mara co\u00f1\u00e9sceselle polo t\u00edtulo de \"Marechal do Senado\" (\"Marszalek Senatu\"). Hoxe ocupa esa cadeira Bogdan Borusewicz.\nHistoria.\nA instituci\u00f3n senatorial polaca rem\u00f3ntase a hai m\u00e1is de 500 anos, tendo existido unha organizaci\u00f3n bicameral do estado sen interrupci\u00f3n at\u00e9 o definitivo desmembramento de Polonia, coa Terceira Partilla do pa\u00eds en 1795.\nRecuperado coa reintrauraci\u00f3n da Rep\u00fablica no per\u00edodo de entreguerras, o Senat foi novamente abolido polas autoridades da Rep\u00fablica Popular de Polonia, e reestablecido de volta coa chegada da democracia no 1989."}
{"id": "175978", "revid": "25871", "url": "https://gl.wikipedia.org/wiki?curid=175978", "title": "Sinus Meridiani", "text": "Sinus Meridiani \u00e9 un accidente xeol\u00f3xico de Marte que se estende de leste para oeste xusto o sur do ecuador do planeta. Deulle nome o astr\u00f3nomo franc\u00e9s Camille Flammarion a finais da d\u00e9cada do 1870.\nObservaci\u00f3ns.\nO nome de Sinus Meridiani foille outorgado por Camille Flammarion a finais da d\u00e9cada do 1870. Con anterioridade, o destacado equipo xermano composto principalmente por Wilhelm Beer, Johann Heinrich M\u00e4dler e o italiano Giovanni Schiaparelli, escolleron un punto en particular de Marte coma punto de partida para o \"meridiano cero\" (o meridiano que pasaba polo centro de Sinus Meridiani), para as\u00ed poder cartografia-las s\u00faas observaci\u00f3ns. Aceptando as suxesti\u00f3ns de que as \u00e1reas escuras eran mares ou oc\u00e9anos, Flammarion nomeou \u00e1rea escura coma \"Sinus Meridiani\", literalmente \"Ba\u00eda Meridiana\", cando estaba a traballar na compilaci\u00f3n e an\u00e1lise de t\u00f3dalas observaci\u00f3ns feitas con anterioridade sobre Marte.\nDende a existencia de imaxes tomadas dende orbitas e sobrevoos feitas polas sondas enviadas a Marte que comezaron a partir da d\u00e9cada do ano 1960, os accidentes xeol\u00f3xicos de albedo de Marte foron tomando novos nomes que reflect\u00edan a s\u00faa real natureza xeol\u00f3xica, e Sinus Meridiani recibiu unha nova designaci\u00f3n, \"Terra Meridiani\". A\u00ednda que tanto as novas designaci\u00f3ns coma as vellas est\u00e1n en uso. Por ex. o U.S. Geological Survey a\u00ednda usa o vello nome de \"Sinus Meridiani\" \nMeridiani Planum.\nA\u00ednda que en moitos mapas o nome de \"Terra Meridiani\" \u00e9 subst\u00edtuido polo de \"Meridiani Planum\", o nome \"Meridiani Planum\" \u00e9 usado para facer referencia especificamente \u00f3 lugar onde aterrou a Mars Exploration Rover \"Opportunity\", na parte occidental de Sinus Meridiani. Este lugar foi escollido polo equipo da Mars Exploration Rover debido \u00f3 plano da s\u00faa superficie, a carencia de rochas (polo tanto un lugar seguro para a aterraxe), e ademais o lugar amosaba unha marca no espectro de hematita, a cal aparece moi a mi\u00fado en ambiente h\u00famidos."}
{"id": "175980", "revid": "98629", "url": "https://gl.wikipedia.org/wiki?curid=175980", "title": "Peter Agre", "text": "Peter Agre, nado o 30 de xaneiro de 1949 en Northfield, Minnesota (Estados Unidos), \u00e9 un bi\u00f3logo e profesor universitario estadounidense galardoado co Premio Nobel de Qu\u00edmica do ano 2003.\nTraxectoria.\nEstudou biolox\u00eda no Augsburg College de Minneapolis, realizando un m\u00e1ster en 1974 na Universidade Johns Hopkins de Baltimore, onde foi profesor desde 1981. Desde 2005 \u00e9 ademais vicerector da Universidade de Duke.\nInvestigaci\u00f3ns cient\u00edficas.\nInteresado nas caracter\u00edsticas da membrana celular, traballou no descubrimento da acuaporina, unha prote\u00edna integral que forma parte dos poros da membrana e que \u00e9 permeable \u00e1 auga, mediante a t\u00e9cnica da \"canle de auga\".\nEn 2003 foi galardoado co Premio Nobel de Qu\u00edmica xunto con Roderick MacKinnon. Ambos os cient\u00edficos foron galardoados \"polos descubrimentos referentes \u00e1s canles en membranas celulares\", a\u00ednda que Agre o foi especialmente \"polo descubrimento da canle de auga\", e MacKinnon polos estudos estruturais e mec\u00e1nicos das canles i\u00f3nicas."}
{"id": "175981", "revid": "1131", "url": "https://gl.wikipedia.org/wiki?curid=175981", "title": "Corga", "text": "O top\u00f3nimo galego Corga pode referirse a:"}
{"id": "175983", "revid": "23204", "url": "https://gl.wikipedia.org/wiki?curid=175983", "title": "Salom\u00e9 (cantante)", "text": "Mar\u00eda Rosa Marco Poquet, co\u00f1ecida artisticamente como Salom\u00e9, nada en Barcelona o 21 de xu\u00f1o de 1939, \u00e9 unha cantante espa\u00f1ola residente en Valencia. \u00c9 unha das d\u00faas \u00fanicas cantantes espa\u00f1olas ga\u00f1adoras do Festival de Eurovisi\u00f3n.\nTraxectoria.\nComezou a s\u00faa carreira en Radio Barcelona. Desde ent\u00f3n continuou a s\u00faa carreira musical compaxin\u00e1ndoa coa s\u00faa faceta como presentadora de televisi\u00f3n. Foi abreconcertos de Frank Sinatra. Ata 1963 gravou m\u00e1is de corenta canci\u00f3ns para as casas discogr\u00e1ficas Iberof\u00f3n e Zafiro. En 1962 xa ga\u00f1ara o Festival do Mediterr\u00e1neo co tema \"Se'n va anar\", en catal\u00e1n. Actuou tam\u00e9n no Festival de Valencia e o Festival do Douro onde obtivo o premio de interpretaci\u00f3n. Gravou numerosos discos con varias casas discogr\u00e1ficas, como Belter e Iberof\u00f3n. En 1969 casou con Sebasti\u00e1n Garc\u00eda. Gravou numerosos temas en catal\u00e1n e castel\u00e1n, entre os m\u00e1is co\u00f1ecidos \"Quinientas millas\", \"L'arbre\", \"B\u00e9same mucho\", \"Com el vent\", \"L'emigrant\", \"Puedo morir ma\u00f1ana\", \"Isla del amor\" o \"Esperar\u00e9\".\nGa\u00f1ou representando a Espa\u00f1a o Festival de Eurovisi\u00f3n de 1969 coa canci\u00f3n \"Vivo cantando\", composta por Mar\u00eda Jos\u00e9 Cerato, con letra de Aniano Alcalde. Compartiu o primeiro premio con Lulu (Reino Unido), Frida Boccara (Francia) e Lenny Kuhr (Holanda). Recibiu o galard\u00f3n en Madrid de mans da tam\u00e9n espa\u00f1ola Massiel, ga\u00f1adora do ano anterior.\nO seu vestido na posta en escena, dese\u00f1ado por Pertegaz para a ocasi\u00f3n, pesaba 14 quilos e estaba composto por pezas de porcelana azul turquesa e tres colares de 1 quilo cada un. Salom\u00e9 gravou \"Vivo Cantando\" en 8 idiomas diferentes (espa\u00f1ol, catal\u00e1n, \u00e9uscaro, franc\u00e9s, alem\u00e1n, italiano, ingl\u00e9s, e serbocroata).\nAparcou a s\u00faa carreira musical pouco logo de contraer matrimonio. Actualmente act\u00faa como colaboradora en \"Mat\u00ed, Mat\u00ed\", un magazine matinal de Canal 9, a cadea auton\u00f3mica da Comunidade Valenciana.\nDiscograf\u00eda.\nSinxelos seleccionados:\nRecompilaci\u00f3ns seleccionadas:"}
{"id": "175985", "revid": "27155", "url": "https://gl.wikipedia.org/wiki?curid=175985", "title": "Roderick MacKinnon", "text": "Roderick MacKinnon, nado en Burlington (Massachusetts) o 19 de febreiro de 1956, \u00e9 un bioqu\u00edmico e profesor universitario galardoado co Premio Nobel de Qu\u00edmica en 2003.\nTraxectoria.\nEstudou bioqu\u00edmica na Universidade de Brandeis, onde se gradu\u00f3 en 1978, e posteriormente ampliou os seus estudos en medicina na Universidade Tufts. Actualmente \u00e9 profesor de Neurobiolox\u00eda Molecular e Biof\u00edsica da Universidade Rockefeller, as\u00ed como investigador do Instituto M\u00e9dico Howard Hughes.\nInvestigaci\u00f3ns cient\u00edficas.\nIniciou as s\u00faas investigaci\u00f3ns ao redor das toxinas na estrutura en canle do potasio. Durante a d\u00e9cada de 1990 a arquitectura molecular detallada das canles e dos medios exactos polos cales transportan os iones segu\u00edan suendo especulativos. En 1998, a pesar das trabas cient\u00edficas no estudo estrutural das prote\u00ednas integrais da membrana celular que frustraran a maior\u00eda das tentativas, MacKinnon e os seus colegas da Universidade Cornell conseguiron abrir a arquitectura dunha canle de potasio desde unha bacteria gr\u00e1cias \u00e1 cristalograf\u00eda de raios X.\nEn 2003 foi galardoado co Premio Nobel de Qu\u00edmica xunto con Peter Agre. Ambos os cient\u00edficos foron premiados \"polos descubrimentos referentes \u00e1s canles en membranas celulares\", a\u00ednda que MacKinnon \"polos estudos estruturais e mec\u00e1nicos dos canles i\u00f3nicos\" e Agre foino especialmente polo descubrimento do m\u00e9tode do \"canle de auga\"."}
{"id": "175986", "revid": "387", "url": "https://gl.wikipedia.org/wiki?curid=175986", "title": "Terra Meridiani", "text": ""}
{"id": "175988", "revid": "72012", "url": "https://gl.wikipedia.org/wiki?curid=175988", "title": "Nothing Records", "text": "Nothing Records foi un selo discogr\u00e1fico estadounidense, especializado en rock industrial e m\u00fasica electr\u00f3nica, fundado por John Malm Jr. e Trent Reznor en 1992. Nothing desapareceu no ano 2004.\nHistoria.\nNothing Records \u00e9 sobre todo co\u00f1ecida polas s\u00faas d\u00faas primeiras bandas, o propio grupo de Trent Reznor Nine Inch Nails e Marilyn Manson.\nO selo f\u00edxose moi popular na escena do rock industrial, e incluso tivo o seu propio fanzine online chamado \"Sick Among the Pure\", a\u00ednda que posteriormente converteuse nun fanzine industrial m\u00e1is xeral que deixou de existir no 2005. O selo Nothing adoitaba a recompensar aos seus seareiros a trav\u00e9s de internet, e unha forma era con Radio Nothing: unha exclusiva colecci\u00f3n de MP3 que pod\u00edan escoitarse gratuitamente.\nEn setembro do 2004, coincidindo coa partida de Trent Reznor de Nova Orle\u00e1ns cara a costa oeste, a p\u00e1xina de Nine Inch Nails puxo \"nothing studios: 1994-2004\", suxerindo a desaparici\u00f3n da discogr\u00e1fica. Posteriormente aclarouse que a banda rematara a s\u00faa relaci\u00f3n con Nothing Records. A especulaci\u00f3n entre o p\u00fablico sobre a continuidade do selo cesou cando Reznor demandou con \u00e9xito ao seu co-fundador John Malm Jr por fraude e incomprimento do seu deber (entre outros motivos).\nO 5 de maio do 2005 nunca actualizaci\u00f3n en nin.com Trent escribiu, \"Para ser claro: a mi\u00f1a relaci\u00f3n con Nothing Records rematou. Est\u00e1 Nothing Records vivo ou existe como entidade? Haber\u00eda que preguntarlle a John Malm (n\u00f3s non estamos realmente falando moito estes d\u00edas)... os estudios Nothing a\u00ednda est\u00e1n en Nova Orle\u00e1ns e non estou seguro de que vou facer con eles. Pensareino cando remate coa xira\".\n\"With Teeth\" e os seus correspondentes sinxelos levan o logo de Nothing Records, pero Reznor dixo publicamente que foi pola insistencia de John Malm. \"Beside You In Time\" (editado en febreiro do 2007) tam\u00e9n leva o logo no seu paquete e nos cr\u00e9ditos do v\u00eddeo.\nO sinxelo \"Survivalism\" e o \u00e1lbum \"Year Zero\", editados respectivamente en marzo e abril do 2007, xa non contan co logotipo da discogr\u00e1fica."}
{"id": "175992", "revid": "89787", "url": "https://gl.wikipedia.org/wiki?curid=175992", "title": "Cientifismo", "text": "O cientifismo, co\u00f1ecido tam\u00e9n como cientificismo, \u00e9 a crenza de que todas as ciencias, naturais e sociais, deber\u00edan basearse no m\u00e9todo cient\u00edfico, tal como se aplica nas ciencias experimentais, xa que considera que esta \u00e9 a visi\u00f3n do mundo m\u00e1is fiable ou valiosa para a aprendizaxe humana, con exclusi\u00f3n doutros puntos de vista. Coincide en parte cos postulados do positivismo.\nNun sentido pexorativo, ref\u00edrese a unha imitaci\u00f3n estrita do estilo e os m\u00e9todos propios das ciencias da natureza, feita no \u00e1mbito das ciencias humanas, e especialmente na filosof\u00eda, so pena de non seren consideradas como cient\u00edficas.\nParte do suposto de que non hai un aut\u00e9ntico co\u00f1ecemento f\u00f3ra da ciencia e que esta \u00e9 a \u00fanica v\u00eda para achegarse \u00e1 verdade. Adoita xurdir das expresi\u00f3ns m\u00e1is extremas do positivismo l\u00f3xico, que intentan explicar toda a realidade desde os supostos da ciencia.\nOrixe.\n\"Cientifismo\" \u00e9 un termo que se cu\u00f1ou en Francia na segunda metade do s\u00e9culo XIX (\"scientisme\") para designar a corrente de pensamento que acepta s\u00f3 as ciencias comprob\u00e1beis empiricamente como fonte de explicaci\u00f3n de todo o existente.\nDeste xeito, o termo aplicouse para describir a visi\u00f3n de que as ciencias formais e naturais te\u00f1en primac\u00eda sobre outros campos da investigaci\u00f3n tales como ciencias sociais ou humanidades.\nAdemais do seu significado orixinal, a palabra \u00fasase tam\u00e9n frecuentemente como un termo pexorativo utilizado en contra das explicaci\u00f3ns racionais dadas polas ciencias emp\u00edricas, para as\u00ed tratar de desacreditalas fronte a outros argumentos non cient\u00edficos, que presentan explicaci\u00f3ns filos\u00f3ficas, relixiosas, m\u00edticas, espirituais, human\u00edsticas ou pseudocient\u00edficas.\nUnha descrici\u00f3n m\u00e1is contempor\u00e1nea do termo \u00e9 a ofrecida por Michael Shermer, da \"The Skeptics Society\" (Sociedade Esc\u00e9ptica), quen se identifica a si mesmo como cientifista, e define o cientifismo como: \"unha visi\u00f3n cient\u00edfica do mundo que abarca as explicaci\u00f3ns naturais para todos os fen\u00f3menos, e evita as especulaci\u00f3ns sobrenaturais e paranormais, a cal abraza o empirismo e a raz\u00f3n como os piares xemelgos dunha filosof\u00eda da vida apropiada para unha idade da ciencia\".\nDescrici\u00f3n.\nEn primeiro lugar p\u00f3dese falar dun cientifismo de car\u00e1cter metaf\u00edsico, que ser\u00eda a tendencia a crer que a ciencia f\u00edsico-natural resolver\u00e1 todos os problemas dos que se ocupa a metaf\u00edsica. Ser\u00eda, pois, a actitude intelectual de pensar que as ciencias experimentais son capaces de proporcionar ao home un saber completo, resolv\u00e9ndolle todos os problemas e satisfacendo todos os seus desexos, a\u00ednda os m\u00e1is altamente espirituais.\nEn relaci\u00f3n con este, podemos falar doutro cientifismo de car\u00e1cter m\u00e1is \"metodol\u00f3xico\", que tende a considerar o m\u00e9todo cuantitativo e experimental das ciencias f\u00edsico-naturais como o \u00fanico v\u00e1lido en todas as esferas do saber, tam\u00e9n nas ciencias humanas. O esp\u00edrito e os m\u00e9todos destas ciencias deber\u00edan ser estendidos, segundo esta mentalidade, a todos os dominios da vida intelectual e moral sen excepci\u00f3n. Este tipo de cientifismo non acepta, por tanto, como co\u00f1ecemento v\u00e1lido, m\u00e1is que as adquisici\u00f3ns das ciencias chamadas \"positivas\" (as ciencias formais e as ciencias naturais), e non reco\u00f1ece \u00e1 raz\u00f3n outro papel que o que representa na constituci\u00f3n das ciencias.\nEsta actitude ten a s\u00faa orixe en parte do empirismo e, despois, de Kant. Kant intentou negar a posibilidade da metaf\u00edsica como ciencia coa s\u00faa teor\u00eda do co\u00f1ecemento, dicindo que este non \u00e9 capaz de captar a realidade tal como \u00e9, sen\u00f3n que consiste s\u00f3 nunha ordenaci\u00f3n dos fen\u00f3menos sens\u00edbeis por medio das ideas e xu\u00edzos \"a priori\" que lles aplica o entendemento.\nO cientifismo v\u00e9n a representar un aspecto \"violento\", a\u00ednda que superficial, da pol\u00e9mica antimetaf\u00edsica desenvolvida por alg\u00fans a partir de Kant. Neste sentido o cientifismo equivale a positivismo. A tese central de Comte, o seu principal representante, \u00e9 que s\u00f3 hai un saber aut\u00e9ntico, o das ciencias positivas, as ciencias dos fen\u00f3menos. A filosof\u00eda, en consecuencia, non ser\u00eda un saber distinto e independente; reducir\u00edase, para Comte, a unha reflexi\u00f3n sobre as ciencias.\nO que caracteriza a mentalidade cientifista, que non hai que confundir coa cient\u00edfica, \u00e9 a pretensi\u00f3n de obxectivar toda causa, de non co\u00f1ecer m\u00e1is que a obxectividade, de integrar o mundo humano no mundo dos obxectos. Dous son fundamentalmente os principios esenciais que est\u00e1n implicados nesta mentalidade:\nCr\u00edticas \u00e1 mentalidade cientifista.\n\u00c9mile Boutrouxobservou, en contra do movemento cientifista, que nunha ciencia concibida deterministicamente non entra o estudo da vida e do pensamento e, por outra parte, a ciencia ten un terreo moito m\u00e1is amplo que aquel no cal rexe o determinismo. E Henri Bergson fai unha cr\u00edtica parecida da mentalidade cientifista afirmando: \"\"N\u00f3s s\u00f3 lle pedimos \u00e1 ciencia que seguira sendo cient\u00edfica, que non se envolvera nunha metaf\u00edsica inconsciente, que se presenta ent\u00f3n aos ignorantes ou aos semidoctos baixo a m\u00e1scara da ciencia. Durante m\u00e1is de medio s\u00e9culo este cientifismo obstaculizou o cami\u00f1o da metaf\u00edsica\".\nOs que critican a mentalidade cientifista din que esta presenta moitos erros na s\u00faa forma de pensar. En xeral, indican os que afectan ao racionalismo de tipo empirista, que ser\u00eda m\u00e1is inxenuo e superficial que o racionalismo idealista. En particular, a confusi\u00f3n das diversas clases de co\u00f1ecemento e dos seus diversos m\u00e9todos. Ademais, indican que ser\u00eda evidente que as diversas realidades non poden estudarse cos mesmos m\u00e9todos; non poden estudarse, por exemplo, do mesmo modo a realidade da liberdade e responsabilidade humanas que os mecanismos de reproduci\u00f3n dos animais. Con iso, o cientifismo tampouco ser\u00eda capaz de reco\u00f1ecer o aut\u00e9ntico pluralismo da realidade e das disciplinas correspondentes.\nIgualmente, os cr\u00edticos da mentalidade cientifista, indican que un exemplo deste pensamento estar\u00eda presente no que se denomina hoxe en d\u00eda escepticismo moderno (tam\u00e9n chamado escepticismo cient\u00edfico). Este feito estar\u00eda presente no intento de categorizar como pseudociencias algunhas doutrinas ou crenzas pertencentes \u00e1s ciencias sociais debido a que non poden ser probadas ou non se probaron empiricamente at\u00e9 o momento, a diferenza das ciencias formais ou as ciencias naturais (ciencias chamadas positivas).\nO f\u00edsico austr\u00edaco Anton Zeilinger afirma:\n\"Sir\" John Carew Eccles, premio Nobel de Medicina en 1963 e famoso neurocirurxi\u00e1n, escribiu estas palabras:\nCr\u00edticas do mal uso do termo e descrici\u00f3n do \"cientifismo\".\nA principal cr\u00edtica realizada en contra do uso do termo cientifismo \u00e9 a utilizaci\u00f3n da palabra por parte dos partidarios das pseudociencias e a relixi\u00f3n como escudo non fronte ao cientifismo, sen\u00f3n fronte a aqueles argumentos cient\u00edficos e desenvolvementos te\u00f3ricos que lles resultan inc\u00f3modos e contrad\u00edn as s\u00faas crenzas e dogmas. Desde unha perspectiva relixiosa tratouse de descualificar as\u00ed os intentos de explicar como fen\u00f3menos naturales temas como a biolox\u00eda evolutiva, fen\u00f3menos como a moralidade ou o impulso relixioso por autores como Dennett, Crick ou Wolpert."}
{"id": "175993", "revid": "23204", "url": "https://gl.wikipedia.org/wiki?curid=175993", "title": "Castelo de Praga", "text": "O Castelo de Praga (en checo: \"Pra\u017esk\u00fd hrad\") \u00e9 un castelo situado na cidade de Praga dende o cal gobernaron diferentes Reis de Bohemia, Emperadores do Sacro Imperio Romano e presidentes de Checoslovaquia e da Rep\u00fablica Checa. A pesar dos sucesivos incendios e invasi\u00f3ns, \u00e9 un dos m\u00e1is notables, suntuosos e emblem\u00e1ticos vestixios do gran pasado hist\u00f3rico, cultural e social da capital da Rep\u00fablica Checa. Nel at\u00f3panse as xoias da Coroa de Bohemia.\nDe acordo co Libro Guinness dos R\u00e9cords, o Castelo de Praga \u00e9 a maior fortaleza do mundo cunha \u00e1rea de case 70.000 m\u00b2, sendo 570 metros de lonxitude e unha media duns 130 metros de ancho. O interior do complexo alberga a Catedral de Praga, o convento de San Xurxo, que cont\u00e9n arte antiga de Bohemia, a bas\u00edlica de San Xurxo, o Palacio Real e galer\u00edas de pintura renacentista e barroca, entre outras moitas cousas. Foi remodelado polo arquitecto Jo\u017ee Ple\u010dnik entre 1920 e 1934 a petici\u00f3n do primeiro presidente checoslovaco Tom\u00e1\u0161 Masaryk.\nHistoria.\nA historia do castelo rem\u00f3ntase ao s\u00e9culo IX, ao redor do ano 870. O primeiro edifico do complexo edificado foi a Igrexa da Virxe Mar\u00eda. A Bas\u00edlica de San Xurxo e a Catedral de San Vito foron fundadas pouco despois, cara a primeira metade do s\u00e9culo X. A continuaci\u00f3n f\u00f3ronse constru\u00edndo diversas edificaci\u00f3ns, primeiro foi aberto o primeiro convento de Bohemia xunto \u00e1 igrexa de San Xurxo e no s\u00e9culo XII constru\u00eduse o Palacio Rom\u00e1nico. No s\u00e9culo XIV, baixo o reinado de Carlos IV, o Palacio Real foi reconstru\u00eddo en estilo g\u00f3tico e a fortificaci\u00f3n do castelo fortaleceuse. Como substituci\u00f3n da rotonda e posterior bas\u00edlica de San Vito, foi iniciada a construci\u00f3n dunha grande igrexa g\u00f3tica, a cal abarca case seis s\u00e9culos de obras. Durante as guerras husitas e d\u00e9cadas seguintes o castelo deixou de estar habitado, traslad\u00e1ndose a familia real cara o Castelo de Vy\u0161ehrad ao sur.\nEn 1485, o rei Ladislau II comezou a reconstru\u00edr o castelo, erixindo no Palacio Real o xigantesco Recibidor de Ladislau (constru\u00eddo por Benedikt Rejt). Ademais se constru\u00edron novas torres de defensa no lado norte do castelo. Medio s\u00e9culo despois, en 1541, un gran incendio destru\u00edu gran parte do castelo. Baixo a man dos Habsburgo foron constru\u00eddos novos edificios de estilo renacentista. O emperador Fernando I constru\u00edu o \"Belvedere\", un pazo de ver\u00e1n para a s\u00faa esposa Ana. Rodolfo II utilizou o Castelo como a s\u00faa residencia principal e na zona norte do palacio a Sala Hisp\u00e1nica, onde exhibiu a s\u00faa gran colecci\u00f3n art\u00edstica. Coa Segunda Defenestraci\u00f3n de Praga de 1618 comezou a revolta de Bohemia e coa guerra a deterioraci\u00f3n e danado do Castelo. Case medio s\u00e9culo despois, en 1648, moitas das obras da colecci\u00f3n de Rodolfo II foron saqueadas polos suecos durante curso da Guerra dos Trinta Anos. A \u00faltima gran reconstruci\u00f3n do castelo foi levada a cabo pola ra\u00ed\u00f1a Mar\u00eda Tareixa na segunda metade do s\u00e9culo XVIII. Fernando V, despois da abdicaci\u00f3n en 1848, escolleu o Castelo de Praga como a s\u00faa residencia.\nEn 1918 o castelo converteuse na sede do Presidente da nova Rep\u00fablica de Checoslovaquia. O novo Palacio Real e os xard\u00edns foron renovados polo arquitecto esloveno Jo\u017ee Ple\u010dnik. As renovaci\u00f3ns continuaron at\u00e9 1936 baixo a direcci\u00f3n do sucesor de Ple\u010dnik, Pavel Jan\u00e1k. Durante a ocupaci\u00f3n nazi de Checoslovaquia durante a segunda guerra mundial, o Castelo de Praga converteuse na sede do \"Protector do Reich de Bohemia e Moravia\" Konstantin von Neurath e o seu adxunto, Reinhard Heydrich. Dise que Heydrich colocou a coroa de Bohemia na cabeza; vellas lendas din que un usurpador que po\u00f1a a coroa na s\u00faa cabeza est\u00e1 condenado a morrer dentro dun ano. Menos dun ano despois de asumir o poder Heydrich foi asasinado. Despois da liberaci\u00f3n de Checoslovaquia, pasou a albergar as oficinas do novo goberno comunista. Despois da divisi\u00f3n de Checoslovaquia entre a Rep\u00fablica Checa e Eslovaquia, o castelo converteuse na sede do Xefe de Estado da nova rep\u00fablica.\nArquitectura.\nO Castelo de Praga foi reconstru\u00eddo moitas veces durante o paso dos s\u00e9culos, polo que representa practicamente t\u00f3dolos estilos arquitect\u00f3nicos do pasado milenio. O Castelo de Praga incl\u00fae a g\u00f3tica Catedral de San Vito, cuxo interior \u00e9 un bo exemplo de arquitectura rom\u00e1nica, a Bas\u00edlica de San Xurxo, antigo mosteiro beneditino que alberga a maior colecci\u00f3n do mundo de pintura do s\u00e9culo XIV, e varios palacios, xard\u00edns e torres defensivas. A maior\u00eda das zonas do castelo est\u00e1n abertas aos turistas. Hoxe en d\u00eda, o castelo alberga varios museos, inclu\u00edndo a colecci\u00f3n de arte barroca e manierista da Galer\u00eda Nacional de Bohemia, unha exposici\u00f3n dedicada \u00e1 historia checa, o Museo do Xoguete e a galer\u00eda de fotos do Castelo de Praga, baseada na colecci\u00f3n de Rodolfo II. O Festival de Ver\u00e1n de Shakespeare, o maior e m\u00e1is antiga festival ao aire libre deste tipo en Europa, e l\u00e9vase regularmente a cabo no patio do Palacio Burgrave.\nA Sala de Ladislau \u00e9 o maior dos espazos seculares (62m x 16m x 13m) na Praga medieval, e pertence ao espazo m\u00e1is complexo estrutural e arquitectonicamente da Idade Media. Constru\u00edda entre 1493 e 1502 por Benedikt Rejt, substitu\u00edu a un grupo de habitaci\u00f3ns do terceiro andar do s\u00e9culo XIV. Debaixo, no primeiro andar, hai un palacio rom\u00e1nico e directamente debaixo del, no segundo andar, unha adici\u00f3n g\u00f3tica constru\u00edda en tempos de Carlos IV. A construci\u00f3n do complexo sistema de b\u00f3vedas de pedra, que abarcan 16 metros, foi unha das faza\u00f1as de enxe\u00f1ar\u00eda da Baixa Idade Media."}
{"id": "175994", "revid": "5132", "url": "https://gl.wikipedia.org/wiki?curid=175994", "title": "Pra\u017esk\u00fd hrad", "text": ""}
{"id": "175996", "revid": "56817", "url": "https://gl.wikipedia.org/wiki?curid=175996", "title": "Gran Enciclopedia Rialp", "text": "A Gran Enciclopedia Rialp \u00e9 unha enciclopedia en lingua castel\u00e1 de car\u00e1cter xeral e universal, publicada por Ediciones Rialp, de Madrid.\nHistoria e caracter\u00edsticas.\nA primeira edici\u00f3n publicose en 1971 e a 6\u00aa e \u00faltima en 1991. Tr\u00e1tase dunha enciclopedia alfab\u00e9tica, estruturada en 25 volumes, dos que os 23 primeiros conte\u00f1en o corpo de artigos, o 24 os \u00edndices e un suplemento de cartograf\u00eda, e o 25 \u00e9 un suplemento de actualizaci\u00f3n.\nO nome da editorial alude a un episodio da vida de Josemar\u00eda Escriv\u00e1 de Balaguer, fundador do Opus Dei, instituci\u00f3n da Igrexa Cat\u00f3lica con numerosas publicaci\u00f3ns nesta editorial, entre outras as obras do fundador.\nOs artigos da enciclopedia est\u00e1n asinados polos seus autores, especialistas na materia, a maior parte profesores de diversas universidades, entre elas a de Navarra, as\u00ed como outros autores xeralmente cat\u00f3licos."}
{"id": "175997", "revid": "98629", "url": "https://gl.wikipedia.org/wiki?curid=175997", "title": "Libu\u0161e", "text": "Libu\u0161e (en alem\u00e1n: \"Libussa\" ou \"Libuscha\") \u00e9 un antepasado m\u00edtico da dinast\u00eda P\u0161emyslida e o pobo checo no seu conxunto. Segundo a lenda, fundou Praga no s\u00e9culo VIII.\nHistoria.\nLibu\u0161e dise que foi a filla do igualmente m\u00edtico gobernante checo Krok, e a irm\u00e1 m\u00e1is nova de entre o resto das s\u00faas fillas, a curadora e maga Kazi Teta. Foi elixida o seu pai como a s\u00faa sucesora e, a\u00ednda que demostrou ser unha sabia dirixente, a parte masculina da tribo estaba desgustada de que o seu gobernante fose unha muller. Pediron a Libu\u0161e que elixise un pr\u00edncipe para o pobo, e ela escolleu a P\u0159emysl da aldea de Stadice e lev\u00e1rono ao palacio da princesa. As\u00ed P\u0159emysl pasou de labrador a gobernane; casaron e Libu\u0161e converteuse na nai de Nezamysl. Este foi o comezo da dinast\u00eda P\u0159emyslida na Rep\u00fablica Checa.\nLibu\u0161e era a m\u00e1is sabia do tres irm\u00e1ns e profetizou a fundaci\u00f3n da cidade de Praga desde o seu castelo Libu\u0161\u00edn (de acordo coas lendas m\u00e1is tarde Vy\u0161ehrad). A historia de Libu\u0161e e P\u0161emysl relatouse en detalle por Cosmas de Praga na s\u00faa Chronica Bo\u00ebmorum (c. s\u00e9culo XII). A m\u00edtica figura de Libu\u0161e deu material para varias obras dram\u00e1ticas, inclu\u00edndo unha traxedia de Franz Grillparzer, unha \u00f3pera de Bed\u0159ich Smetana e unha novela de Milo\u0161 Urban. Libu\u0161e \u00e9 tam\u00e9n o nome dunha comunidade checa en Rapides Parish, Luisiana."}
{"id": "175998", "revid": "5132", "url": "https://gl.wikipedia.org/wiki?curid=175998", "title": "Libuse", "text": ""}
{"id": "175999", "revid": "5132", "url": "https://gl.wikipedia.org/wiki?curid=175999", "title": "Libussa", "text": ""}
{"id": "176000", "revid": "5132", "url": "https://gl.wikipedia.org/wiki?curid=176000", "title": "Libuscha", "text": ""}
{"id": "176001", "revid": "98629", "url": "https://gl.wikipedia.org/wiki?curid=176001", "title": "Campionato Mundial de F\u00f3rmula 1 de 1968", "text": "O Campionato Mundial de F\u00f3rmula 1 de 1968 foi a 19\u00aa tempada de F\u00f3rmula 1 organizado pola F\u00e9d\u00e9ration Internationale de l'Automobile (FIA), e a 11\u00aa Copa Internacional de construtores de F1. O campionato contou con doce Grandes Premios que se iniciaron o 1 de xaneiro e finalizaron o 3 de novembro.\nResumo do campionato.\nComo era de esperar a carreira de apertura o Gran Premio de Sur\u00e1frica de 1968 confirmou a superioridade de Lotus, con Jim Clark e Graham Hill acabando 1-2. Ser\u00eda a \u00faltima vitoria de Clark. O 7 de abril de 1968 Clark, un dos pilotos m\u00e1is exitosos e populares de todos os tempos, morreu en Hockenheim nunha carreira de F\u00f3rmula 1 f\u00f3ra de campionato.\nA tempada viu a d\u00faas innovaci\u00f3ns importantes. A primeira foi a chegada sen restrici\u00f3ns do patrocinio. A segunda innovaci\u00f3n foi a introduci\u00f3n dos aler\u00f3ns.\nA pesar da morte de Jim Clark, Lotus ga\u00f1ou ambos os t\u00edtulos en 1968 con Graham Hill, pero Stewart foi un serio contendente, ga\u00f1ador de varios Grandes Premios co Matra MS10.\nEquipos e pilotos.\nOs seguintes equipos e pilotos competiron no Campionato Mundial de F\u00f3rmula 1 de .\nClasificaci\u00f3n do Mundial de Pilotos de 1968.\nOs puntos para o Campionato Mundial de Condutores de 1968 outorg\u00e1ronse da seguinte forma 9-6-4-3-2-1 aos seis finalistas en cada carreira. S\u00f3 os cinco mellores resultados das primeiras seis carreiras e os cinco mellores resultados das seis carreiras restantes poder\u00edan ser computados por cada condutor.\nClasificaci\u00f3n do Mundial de Construtores de 1968.\nOs puntos para o Campionato Mundial de Construtores de 1968 outorg\u00e1ronse da seguinte forma 9-6-4-3-2-1 aos seis finalistas en cada carreira. S\u00f3 puntuaba o coche mellor clasificado de cada fabricante, en cada carreira. So contabilizaban os cinco mellores resultados das seis primeiras carreiras e os cinco mellores resultados das \u00faltimas seis carreiras."}
{"id": "176002", "revid": "785", "url": "https://gl.wikipedia.org/wiki?curid=176002", "title": "Ur (hom\u00f3nimos)", "text": "Ur p\u00f3dese referir a:\nComo UR:"}
{"id": "176003", "revid": "6939", "url": "https://gl.wikipedia.org/wiki?curid=176003", "title": "Johannes Vilhelm Jensen", "text": ""}
{"id": "176004", "revid": "89787", "url": "https://gl.wikipedia.org/wiki?curid=176004", "title": "Opus Dei", "text": "A Prelatura da Santa Cruz e Opus Dei (m\u00e1is co\u00f1ecida como Opus Dei), \u00e9 unha prelatura persoal da Igrexa cat\u00f3lica, fundada o 2 de outubro de 1928 por San Xosemar\u00eda Escriv\u00e1 de Balaguer, sacerdote espa\u00f1ol canonizado en 2002. O termo latino \"Opus Dei\" significa \"obra de Deus\".\nA prelatura persoal est\u00e1 gobernada por un prelado, Fernando Oc\u00e1riz, e composta polos sacerdotes que forman o clero propio da prelatura e, na s\u00faa maior\u00eda, por fieis laicos.\nHistoria e caracter\u00edsticas.\nO Opus Dei, fundado en 1928, foi aprobado por primeira vez en 1941 polo bispo de Madrid-Alcal\u00e1 (Espa\u00f1a). Anos despois, en 1950, a Santa S\u00e9 aprobouno como Instituto Secular, rex\u00e9ndose polos seus propios estatutos. Tras solicitalo, foi erixida como prelatura persoal en 1982 polo Papa Xo\u00e1n Paulo II, sendo a \u00fanica existente na actualidade. A prelatura depende da \"Congregaci\u00f3n para os Bispos\".\nA misi\u00f3n institucional do Opus Dei \u00e9 difundir a ensinanza cat\u00f3lica de que todas as persoas est\u00e1n chamadas a facerse santos, e que a vida ordinaria \u00e9 un cami\u00f1o cara \u00e1 santidade.\nSegundo o Anuario Pontificio de 2010, o Opus Dei contaba ese ano con 1.996 sacerdotes no mundo e 85.568 laicos, que suman un total de 87.564 membros. O 55 % dos membros do Opus Dei son mulleres e cerca do 90 % viven en Europa e Am\u00e9rica Latina.\nO patrimonio da prelatura est\u00e1 estimado nun m\u00ednimo de 2.800 mill\u00f3ns de d\u00f3lares, segundo un estudo de John Allen.\nO Opus Dei recibiu reco\u00f1ecemento e apoio dos Papas, de diversas autoridades cat\u00f3licas e doutras personalidades.\nEn contraste, sobre todo en Europa e Am\u00e9rica Latina, o Opus Dei tam\u00e9n foi fortemente criticado, sendo acusado principalmente de proselitismo agresivo, sectarismo e difusi\u00f3n de actitudes e vencellos con grup\u00fasculos ultradereistas.\nOrganizaci\u00f3n e actividades.\nGoberno.\nCoa constituci\u00f3n apost\u00f3lica \"Ut Sit\" do papa Xo\u00e1n Paulo II de 1982, o Opus Dei foi estabelecido como prelatura persoal, unha estrutura novidosa da Igrexa cat\u00f3lica similar a unha diocese, ao ter como membros laicos e clero secular ao cargo dun bispo. Por\u00e9n, mentres un bispo estende a s\u00faa autoridade sobre un territorio (unha diocese), o prelado \u00e9 pastor de todos os membros da prelatura no mundo, sen importar en que diocese residan. Ademais de ser gobernado pola constituci\u00f3n \"Ut Sit\" e polas leis xerais da Igrexa, o Opus Dei \u00e9 gobernado tam\u00e9n segundo os seus propios estatutos, que estabelecen os obxectivos e traballos da prelatura. A prelatura depende da Congregaci\u00f3n para os Bispos.\nTipos de membros.\nO Opus Dei \u00e9 unha prelatura persoal da Igrexa cat\u00f3lica, formada por presb\u00edteros, di\u00e1conos e laicos fronte dos cales est\u00e1 o Prelado. A Sociedade Sacerdotal da Santa Cruz, \u00e9 unha asociaci\u00f3n sacerdotal intrinsecamente unida \u00e1 prelatura persoal \u00e1 que poden pertencer sacerdotes dioces\u00e1ns. Cando se di que algu\u00e9n pertence ao Opus Dei, quere dicir que se atopa nalgunha destas categor\u00edas: sacerdotes da prelatura, laicos que se adican \u00f3s labores apost\u00f3licos e sacerdotes da Sociedade Sacerdotal da Santa Cruz.\n\u00c1 s\u00faa vez, dentro de cada grupo existen varios subgrupos: \nPor \u00faltimo, ambas as instituci\u00f3ns (a Prelatura e a Sociedade Sacerdotal) admiten Cooperadores (de calquera tipo a primeira, s\u00f3 sacerdotes dioces\u00e1ns a segunda), que sen pertencer a elas prestan axuda de xeito estable, coas s\u00faas esmolas, oraci\u00f3ns ou traballo.\nSacerdotes do Opus Dei.\nRepresentan menos do 2% do total dos seus membros, o que da \u00f3 Opus Dei unha natureza fundamentalmente laica dentro da Igrexa cat\u00f3lica. Proceden dos numerarios e agregados laicos do Opus Dei. Principalmente, atenden os membros laicos e traballan nos labores apost\u00f3licos. Os principais cargos de goberno na prelatura (Prelado, Vicarios Rexionais e Vicarios Delegados) adoitan estar ocupados por membros desta categor\u00eda.\nOs sacerdotes que forman o clero da prelatura foron chamados polo prelado para facerse sacerdotes e, libremente, aceptaron esta chamada. Realizan os seus estudos sacerdotais nos centros ou seminarios do Opus Dei, e o Opus Dei responsabil\u00edzase do seu sustento.\nOs sacerdotes numerarios e agregados viven como os laicos numerarios e agregados, respectivamente: os sacerdotes numerarios en centros da prelatura, e os sacerdotes agregados coa s\u00faa familia, en residencias, s\u00f3s etc. Varios sacerdotes numerarios foron ordenados bispos polo Papa.\nLaicos do Opus Dei.\nSupo\u00f1en a inmensa maior\u00eda dos membros da Obra (m\u00e1is do 98%). Existen varios tipos de membros laicos na Prelatura do Opus Dei:\nSon os m\u00e1is numerosos, representan actualmente preto do 70 % do total dos membros. Os supernumerarios non te\u00f1en compromiso de celibato (\u00e9 dicir, poden casar e ter fillos), viven e traballan onde consideran oportuno, e buscan a santificaci\u00f3n na s\u00faa vida diaria. Ademais de teren un \"plan de vida\" espiritual con diversos medios de formaci\u00f3n e pr\u00e1cticas de piedade. Debido \u00e1 s\u00faa profesi\u00f3n e obrigaci\u00f3ns familiares, os supernumerarios non pos\u00faen tanta dispo\u00f1ibilidade coma os numerarios ou agregados, pero acostuman colaborar economicamente co Opus Dei ou ofrecer alg\u00fan tipo de apoio segundo as circunstancias llelo permitan. Non ocupan cargos directivos.\nA\u00ednda que adoito se fale s\u00f3 en masculino, en todos os grupos, ag\u00e1s no das numerarias auxiliares, hai homes e mulleres: numerarios e numerarias... Ambas as secci\u00f3ns (masculina e feminina) son completamente independentes (distintos centros e labores apost\u00f3licos).\nSon membros con compromiso de celibato que -a diferenza dos numerarios- viven coas s\u00faas familias onde lles resulte m\u00e1is conveniente por raz\u00f3ns profesionais. Son aproximadamente un 10% dos membros do Opus Dei. Non ocupan cargos directivos na Obra.\nComprenden aproximadamente o 20% dos membros. Os numerarios e numerarias son membros con compromiso de celibato que, polo xeral, viven nun centro do Opus Dei. Poden, en principio, exercer unha profesi\u00f3n civil, pero deben estar dispostos a renunciar \u00f3 seu exercicio se a Prelatura llelo solicita para teren outra funci\u00f3n dentro da Obra.\nSon os primeiros responsables da formaci\u00f3n dos demais membros do Opus Dei, e adoitan desempe\u00f1ar os cargos directivos. Numerarios e numerarias (non as\u00ed as numerarias auxiliares) reciben unha formaci\u00f3n filos\u00f3fica e teol\u00f3xica que, ao longo da s\u00faa vida \u00e9 comparable coa recibida nun seminario.\nSon numerarias que adican a s\u00faa vida exclusivamente ao traballo dom\u00e9stico (limpeza, coci\u00f1a, coidado da roupa, xesti\u00f3n etc.) dos centros. Viven nos centros do Opus Dei e polo xeral non exercen ningunha profesi\u00f3n externa. Non te\u00f1en cargos directivos.\nNos estatutos do Opus Dei dise sobre as numerarias auxiliares:\nSacerdotes da Sociedade Sacerdotal da Santa Cruz.\nA Sociedade Sacerdotal da Santa Cruz \u00e9 unha asociaci\u00f3n de cl\u00e9rigos (sacerdotes), intrinsecamente unida \u00e1 prelatura persoal do Opus Dei. A ela pertencen presb\u00edteros e di\u00e1conos diocesanos que as\u00ed o desexen, e os sacerdotes (numerarios ou agregados) que forman o clero da prelatura. O prelado do Opus Dei, \u00e9 o presidente da Sociedade.\nCooperadores do Opus Dei.\nOs cooperadores do Opus Dei non son membros da prelatura, pero colaboran de distintos xeitos con ela (oraci\u00f3ns, caridade, traballo). Para ser Cooperador non \u00e9 necesario ser cristi\u00e1n sen\u00f3n, tan s\u00f3, ter desexos de colaborar coas actividades e/ou fins do Opus Dei\nOs cooperadores poden participar das actividades educativas e de formaci\u00f3n do Opus Dei. As\u00ed mesmo, comunidades relixiosas poden ser cooperadores da Prelatura. Actualmente existen centos destas comunidades que cooperan mediante as s\u00faas oraci\u00f3ns polo Opus Dei e o seu apostolado.\nV\u00e9xase tam\u00e9n.\nLigaz\u00f3ns externas.\nP\u00e1xina oficial do Opus Dei"}
{"id": "176005", "revid": "98629", "url": "https://gl.wikipedia.org/wiki?curid=176005", "title": "Porta (hom\u00f3nimos)", "text": "Porta p\u00f3dese referir a:\nComo apelido pode referirse a:\nComo top\u00f3nimo pode referirse a:"}
{"id": "176007", "revid": "98629", "url": "https://gl.wikipedia.org/wiki?curid=176007", "title": "Vy\u0161ehrad", "text": "Vy\u0161ehrad \u00e9 un castelo situado na cidade de Praga, capital da Rep\u00fablica Checa. Foi probablemente erguido durante s\u00e9culo X, nun outeiro sobre o r\u00edo Moldava. Situado dentro do castelo est\u00e1 a Bas\u00edlica de San Pedro e San Paulo, as\u00ed como o cemiterio de Vy\u0161ehrad, onde est\u00e1n o restos de moitos checos famosos como Anton\u00edn Dvo\u0159\u00e1k, Bed\u0159ich Smetana, Jaroslav Heyrovsk\u00fd ou Alphonse Mucha.\nUnha lenda local sost\u00e9n que Vy\u0161ehrad foi o lugar onde houbo o primeiro asentamento do que logo se converter\u00eda en Praga, a\u00ednda que at\u00e9 o momento non hai ningunha proba que soste\u00f1a a teor\u00eda. En 2001 o Distrito de Vy\u0161ehrad ti\u00f1a 1.731 habitantes.\nHistoria.\nCando a dinast\u00eda premislida se asentou na actual zona do Castelo de Praga, os dous castelos mantiveron esferas de influencia opostas durante ao redor de dous s\u00e9culos. Este segundo asento dos soberanos bohemios foi erixido sobre unha rocha escarpada directamente sobre a marxe dereita do r\u00edo Moldava no s\u00e9culo XX. O cumio de Vy\u0161ehrad foi durante a segunda metade do s\u00e9culo XI, cando Ladislau II trasladou a s\u00faa sede dende o Castelo de Praga, e a fortaleza orixinal foi remodelada como un complexo que comprend\u00eda residencia palaciana do soberano e unha igrexa. O per\u00edodo de crecemento rematou ao redor do ano 1140, cando o pr\u00edncipe Sobeslao trasladou de novo a corte cara o Castelo de Praga.\nCando o emperador Carlos IV comezou a reformar o Castelo de Praga para medrar at\u00e9 \u00e1s s\u00faas dimensi\u00f3ns actuais s\u00e9culo XIV, o castelo de Vy\u0161ehrad deteriorouse e foi abandonado como residencia real. Con todo, o complexo foi posteriormente renovado polo propio Carlos IV, constru\u00edndose novas fortificaci\u00f3ns, con d\u00faas novas portas e un Palacio Real mentres que a Bas\u00edlica de Padro e San Paulo foi reparada. A principios da guerras husitas, Vy\u0161ehrad foi conquistado e saqueado polos husitas en 1420 e novamente en 1448 polas tropas do rei Xurxo de Podiebrad. O castelo foi abandonado e converteuse en ru\u00ednas. Someteuse a unha renovaci\u00f3n no s\u00e9culo XVII, cando a dinast\u00eda dos Habsburgo se fixo cargo das Terras Checas despois da Guerra dos Trinta Anos e foi remodelado en 1654 como fortaleza barroca, convert\u00e9ndoo nun centro de formaci\u00f3n para o Ex\u00e9rcito de Austria, para ser posteriormente incorporado como parte da muralla barroca de Praga.\nA forma actual de Vy\u0161ehrad como residencia fortificada, coas grandes murallas de ladrillo, basti\u00f3ns e o \"T\u00e1bor\" e as \"Portas de Leopoldo\", \u00e9 resultado da remodelaci\u00f3n barroca. O \"Ciheln\u00e1 br\u00e1na\" (do checo: \"porta de ladrillo\") \u00e9 unha estrutura de estilo imperial de 1841. A parte principal da Porta de \u0160pi\u010dka, partes da ponte rom\u00e1nica e o miradoiro g\u00f3tico en ru\u00ednas de \"Libu\u0161ina l\u00e1ze\u0148\" son os \u00fanicos fragmentos que se conservan da Idade Media. A rotonda rom\u00e1nica de San Marti\u00f1o data da segunda metade do s\u00e9culo XI. Do s\u00e9culo XI \u00e9 tam\u00e9n a Bas\u00edlica dos Santos Pedro e Paulo que domina Vy\u0161ehrad, posteriomente remodelada na segunda metade do s\u00e9culo XIV, e novamente entre 1885 e 1887 con estilo neog\u00f3tico. Vy\u0161ehrad e a s\u00faa \u00e1rea circundante convert\u00e9ronse en parte da cidade en 1883. Hoxe a zona \u00e9 un dos distritos catastrais de Praga."}
{"id": "176009", "revid": "5132", "url": "https://gl.wikipedia.org/wiki?curid=176009", "title": "Vysehrad", "text": ""}
{"id": "176010", "revid": "5132", "url": "https://gl.wikipedia.org/wiki?curid=176010", "title": "Castelo de Vy\u0161ehrad", "text": ""}
{"id": "176011", "revid": "5132", "url": "https://gl.wikipedia.org/wiki?curid=176011", "title": "Castelo de Vysehrad", "text": ""}
{"id": "176013", "revid": "98629", "url": "https://gl.wikipedia.org/wiki?curid=176013", "title": "King Crimson", "text": "King Crimson \u00e9 unha banda inglesa fundada polo guitarrista Robert Fripp e o bater\u00eda Michael Giles en 1969. Adoitan ser catalogados como unha banda de rock progresivo, a pesar de ter incorporado \u00e1 s\u00faa m\u00fasica influencias moi variadas, dende jazz, m\u00fasica cl\u00e1sica e experimental ata psicodelia, New Wave, hard rock e folk. O grupo ten influenciado a moitos artistas contempor\u00e1neos e ga\u00f1ou un bo n\u00famero de seguidores a pesar de non ser habitual nos medios de comunicaci\u00f3n.\nHistoria.\nOrixes.\nEn agosto de 1967, o bater\u00eda Michael Giles e o seu irm\u00e1n baixista Peter, m\u00fasicos profesionais en bandas activas dende a s\u00faa adolescencia en Dorset, Inglaterra, puxeron un anuncio buscando un \"organista cantante\" para unirse ao grupo que estaban formando. O tam\u00e9n m\u00fasico de Dorset Robert Fripp, un guitarrista que nin tocaba o \u00f3rgano nin cantaba, respostou, e as\u00ed naceu Giles, Giles and Fripp. O tr\u00edo gravou varios sinxelos peculiares e un ecl\u00e9ctico \u00e1lbum, \"The Cheerful Insanity of Giles, Giles and Fripp\". Estuvieron a piques de conseguir o \u00e9xito e incluso fixeron unha aparici\u00f3n en televisi\u00f3n, pero nunca puideron facer un gran avance comercial.\nIntentando ampliar o seu son, os tres recrutaron a Ian McDonald nos teclados e ventos. McDonald trouxo dous novos participantes: a s\u00faa ent\u00f3n moza, a antiga cantante de Fairport Convention Judy Dyble, cuxa breve participaci\u00f3n rematou cando os dous se separaron, e o letrista, roadie, e estratego de arte Peter Sinfield, co cal estivera escribindo canci\u00f3ns, unha asociaci\u00f3n iniciada cando McDonald lle dixera a Sinfield (sobre a s\u00faa banda Creation), \"Peter, te\u00f1o que dicirte que a t\u00faa banda non ten remedio, pero ti escribes boas letras. Gustar\u00edache que nos xunt\u00e1semos para un par de temas?\" Fripp, mentres tanto, viu a Clouds no Marquee Club de Londres, o que o impulsou a incorporar melod\u00edas de inspiraci\u00f3n cl\u00e1sica nas s\u00faas composici\u00f3ns e a utilizar a improvisaci\u00f3n para atopar novas ideas. Fripp, que xa non estaba interesado nas canci\u00f3ns pop m\u00e1is caprichosas de Peter Giles, recomendou que o seu vello amigo, o tam\u00e9n guitarrista e cantante Greg Lake, se unise para substitu\u00edr a Peter ou ao propio Fripp. Peter Giles chamouno posteriormente un dos \"bonitos movementos pol\u00edticos\" de Fripp. Segundo Michael Giles, o seu irm\u00e1n quedara desilusionado coa falta de \u00e9xito da banda e marchou antes de que Fripp suxerise a Lake que ocupase o posto de Peter Giles como baixista e cantante.\nA primeira encarnaci\u00f3n de King Crimson formar\u00edase o 30 de novembro de 1968 con Fripp, McDonald, Michael Giles e Sinfield, un\u00edndoselles Lake.\nEn 1969 o grupo debutou como abreconcertos dos Rolling Stones nun concerto en Hyde Park, e gravou o seu primeiro disco, \"In the Court of the Crimson King\", en outubro. Tam\u00e9n realizaron a s\u00faa primeira xira por Europa e Norteam\u00e9rica. A finais dese ano xurdiron tensi\u00f3ns e diferenzas creativas que desembocaron na sa\u00edda de Michael Giles e Ian McDonald da banda, quen ao ano seguinte gravaron un \u00e1lbum co nome de McDonald and Giles.\nAnos 70.\nRobert Fripp con Greg Lake e Peter Sinfield continuaron King Crimson momentaneamente como tr\u00edo, e foi as\u00ed como gravaron en 1970 o seu segundo disco, \"In the Wake of Poseidon\", no cal incorporouse ao grupo o m\u00fasico Mel Collins, e tam\u00e9n participou o anterior socio de Fripp, Peter Giles.\nGreg Lake abandonou a banda no mes de abril, debido ao car\u00e1cter de caudillo de Fripp e \u00e1 constante imprevisi\u00f3n en canto a composici\u00f3n e elaboraci\u00f3n dos seus temas sen unha li\u00f1a determinada, para formar con Keith Emerson e Carl Palmer o grupo de rock progresivo Emerson, Lake &amp; Palmer, e deixando a King Crimson sen vocalista ata que Gordon Haskell tomou ese lugar e tam\u00e9n o de baixista para \"Lizard\", o terceiro \u00e1lbum de la banda, tam\u00e9n de 1970. Haskell xa gravara con King Crimson en \"In the Wake of Poseidon\", na canci\u00f3n \"Cadence and Cascade\".\nAndy McCulloch tocou a bater\u00eda en \"Lizard\", ademais da participaci\u00f3n de Jon Anderson do grupo Yes nunha das canci\u00f3ns. Haskell e McCulloch abandonaron a banda pouco antes do lanzamento de \"Lizard\", deixando a King Crimson sen vocalista, baixista nin bater\u00eda.\nFripp comezou ent\u00f3n a escoitar a novos m\u00fasicos para suplir os postos vacantes. O bater\u00eda Ian Wallace e o vocalista Boz Burrell foron os seleccionados e como ning\u00fan baixista convenceu a Fripp, decidiu sinxelamente ensinar a Burrell a tocar o baixo. En 1971 realizaron o cuarto \u00e1lbum da banda, \"Islands\". Ao rematar ese ano Peter Sinfield abandonou o grupo, e ent\u00f3n os membros restantes realizaron en 1972 unha nova xira chamada \"Earthbound\" coa plena intenci\u00f3n de disolver a agrupaci\u00f3n ao rematala. Pouco despois, co material gravado desa xira, Fripp editou o disco \"Earthbound\", o seu primeiro \u00e1lbum en directo.\nAs\u00ed e todo, despois da xira \"Earthbound\", Collins, Burrell e Wallace abandonaron King Crimson para unirse a Alexis Korner nunha banda chamada Snape. Fripp outra vez buscou a novos membros para rearmar a King Crimson. O primeiro elixido foi o percusionista Jamie Muir, quen dende antes xa fora considerado por Fripp como un posible membro para o grupo. O seguinte foi o vocalista e baixista John Wetton, a quen Fripp co\u00f1ec\u00eda dende o colexio. Wetton tam\u00e9n fora considerado anteriormente para ser membro pero o seu ingreso non se concretara.\nO ex-bater\u00eda de Yes, Bill Bruford, foi o seguinte elixido, unha decisi\u00f3n que foi criticada por moita xente, xa que Bruford abandonou Yes, un grupo de gran calidade e moito potencial, por King Crimson, que xa ti\u00f1a un historial de moita inestabilidade e moi impredicible. O mesmo Bruford revelou que estaba m\u00e1is interesado nos fins art\u00edsticos e que por iso ingresara en King Crimson. Finalmente, David Cross foi seleccionado como executante de viola, viol\u00edn e teclados para reinventar o son da nova agrupaci\u00f3n. Comezaron a traballar en 1972 e para o seguinte ano concretaron o seu novo \u00e1lbum, \"Larks' Tongues in Aspic\". Muir abandonou King Crimson pouco despois da edici\u00f3n de \"Larks' Tongues in Aspic\". O grupo embarcouse ent\u00f3n nunha nova xira por Europa e Estados Unidos.\nEsta etapa de King Crimson caracterizouse pola influencia que recibiu da nacente m\u00fasica heavy metal que se estaba a desenvolver principalmente nos Estados Unidos e en Gran Breta\u00f1a. A guitarra de Fripp amosouse m\u00e1is agresiva, as\u00ed como a bater\u00eda de Bruford, que soaba m\u00e1is potente.\nA finais de 1973, o grupo preparou o seu seguinte \u00e1lbum, \"Starless and Bible Black\", que estivo rematado a principios de 1974. Este disco converteu ao King Crimson desa \u00e9poca no primeiro en manterse intacto durante m\u00e1is dunha xira e m\u00e1is dun disco. A maior parte do disco foi gravado en concertos durante 1973, con s\u00f3 dous temas gravados en estudio (\"The Great Deceiver\" e \"Lament\"), outro dos temas foi s\u00f3 parcialmente gravado en estudio (\"The Night Watch\"), o cal demostrou que King Crimson era esencialmente un grupo para tocar en vivo. Fripp sempre considerou axeitado capturar a atmosfera e a enerx\u00eda das presentaci\u00f3ns en vivo e por iso gravou as canci\u00f3ns nos concertos.\nDavid Cross comezou a cuestionar o seu lugar no grupo. O seu rol coma violinista fora m\u00e1is importante ao principio desta nova versi\u00f3n de King Crimson, pero a progresi\u00f3n e a agresividade musical que manexaban nese intre reduciron notablemente as s\u00faas contribuci\u00f3ns ao son da banda. Abandonou o grupo cando comezaron a gravar o seu seguinte \u00e1lbum, \"Red\".\nEn \"Red\" participou Robin Miller, que xa gravara o \u00f3boe co grupo, e tam\u00e9n tocou a corneta Marc Charig. David Cross aparece s\u00f3 no tema \"Providence\", que fora gravado nun concerto da banda en xu\u00f1o de 1974. Mel Collins volveu como saxof\u00f3n soprano e Ian McDonald como saxof\u00f3n alto, coa intenci\u00f3n de converterse en membro permanente de King Crimson, a\u00ednda que finalmente non foi as\u00ed. nesa \u00e9poca Fripp interesouse polos escritos do m\u00edstico ruso George Ivanovich Gurdjieff e incluso falou de ser substitu\u00eddo por McDonald, sendo un momento no que considerou seriamente abandonar o grupo.\nA formaci\u00f3n do disco \"Red\" non chegou a facer ningunha xira, e dous meses antes da publicaci\u00f3n do \u00e1lbum Robert Fripp anunciou a disoluci\u00f3n do grupo. \"King Crimson est\u00e1 totalmente acabado para sempre\" declarou. En 1975 lanzouse o segundo \u00e1lbum ao vivo da banda, \"USA\", composto por actuaci\u00f3ns durante o ano 1974.\nFripp dedicouse ent\u00f3n a facer unha carreira en solitario colaborando con importantes m\u00fasicos. Pola s\u00faa banda, Ian McDonald formou en 1976 o grupo Foreigner. King Crimson aparentemente deixara de existir, pero s\u00f3 era o final dunha etapa m\u00e1is do grupo.\nAnos 80.\nA comezos de 1981 Robert Fripp e Bill Bruford comezaron a pensar na formaci\u00f3n dun novo grupo que se chamar\u00eda \"Discipline\". Durante alg\u00fan tempo buscaron a un novo baixista, ata que deron con Tony Levin. Levin era co\u00f1ecido principalmente polas s\u00faas colaboraci\u00f3ns con reco\u00f1ecidos m\u00fasicos como John Lennon e Peter Gabriel.\nFripp convocou tam\u00e9n ao guitarrista e vocalista Adrian Belew, que estaba de xira con Talking Heads. Fripp nunca traballara con outro guitarrista nunha mesma banda, as\u00ed que a decisi\u00f3n de buscar a un segundo guitarrista revelaba a s\u00faa intenci\u00f3n de crear un son totalmente distinto ao de King Crimson. Belew aceptou gravar co novo grupo de Fripp inmediatamente despois de rematar a xira con Talking Heads.\nDurante as gravaci\u00f3ns do disco en 1981, Fripp decatouse de que o son de King Crimson atop\u00e1base a\u00ed, e reconsiderou a s\u00faa decisi\u00f3n de chamar ao grupo Discipline. Os outros membros estiveron de acordo con Fripp e no seu lugar bautizaron ao \u00e1lbum \"Discipline\", baixo o nome de King Crimson.\nO grupo realizou unha trilox\u00eda de discos continuada con \"Beat\" (1982) e conclu\u00edda con \"Three of a Perfect Pair\" (1984). Belew encargouse de case todas as letras dos tres discos, nos que ademais incorpor\u00e1ronse pezas totalmente instrumentais. Esta versi\u00f3n de King Crimson ti\u00f1a elementos da m\u00fasica new wave, moi probablemente resultado do traballo de Belew con Talking Heads, que foron uns dos iniciadores do x\u00e9nero.\nDespois de \"Three of a Perfect Pair\", King Crimson volveu a separarse durante dez anos. Fripp enfrascouse nunha serie de preitos polos dereitos de todo o relacionado co grupo, que lle levou case todo ese tempo e rematou coa creaci\u00f3n da compa\u00f1\u00eda Discipline Global Mobile, que actualmente ten todo o cat\u00e1logo de King Crimson e o dos seus proxectos paralelos.\nAnos 90.\nEn 1994 King Crimson volveu a formarse, desta vez como sexteto. Fripp e Belew nas guitarras, Levin no baixo, Trey Gunn nun instrumento chamado guitarra Warr e Bruford na bater\u00eda acompa\u00f1ado doutro percusionista, Pat Mastelotto (da banda Mr. Mister). Esta formaci\u00f3n de \"dobre-tr\u00edo\" realizou s\u00f3 uns poucos discos na d\u00e9cada dos 90: o EP \"VROOOM\" de 1994, o \u00e1lbum \"THRAK\" de 1995 e o \u00e1lbum ao vivo \"THRaKaTTaK\" de 1996.\nCon respecto ao son, nesta nova \u00e9poca era un mestura do estilo da etapa de \"Discipline\" complementada coa guitarra heavy metal de \"Red\". Esta versi\u00f3n de King Crimson tivo unha proposta e un nivel de experimentaci\u00f3n completamente distintos ao de todas as s\u00faas \u00e9pocas anteriores, o cal os levou novamente a desintegrarse.\nO resto dos noventa, a trav\u00e9s de Discipline Global Mobile lanz\u00e1ronse traballos doutros artistas e dos proxectos paralelos da banda, chamados ProjeKct One, ProjeKct Two, ProjeKct Three, ProjeKct Four, as\u00ed como o ProjeKct X, os cales son subgrupos de King Crimson (segundo Fripp son unha fraKctalizaci\u00f3n de King Crimson) que levaron a cabo varias gravaci\u00f3ns ao vivo onde demostrouse a habilidade de improvisaci\u00f3n dos m\u00fasicos involucrados actualmente en King Crimson e onde deixaron patente a s\u00faa capacidade para producir m\u00fasica.\nAnos 2000.\nDespois do traballo dos \"ProjeKcts\", Bruford e Levin deixaron a banda. A formaci\u00f3n de King Crimson, constitu\u00edda novamente como cuarteto por Belew, Fripp, Gunn e Mastelotto, publicou o seguinte \u00e1lbum, chamado \"The ConstruKction of Light\", no ano 2000.\nTras alg\u00fans problemas econ\u00f3micos, Discipline Global Mobile actualmente administra exclusivamente o material de King Crimson, editando numerosos \u00e1lbums ao vivo e colecci\u00f3ns da s\u00faa discograf\u00eda. No ano 2002 apareceu o EP \"Happy With What You Have to Be Happy With\", que antecedeu ao lanzamento no 2003 de \"The Power to Believe\", o \u00faltimo \u00e1lbum de estudio ata o momento de King Crimson.\nEn novembro do 2003 Trey Gunn anunciou a s\u00faa sa\u00edda do grupo. Pero volver\u00eda a entrar posteriormente, quedando a banda formada por Adrian Belew, Robert Fripp, Tony Levin e Pat Mastelotto. No ano 2006 aparecer\u00eda o ProjeKct Six.\nPat Mastelotto anunciou no 2008 o regreso da banda cunha serie de concertos, as\u00ed como cambios na s\u00faa composici\u00f3n, xa que Gavin Harrison, bater\u00eda de Porcupine Tree, ingresara como novo integrante de King Crimson, acompa\u00f1ando a Pat Mastelotto como segundo bater\u00eda.\nKing Crimson est\u00e1 actualmente en hiato \u00e1 espera sobre todo da resoluci\u00f3n dos litixios de Fripp contra os deudores da banda, ademais dos intentos de resolver as s\u00faas d\u00e9bedas persoais e arranxar a s\u00faa vida persoal. Durante os anos 2009 e 2010, Belew revelou en varias entrevistas que discutira a reactivaci\u00f3n de King Crimson con Fripp pero que a banda estar\u00eda parada durante un per\u00edodo de tempo ideterminado. En xu\u00f1o do 2010, Belew suxer\u00edu reunir a formaci\u00f3n dos 80 para unha xira de 30 aniversario, indicando tam\u00e9n que non rexeitaba a Mastelotto e a Harrison como actuais bater\u00edas de King Crimson. A idea foi desestimada tanto por Bruford como por Fripp.\nO 5 de decembro do 2010, Fripp escribiu unha entrada na p\u00e1xina web dgmlive.com falando da s\u00faa relaci\u00f3n nese momento coa industria discogr\u00e1fica. O escrito suxer\u00eda que King Crimson estaba desactivada novamente e detallaba varias raz\u00f3ns polas que non estaba interesado en actuar e compo\u00f1er coa banda."}
{"id": "176014", "revid": "109331", "url": "https://gl.wikipedia.org/wiki?curid=176014", "title": "Baiobre, Bese\u00f1o, Touro", "text": "Baiobre \u00e9 un lugar da parroquia de Bese\u00f1o, no concello de Touro. Segundo o Instituto Nacional de Estad\u00edstica ti\u00f1a 29 habitantes no 2019, 11 homes e 18 mulleres. O lugar \u00e9 veci\u00f1o de Baiobre de Branz\u00e1."}
{"id": "176015", "revid": "85894", "url": "https://gl.wikipedia.org/wiki?curid=176015", "title": "Trasbar, Dombod\u00e1n, Arz\u00faa", "text": "Trasbar \u00e9 un lugar da parroquia de Dombod\u00e1n no concello coru\u00f1\u00e9s de Arz\u00faa, na Comarca de Arz\u00faa. Ti\u00f1a 22 habitantes no ano 2010 segundo datos do Instituto Nacional de Estad\u00edstica, dos cales 12 eran homes e 10 eran mulleres."}
{"id": "176016", "revid": "85894", "url": "https://gl.wikipedia.org/wiki?curid=176016", "title": "Tronceda a Nova, Tronceda, Arz\u00faa", "text": "Tronceda a Nova \u00e9 un dos dous lugares da parroquia de Tronceda, no concello coru\u00f1\u00e9s de Arz\u00faa, na Comarca de Arz\u00faa. Ti\u00f1a 25 habitantes no ano 2010 segundo datos do Instituto Nacional de Estad\u00edstica, dos cales 13 eran homes e 12 eran mulleres."}
{"id": "176017", "revid": "85894", "url": "https://gl.wikipedia.org/wiki?curid=176017", "title": "Tronceda a Vella, Tronceda, Arz\u00faa", "text": "Tronceda a Vella \u00e9 un dos dous lugares da parroquia de Tronceda, no concello coru\u00f1\u00e9s de Arz\u00faa, na Comarca de Arz\u00faa. Ti\u00f1a 12 habitantes no ano 2010, segundo datos do Instituto Nacional de Estad\u00edstica, dos cales 6 eran homes e 6 mulleres."}
{"id": "176018", "revid": "85894", "url": "https://gl.wikipedia.org/wiki?curid=176018", "title": "Ventorrillo, Vi\u00f1\u00f3s, Arz\u00faa", "text": "Ventorrillo \u00e9 un lugar da parroquia de Vi\u00f1\u00f3s, no concello coru\u00f1\u00e9s de Arz\u00faa, na Comarca de Arz\u00faa. Ti\u00f1a 13 habitantes no ano 2010 segundo datos do Instituto Nacional de Estad\u00edstica, dos cales 8 eran homes e 5 mulleres."}
{"id": "176023", "revid": "1131", "url": "https://gl.wikipedia.org/wiki?curid=176023", "title": "Ventorrillo", "text": "O top\u00f3nimo castel\u00e1n Ventorrillo indica unha \"venta\" ou \"ventorro\", establecemento hostaleiro situado nun cami\u00f1o. Pode referirse a:"}
{"id": "176029", "revid": "23204", "url": "https://gl.wikipedia.org/wiki?curid=176029", "title": "Stop motion", "text": "O stop motion ou parada de imaxe \u00e9 unha t\u00e9cnica de animaci\u00f3n que consiste en aparentar o movemento de obxectos est\u00e1ticos por medio dunha serie de imaxes fixas sucesivas. En xeral, denom\u00ednanse animaci\u00f3ns \"stop motion\" a aquelas que non entran na categor\u00eda dos debuxos animados, nin na de animaci\u00f3n por computador. Isto \u00e9, que non son debuxadas en 2D nin animadas integramente por computador en 3D, sen\u00f3n que son animaci\u00f3ns creadas tomando imaxes directamente da realidade.\nSegundo o tipo de material utilizado nos modelos da animaci\u00f3n, p\u00f3dense distinguir dous tipos de \"stop motion\": a que utiliza modelos creados a partir de materiais maleables como plastilina ou arxila e que recibe o nome de \"claymation\", e as que utilizan figuras ou modelos feitos con materiais r\u00edxidos.\nHistoria.\nA animaci\u00f3n mediante \"stop motion\" empregouse a mi\u00fado para crear a ilusi\u00f3n de movementos de obxectos como por maxia. A vez primeira que se utilizou esta t\u00e9cnica pode atribu\u00edrse a Albert E. Smith e J. Stuart Blackton por \"The Humpty Dumpty Circus\" (1897), no que un circo de xoguete formado por acr\u00f3batas e animais cobra vida.\nO espa\u00f1ol Segundo de Chom\u00f3n realizou obras como \"El hotel el\u00e9ctrico\" (1908). Tam\u00e9n, nese mesmo ano, viron a luz filmes como \"A Sculptor's Welsh Rarebit Nightmare\" e \"The Sculptor's Nightmare\", de Billy Bitzer. Non obstante, un dos pioneiros do \"stop motion\" europeo foi Wladyslaw Starewicz, que animou \"The Beautiful Lukanida\" (1910), \"The Battle of the Stag Beetles\" (1910) e \"The Ant and the Grasshopper\" (1911).\nPola s\u00faa banda, unha das primeiros filmes de \"claymation\" foi \"Modelling Extraordinary\", estreado en 192. En decembro de 1916, a primeira animadora muller, Helena Smith Dayton, comezou a experimentar coa plastilina e o \"stop motion\". Finalizar\u00eda o seu primeiro filme en 1917, unha adaptaci\u00f3n de \"Romeo e Xulieta\" de William Shakespeare.\nCo cambio de s\u00e9culo, destacaron os traballos de Willis O' Brien, que en 1925 adaptou a novela \"The Lost World\" de Conan Doyle \u00f3 cine, que supuxo unha revoluci\u00f3n no mundo dos efectos visuais da \u00e9poca, e \"King Kong\" (1933).\nA mediados do s\u00e9culo, Ray Harryhausen, inspirado polos traballos anteriores, creou o seu mundo propio de historias e criaturas fant\u00e1sticas baseadas en lendas e mitolox\u00eda durante os anos 50, 60 e 70. As s\u00faas obras \u00e1 s\u00faa vez inspiraron nos anos 80 a Tim Burton na creaci\u00f3n de \"Vincent\" (1982), \"The Nightmare Before Christmas\" (1993) ou \"A noiva cad\u00e1ver\" (2005).\nNo inicio do s\u00e9culo XXI, a compa\u00f1\u00eda Aardman Animatimations creou filmes como \"\" (2005), ga\u00f1ador do Oscar \u00f3 mellor filme de animaci\u00f3n, ou \"Chicken Run\" (2000).\nT\u00e9cnica.\nCon esta t\u00e9cnica p\u00f3dense acadar movementos animados de calquera tipo de obxecto, bonecos, cartolinas, obxectos da vida coti\u00e1...\nA stop motion tam\u00e9n \u00e9 un m\u00e9todo para obter a \"pixilaci\u00f3n\", que utiliza actores reais \u00f3s que se lle toman fotograf\u00edas lixeiramente distintas que son utilizadas como \"frames\".\nO termo \"go motion\" fai referencia a outra t\u00e9cnica na que se utilizan sistemas de control nos obxectos de animaci\u00f3n para movelos mentres son expostos \u00e1 c\u00e1mara, obtendo as\u00ed o co\u00f1ecido como \"efecto blur\", que da \u00e1 figura maior sensaci\u00f3n de movemento, este efecto pode amplificarse utillizando substancias, como a vaselina, no obxectivo da c\u00e1mara."}
{"id": "176030", "revid": "1131", "url": "https://gl.wikipedia.org/wiki?curid=176030", "title": "Asemblea Nacional de Polonia", "text": "A Asemblea Nacional (Zgromadzenie Narodowe) \u00e9 o nome das d\u00faas c\u00e1maras do parlamento polon\u00e9s, o Sejm (c\u00e1mara baixa) e o Senat (c\u00e1mara alta). Est\u00e1 presidida polo Mariscal do Sejm (\"Marsza\u0142ek Sejmu\").\nEntre os anos 1922\u20131935 e 1989\u20131990, era a Asemblea Nacional quen elix\u00eda o Presidente de Polonia coa maior\u00eda dos votos. En 1935, foi substitu\u00edda por unha Asemblea de Electores, que consist\u00eda no Primeiro Ministro, o Xefe da Xustiza, o Inspector Militar, 2/3 dos deputados do Sejm, e 1/3 do Senat. O Senado foi abolido en 1946, e as\u00ed en 1947 Boles\u0142aw Bierut era escollido Presidente s\u00f3 polo Sejm. Non houbo presidentes desde 1952 at\u00e9 1989, cando se recuperou o Senat e a Asemblea Nacional escolleu a Wojciech Jaruzelski como Presidente de Polonia.\nDe 1992 a 1997, a Asemblea Nacional elaborou e aprobou unha nova Constituci\u00f3n, ratificada por referendum o 25 de maio de 1997."}
{"id": "176031", "revid": "6220223", "url": "https://gl.wikipedia.org/wiki?curid=176031", "title": "Elecci\u00f3ns xerais de Polonia", "text": "As elecci\u00f3ns parlamentarias de Polonia son aquelas nas que os cidad\u00e1ns de Polonia, por voto, escollen os seus representantes (460 deputados e 100 senadores) nun sistema bicameral do Parlamento (Sejm e Senat). Estas elecci\u00f3ns xerais real\u00edzanse como m\u00e1ximo cada catro anos, a\u00ednda que tam\u00e9n hai posibilidade de elecci\u00f3ns anticipadas, como pasou no 2007.\nAs elecci\u00f3ns en Polonia est\u00e1n supervisadas pola Comisi\u00f3n Electoral Nacional (\"Pa\u0144stwowa Komisja Wyborcza\")."}
{"id": "176036", "revid": "23204", "url": "https://gl.wikipedia.org/wiki?curid=176036", "title": "Wilhelm Braune", "text": "Wilhelm Theodor Braune (nado en Gro\u00dfthiemig o 20 de febreiro de 1850 e morto en Heidelberg o 10 de novembro de 1926) foi un fil\u00f3logo e fil\u00f3sofo alem\u00e1n, expo\u00f1ente da escola neogram\u00e1tica que influenciou profundamente a indoeurope\u00edstica entre os s\u00e9culos XIX e XX.\nTraxectoria.\nNado en Gro\u00dfthiemig, pequeno centro de Brandeburgo, Braune ensinou filolox\u00eda xerm\u00e1nica na universidade de Leipzig (1875-1880) e de Heidelberg (1888-1919).\nExpo\u00f1ente do movemento dos Neogram\u00e1ticos, no centro das s\u00faas investigaci\u00f3ns estaban a ling\u00fc\u00edstica indoeuropea e a xerman\u00edstica, \u00e1mbito ao que contribu\u00edu en particular coa s\u00faa \"Gotische Grammatik \" (1880); fundou e dirixiu, en 1874 xunto con Hermann Paul, os \"Beitr\u00e4ge zur Geschichte der deutschen Sprache und Literatur\" e, en 1876, os \"Neudrucke deutscher Litteraturwerke des 16. und 17. Jahrhunderts\", obras despois continuadas por Ernst Beutler. Ocupouse tam\u00e9n de filosof\u00eda (\"Die Handschriftenverh\u00e4ltnisse des Nibelungenliedes\", 1900)."}
{"id": "176037", "revid": "197", "url": "https://gl.wikipedia.org/wiki?curid=176037", "title": "Retornos", "text": "Retornos \u00e9 un filme galego en lingua castel\u00e1 dirixido por Luis Avil\u00e9s Baquero que foi estreada no 2010.\nEstreouse en galego o 13 de xaneiro de 2016 a trav\u00e9s da TVG.\nSinopse.\n\u00c1lvaro (Xavier Est\u00e9vez), tras fuxir de si mesmo durante dez anos, regresa \u00e1 s\u00faa vila, unha pequena aldea de Galicia, para asistir \u00f3 enterro do seu pai. Al\u00ed tentar\u00e1 reconciliarse co seu irm\u00e1n Xos\u00e9 (Xos\u00e9 Manuel Olveira \"Pico\") e recuperar o amor da s\u00faa filla Mar (Manuela Vell\u00e9s). Todo se complica cando \u00c1lvaro atopa unha muller morta na estrada. \u00c9 Lidia (Yoima Vald\u00e9s), unha prostituta moi amiga de Mar. \u00c1lvaro, que teme pola seguridade da s\u00faa filla, comeza a investigar, destapando os trapos sucios dunha vila no que nada \u00e9 o que parece e onde todos te\u00f1en algo que agochar.\nRodaxe.\nOs exteriores da pel\u00edcula foron rodados na Coru\u00f1a, Vigo, Valencia, Coristanco, Noia, Arteixo, A Laracha, Montouto (Abegondo) e Cai\u00f3n."}
{"id": "176038", "revid": "6939", "url": "https://gl.wikipedia.org/wiki?curid=176038", "title": "Umami", "text": ""}
{"id": "176041", "revid": "89787", "url": "https://gl.wikipedia.org/wiki?curid=176041", "title": "Fernando Diz-Lois", "text": "Fernando Diz-Lois Mart\u00ednez, nado en Ourense en 1936, \u00e9 un m\u00e9dico e escritor galego.\nTraxectoria.\n\u00c9 especialista en Medicina Interna e Nefrolox\u00eda pola Cl\u00ednica da Concepci\u00f3n (FJD) e pola Universidade de Pensilvania, en Estados Unidos.\nDesde 1973 traballou como xefe do Departamento de Medicina Interna do Complexo Hospitalario Universitario A Coru\u00f1a, traballo que combina co ensino universitario. Mant\u00e9n publicamente unha posici\u00f3n antiabortista.\nComo escritor, publicou varios artigos en revistas m\u00e9dicas e dous libros sobre as s\u00faas orixes na cidade de Ourense e Entrimo e a s\u00faa bisbarra."}
{"id": "176044", "revid": "23204", "url": "https://gl.wikipedia.org/wiki?curid=176044", "title": "Eduard Sievers", "text": "Eduard Georg Sievers, nado en Lippoldsberg o 25 de novembro de 1850 e morto en Leipzig o 30 de marzo de 1932, foi un ling\u00fcista e fil\u00f3logo alem\u00e1n, expo\u00f1ente da escola neogram\u00e1tica que influ\u00edu profundamente na indoeurope\u00edstica entre os s\u00e9culos XIX e XX e co\u00f1ecido sobre todo polos seus estudos sobre textos en sax\u00f3n e ingl\u00e9s antigos.\nTraxectoria.\nNado en Lippoldsberg, pequeno centro da comuna de Wahlsburg, Sievers ensinou na universidades de Jena (1871-1883), de Tubinga (1883-1887), de Halle (1887-1892) e de Leipzig (1892-1914), onde foi reitor do 1901 ao 1902.\nExpo\u00f1ente do movemento dos Neogram\u00e1ticos, no centro das s\u00faas investigaci\u00f3ns estiveron a ling\u00fc\u00edstica indoeuropea e a xerman\u00edstica: fixo a edici\u00f3n de numerosos textos antigos e escribiu ensaios sobre a gram\u00e1tica hist\u00f3rica e sobre a m\u00e9trica xerm\u00e1nicas, para despois elaborar a s\u00faa \"Schallanalyse\", o estudo dos procesos ps\u00edquicos que regulaban a emisi\u00f3n dos sons, e aplicala \u00e1 cr\u00edtica textual a fin de identificar paternidade e cronolox\u00eda dos textos.\n\u00c9 co\u00f1ecido en indoeurope\u00edstica como o descubridor da que na s\u00faa honra se co\u00f1eceu como a Lei de Sievers."}
{"id": "176046", "revid": "23204", "url": "https://gl.wikipedia.org/wiki?curid=176046", "title": "Sabor umami", "text": "O umami (\u3046\u307e\u5473 en xapon\u00e9s) \u00e9 o quinto sabor ademais dos catro b\u00e1sicos: doce, salgado, acedo e amargo. As\u00ed como o sabor doce indica presenza de enerx\u00eda nun alimento, umami \u00e9 o sinal que indica existencia de prote\u00ednas como fonte de nutrientes esenciais para a vida.\nHistoria e caracter\u00edsticas.\nO umami \u00e9 o denominado quinto sabor. \u00c9 unha categor\u00eda do sentido gusto que imprime unha sensaci\u00f3n duradeira e saborosa que cobre a superficie da lingua. Esta sensaci\u00f3n \u00e9 debida \u00e1 presenza de detectores dos ani\u00f3ns de carboxilato procedentes do \u00e1cido glut\u00e1mico en c\u00e9lulas especializadas na lingua de humanos e animais. Ten a capacidade de equilibrar e redondear o sabor de sopas e dunha gran variedade de comidas non doces. As froitas, mollos e alg\u00fans produtos derivados do leite non combinan ben co gusto umami. Existen receptores especializados para o umami na lingua humana que reco\u00f1ecen o grupo carboxilo do \u00e1cido glut\u00e1mico.\nDescubrimento e estudos.\nO sabor umami foi descuberto no ano 1913 polo qu\u00edmico xapon\u00e9s Kikunae Ikeda nunha investigaci\u00f3n realizada sobre o Katsuobushi (peza de bonito curado ao aire). Descubriuse tam\u00e9n a existencia deste sabor noutras especies como a dos chimpac\u00e9s, h\u00e1msteres, e cans. Investigouse mediante t\u00e9cnicas de neurotecnolox\u00eda o efecto que xera o sabor umami no c\u00f3rtex cerebral e comprobouse como act\u00faa sinerxicamente con outros sabores. Nestes estudos comprobouse, as\u00ed mesmo, a existencia de neuronas especializadas na resposta ao sabor xerado polo umami, do mesmo xeito que existen outras espec\u00edficas para outros sabores. En estudos mostrouse igualmente que o sabor umami se produce no sistema sensorial mediante unha combinaci\u00f3n de sabores e cheiros.\nAlg\u00fans grupos de poboaci\u00f3n, tal e como os anci\u00e1ns, cuxo gusto e olfacto est\u00e1n debilitados debido \u00e1 idade e, nalg\u00fans casos, \u00e1 medicaci\u00f3n, p\u00f3dense beneficiar do emprego de alimentos con umami. A perda de sabor e olor pode contribu\u00edr a unha diminuci\u00f3n nas caracter\u00edsticas nutricionais da dieta, sendo a causa de diversas enfermidades. Os alimentos que pos\u00faen este sabor adoitan ser preferentes na elecci\u00f3n. \u00c9 por esta raz\u00f3n polo que se adoita empregar na elaboraci\u00f3n ou saborizaci\u00f3n de certos aperitivos e sopas instant\u00e1neas.\nOnde se atopa.\nO \u00e1cido glut\u00e1mico ou os glutamatos, atopados en certos alimentos, prove\u00f1en da hidr\u00f3lise de certas prote\u00ednas das carnes, dos queixos, das sopas elaboradas con produtos animais e dos mariscos e ag\u00fans moluscos como poden ser as ostras. O sabor umami at\u00f3pase igualmente de forma natural en certos alimentos vexetais como son as espinacas, o t\u00e9 verde, os tomates e certos cogomelos. Tam\u00e9n se atopa nalg\u00fans legumes e na fermentaci\u00f3n dos mesmos, coma no caso da salsa de soia."}
{"id": "176047", "revid": "6939", "url": "https://gl.wikipedia.org/wiki?curid=176047", "title": "Protocolo IP", "text": ""}
{"id": "176049", "revid": "23204", "url": "https://gl.wikipedia.org/wiki?curid=176049", "title": "Karl Verner", "text": "Karl Adolf Verner, nado en \u00c5rhus o 7 de marzo de 1846 e morto en Copenhague o 5 de novembro de 1896, foi un fil\u00f3logo dan\u00e9s.\nTraxectoria.\nVerner \u00e9 co\u00f1ecido sobre todo polo seu artigo \"Eine Ausnahme der ersten Lautverschiebung\", \"Unha expepci\u00f3n \u00e1 primeira mutaci\u00f3n conson\u00e1ntica\" (1875), no que apareceu unha nova lei fon\u00e9tica chamada Lei de Verner na honra do seu descubridor, que \u00e9 v\u00e1lida para explicar, mediante a comparaci\u00f3n, alg\u00fans fen\u00f3menos fon\u00e9ticos que ata daquela se consideraban simples excepci\u00f3ns (mesmo Verner usa o termo 'Ausnahme', 'excepci\u00f3n') \u00e1 \"primeira mutaci\u00f3n conson\u00e1ntica xerm\u00e1nica\", comunmente co\u00f1ecida como Lei de Grimm."}
{"id": "176050", "revid": "6750", "url": "https://gl.wikipedia.org/wiki?curid=176050", "title": "El Paso, Texas", "text": "El Paso \u00e9 unha cidade e a capital do condado de El Paso, situada no estado de Texas, nos Estados Unidos. No censo do 2010 a cidade ti\u00f1a unha poboaci\u00f3n de 649.121 habitantes, sendo a sexta cidade m\u00e1is grande de Texas. A s\u00faa \u00e1rea metropolitana cobre todo o condado de El Paso, e ten unha poboaci\u00f3n de 800.647 habitantes.\nEl Paso at\u00f3pase na ribeira do r\u00edo Grande, ao outro lado da cidade mexicana de Ciudad Ju\u00e1rez. As d\u00faas cidades forman unha \u00e1rea metropolitana internacional que \u00e1s veces \u00e9 chamada Juarez-El Paso, sendo Ju\u00e1rez a de maior poboaci\u00f3n das d\u00faas (cunha poboaci\u00f3n pr\u00f3xima ao mill\u00f3n e medio de habitantes).\nEn El Paso est\u00e1 a University of Texas at El Paso (fundada en 1914 como The Texas State School of Mines and Metallurgy, e posteriormente chamada Texas Western College, ata que recibiu o seu actual nome en 1967) e a Texas Tech University Health Sciences Center. Fort Bliss, un dos maiores complexos militares do ex\u00e9rcito dos Estados Unidos, limita co leste e nordeste da cidade, estend\u00e9ndose a s\u00faa \u00e1rea de adestramento ao norte cara Novo M\u00e9xico, ata a li\u00f1a de m\u00edsiles de White Sands e a veci\u00f1a base da Forza A\u00e9rea Holloman, en Alamogordo. As monta\u00f1as Franklin est\u00e9ndense cara El Paso dende o norte e case divide \u00e1 cidade en d\u00faas partes, a metade occidental onde comeza o val de Mesilla e as ladeiras orientais que conectan co c\u00e9ntrico distrito de negocios no extremo sur da cordilleira.\nHistoria.\nA rexi\u00f3n de El Paso veu sendo asentamento humano durante miles de anos, como o demostran os puntos Folsom de cazadores-recolectores encontrados. As culturas m\u00e1is temper\u00e1s co\u00f1ecidas na rexi\u00f3n foron produtoras de millo. No momento da chegada dos espa\u00f1ois as tribos Mans, Suma e Jumano poblaron a zona e posteriormente incorporaronse a cultura mestiza, xunto c\u00f3s inmigrantes do centro de M\u00e9xico.\nO explorador espa\u00f1ol Juan de O\u00f1ate, nado en 1550 en Zacatecas, M\u00e9xico, foi o primeiro explorador d\u00e1 Nova Espa\u00f1a que observou o R\u00edo Grande cerca de El Paso en 1598. Por\u00e9n, crese que os catro sobreviventes da expedici\u00f3n de Narv\u00e1ez pasaron pola zona a mediados de 1530. O Paso do Norte foi fundada na beira sur do R\u00edo Bravo do Norte en 1659 polos conquistadores espa\u00f1ois. En 1680 a pequena aldea de El Paso converteuse na base para o goberno espa\u00f1ol do territorio do novo M\u00e9xico, e foi o asentamento m\u00e1is grande en Novo M\u00e9xico ata a s\u00faa cesi\u00f3n \u00f3s Estados Unidos en 1848.\nEl Paso seguiu sendo en gran parte subdesenrolado durante a maior parte do per\u00edodo de control Espa\u00f1ol. En cambio, o asentamento espa\u00f1ol centrouse no Paso do Norte. A coroa espa\u00f1ola e as autoridades locais do Paso do Norte fixeron varias concesi\u00f3ns de terra para produci\u00f3n agr\u00edcola. As guerras cos Apaches e as posteriores guerras cos comanches deixaron o norte de M\u00e9xico, daquela inclu\u00edndo o actual Novo M\u00e9xico, Texas, Coahuila, nun estado de inestabilidade permanente. O r\u00edo, as dunas de area cara o sur (m\u00e9danos) e as fortificaci\u00f3ns no Paso do Norte e El Real de San Lorenzo, proporcionan unha defensa natural contra m\u00e1is ataques. Por\u00e9n, nalgunhas d\u00e9cadas varios ex\u00e9rcitos de apaches fixeron incursi\u00f3ns profundas en M\u00e9xico, matando a poboaci\u00f3n masculina e escravizando a mulleres e nenos.\nClima.\nEl Paso ten un clima des\u00e9rtico c\u00e1lido (K\u00f6ppen BWh) con veranos moi c\u00e1lidos, xeralmente con pouca ou ningunha humidade e os invernos suaves e secos. Ten precipitaci\u00f3ns que andan arredor das 9.4 polgadas (240\u00a0mm) por ano, gran parte das cales se producen durante o ver\u00e1n de xullo a setembro e son causadas maiormente polo monz\u00f3n. Durante este per\u00edodo, os ventos do sur e sueste levan humidade desde o Oc\u00e9ano Pac\u00edfico, o Golfo de California e o Golfo de M\u00e9xico na rexi\u00f3n. Cando esta humidade se move na \u00e1rea de El Paso e sopra o suroeste, a elevaci\u00f3n orogr\u00e1fica das monta\u00f1as, combinada co forte quecemento durante o d\u00eda, provoca tormentas, algunhas o suficientemente graves como para producir inundaci\u00f3ns repentinas e sarabia en toda a rexi\u00f3n.\nEl Paso cidade.\nA xu\u00edza do Condado de El Paso \u00e9 a dem\u00f3crata Veronica Escobar, e os comisionados do Condado son dem\u00f3cratas Carlos Le\u00f3n (zona 1), Sergio Lewis (zona 2), Vince Perez (Distrito 3) e republicano Dan Haggerty (zona 4). Haggerty foi elixido por primeira vez en 1994 e estivo no cargo desde 1995. Escobar e Lewis foron elixidos por primeira vez no 2010. Le\u00f3n e P\u00e9rez foron elixidos por primeira vez en 2012. O Sheriff do Condado de El Paso \u00e9 Richard Wiles, dem\u00f3crata, desde 2009."}
{"id": "176051", "revid": "23204", "url": "https://gl.wikipedia.org/wiki?curid=176051", "title": "Seraf\u00edn Zubiri", "text": "Seraf\u00edn Lizoain Vidondo, co\u00f1ecido artisticamente como Seraf\u00edn Zubiri, nado en Zubiri (Navarra) o 20 de abril de 1964, \u00e9 un cantante, pianista e compositor invidente espa\u00f1ol. Representou a Espa\u00f1a en d\u00faas ocasi\u00f3ns no Festival de Eurovisi\u00f3n e participou en diversos concursos de baile televisivos, ademais doutras faza\u00f1as que o levaron \u00e1 fama.\nBiograf\u00eda.\nComezou a s\u00faa carreira musical de forma individual en 1987, cando abandonou o grupo Equus do cal era vocalista e pianista desde que ti\u00f1a dezasete anos. Durante os primeiros anos, compaxinou a s\u00faa carreira de m\u00fasico, coa composici\u00f3n publicitaria e a direcci\u00f3n dun coro afeccionado. Desde ent\u00f3n gravou seis discos.\nDo seu disco \"Pedaleando\" sa\u00edu a canci\u00f3n da Volta Ciclista a Espa\u00f1a de 1988.\nIntentou representar a Espa\u00f1a no Festival de Eurovisi\u00f3n de 1991 coa canci\u00f3n \"Polvo de estrellas\" e en 1992 gravou a banda sonora da pel\u00edcula \"A bela e a besta\" de Disney, co que conseguiu un importante \u00e9xito no seu pa\u00eds natal.\nEse mesmo ano, acode \u00e1 cidade sueca de Malm\u00f6 para representar a TVE no Festival de Eurovisi\u00f3n coa balada \"Todo esto es la m\u00fasica\", quedando no posto n\u00famero 14 entre os 23 participantes que concursaron.\nFacendo un oco na s\u00faa carreira musical, escala o Pico Aconcagua e Mont Blanc.\nNo ano 2000 ga\u00f1a Eurocanci\u00f3n, un concurso organizado por TVE, co que Seraf\u00edn volve representar a Espa\u00f1a en Eurovisi\u00f3n, convert\u00e9ndose no terceiro int\u00e9rprete espa\u00f1ol que repite no festival tras Conchita Bautista e Raphael. Nesta ocasi\u00f3n, desde a cidade de Estocolmo coa canci\u00f3n \"Colgado de un sue\u00f1o\" de Chema Pur\u00f3n que alg\u00fans consideraron como un resumo da s\u00faa carreira.\nColaborou en radio e presentou o programa para discapacitados \"Sin l\u00edmites\" na televisi\u00f3n local de Pamplona.\nM\u00e1is tarde, protagonizou o musical \"La Magia de Broadway\" xunto a Marta S\u00e1nchez estreado no Teatro Lara de Madrid en outubro do ano 2000.\nEn 2005 foi nomeado vicepresidente da Federaci\u00f3n Internacional de Deportes para Cegos.\nEn 2006, participou no show de TVE \"Empieza el espect\u00e1culo\" e un ano m\u00e1is tarde concursa no programa \"\u00a1Mira qui\u00e9n baila!\" deste mesmo canle, onde quedou co segundo lugar a uns poucos votos da ga\u00f1adora, Nani Gait\u00e1n.\nAdemais, durante o 2008 participou en \"Bailando por un sue\u00f1o\", segmento do programa de televisi\u00f3n arxentino \"Showmatch\" conducido por Marcelo Tinelli. Foi eliminado na gala 17 por Marcelo de Bellis.\nEn xullo de 2009 completou a peregrinaci\u00f3n desde Navarra ata Santiago de Compostela en bicicleta utilizando un kapten."}
{"id": "176054", "revid": "89787", "url": "https://gl.wikipedia.org/wiki?curid=176054", "title": "European Telecommunications Standards Institute", "text": "O ETSI (European Telecommunications Standards Institute) \u00e9 unha organizaci\u00f3n de estandarizaci\u00f3n europea da industria das telecomunicaci\u00f3ns (fabricantes de equipos e operadores de rede) que se define como independente, sen \u00e1nimo de lucro e con proxecci\u00f3n internacional. O ETSI tivo \u00e9xito na estandarizaci\u00f3n de \"Low Power Radio\", \"Short Range Device\", o sistema de telefon\u00eda m\u00f3bil GSM e o sistema TETRA.\nHistoria e caracter\u00edsticas.\nUn dos grupos importantes de estandarizaci\u00f3n incl\u00fae TISPAN (para redes fixas e converxencia de Internet). O ETSI inspirou a creaci\u00f3n do 3GPP e tam\u00e9n \u00e9 membro no mesmo.\nO ETSI foi creado pola CEPT (\"European Conference of Postal and Telecommunications Administrations\") no ano 1988 e \u00e9 reco\u00f1ecido oficialmente pola Comisi\u00f3n Europea e pola secretar\u00eda da EFTA. Baseado en Sophia Antipolis, en Francia, o seu obxectivo oficial \u00e9 a estandarizaci\u00f3n das TIC (Tecnolox\u00edas da Informaci\u00f3n e Comunicaci\u00f3ns) en Europa. Estas tecnolox\u00edas incl\u00faen telecomunicaci\u00f3ns, radiodifusi\u00f3n e \u00e1reas relacionadas coma o transporte intelixente e electr\u00f3nica m\u00e9dica. O ETSI ten 740 membros de 62 pa\u00edses/provincias tanto dentro coma f\u00f3ra de Europa, inclu\u00edndo fabricantes, operadores de rede, administraci\u00f3ns, provedores de servizos, grupos de investigaci\u00f3n e usuarios, de feito, todos os involucrados no mercado das TIC. A lista actual de membros p\u00f3dese achar en aqu\u00ed.\nNo 2005, o presuposto do ETSI superou so 20 mill\u00f3ns de Euros, con contribuci\u00f3ns dos membros, actividades comerciais como a venda de documentos etc. Arredor do 40% g\u00e1stase en custos de operaci\u00f3n e o 60% restante en programas de traballo inclu\u00edndo centros de competencia e proxectos especiais.\nO ETSI e membro fundador da iniciativa Global Standards Collaboration.\nO ETSI foi criticado pola inclusi\u00f3n preventiva de capacidades de escoita (\"wiretrapping\") nos est\u00e1ndares de comunicaci\u00f3n, animando \u00f3s gobernos a aprobar leis de escoita.\nTipos de documentos ETSI.\nEsta lista foi obtida da p\u00e1xina web do ETSI."}
{"id": "176055", "revid": "98629", "url": "https://gl.wikipedia.org/wiki?curid=176055", "title": "Son de Sol", "text": "Son de Sol \u00e9 un grupo musical espa\u00f1ol de flamenco-pop formado por tres irm\u00e1s (Sole, Esperanza e Lola) de \u00c9cija, Sevilla. Foron as elixidas para representar a Espa\u00f1a no Festival da Canci\u00f3n de Eurovisi\u00f3n de 2005.\nEurovisi\u00f3n.\nNo concurso de preselecci\u00f3n nacional, retransmitido por TVE entre o 4 e 5 de marzo de 2005, a s\u00faa canci\u00f3n \"Brujer\u00eda\" conseguiu o 24,2% da votaci\u00f3n do p\u00fablico, coloc\u00e1ndoas por encima das favoritas, Las Supremas de M\u00f3stoles, cunha marxe de s\u00f3 un 2,4%. A canci\u00f3n foi producida por Manuel Ruiz (m\u00e1is co\u00f1ecido como Queco), que foi responsable do famoso \"Aserej\u00e9\" de Las Ketchup, e por Jos\u00e9 Luis de Carlos, habitual de Las Grecas, Isabel Pantoja ou Manzanita nas d\u00e9cadas dos setenta e oitenta.\nDebido a que Espa\u00f1a \u00e9 un dos principais contribuidores financeiros do Festival da Canci\u00f3n de Eurovisi\u00f3n, a canci\u00f3n de \"Son de Sol\" foi unha das catorce con pase directo \u00e1 gran final, que tivo lugar o 21 de maio en K\u00ediv (Ucra\u00edna), e que competiron contra as outras dez canci\u00f3ns da semifinal. Quedaron en vix\u00e9sima primeira posici\u00f3n, por enriba do Reino Unido, Francia e Alema\u00f1a.\nCarreira musical.\nDespois de que lanzasen varios discos antes de que se desen a co\u00f1ecer a nivel nacional grazas a eurovisi\u00f3n, na primavera de 2005 publican \"Brujer\u00eda\", sendo disco de ouro despois do ver\u00e1n. En 2008 lanzan o seu cuarto disco e segundo a nivel nacional, titulado \"Directo a ti\"."}
{"id": "176056", "revid": "1836", "url": "https://gl.wikipedia.org/wiki?curid=176056", "title": "Fender Musical Instruments Corporation", "text": ""}
{"id": "176058", "revid": "89787", "url": "https://gl.wikipedia.org/wiki?curid=176058", "title": "\u00c1lvaro L\u00f3pez Mora", "text": "\u00c1lvaro L\u00f3pez Mora, nado en Santiago de Compostela o 18 de marzo de 1853 e finado en Madrid o 26 de abril de 1917, foi un avogado e pol\u00edtico galego.\nTraxectoria.\nFillo de Joaqu\u00edn L\u00f3pez de Amarante, licenciouse en Dereito e emigrou a Cuba onde obtivo a c\u00e1tedra de Dereito Can\u00f3nico na Universidade da Habana e ingresou na carreira xudicial. Regresou a Espa\u00f1a en 1886. Amigo persoal de Eugenio Montero R\u00edos, militou no partido Liberal. Foi deputado por Padr\u00f3n en 1886 e 1891, en 1898 e 1901 foi elixido deputado por Xinzo de Limia e en 1905 foi deputado por Huelva. Foi senador pola provincia da Coru\u00f1a (1893-1894), pola provincia de C\u00e1ceres (1903-1904) e senador vitalicio (1911-1914). Foi director xeral do Contencioso (1898), de Administraci\u00f3n local (1905) e de Comunicaci\u00f3ns (1907) e tam\u00e9n Subsecretario de Xustiza (1909). Estaba casado con Manuela Gasset Chinchilla. Colaborou en \"El Imparcial\", que dirix\u00eda o seu cu\u00f1ado Rafael Gasset Chinchilla."}
{"id": "176060", "revid": "23204", "url": "https://gl.wikipedia.org/wiki?curid=176060", "title": "Jos\u00e9 Crespo L\u00f3pez-Mora", "text": "Jos\u00e9 Crespo L\u00f3pez-Mora, nado na Coru\u00f1a o 8 de xu\u00f1o de 1895 e finado na mesma cidade o 28 de febreiro de 1964, foi un pol\u00edtico galego. Foi alcalde da Coru\u00f1a entre 1940 e 1942.\nTraxectoria.\nFillo de Gerardo Virgilio Crespo Gonz\u00e1lez, avogado do Estado, estudou Enxe\u00f1er\u00eda de Cami\u00f1os. Prestou servizos no concello da Coru\u00f1a, e en 1928 pasou \u00e1 Delegaci\u00f3n do Ministerio de Obras P\u00fablicas.\nEn 1936 foi destinado \u00e1 Xefatura da IV Demarcaci\u00f3n do Circu\u00edto de Firmes Especiais e na guerra encargouse da inspecci\u00f3n rexional da reconstruci\u00f3n das pontes da zona norte. En 1940 foi designado alcalde da Coru\u00f1a por Diego Salas Pombo, gobernador civil e xefe provincial do Movemento. Tomou posesi\u00f3n o 19 de decembro en substituci\u00f3n de P\u00e9rez-Ard\u00e1, quen por s\u00faa vez o revezou a el ao remate do seu mandato, o 22 de outubro de 1942. Ao cesar como alcalde volveu ao seu posto como Xefe de Obras P\u00fablicas.\nVida persoal.\nCasou en Pontevedra con Carmela Pazos Feijoo, filla de Diego Pazos Espez, en 1928, \u00e9 pai de Gerardo, Jos\u00e9 Manuel, Antonio, Carmela, Elvira e Matilde (Crespo Pazos)."}
{"id": "176062", "revid": "98629", "url": "https://gl.wikipedia.org/wiki?curid=176062", "title": "Comunidade cient\u00edfica", "text": "A comunidade cient\u00edfica est\u00e1 formada polo corpo total de cient\u00edficos, as s\u00faas relaci\u00f3ns e as s\u00faas interacci\u00f3ns. Adoita dividirse normalmente en \"subcomunidades\", cada unha traballando nun campo particular da ciencia (por exemplo, existe unha comunidade de entom\u00f3logos dentro do campo da zoolox\u00eda).\nCaracter\u00edsticas.\nOs membros da mesma comunidade non necesitan traballar en conxunto. A comunicaci\u00f3n entre os membros establ\u00e9cese pola diseminaci\u00f3n de traballos de investigaci\u00f3n e hip\u00f3teses a trav\u00e9s de artigos en revistas cient\u00edficas, que son revisadas por pares, ou asistindo a congresos e outros tipos de reuni\u00f3ns onde se presentan as novas investigaci\u00f3ns, se intercambian ideas e son debatidas.\nExisten tam\u00e9n moitos m\u00e9todos informais de comunicaci\u00f3n de traballos cient\u00edficos, as\u00ed como de resultados, a\u00ednda que a verdadeira validez e importancia de cada un depender\u00e1 de cada subcomunidade.\nA \"membres\u00eda\" (ou conxunto dos membros) das asociaci\u00f3ns presentes dentro de cada subcomunidade \u00e9, xeralmente, en funci\u00f3n da educaci\u00f3n, situaci\u00f3n laboral e afiliaci\u00f3n institucional. Soci\u00f3logos da ciencia que estudaron comunidades cient\u00edficas a mi\u00fado acharon que o sexo, a raza e a clase social puideron ser, \u00e1s veces, factores influentes para o ingreso.\nHist\u00f3rica e actualmente os cient\u00edficos usaron variados m\u00e9todos para determinar quen pertence ou non \u00e1 comunidade cient\u00edfica, o cal xeralmente se require para determinar que campos de investigaci\u00f3n poden ser marcados como \"ciencia\". Alg\u00fans campos de co\u00f1ecemento que aparentan ser cient\u00edficos son xulgados como f\u00f3ra das normas da comunidade cient\u00edfica, e por iso son marcados como \"pseudociencia\".\nO m\u00e9todo cient\u00edfico implicitamente require a existencia da comunidade cient\u00edfica, onde se levan a cabo os imprescind\u00edbeis procesos de revisi\u00f3n por pares e reproducibilidade. A posici\u00f3n de Hume (\"o criterio da verdade\") fronte a Kant sentara as bases para formulaci\u00f3ns loxicistas, historicistas, estruturalistas, entre outros, no interior da filosof\u00eda da ciencia.\nKarl Popper propuxo substitu\u00edr o problema da verificaci\u00f3n polo da falsaci\u00f3n. Para el, unha teor\u00eda \u00e9 cient\u00edfica se pode ser sometida a unha contrastaci\u00f3n falsadora, que \u00e9 refut\u00e1bel a\u00ednda que fora falsada.\n\u00c9 a comunidade cient\u00edfica quen reco\u00f1ece e sustenta o actual consenso cient\u00edfico dentro dun campo, \"o paradigma reinante\", o cal resiste o cambio at\u00e9 que se presente unha verdadeira evidencia substancial e repetida que poida demandar un cambio de paradigma ou novo enfoque ou complemento, de acordo coa teor\u00eda de cambio cient\u00edfico establecida por Thomas Kuhn.\nImre Lakatos prop\u00f3n abordar o problema da avaliaci\u00f3n obxectiva do desenvolvemento da ciencia en termos de cambios progresivos e cambios dexenerativos de problemas nas series de teor\u00edas cient\u00edficas. Esta continuidade desenv\u00f3lvese a partir dun verdadeiro programa de investigaci\u00f3n."}
{"id": "176072", "revid": "6939", "url": "https://gl.wikipedia.org/wiki?curid=176072", "title": "Diz-Lois", "text": ""}
{"id": "176079", "revid": "1131", "url": "https://gl.wikipedia.org/wiki?curid=176079", "title": "O ch\u00edcharo psic\u00f3tico", "text": "O Ch\u00edcharo Psic\u00f3tico \u00e9 unha banda de m\u00fasica de Ordes creada en 2004.\nHistoria.\nA banda ten as s\u00faas orixes do grupo de inspiraci\u00f3n punk rock Nanh que a finais dos oitenta percorreran os escenarios da comarca de Ordes. Os seus compo\u00f1entes en 2011 eran Guill\u00edn, Santonio, Suite e Prego."}
{"id": "176080", "revid": "98629", "url": "https://gl.wikipedia.org/wiki?curid=176080", "title": "Irwin Rose", "text": "Irwin A. Rose, nado o 16 de xullo de 1926 en Brooklyn, Nova York (Estados Unidos), \u00e9 un bioqu\u00edmico e profesor universitario estadounidense galardoado co Premio Nobel de Qu\u00edmica do ano 2004.\nTraxectoria.\nComezou os seus estudos de bioqu\u00edmica na Universidade do Estado de Washington, estudos interrompidos pola segunda guerra mundial e que continuou posteriormente na Universidade de Chicago, onde se gradu\u00f3 en 1948 e se doutorou en 1952. Actualmente \u00e9 profesor do Departamento de Biof\u00edsica da Universidade de California da cidade californiana de Irvine.\nInvestigaci\u00f3ns cient\u00edficas.\nIniciou a s\u00faa investigaci\u00f3n na degradaci\u00f3n das prote\u00ednas. En colaboraci\u00f3n cos bi\u00f3logos israelitas Aar\u00f3n Ciechanover e Avram Hershko, observou como era a ubiquitina, unha pequena prote\u00edna que aparece de forma natural nas c\u00e9lulas eucariotas. Por este descubrimento en 2004 foi galardoado, xunto cos seus colaboradores, co Premio Nobel de Qu\u00edmica."}
{"id": "176081", "revid": "624", "url": "https://gl.wikipedia.org/wiki?curid=176081", "title": "Francisco Villar", "text": "Co nome de Francisco Villar podemos estarnos referindo a:"}
{"id": "176082", "revid": "1131", "url": "https://gl.wikipedia.org/wiki?curid=176082", "title": "Josep Maria Soc\u00edas", "text": "Josep Mar\u00eda Soc\u00edas i Humbert, nado en Barcelona o 24 de agosto de 1937 e finado en Barcelona o 3 de novembro de 2008, foi un avogado e pol\u00edtico catal\u00e1n.\nTraxectoria.\nLicenciouse en Dereito e diplomouse en Administraci\u00f3n de empresas na Universidade de Barcelona e progresou na estrutura da Fronte de Xuventudes e do Sindicato Vertical do franquismo, primeiro como secretario sindical comarcal de Tarragona (1964) e logo como vicesecretario, secretario e finalmente delegado na provincia de Barcelona. En virtude destes cargos foi procurador en Cortes elixido polo terzo sindical dende 1967 a 1976. Nesa \u00e9poca tam\u00e9n ocupou os cargos de vicepresidente da Feira Oficial Internacional de Mostras de Barcelona e vicepresidente da Exposici\u00f3n Universal de Barcelona.\nCasado cunha filla do xeneral de artiller\u00eda Manuel Pardo Ochoa, en 1976 e home de confianza de Rodolfo Mart\u00edn Villa \u00e9 nomeado alcalde de Barcelona polo goberno de Espa\u00f1a. Uns meses despois Xo\u00e1n Carlos I des\u00edgnao senador.\nDurante o seu per\u00edodo como alcalde e senador sufriu un atentado terrorista, reivindicado polo GRAPO, do que sa\u00edu ileso pero onde morreu un polic\u00eda local que lle fac\u00eda a escolta. Deixou a pol\u00edtica activa en 1979, pero posteriormente afiliouse ao PSC.\nFaleceu o 3 de novembro de 2008 por un cancro de pulm\u00f3n no Hospital Universitari del Vall d'Hebron de Barcelona. D\u00e9ronselle honras no Sal\u00f3n de Cento do concello de Barcelona."}
{"id": "176090", "revid": "98629", "url": "https://gl.wikipedia.org/wiki?curid=176090", "title": "Revisi\u00f3n por expertos", "text": "Nos medios acad\u00e9micos, a revisi\u00f3n ou avaliaci\u00f3n por expertos (\"peer review\" en ingl\u00e9s), tam\u00e9n co\u00f1ecida como arbitraxe \u00e9 un m\u00e9todo usado para avaliar traballos escritos e solicitudes de financiamento co fin de medir a s\u00faa calidade, factibilidade, rigor cient\u00edfico etc.\nEste m\u00e9todo deixa aberto o traballo ao escrutinio e, frecuentemente, \u00e1 anotaci\u00f3n ou edici\u00f3n, por un n\u00famero de autores iguais en rango ao autor do escrito. Normalmente s\u00f3 se considera v\u00e1lida unha publicaci\u00f3n cient\u00edfica cando pasou por un proceso de revisi\u00f3n por pares como o de admisi\u00f3n para publicaci\u00f3n nunha revista arbitrada.\nAlg\u00fan autores opinan que esta expresi\u00f3n \u00e9 unha mera traduci\u00f3n literal dos termo ingl\u00e9s, e que ser\u00eda m\u00e1is apropiado falar de \"revisi\u00f3n comunitaria\" ou \"de com\u00fans\", pois \u00e9 a comunidade humana a que crea e recrea o co\u00f1ecemento.\nDesde esta perspectiva, o pensamento \u00e9 un proceso social, e non individual, e do mesmo xeito, o co\u00f1ecemento \u00e9 un proceso de ampliaci\u00f3n e revisi\u00f3n da informaci\u00f3n por parte dos com\u00fans ou da intelixencia colectiva ou xeral, que coopera nunha sociedade-rede.\nFuncionamento.\nA revisi\u00f3n por pares somete un traballo ou idea proposta polo autor (ou autores) ao escrutinio dun ou m\u00e1is expertos na \u00e1rea correspondente. Estes \u00e1rbitros responden cunha avaliaci\u00f3n do traballo que incl\u00fae suxesti\u00f3ns sobre como melloralo, a cal se env\u00eda ao editor ou outro intermediario (tipicamente, a maior\u00eda dos comentarios dos \u00e1rbitros reenv\u00edanse tam\u00e9n aos autores).\nAs avaliaci\u00f3ns normalmente incl\u00faen unha recomendaci\u00f3n expl\u00edcita sobre o que debe facerse coa proposta do manuscrito, a cal esc\u00f3llese entre varias opci\u00f3ns propostas polo editor representa unha revista, unha conferencia arbitrada ou unha axencia de financiamento de programas de investigaci\u00f3n. As opci\u00f3ns propostas son xeralmente as seguintes:\nDurante o proceso de revisi\u00f3n, o papel dos \u00e1rbitros \u00e9 soamente consultivo, e o editor non ten obriga formal de seguir a opini\u00f3n dos \u00e1rbitros. M\u00e1is a\u00ednda, nas publicaci\u00f3ns cient\u00edficas os \u00e1rbitros non act\u00faan como grupo, non se comunican entre eles, e xeralmente non te\u00f1en co\u00f1ecemento nin da identidade do autor, nin da identidade nin dos resultados dos outros \u00e1rbitros. En xeral no hai necesidade de acadar consenso. Por iso a din\u00e1mica do grupo \u00e9 ben diferente \u00e1 dun xurado.\nTradicionalmente o traballo dos \u00e1rbitros \u00e9 an\u00f3nimo, pero isto \u00e9 algo que pouco a pouco vai cambiando, a\u00ednda que nalgunhas \u00e1reas moitas das revistas arbitradas ofrecen agora ao \u00e1rbitro a posibilidade de manterse an\u00f3nimo, se non queren darse a co\u00f1ecer. E por iso, alg\u00fans traballos poden inclu\u00edr unha secci\u00f3n de agradecementos onde se nomean os \u00e1rbitros en funci\u00f3n da s\u00faa contribuci\u00f3n a mellorar o artigo.\nXeralmente ev\u00edtase escoller \u00e1rbitros entre os investigadores pr\u00f3ximos ou relacionados cos autores. Esp\u00e9rase que os autores informen aos editores sobre calquera conflito de interese que poida existir para realizar a avaliaci\u00f3n. Algunhas publicaci\u00f3ns ou editores solicitan aos autores unha lista de pos\u00edbeis \u00e1rbitros, as\u00ed como unha lista de persoas que eles consideran que son inapropiados para arbitrar o seu traballo, inclu\u00edndo unha xustificaci\u00f3n da s\u00faa elecci\u00f3n. A raz\u00f3n disto \u00e9 que pode ocorrer que o tema dun traballo sexa tan especializado que os editores non poidan por eles mesmos encontrar especialistas dese campo.\nO proceso seguido polas publicaci\u00f3ns cient\u00edficas \u00e9 case sempre o mesmo: esc\u00f3llense dous ou tres \u00e1rbitros que env\u00edan ao editor a s\u00faa avaliaci\u00f3n do artigo e as s\u00faas suxesti\u00f3ns sobre como melloralo. O editor re\u00fane os comentarios e llos env\u00eda ao autor (alg\u00fans comentarios poden estar marcados como confidenciais para o autor). Base\u00e1ndose nos comentarios dos \u00e1rbitros, o editor decide se se publica o manuscrito.\nAlgunhas publicaci\u00f3ns en medicina adoptaron recentemente un modelo de acceso libre e publican en Internet o historial dos artigos inclu\u00edndo o manuscrito orixinalmente enviado, a avaliaci\u00f3n dos \u00e1rbitros e os sucesivos cambios at\u00e9 a publicaci\u00f3n definitiva do traballo.\nRecrutamento de \u00e1rbitros.\nA selecci\u00f3n e recrutamento de \u00e1rbitros \u00e9 unha arte pol\u00edtica, debido a que xeralmente os \u00e1rbitros non reciben remuneraci\u00f3n, quitando tempo das s\u00faas actividades principais, tales como os seus propios traballos de investigaci\u00f3n. Unha vantaxe para convencer aos \u00e1rbitros potenciais \u00e9 que eles mesmos son tam\u00e9n autores ou, polo menos, lectores, que saben que o sistema de publicaci\u00f3ns require que os expertos doen parte do seu tempo.\nOs editores te\u00f1en en conta que os autores que publican nunha revista por unha parte demostraron o seu nivel ao publicar artigos nela e, por outra, co\u00f1ecen a importancia do sistema de arbitraxe, de maneira que representan unha fonte de \u00e1rbitros potenciais. Igualmente as axencias de financiamento tenden a solicitar a participaci\u00f3n como \u00e1rbitros de investigadores que foran financiados anteriormente. Ademais, o ter servido como \u00e1rbitro \u00e9 un elemento adicional no curr\u00edculo dun investigador.\nUn problema que se presenta para que un editor logre unha arbitraxe adecuada \u00e9 a pouca dispo\u00f1ibilidade de \u00e1rbitros realmente cualificados nalgunhas \u00e1reas. Nestes casos \u00e9 dif\u00edcil manter o anonimato dos \u00e1rbitros, e tam\u00e9n dificulta o evitar conflitos de interese. Tam\u00e9n aumenta as posibilidades de que un editor non logre recrutar verdadeiros expertos nesa materia, xente que realizara traballos de nivel e do tema do avaliado, e que poida \"ler entre li\u00f1as\".\nOutra dificultade \u00e9 o anonimato dos \u00e1rbitros. Nos medios cient\u00edficos resulta importante dar cr\u00e9dito aos traballos realizados, e a\u00ednda que se considera honor\u00edfico servir de \u00e1rbitro para unha publicaci\u00f3n prestixiosa, non \u00e9 pos\u00edbel acreditarse na arbitraxe dunha publicaci\u00f3n en particular.\nAfortunadamente, \u00e9 a publicaci\u00f3n de traballos o medio m\u00e1is importante de obter reputaci\u00f3n nos medios cient\u00edficos.\nEstilos de arbitraxe.\nA\u00ednda cando a revisi\u00f3n por pares pode ser moi rigorosa en termos das calidades dun traballo, a decisi\u00f3n de publicar ou de financiar un traballo recae \u00e1 final sobre o editor, e est\u00e1 sometida a algunhas restrici\u00f3ns. Por exemplo, se o espazo para publicar os traballos \u00e9 limitado (como, por exemplo, ocorre nos congresos e simposios cient\u00edficos) ou se hai moitas solicitudes de financiamento, pode ocorrer que traballos coa calidade necesaria non sexan aceptados ou que proxectos ben fundamentados non sexan financiados. Inversamente, pode ocorrer que unha publicaci\u00f3n non recibira suficientes traballos claramente public\u00e1beis e decida aceptar un maior n\u00famero de traballos con aceptaci\u00f3n condicionada.\nAlgunhas publicaci\u00f3ns como \"Science\" e \"Nature\" te\u00f1en un sistema de arbitraxe moi restritivo (de a\u00ed o seu prestixio), de maneira que \u00e1s veces ocorre que rexeiten traballos de boa calidade cient\u00edfica cando senten que non representan un avance significativo na \u00e1rea \u00e1 que pertencen. Outras, como o \"Astrophysical Journal\" e a \"Physical Review\" utilizan a revisi\u00f3n por pares para eliminar traballos con erros obvios ou sen sentido. A taxa de artigos aceptados reflicten este tipo de criterios. Por exemplo, \"Nature\" acepta s\u00f3 o 5 % dos artigos que recibe, mentres que \"Astrophysical Journal\" publica cerca do 70 % dos traballos recibidos. As diferentes taxas de aceptaci\u00f3n tam\u00e9n se reflicten no n\u00famero de p\u00e1xinas da publicaci\u00f3n.\nCo fin de preservar a integridade do proceso de revisi\u00f3n por pares, nalgunhas publicaci\u00f3ns a identidade dos autores non se co\u00f1ece polos \u00e1rbitros. Esp\u00e9rase que desta forma o prestixio dos autores non interve\u00f1a na decisi\u00f3n. Nesta forma de revisi\u00f3n, a versi\u00f3n enviada a arbitraxe non debe conter referencias que revelen aos \u00e1rbitros a identidade dos autores. A raz\u00f3n pola cal non todas as publicaci\u00f3ns utilizan este estilo de arbitraxe \u00e9 que existen moitos indicios que poden revelar de todas formas a identidade dos autores, tales como o uso dunha notaci\u00f3n particular, estilo de escritura, aplicaci\u00f3n de m\u00e9todos particulares etc.\nCr\u00edticas ao proceso de revisi\u00f3n por pares.\nUnha das maiores cr\u00edticas ao proceso de revisi\u00f3n por pares \u00e1 s\u00faa lentitude. Polo xeral, pasan varios meses e, nalgunhas \u00e1reas, varios anos entre a recepci\u00f3n do artigo e a s\u00faa publicaci\u00f3n. Na pr\u00e1ctica, boa parte da comunicaci\u00f3n de novos resultados nalgunhas \u00e1reas (como na astronom\u00eda) xa non se realiza por artigos revisados por pares sen\u00f3n por prepublicaci\u00f3ns enviadas a servidores electr\u00f3nicos tales como ArXiv.org. Outro grave erro da revisi\u00f3n por pares foi a contraditoria e pseudocient\u00edfica explicaci\u00f3n de Eliyahu Rips sobre a existencia de c\u00f3digos na Biblia.\nAdicionalmente, alg\u00fans estudos en Sociolox\u00eda da Ciencia e a Tecnolox\u00eda argumentan que a revisi\u00f3n por pares pode exercer control sobre o que se publica \u00e1s \"elites\" e, ademais, poden estaren influ\u00eddas por intereses persoais.\nDrummond Rennie, redactor xefe adxunto do \"Journal of the American Medical Association\" e organizador do Congreso internacional sobre a avaliaci\u00f3n por pares e a publicaci\u00f3n biom\u00e9dica (\"International Congress on Peer Review and Biomedical Publication\"), que ten lugar cada catro anos desde 1986 declara, a prop\u00f3sito do control do proceso editorial do que se publica:\nPola s\u00faa parte, Richard Horton, redactor xefe da revista m\u00e9dica brit\u00e1nica \"The Lancet\", declarou que:\nOs \u00e1rbitros tenden a ser especialmente cr\u00edticos coas conclusi\u00f3ns cando estas contrad\u00edn os seus propios puntos de vista, e m\u00e1is condescendentes con aquelas que est\u00e1n en correspondencia coas s\u00faas propias ideas. Ao mesmo tempo, os cient\u00edficos m\u00e1is co\u00f1ecidos te\u00f1en maior probabilidade de seren escollidos como \u00e1rbitros, particularmente nas revistas m\u00e1is prestixiosas, o que pode resultar no establecemento dunha especie de li\u00f1a editorial que poder\u00eda considerarse non neutral. Unha consecuencia disto \u00e9 que os artigos m\u00e1is revolucionarios nalgunhas \u00e1reas tenden a non ser publicados en grandes revistas, sen\u00f3n en revistas m\u00e1is abertas a traballos e ideas novas, segundo as observaci\u00f3ns de Thomas Kuhn sobre as revoluci\u00f3neas cient\u00edficas.\nNon obstante, outros sinalan que o n\u00famero de publicaci\u00f3ns cient\u00edficas \u00e9 suficientemente amplo como para dificultar que unha \"elite\" poida ter o control sobre o que se publica nunha \u00e1rea do co\u00f1ecemento. Ademais, o proceso de toma de decisi\u00f3n, fundamentado na revisi\u00f3n por pares, no que cada \u00e1rbitro d\u00e1 a s\u00faa opini\u00f3n sen co\u00f1ecer aos outros, axuda a evitar estes problemas.\nApuntamentos hist\u00f3ricos.\nUn autor non revisado: Albert Einstein.\nA revisi\u00f3n por pares \u00e9 parte integral do proceso de publicaci\u00f3n de traballos cient\u00edficos s\u00f3 desde mediados do s\u00e9culo XX . Anteriormente a s\u00faa aplicaci\u00f3n era opcional. Por exemplo, o artigos revolucionario de Albert Einstein \"Annus Mirabilis\" no n\u00famero de 1905 de \"Annalen der Physik\" non foi arbitrado. Max Planck, xefe do consello editorial da publicaci\u00f3n (e pai da teor\u00eda cu\u00e1ntica), reco\u00f1eceu a importancia do manuscrito recibido e individualmente mandouno publicar. A decisi\u00f3n de publicalo tomouna directamente el ou seu co-editor Wilhelm Wien, ambos os dous certamente \u2018pares\u2019 (que posteriormente ga\u00f1aron o Premio Nobel de F\u00edsica). Non obstante, este proceso abreviado non corresponde co m\u00e9todo de revisi\u00f3n por pares actualmente en vigor. Naquela \u00e9poca exist\u00edan pol\u00edticas m\u00e1is abertas cara a autores que xa publicaran traballos. Nun editorial recente na revista Nature, dise que \"nas revistas actuais o peso da proba l\u00e9vano os opo\u00f1entes, en lugar dos propo\u00f1entes, de novas ideas.\"\nArtigos famosos que non foron arbitrados.\nDado que a revisi\u00f3n por pares \u00e9 de recente adopci\u00f3n, moitos dos m\u00e1is importantes traballos cient\u00edficos non pasaron polo proceso de revisi\u00f3n por pares, como vimos no caso antecitado. Non obstante, tam\u00e9n existen traballos moi importantes e m\u00e1is recentes que non pasaron por este proceso.\nEntre eles est\u00e1n a publicaci\u00f3n en \"Nature\" do famos\u00edsimo artigo de Watson e Crick de 1951 sobre a estrutura do ADN. Este traballo non foi arbitrado. Os editores aceptaron o artigo ao recibir unha carta de presentaci\u00f3n suxerindo que se publicara de parte do influente f\u00edsico William Lawrence Bragg.\nPor outra parte, John Maddox afirmou que \"o artigo de Watson e Crick non foi arbitrado en \"Nature\" (...) o artigo non ti\u00f1a que ser arbitrado: a s\u00faa correcci\u00f3n era auto-evidente. Ning\u00fan \u00e1rbitro que traballara nesa \u00e1rea poder\u00eda manter a confidencialidade unha vez que vira a estrutura\" \nRevisi\u00f3n por pares e fraude.\nO proceso de arbitraxe das publicaci\u00f3ns cient\u00edficas asume que o artigo en revisi\u00f3n foi escrito honestamente, de maneira que o proceso non est\u00e1 dese\u00f1ado para detectar fraudes. Os \u00e1rbitros usualmente non te\u00f1en acceso completo aos datos a partir dos cales se obtiveron os resultados do traballo e deben aceptar como certos alg\u00fans resultados (salvo quizais nalg\u00fans temas como as matem\u00e1ticas).\nNon se co\u00f1ece o n\u00famero nin a proporci\u00f3n de artigos fraudulentos que chegaron a ser publicados. Nalg\u00fans casos as fraudes s\u00f3 se descubriron cando outros grupos de investigadores con iguais medios non lograron reproducir os resultados de traballos publicados.\nUn exemplo disto \u00e9 o caso de Jan Hendrik Sch\u00f6n no cal un total de quince artigos foron aceptados para a s\u00faa publicaci\u00f3n nas prestixiosas revistas \"Nature\" e \"Science\" seguindo o proceso de arbitraxe. Os quince artigos resultaron ser fraudulentos e foron posteriormente retirados. A fraude descubriuse despois de seren publicados, cando outros grupos de investigadores non lograron reproducir os resultados.\nUn exemplo do que pode ocorrer cando unha revista non pos\u00fae un proceso de arbitraxe adecuado \u00e9 o caso da publicaci\u00f3n do \"traballo\" titulado \"Transgressing the Boundaries: Toward a Transformative Hermeneutics of Quantum Gravity\", do profesor de f\u00edsica Alan Sokal da Universidade de Nova York na revista \"Social Text\". O artigo resultou ser unha broma agora co\u00f1ecida como o Esc\u00e1ndalo Sokal."}
{"id": "176092", "revid": "1131", "url": "https://gl.wikipedia.org/wiki?curid=176092", "title": "Liska!", "text": "Liska! \u00e9 un grupo de ska-punk-reggae en activo fundado en Vigo a finais do 2010.\nTraxectoria.\nLiska! comezou a ensaiar en outubro de 2010. Neses primeiros momentos sum\u00e1ronse m\u00fasicos ata conformar a primeira formaci\u00f3n: Lu\u00eds (guitarra e voz), Juan \"Chanquete\" (bater\u00eda), Brais Jorge (guitarra e voz), \u00c1lex (saxof\u00f3n), Mart\u00edn (teclado e \u00f3rgano Hammond), Soto (baixo), Iago (trompeta) e Fabio (trompeta).\nDebutaron o 6 de agosto de 2011 en Vigo con motivo dos Castroconcertos xunto a Ovos Podres. Tempo despois incorporouse \u00f3 grupo Paulo, na voz e nas letras. Fixeron alg\u00fans concertos iniciais na zona de Vigo.\nO 2012 houbo unha ampla renovaci\u00f3n dos membros da banda, con xente que marchou e xente que entrou, entre eles unha forte secci\u00f3n de ventos e unha secci\u00f3n r\u00edtmica.\nEntre as s\u00faas influencias est\u00e1n grupos cl\u00e1sicos do \"two-tone\" e \"ska-reggae\" como Madness, The Specials, The Skatalites, Bad Manners, Mr Review, The Selecter ou Toot and The Maytals; grupos do Rock radical vasco como Kortatu, La Polla ou Eskorbuto, e outros grupos m\u00e1is actuais como Skarnio, Skalariak, Xenreira, Dakidarr\u00eda, Transilvanians, Skacha, Banda Bassotti, Talco, Salida Nula, Reel Big Fish, Obrint Pas ou Diplom\u00e1ticos de Monte-Alto."}
{"id": "176093", "revid": "88215", "url": "https://gl.wikipedia.org/wiki?curid=176093", "title": "Simon Neil", "text": "Simon Alexander Neil (nado o 31 de agosto de 1979 en Irvine, North Ayrshire) \u00e9 un guitarrista e vocalista escoc\u00e9s co\u00f1ecido polo seu traballo nas bandas Biffy Clyro e Marmaduke Duke.\nTraxectoria.\nSimon Neil formou Biffy Clyro en 1995 aos 15 anos de idade recrutando a Ben Johnston e a un bater\u00eda chamado Barry, fac\u00e9ndose chamar Screwfish. Barry foi substitu\u00eddo ao pouco tempo por James Johnston, o irm\u00e1n xemelgo de Ben, complet\u00e1ndose a formaci\u00f3n actual de Biffy Clyro. En 1996, o tr\u00edo trasladouse a Glasgow, onde Neil estudaba electr\u00f3nica musical na universidade. Tam\u00e9n estudou cine e televisi\u00f3n durante un ano antes de adicarse enteiramente \u00e1 m\u00fasica. No ano 2000, foi vista no escenario de bandas sen selo do festival \"T in the Park\" por un representante de Beggars Banquet, e pouco despois acabar\u00edan asinando un contrato co selo.\nBiffy Clyro leva editados dende ent\u00f3n cinco \u00e1lbums, asinou cunha grande discogr\u00e1fica, e xirou sen descanso. Neil afirmou que as letras de Biffy Clyro adoitan a sa\u00edr de frases que escribe nun caderno que ten na s\u00faa cama.\nNeil tam\u00e9n toca con JP Reid da banda de Ayrshire Sucioperro en Marmaduke Duke, baixo o seud\u00f3nimo \"The Atmosphere\", editando o seu primeiro \u00e1lbum, \"The Magnificent Duke\", no ano 2005.\nO 11 de maio do ano 2009 o d\u00fao editou o seu segundo \u00e1lbum de estudio, \"Duke Pandemonium\", e na actualidade est\u00e1n traballando na s\u00faa continuaci\u00f3n (que tam\u00e9n ser\u00e1 o final dunha trilox\u00eda), chamado \"The Death of the Duke\"."}
{"id": "176094", "revid": "98629", "url": "https://gl.wikipedia.org/wiki?curid=176094", "title": "Brandon Boyd", "text": "Brandon Charles Boyd, nado o 15 de febreiro de 1976 no barrio de Van Nuys, nos \u00c1nxeles (California) \u00e9 un m\u00fasico e artista visual estadounidense. \u00c9 co\u00f1ecido sobre todo por ser o vocalista da banda de rock alternativo Incubus.\nTraxectoria.\nDende moi pequeno, os pais de Brandon, Dolly e Charles, intentaron alimentar a creatividade do seu fillo a partir da experiencia que ti\u00f1an no mundo do espect\u00e1culo. Despois, na d\u00e9cada dos 80, co\u00f1eceu a Jos\u00e9 Pasillas na escola primaria.\nCando estaba en secundaria, Jos\u00e9 Pasillas f\u00edxose amigo do guitarrista Michael Einziger, comezando a tocar xuntos, e a eles un\u00eduselles finalmente Alex Katunich, ao cal acababan de botar dun grupo de jazz. Ao principio s\u00f3 tocaban canci\u00f3ns de Megadeth, Metallica e Nirvana, nas cales Jos\u00e9 non estaba moi interesado, pero que lles fixeron tocar nalgunhas festas.\nUn par de meses despois, ao descubrir as s\u00faas habilidades como vocalista, decidiron convidar a Brando a unirse ao tr\u00edo. Nese momento decidiron comezar a compo\u00f1er canci\u00f3ns propias, e aos poucos foron fac\u00e9ndose m\u00e1is co\u00f1ecidos na zona.\nCando o grupo decidiu facer a s\u00faa primeira actuaci\u00f3n en casa dun amigo chegou o momento de escoller un nome. A suxesti\u00f3n de Brandon, \"Spiral Staircase\", foi rexeitada en favor a de Mike, seleccionada aleatoriamente dun dicionario: Incubus, o cal denomina a un demo que se alimenta da enerx\u00eda sexual por medio de mozas virxes. A banda pensou que a palabra era boa, ou polo menos a s\u00faa definici\u00f3n. Brandon aproveitou as s\u00faas dotes art\u00edsticas e debuxou os panfletos que anunciaban as s\u00faas pr\u00f3ximas actuaci\u00f3ns. Ao principio, Brandon copiou alg\u00fans debuxos dun libro de educaci\u00f3n sexual que a nai de Mike lles deixara, pero decidiron deixar de usalos xa que alg\u00fans seareiros quedaban un pouco confusos.\nA s\u00faa voz foi o que m\u00e1is chamou a atenci\u00f3n \u00e1 discogr\u00e1fica Epic/Immortal Records, e a banda asinou un contrato en 1996. O seu son defin\u00edase por unha mestura entre o rock alternativo e o funk e gravaron o seu primeiro \u00e1lbum, \"Fungus Amongus\", en 1997.\nOs dous primeiros lanzamentos do grupo dentro do selo pasaron desapercibidos, pero os seguintes colleitaron un grande \u00e9xito comercial (\"S.C.I.E.N.C.E\", \"Make Yourself\" e \"Morning View\"). O seu pen\u00faltimo \u00e1lbum, \"A Crow Left of the Murder...\", continuou coa exitosa carreira da banda, a\u00ednda que non foi tan eloxiado como os seus predecesores. En novembro de 2006 foi lanzado o disco de estudio \"Light Grenades\", e en xu\u00f1o do 2009 o recompilatorio \"Monuments and Melodies\".\nNo ano 2011 Incubus rematou o seu s\u00e9timo \u00e1lbum, \"If Not Now, When?\", editado o 12 de xullo, ao que lle seguiu a s\u00faa correspondente xira promocional."}
{"id": "176095", "revid": "89787", "url": "https://gl.wikipedia.org/wiki?curid=176095", "title": "Elecci\u00f3ns presidenciais de Polonia de 2010", "text": "As elecci\u00f3ns presidenciais de Polonia 2010 determinaron quen \u00eda exercer a presidencia polaca de 2010 a 2015. A primeira rolda ocorreu o 20 de xu\u00f1o, mais, como ning\u00fan candidato tivo maior\u00eda absoluta de votos, realizouse unha segunda volta o 4 de xullo, sendo finalmente elixido Bronislaw Komorowski. No momento das elecci\u00f3ns, Komorowski xa exerc\u00eda o cargo de Presidente interino de Polonia, substitu\u00edndo a Lech Kaczy\u0144ski, morto en abril de 2010, nun accidente a\u00e9reo cerca da base a\u00e9rea de Smolensk. O irm\u00e1n de Lech Kaczy\u0144ski, Jaros\u0142aw Kaczy\u0144ski, foi o outro candidato que acompa\u00f1ou a Komorowski na segunda volta.\nContexto.\nAs elecci\u00f3ns adiant\u00e1ronse cerca de tres meses debido \u00e1 morte do Presidente Lech Kaczynski, que ademais aspiraba concorrer \u00e1 reelecci\u00f3n. O senador Jerzy Szmajdzinski, pre-candidato presidencial para a Alianza da Esquerda Democr\u00e1tica, tam\u00e9n morreu no accidente a\u00e9reo.\nDespois de falecer o Presidente o 10 de abril de 2010, a Constituci\u00f3n determinaba que o voceiro do Sejm, Bronislaw Komorowski, anunciara nun prazo de d\u00faas semanas a convocatoria de elecci\u00f3ns no prazo de 60 d\u00edas.\n22 candidatos present\u00e1ronse ante a Comisi\u00f3n Nacional Electoral co requisito de mil sinaturas de apoio, pero despois a maior\u00eda dos candidatos foron marxinados das elecci\u00f3ns por non cumprir o requisito final para recoller cen mil sinaturas antes do 26 de maio."}
{"id": "176096", "revid": "1131", "url": "https://gl.wikipedia.org/wiki?curid=176096", "title": "O xard\u00edn dos deuses", "text": "O xard\u00edn dos deuses (\"The Garden of the Gods\") \u00e9 unha novela autobiogr\u00e1fica do naturalista Gerald Durrell, publicada en 1978. Conta as s\u00faas vivencias na illa grega de Corf\u00fa na s\u00faa infancia, entre 1935 e 1939. Describe a vida da familia Durrell na illa dun xeito humor\u00edstico, ao tempo que fala da fauna da rexi\u00f3n. \u00c9 a terceira parte da s\u00faa trilox\u00eda de Corf\u00fa, iniciada co' \"A mi\u00f1a familia e outros animais\" (1956) e \"Bechos e demais parentes (1969).\nTrama.\nAo igual que os dous libros anteriores da trilox\u00eda, rel\u00e1tanse de forma humor\u00edstica os eventos vividos en Corf\u00fa entre 1935 e 1939 por Gerald (que ti\u00f1a entre 10 e 15 anos), a s\u00faa nai Louisa Florence Durrell, e os seus irm\u00e1ns Larry, Leslie e Margo.\nComo nos dous primeiros volumes da trilox\u00eda de Corf\u00fa, o libro est\u00e1 cheo de descrici\u00f3ns das exploraci\u00f3ns pola illa na procura de fauna local, e as aventuras e peripecias vividas pola familia xunto con outros personaxes secundarios como Spiro (o taxista e amigo grego), Teo Stephanides (amigo da familia, m\u00e9dico, poeta e naturalista) e o se\u00f1or Kralefsky (titor de Gerald). Amais, aparecen novos personaxes como Lumis Bean, Harry Bunny, o pr\u00edncipe Jeejeebuoy e a condesa Rossignol."}
{"id": "176097", "revid": "98629", "url": "https://gl.wikipedia.org/wiki?curid=176097", "title": "Space rock", "text": "Space rock \u00e9 un x\u00e9nero musical aparecido durante os anos 60 como unha corrente do rock psicod\u00e9lico e o rock progresivo. Orixinalmente o termo refer\u00edase a bandas brit\u00e1nicas destes x\u00e9neros como Pink Floyd ou Hawkwind, caracterizadas por lentas e longas pasaxes instrumentais dominadas por sintetizadores, traballos experimentais de guitarra e letras con tem\u00e1tica de ciencia ficci\u00f3n; a\u00ednda que posteriormente serviu para referirse a unha serie bandas brit\u00e1nicas de rock alternativo de finais dos 80 que amosaban influencias das anteriores e ti\u00f1an un estilo m\u00e1is mel\u00f3dico.\nO termo foi resucitado no s\u00e9culo XXI para referirse a un novo grupo de bandas como Flowers of Hell, Comets on Fire e Flotation Toy Warning, que se inspiran nas ideas e nos sons das d\u00faas primeiras correntes do x\u00e9nero.\nHistoria.\nO space rock emerxeu da escena da m\u00fasica psicod\u00e9lica de finais dos anos 60 no Reino Unido, e estaba moi asociado ao movemento do rock progresivo do mesmo tempo.\nOs primeiros traballos de Pink Floyd conti\u00f1an desenvolvementos pioneiros do space rock nalg\u00fans dos seus temas. Uns dos exemplos son \"Astronomy Domine\" e \"Interstellar Overdrive\" do seu \u00e1lbum de estrea \"The Piper at the Gates of Dawn\". O seu segundo \u00e1lbum, \"A Saucerful of Secrets\", cont\u00e9n novos exemplos como \"Let There Be More Light\" e \"Set the Controls for the Heart of the Sun\" con tem\u00e1tica expl\u00edcita de ciencia ficci\u00f3n.\nO tema dos Beatles \"Flying\", orixinalmente titulado \"Aerial Tour Instrumental\", era un tema de psicodelia instrumental que falaba da sensaci\u00f3n de voar. A canci\u00f3n dos Rolling Stones de 1967 \"2000 Light Years from Home\", que apuntaba a alg\u00fan dos temas citados de Pink Floyd, \u00e9 outro dos primeiros exemplos. Jimi Hendrix \u00e9 tam\u00e9n un dos innovadores do x\u00e9nero, con temas coma \"Third Stone from the Sun\", \"1983... (A Merman I Should Turn to Be)\" e \"Stars That Play with Laughing Sam's Dice\".\nThe Byrds tam\u00e9n tiveron un papel crucial na evoluci\u00f3n do x\u00e9nero. A\u00ednda que canci\u00f3ns s\u00faas do ano 1966 coma \"5D (Fifth Dimension)\" e \"Mr. Spaceman\" non eran exactamente space rock (m\u00e1is ben pop rock ou folk rock), os seus temas de ciencia ficci\u00f3n foron unha grande influencia en grupos coma Pink Floyd. The Byrds posteriormente profundizar\u00edan na psicod\u00e9lia e, ocasionalmente, no \"verdadeiro\" space rock, como no seu traballo de 1968 \"The Notorious Byrd Brothers\".\nO tema de David Bowie \"Space Oddity\", aparecida en 1969, \u00e9 probablemente o mellor exemplo dun tema de space rock que chegou ao gran p\u00fablico. Un gran \u00e1lbum na historia do space rock foi \"Space Ritual\" de Hawkwind, editado en 1973, un directo de dous discos publicitado coma \"88 minutes of brain-damage\" documentando a exitosa xira que a banda realizou en 1972. O autor de ciencia ficci\u00f3n Michael Moorcock colaborar\u00eda en varias ocasi\u00f3ns con Hawkwind: por exemplo, el escribiu as letras de moitas das partes faladas de \"Space Ritual\".\nRevival dos 90.\nA principios dos 90, o termo \"space rock\" comezou a usarse para describir a moitas bandas de rock alternativo brit\u00e1nicas e estadounidenses da \u00e9poca. O shoegazing, o stoner rock e o noise pop acadaban o \"mainstream\" co estoupido de bandas coma Kyuss, Slowdive, The Verve, My Bloody Valentine, Loop, Ride, The Flaming Lips, Failure, Monster Magnet, Hum, Spacemen 3 e Mercury Rev. A experimentaci\u00f3n e a \u00e9nfase polos ambientes e as texturas destas bandas fixeron que se lles colgase a etiqueta space rock. De mediados a finais da d\u00e9cada, por\u00e9n, as bandas orixinais de space rock desapareceran e os seus m\u00fasicos pas\u00e1ranse a outras bandas e outros estilos.\nNa metade dos 90, apareceron nos Estados Unidos varias bandas influenciadas polo estilo space rock de Hawkwind e Gong. Algunhas delas, como Pressurehed e Melting Euphoria, asinaron con Cleopatra Records, que editou numerosos recompilatorios do x\u00e9nero. Os festivais \"Strange Daze\" de 1997 - 2000 encarg\u00e1ronse de amosar a escena estadounidense de space rock en edici\u00f3ns de tres d\u00edas de m\u00fasica ao aire libre. Os concertos estiveron encabezados por Hawkwind e Nik Turner no ano 1997 e actuaron as bandas m\u00e1is importantes da escena estadounidense: F/i, Alien Planetscapes, Architectural Metaphor, Quarkspace, Melting Euphoria, Pressurehed, Nucleon, Bionaut, Born to Go e outros.\nO space rock na actualidade.\nA tem\u00e1tica do espazo contin\u00faa influ\u00edndo a parte do rock contempor\u00e1neo. No Reino Unido Radiohead ten usado o x\u00e9nero recentemente. O \u00e1lbum de Muse \"Origin of Symmetry\" cont\u00e9n varios exemplos do space rock, en temas coma \"Space Dementia\", \"Bliss\" e \"Citizen Erased\". Nos Estados Unidos The Mars Volta, 30 Seconds to Mars, Mugstar, Coheed and Cambria, Angels and Airwaves e Eleventyseven tam\u00e9n amosan interese en temas espaciais."}
{"id": "176098", "revid": "865", "url": "https://gl.wikipedia.org/wiki?curid=176098", "title": "Angels and Airwaves", "text": ""}
{"id": "176099", "revid": "23204", "url": "https://gl.wikipedia.org/wiki?curid=176099", "title": "Jimi Mistry", "text": "Jimi Mistry, nado en Scarborough, North Yorkshire, o 1 de xaneiro de 1973, \u00e9 un actor brit\u00e1nico.\nFillo de pai hind\u00fa e nai irlandesa comezou a s\u00faa traxectoria no cine no ano 1996. Mistry estivo casado desde 2001 ata 2010.\n\u00c9 moi co\u00f1ecido polo seu papel en filmes tales como \"O Gur\u00fa do sexo\" no papel de Ramu Gupta ou comedias rom\u00e1nticas como \"The Truth About Love\"."}
{"id": "176100", "revid": "89787", "url": "https://gl.wikipedia.org/wiki?curid=176100", "title": "Oppidum", "text": "Un oppidum (en plural \"oppida\") \u00e9 un termo xen\u00e9rico en lat\u00edn que designa un lugar elevado, un outeiro ou meseta, cuxas defensas naturais se viron reforzadas pola intervenci\u00f3n do home. Os oppida establec\u00edanse, xeralmente, para o dominio de terras aptas para o cultivo ou como refuxio fortificado que pod\u00eda ter partes habitables.\nOs oppida son co\u00f1ecidos grazas \u00e1s descrici\u00f3ns feitas por Xulio C\u00e9sar en \"De Belo Gallico\". Os seus muros son de terra e pedras, reforzados cunhas travesas de madeira unidas perpendicularmente por unhas longas caravillas de ferro (20 a 30\u00a0cm). Este tipo de muro caracter\u00edstico dos oppida galos denom\u00ednase \"murus gallicus\".\nO nome de \"oppidum\" util\u00edzase, xenericamente, para designar lugares de diferente amplitude, que poden ir dende unha ou d\u00faas at\u00e9 varias centenas de hect\u00e1reas: o recinto do oppidum de \"Manching\", pr\u00f3ximo a Ingolstadt en Baviera (Alema\u00f1a) abarca at\u00e9 350 hect\u00e1reas. Os lugares co\u00f1ecidos con este nome puideron ser utilizados desde principios da primeira Idade de Ferro at\u00e9 o s\u00e9culo I.\nA funci\u00f3n dos oppida.\nNo continente e, particularmente, na Galia, alg\u00fans oppida poden ser considerados como as primeiras formas de \"aldeas\" ou como centros \"proto-urbanos\" da Europa b\u00e1rbara, dando lugar \u00e1 denominaci\u00f3n de \"civilizaci\u00f3n dos oppida\", para designar a realidade socio-econ\u00f3mica que predominaba antes da guerra das Galias. As dificultades para co\u00f1ecer a s\u00faa funci\u00f3n son varias: en primeiro lugar non se co\u00f1ecen as infraestruturas de todos os oppida existentes, s\u00f3 a daqueles que a arqueolox\u00eda nos permite entrever. Por outra banda, a opini\u00f3n dos arque\u00f3logos tam\u00e9n \u00e9 diverxente en canto \u00e1 importancia exacta que eses lugares puideron ter durante a civilizaci\u00f3n c\u00e9ltica e, particularmente, na civilizaci\u00f3n gala que precedeu \u00e1 conquista romana.\nComo o demostran os documentos acerca dos lugares de Manching acerca dos oppida que se achan sobre un monte de Luxemburgo (Tielberg), ou en Bibracte (no monte Beuvray de Francia) s\u00e1bese que os oppida m\u00e1is importantes, repartidos regularmente e en gran n\u00famero, foron constru\u00eddos, o m\u00e1is tarde, a partir do s\u00e9culo II antes da era cristi\u00e1.\nA organizaci\u00f3n dalg\u00fans oppida durante o per\u00edodo final de La T\u00e9ne puido aproximarse, en certa medida, ao modelo das cidades arcaicas do mundo cl\u00e1sico. Parece que, na s\u00faa orixe, o desenvolvemento particular dalg\u00fan destes lugares puido estar ligado \u00e1 existencia dun lugar de culto importante (Entremont, no norte de Aix-en-Provence) ou a Alesia dos mandubios.\nTipolox\u00eda.\nExisten moitas formas de murallas \"oppida\", pero predominan d\u00faas grandes categor\u00edas: os ?espolones pechados? e as murallas ou recintos pechados.\nOs espor\u00f3ns pechados poden ser de diferentes tipos:\nOs foxos (por exemplo Mont Beuvray, ou Bibracte, do tempo de Xulio C\u00e9sar), non te\u00f1en formas diferentes. Unha muralla rodea a aldea, situada sobre un monte ou un outeiro, a construci\u00f3n da mesma non ten en conta a topograf\u00eda do terreo (por exemplo Donneberg).\nP\u00f3dese deducir, por tanto, que os \"oppida\" te\u00f1en dous grandes tipos de murallas. O que distingue os \"oppida\" de La T\u00e9ne Final daqueloutros que datan dun ou dous s\u00e9culos anteriores \u00e9 que as murallas son perpendiculares \u00e1s curvas do terreo e que aparecen os fosos. O obxectivo non \u00e9 crear un espazo militar, sen\u00f3n un espazo urbano."}
{"id": "176101", "revid": "5132", "url": "https://gl.wikipedia.org/wiki?curid=176101", "title": "Oppida", "text": ""}
{"id": "176105", "revid": "89787", "url": "https://gl.wikipedia.org/wiki?curid=176105", "title": "O Meixonfr\u00edo, San Caetano, Santiago de Compostela", "text": "O Meixonfr\u00edo \u00e9 un lugar da parroquia de San Caetano no concello coru\u00f1\u00e9s de Santiago de Compostela, na comarca de Santiago.\nEst\u00e1 situado no norte da cidade, entre Os Vilares, o Pol\u00edgono industrial do Tambre, o cemiterio de Boisaca e a estrada N-550. Nos \u00faltimos anos experimentou un importante crecemento urban\u00edstico, coas inauguraci\u00f3ns dos pol\u00edgonos de vivendas SUNP 1 en 2007 (170 vivendas), e SUNP 2 en 2006 (314 vivendas).\nNo Meixonfr\u00edo nace o r\u00edo Corgo que desemboca no r\u00edo Sarela."}
{"id": "176106", "revid": "89787", "url": "https://gl.wikipedia.org/wiki?curid=176106", "title": "Son de Abaixo, San Caetano, Santiago de Compostela", "text": "Son de Abaixo \u00e9 un lugar da parroquia de San Caetano no concello coru\u00f1\u00e9s de Santiago de Compostela, na comarca de Santiago. Segundo o IGE, en 2018 ti\u00f1a 191 habitantes (89 homes e 102 mulleres), o cal sup\u00f3n un aumento de 29 habitantes con respecto ao ano 2004 cando ti\u00f1a 174 habitantes.\nEst\u00e1 situado \u00f3 car\u00f3n do Pol\u00edgono industrial do Tambre, e medra cara o norte na beira da estrada que comunica o concello de Santiago de Compostela con Chai\u00e1n, no concello de Trazo.\nO 14 de marzo de 2011 un sismo de 3,2 grados na escala de Richter tivo como epicentro Son de Abaixo."}
{"id": "176107", "revid": "56817", "url": "https://gl.wikipedia.org/wiki?curid=176107", "title": "Laspu\u00f1a", "text": "Laspu\u00f1a \u00e9 un concello da provincia de Huesca, na comunidade aut\u00f3noma de Arag\u00f3n.\nNo ano 2010 ti\u00f1a 289 habitantes, nunha superficie de 45,52\u00a0km\u00b2 a 709 msnm.\nDemograf\u00eda.\nLaspu\u00f1a sofre un descenso de poboaci\u00f3n moi evidente dende o s\u00e9culo XX:"}
{"id": "176108", "revid": "25871", "url": "https://gl.wikipedia.org/wiki?curid=176108", "title": "Sobrarbe", "text": "Sobrarbe \u00e9 unha comarca do norte da provincia de Huesca, en Arag\u00f3n. A capital administrativa \u00e9 o concello de Bolta\u00f1a, mentres que o motor econ\u00f3mico da comarca se sit\u00faa en A\u00ednsa. Con 2.202,7\u00a0km\u00b2 ten 7.830 habitantes.\nConcellos de Sobrarbe.\nA comarca engloba aos concellos de:"}
{"id": "176109", "revid": "5863", "url": "https://gl.wikipedia.org/wiki?curid=176109", "title": "M\u00fasica barroca", "text": "A m\u00fasica barroca \u00e9 un estilo da m\u00fasica occidental relacionado coa \u00e9poca cultural hom\u00f3nima en Europa. Ad\u00f3itase delimitala cronoloxicamente entre a estrea da \u00f3pera de Claudio Monteverdi L'Orfeo (que foi a primeira \u00f3pera do compositor italiano e unha das primeiras obras catalogadas como tal) a principios do s\u00e9culo XVII e a morte de Johann Sebastian Bach en 1750, se ben esta delimitaci\u00f3n non \u00e9 de todo exacta."}
{"id": "176110", "revid": "1131", "url": "https://gl.wikipedia.org/wiki?curid=176110", "title": "Torre de Berm\u00fadez", "text": "A Torre de Berm\u00fadez \u00e9 un edificio civil de estilo renacentista situado no concello da Pobra do Carami\u00f1al. Foi declarado Monumento hist\u00f3rico-art\u00edstico de interese nacional o 17 de febreiro de 1976 tanto pola s\u00faa relaci\u00f3n coa figura Ram\u00f3n Mar\u00eda del Valle-Incl\u00e1n coma polas s\u00faas cualidades art\u00edsticas.\nHistoria.\nO primeiro documento onde se menciona esta construci\u00f3n, escrito en 1571, fai constar que eran propietarios do edificio o mercador Juan Dom\u00ednguez Giance e mais a s\u00faa muller Constanza Dom\u00ednguez de B\u00faa. Actuais investigaci\u00f3ns sit\u00faan a data da construci\u00f3n no per\u00edodo comprendido entre 1535 e 1540, unha \u00e9poca especialmente esplendorosa no Carami\u00f1al, que en 1554 fora elevada \u00e1 categor\u00eda de vila por G\u00f3mez P\u00e9rez das Mari\u00f1as, se\u00f1or do lugar e rexedor da cidade de Santiago de Compostela. Por\u00e9n, algunhas fontes ven dif\u00edcil que o se\u00f1or do Carami\u00f1al lle permitise a un vasalo constru\u00edr unha edificaci\u00f3n tan singular, e apunta ben ao propio G\u00f3mez P\u00e9rez das Mari\u00f1as como promotor da construci\u00f3n, ben \u00e1 cesi\u00f3n do edificio ou do seu soar a cambio dun contrato de foro, at\u00e9ndose a determinadas condici\u00f3ns..\nO edificio estivo logo vinculado \u00e1 familia de Ram\u00f3n Mar\u00eda del Valle-Incl\u00e1n, xa que ser\u00edan os seus pais Ram\u00f3n del Valle-Incl\u00e1n Berm\u00fadez de Castro e Dona Dolores de la Pe\u00f1a y Montenegro os derradeiros residentes.\nEn 1898, o matrimonio v\u00e9ndelle o inmoble ao empresario Manuel Lojo, que este pasar\u00e1 a utilizar dende aquela como almac\u00e9n de salgadura, causando \u00e1 construci\u00f3n importantes danos patrimoniais.\nDurante esa \u00e9poca, Valle-Incl\u00e1n solic\u00edtalle a Afonso XIII a recuperaci\u00f3n da torre que fora propiedade dos seus pais, as\u00ed como a concesi\u00f3n dun t\u00edtulo nobiliario de acordo coa s\u00faa li\u00f1axe, a\u00ednda que se lle ver\u00edan frustradas ambas as d\u00faas ambici\u00f3ns.\nM\u00e1is tarde, o seu amigo Victoriano Garc\u00eda Mart\u00ed, escritor pobrense, mobiliza aos co\u00f1ecidos de Valle para facerse coa torre e as\u00ed regalarlle ao dramaturgo \"una noble mansi\u00f3n que en la paz de una vieja villa marinera o en elevada crester\u00eda de un suave paisaje virgiliano, pregone con el air\u00f3n de su torre la gloria de este gran se\u00f1or de las letras...\" De novo, este desexo non se fixo realidade.\nCoa crise que supuxo a escaseza de sardi\u00f1a, a industria de salgadura do concello arruinouse, facendo que o antigo pazo deixase de ser un almac\u00e9n para converterse nunhas meras ru\u00ednas.\nFinalmente, en 1981 o inmoble pasou a ser propiedade do Concello da Pobra do Carami\u00f1al, que o restaurar\u00eda e converter\u00eda na actual sede do Museo Valle-Incl\u00e1n, primeiro museo integramente adicado ao escritor galego.\nEstilo arquitect\u00f3nico.\nA Torre de Berm\u00fadez pertence \u00e1 corrente art\u00edstica renacentista co\u00f1ecida co nome de plateresco. O pazo cobra especial importancia por ser un dos poucos exemplos de pazos renacentistas galegos conservados na actualidade.\nHoxe, a parte antiga da construci\u00f3n div\u00eddese en dous corpos principais; un de menor tama\u00f1o, que conta con d\u00faas portas, unha adintelada e outra, de arco de medio punto, sobre a repisa da escaleira. Acaroada a este corpo at\u00f3pase a torre propiamente dita, con tres alturas e unha soa porta de arco de medio punto, con pilastras e front\u00f3n, que d\u00e1 acceso ao actual museo.\nPor outra banda, arredor das vent\u00e1s, descentradas unhas con respecto \u00e1s outras nos distintos corpos, at\u00f3pase a escasa carga decorativa a base de motivos vexetais, front\u00f3ns, pilastras ou medall\u00f3ns con bustos humanos e her\u00e1ldicas.\nTanto polo estilo como pola \u00e9poca de construci\u00f3n, a Torre de Berm\u00fadez vese en relaci\u00f3n cun nomeado arquitecto da \u00e9poca, Rodrigo Gil de Honta\u00f1\u00f3n, que naquel momento estaba a realizar traballos en Santiago de Compostela. Precisamente, o edificio cont\u00e9n elementos que gardan relaci\u00f3n cunha das s\u00faas obras: a fachada do Tesouro da catedral compostel\u00e1.\nPor\u00e9n, m\u00e1is que a intervenci\u00f3n directa do arquitecto, algunhas fontes apuntan o encargo da s\u00faa construci\u00f3n a Juan P\u00e9rez, aparellador da Fachada do Tesouro e que se atopaba neses momentos a realizar obras na igrexa de Santa Mar\u00eda do Xobre, parroquia veci\u00f1a \u00e1 do Carami\u00f1al, que tam\u00e9n estaba baixo o se\u00f1or\u00edo de Xunqueiras.\nNa \u00e9poca moderna, ao edificio engad\u00eduselle unha terceira construci\u00f3n contigua e, tras a compra do inmoble polo Concello, incorporouse unha balaustrada de pedra nas escaleiras exteriores, con motivos vexetais.\nUso actual.\nLogo de quedar atr\u00e1s o seu pasado como vivenda particular e a s\u00faa posterior utilizaci\u00f3n como almac\u00e9n de salgadura, o conxunto alberga desde 1987 a sede do Museo Valle-Incl\u00e1n, onde se mostran, entre outras cousas, as primeiras edici\u00f3ns das obras do escritor, alg\u00fans aparellos e cartas persoais do dramaturgo e todo tipo de elementos relacionados coa s\u00faa vida e obra, tales como vestiario orixinal utilizado na representaci\u00f3n dalgunha das s\u00faas obras teatrais.\nA planta superior do edificio contiguo moderno conta actualmente cun auditorio p\u00fablico."}
{"id": "176114", "revid": "98629", "url": "https://gl.wikipedia.org/wiki?curid=176114", "title": "Au Pairs", "text": "Au Pairs foi unha banda de post-punk inglesa formada en Birmingham en 1979 e activa ata o ano 1983. Estivo composta por Lesley Woods (guitarra/voces), Paul Foad guitarra/voces), Jane Munro (baixo) e Pete Hammond (bater\u00eda).\nO seu primeiro \u00e1lbum, \"Playing with a Different Sex\", \u00e9 considerado un cl\u00e1sico dentro do post-punk. O segundo disco da banda, \"Sense and Sensuality\", ten unha grande influencia do jazz, do soul, do funk e da m\u00fasica disco, pero non foi tan ben recibido como o anterior. A banda separouse no ano 1983, xusto antes de entrar novamente no estudio para gravar co produtor Steve Lillywhite.\nLesley Woods formou unha banda toda de mulleres chamada The Darlings a finais dos 80, pero acabou por deixar a industria da m\u00fasica. Na actualidade traballa como avogada en Londres. O guitarrista Paul Foad a\u00ednda est\u00e1 activo como m\u00fasico, tocando con Andy Hamilton and the Blue Notes, unha banda xamaicana de jazz, e dando clases de guitarra na zona de Birmingham. Tam\u00e9n publicou un libro sobre t\u00e9cnicas de guitarra, co-escrito con Stuart Ritchie, titulado \"The Caged Guitarist\" (2000). A baixista Jane Munro traballa como terapeuta alternativa (aromaterapia, reflexolox\u00eda e masaxe de cabeza indio) en Birmingham. Pete Hammond tam\u00e9n segue sendo m\u00fasico, e ensina percusi\u00f3n en Birmingham."}
{"id": "176115", "revid": "1093", "url": "https://gl.wikipedia.org/wiki?curid=176115", "title": "Jes\u00fas Irisarri Castro", "text": ""}
{"id": "176116", "revid": "98629", "url": "https://gl.wikipedia.org/wiki?curid=176116", "title": "Big Star", "text": "Big Star \u00e9 unha banda estadounidense de rock formada en Memphis, Tennessee no ano 1971 por Alex Chilton, Chris Bell, Jody Stephens e Andy Hummel. O grupo separouse en 1974, pero reorganizouse cunha nova formaci\u00f3n 20 anos despois, en 1993. Na s\u00faa primeira \u00e9poca o seu estilo estaba influenciado por grupos da \"British Invasion \", como The Beatles e The Kinks, as\u00ed como The Byrds, The Beach Boys e outras bandas estadounidenses, dando como resultado un powerpop ao que a banda lle deu temas escuros e nihilistas, que m\u00e1is tarde se far\u00eda chamar rock alternativo. Antes da s\u00faa ruptura, Big Star creou, en palabras da revista \"Rolling Stone\", \"un corpo seminal de traballo que nunca deixou de inspirar \u00e1s xeraci\u00f3ns posteriores\", ga\u00f1\u00e1ndose o reco\u00f1ecemento d\u00e9cadas despois, segundo Allmusic, como a \"quintaesencia do powerpop estadounidense\" e \"un dos grupos de culto m\u00e1is m\u00edticos e influentes do rock &amp; roll\".\nTraxectoria.\nO primeiro \u00e1lbum de Big Star, \"#1 Record\", foi editado en 1972 con cr\u00edticas entusiastas, pero cunha campa\u00f1a de mercadotecnia pouco efectiva por parte de Stax Records, o que cunha pobre distribuci\u00f3n atrasou o seu \u00e9xito comercial. A frustraci\u00f3n pasou factura \u00e1s relaci\u00f3ns da banda e cando o segundo \u00e1lbum, \"Radio City\", estivo completado en xaneiro de 1974, tanto Bell como Hummel deixaron o grupo. Ao igual que \"#1 Record\", \"Radio City\" tivo excelentes cr\u00edticas, pero os problemas da discogr\u00e1fica frustrou as s\u00faas vendas. Despois de que un terceiro \u00e1lbum fose considerado pouco comercial para o seu lanzamento e deixado de lado antes de recibir un nome, a banda separouse a finais do ano 1974. Catro anos despois, os dous primeios discos de Big Star foron re-editados xuntos como un \u00e1lbum dobre. O terceiro traballo da banda foi finalmente lanzado pouco despois co t\u00edtulo \"Third/Sister Lovers\", e tivo un limitado \u00e9xito comercial. Pouco despois Bell morrer\u00eda nun accidente de tr\u00e1fico.\nA discograf\u00eda de Big Star ga\u00f1ou renovada atenci\u00f3n nos anos 80 cando R.E.M. e outras populares bandas reco\u00f1eceron a s\u00faa influencia. En 1992, o aumento do interese fixo que Rykodisc reeditase os \u00e1lbums da banda, complement\u00e1ndoos cunha colecci\u00f3n dos traballos en solitario de Chris Bell. Noa no 1993 Chilton e Stephens reformaron Big Star recrutando a Jon Auer e Ken Stringfellow de The Posies, e deron un concerto na Universidade de Missouri. O grupo continuou en actividade, realizando xiras por Europa e o Xap\u00f3n, e editando un notra \u00e1lbum de estudio en 2005, \"In Space\". Chilton morreu o 17 de marzo do 2010, despois de entrar no hospital con problemas de coraz\u00f3n. Hummel, ao que se diagnosticou un cancro no 2008, morreu o 19 de xullo do 2010. Esas mortes deixaron a Stephens como \u00fanico membro da formaci\u00f3n orixinal."}
{"id": "176119", "revid": "98629", "url": "https://gl.wikipedia.org/wiki?curid=176119", "title": "Aboal, Frades, Mondariz", "text": "Aboal \u00e9 un lugar da parroquia de Frades, no concello pontevedr\u00e9s de Mondariz, na comarca do Condado. Ti\u00f1a 61 habitantes no ano 2013 segundo datos do IGE, dos cales eran 30 homes e 31 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 66 habitantes.\nXentilicio.\nO seu xentilicio \u00e9 aboalexo."}
{"id": "176121", "revid": "35560", "url": "https://gl.wikipedia.org/wiki?curid=176121", "title": "NetApp", "text": "NetApp \u00e9 unha empresa con sede en Sunnyvale (no estado de California, nos Estados Unidos). A s\u00faa actividade principal \u00e9 o almacenamento inform\u00e1tico e xesti\u00f3n de datos. Cotiza no \u00edndice bolsista NASDAQ-100 baixo a abreviatura NTAP.\nHistoria.\nNeApp \u00e9 unha compa\u00f1\u00eda de almacenaxe inorm\u00e1tico que foi fundada en 1992 por David Hitz, James Lau e Michael Malcom. Nese momento, o seu maior competidor era Auspex. En 1994, NetApp recibiu financiamento de capital risco de Sequoia Capital. Prosperou nos anos da burbulla de internet entre 1990 e 2001, per\u00edodo durante o cal a empresa superou os 1.000 mill\u00f3ns de d\u00f3lares de facturaci\u00f3n anual. Tralo estoupido da burbulla, a facturaci\u00f3n baixou rapidamente \u00f3s 800 mill\u00f3ns de d\u00f3lares no ano fiscal de 2002. Dende ent\u00f3n, os ingresos da compa\u00f1\u00eda aumentaron constantemente.\nEn abril de 2011 contaba con 10.676 empregados en todo o mundo e ti\u00f1a unha facturaci\u00f3n anual duns 4.500 mill\u00f3ns de d\u00f3lares americanos.\nActividade.\nOs servidores de arquivos son dende o principio buque insignia da compa\u00f1\u00eda. Un servidor de arquivos \u00e9 un tipo de dispositivo de almacenamento en disco que pos\u00fae e controla un sistema de arquivos e presenta os arquivos e directorios \u00f3s anfitri\u00f3ns na rede.\nEste sistema ch\u00e1mase almacenamento de arquivos, en comparaci\u00f3n co almacenamento en bloque que, tradicionalmente proveeron os principais fabricantes de almacenamento. Os seus principais competidores son EMC Corporation, Hewlett Packard, IBM, Hitachi ou Dell.\nContorno de traballo.\nNetApp ten unha longa traxectoria acadando postos destacados na lista dos \u201cBest Places to Work\u201d (lista das mellores empresas para traballar). Ranquing elaborado pola revista Fortune's. En 2011 acadou o 5\u00ba posto da lista nos Estados Unidos, conseguindo por und\u00e9cimo ano consecutivo situarse entre os 10 mellores lugares para traballar dos Estados Unidos, acadando tam\u00e9n postos destacados noutros pa\u00edses (1\u00ba en Su\u00edza e Australia, 2\u00ba no Canad\u00e1, 4\u00ba en Francia, 5\u00ba na India, 6\u00ba no Reino Unido, 8\u00ba en Alema\u00f1a, 8\u00aa no Xap\u00f3n, 10\u00ba nos Pa\u00edses Baixos)."}
{"id": "176124", "revid": "85894", "url": "https://gl.wikipedia.org/wiki?curid=176124", "title": "David Raposeiras", "text": "David Raposeiras Correa, nado en San Miguel de Presqueiras (Forcarei) o 24 de marzo de 1960 e finado en Santiago de Compostela o 29 de xaneiro de 2012, foi un pol\u00edtico galego do PPdeG.\nTraxectoria.\nEstudou a carreira de maxisterio, exercendo de mestre de educaci\u00f3n infantil e primaria entre 1985 e 1999. Foi concelleiro do Concello de Forcarei dende 1983 at\u00e9 xu\u00f1o de 1999. Desempe\u00f1ou o cargo de alcalde da mesma vila dende xu\u00f1o de 1999 at\u00e9 a s\u00faa morte en xaneiro de 2012. Foi deputado provincial e vicepresidente da Deputaci\u00f3n de Pontevedra desde 1999 at\u00e9 2003. Tivo dous fillos xemelgos."}
{"id": "176128", "revid": "6939", "url": "https://gl.wikipedia.org/wiki?curid=176128", "title": "D\u00edaz-Fierros", "text": ""}
{"id": "176129", "revid": "89787", "url": "https://gl.wikipedia.org/wiki?curid=176129", "title": "Ram\u00f3n Nieto", "text": "Ram\u00f3n Remigio Nieto Otero, nado en Lavadores, no actual concello de Vigo, o 1 de outubro de 1856 e finado en Vi\u00f1a del Mar, Chile, o 25 de xullo de 1928, empresario da salitre, foi un fil\u00e1ntropo galego.\nTraxectoria.\nO 1 de xaneiro de 1900, con 44 anos de idade, Ram\u00f3n Nieto creou a primeira escola no barrio de Barreiro sendo o seu primeiro director Severino Cobas, unha escola que acubillou a m\u00e1is de sesenta rapaces que durante m\u00e1is dunha d\u00e9cada educou a varias xeraci\u00f3ns de Lavadores.\nO 16 de maio de 1914, a corporaci\u00f3n do daquela concello de Lavadores decidiu nomealo fillo predilecto de Lavadores, e ordenando que cando os recursos do Concello o permitisen se adquirise o seu retrato e se colocase no sal\u00f3n da Casa Consistorial.\nFoi as\u00ed que doou arredor de corenta mill\u00f3ns de pesetas, e nos terreos familiares comezaron as obras para a construci\u00f3n das \"Escolas Nieto\", e a s\u00faa idea non s\u00f3 era que os rapaces aprendesen a ler e escribir sen\u00f3n tam\u00e9n a aprender un oficio e cara a unha educaci\u00f3n polit\u00e9cnica orientou un proxecto pedag\u00f3xico.\nArredor de 1917 inaugurouse a escola, na zona co\u00f1ecida coma a \"Granxa\" na avenida que na actualidade leva o seu nome. Coa presenza do propio Ram\u00f3n Nieto e os membros do Padroado elixidos para dirixir a escola, levouse a cabo un acto que contou coa presenza de pais, alumnos e autoridades locais. Honorato Fern\u00e1ndez M\u00edguez, en nome da corporaci\u00f3n Municipal, pediu en 1926 ao Consello de Ministros que se lle concedese a Ram\u00f3n Nieto Otero a \"Grande Cruz\" coma propulsor da cultura do naquel ent\u00f3n Concello de Lavadores.\nReco\u00f1ecementos.\nNo ano 1944 o concello de Vigo dedicoulle a principal estrada do barrio de Lavadores."}
{"id": "176130", "revid": "1093", "url": "https://gl.wikipedia.org/wiki?curid=176130", "title": "David Raposeiras Correa", "text": ""}
{"id": "176136", "revid": "82922", "url": "https://gl.wikipedia.org/wiki?curid=176136", "title": "Juanjo Li\u00f1ares", "text": "Juan Jos\u00e9 Linares Marti\u00e1\u00f1ez, nado en Ordes o 6 de setembro de 1933 e finado en Madrid o 15 de novembro de 2009, foi un bailar\u00edn e investigador galego no campo do baile folcl\u00f3rico en xeral. Se ben o seu apelido era Linares, en Galicia era co\u00f1ecido como Juanjo Li\u00f1ares.\nTraxectoria.\nDeixou os estudos de Dereito para comezar coa danza. Foi estreito colaborador de Antonio Gades no ballet Fuenteovejuna, 1994, en cuxa elaboraci\u00f3n traballou como experto en folclore. Durante 40 anos dedicouse por enteiro a investigar as danzas tradicionais de Espa\u00f1a, a difundilas e a ensinalas, dende que en 1970 tivo que abandonar os escenarios por problemas de sa\u00fade. Fundou varios grupos de danza, entre eles Sementes da Arte de Ordes.\nLi\u00f1ares ti\u00f1a obras no repertorio do Balet Nacional de Espa\u00f1a, e estaba en posesi\u00f3n da medalla das Belas Artes, as\u00ed como da Medalla de Bronce de Galicia. \u00c9 fillo predilecto de Ordes e unha l\u00faa leva o seu nome na mesma vila.\nTivo varios disc\u00edpulos sobranceiros, entre eles Javier Garc\u00eda, que exerce a docencia no Colexio Estudo, no que o folclorista galego \u00e9 unha materia de estudo m\u00e1is. Tam\u00e9n foi mestre de Manuel Segovia, que dirixe a Compa\u00f1\u00eda Ib\u00e9rica de Danza ou Aida G\u00f3mez, que preparou alg\u00fan traballo xunto a el.\nLegado.\nDeixou un legado de centos de traxes rexionais \u00e1 Fundaci\u00f3n que leva o seu nome. Juanjo Li\u00f1ares finou so uns meses antes da inauguraci\u00f3n do museo que leva o seu nome, o Museo Juanjo Li\u00f1ares onde poden verse expostos un gran n\u00famero de traxes as\u00ed como outras colecci\u00f3ns que o artista tam\u00e9n deixou \u00e1 Fundaci\u00f3n (cruces, libros). \u00c9 posiblemente unha das mellores colecci\u00f3ns de traxes da Pen\u00ednsula Ib\u00e9rica. "}
{"id": "176138", "revid": "1987", "url": "https://gl.wikipedia.org/wiki?curid=176138", "title": "R\u00edo Enviande", "text": "O r\u00edo Enviande \u00e9 un r\u00edo que discorre polo concello de Chantada. Nace na serra do Faro e desemboca no r\u00edo Mi\u00f1o ao lado do castro Candaz.\nO seu tramo final natural adoita estar anegado polo encoro de Belesar, que anegas o val utilizado para plantar vide en socalcos at\u00e9 a construci\u00f3n da presa."}
{"id": "176141", "revid": "74806", "url": "https://gl.wikipedia.org/wiki?curid=176141", "title": "Pancho Villa", "text": "Jos\u00e9 Doroteo Arango Ar\u00e1mbula, m\u00e1is co\u00f1ecido como Pancho Villa, nado en Durango o 5 de xu\u00f1o de 1878 e asasinado nunha emboscada en Hidalgo del Parral (Chihuahua) o 20 de xullo de 1923, foi un dos xefes da revoluci\u00f3n mexicana. A s\u00faa actuaci\u00f3n militar foi decisiva para a derrota do r\u00e9xime do ent\u00f3n presidente Victoriano Huerta. Durante a revoluci\u00f3n foi co\u00f1ecido como \"O Centauro do Norte\"."}
{"id": "176146", "revid": "23204", "url": "https://gl.wikipedia.org/wiki?curid=176146", "title": "Xes\u00fas P\u00e9rez Varela", "text": "Xes\u00fas P\u00e9rez Varela, nado en Redondela en 1949, \u00e9 un pol\u00edtico e xornalista galego.\nTraxectoria.\nEstudou bacharelato no Instituto Santa Irene de Vigo, Maxisterio na Escola Normal de Lugo e xornalismo na Escola Oficial de Xornalismo de Madrid. Exerceu como redactor e comentarista pol\u00edtico nos diarios \"Marca\", \"Arag\u00f3n Express\", \"La Gaceta del Norte\", \"Regi\u00f3n\" e \"El Imparcial\", xornal que dirixiu entre xu\u00f1o e decembro de 1979. Foi xefe de publicaci\u00f3ns e de comunicaci\u00f3n no Museo Arqueol\u00f3gico Nacional (1981-1987). En 1990 foi nomeado director do gabinete de comunicaci\u00f3n do presidente da Xunta de Galicia. Co PPdeG foi secretario xeral de Comunicaci\u00f3n (1991-1996), deputado no Parlamento de Galicia (1997) e conselleiro de Cultura e Comunicaci\u00f3n Social (1997-2005). Despois foi nomeado para o Consello de Administraci\u00f3n da CRTVG.\nControversia.\nNo ano 2002, con ocasi\u00f3n dun concerto en Santiago de Compostela da Orquestra Sinf\u00f3nica de Galicia, pregunt\u00f3uselle a Xes\u00fas P\u00e9rez Varela, ent\u00f3n conselleiro de cultura sobre a s\u00faa asistencia ao mesmo, e contestou eloxiando \u00e1 \"cantante\" \"Carmina Burana\"."}
{"id": "176148", "revid": "22570", "url": "https://gl.wikipedia.org/wiki?curid=176148", "title": "Elecci\u00f3ns xerais de Polonia de 2005", "text": "As elecci\u00f3ns xerais de Polonia de 2005 tiveron lugar o 25 de setembro, para escoller os membros do Parlamento polaco. Uns trinta mill\u00f3ns de votantes ti\u00f1an que po\u00f1er 460 membros na c\u00e1mara baixa, o Sejm, e 100 na c\u00e1mara alta, o Senado (Senat).\nNas elecci\u00f3ns o gran derrotado foi a Alianza da Esquerda Democr\u00e1tica, que perd\u00eda tres cuartas partes da s\u00faa representaci\u00f3n, sen obter representaci\u00f3n no Senado, sendo o ga\u00f1ador, Lei e Xustiza, que formou logo coalici\u00f3n con Autodefensa da Rep\u00fablica de Polonia e a Liga das Familias Polacas. Kazimierz Marcinkiewicz foi nomeado primeiro ministro de Polonia, mais tivo que dimitir no 2006 por corrupci\u00f3n e ser substitu\u00eddo por Jaros\u0142aw Kaczy\u0144ski."}
{"id": "176149", "revid": "23204", "url": "https://gl.wikipedia.org/wiki?curid=176149", "title": "Banco Nacional de Polonia", "text": "O Banco Nacional de Polonia (en polaco: \"Narodowy Bank Polski\") \u00e9 o banco central da Rep\u00fablica de Polonia. Enc\u00e1rgase de controlar a cu\u00f1axe e a circulaci\u00f3n da moeda polaca, o \"z\u0142oty\". A sede central do Banco at\u00f3pase en Varsovia, pero ten sucursais na maior\u00eda das cidades de Polonia.\nO BNP representa a Polonia no Sistema Europeo de Bancos Centrais, unha organizaci\u00f3n dentro da UE.\nHistoria.\nA pesar de que o banco baixo o seu actual nome existe desde 1945, esta entidade \u00e9 continuadora de bancos centrais previos que houbo por Polonia, chamados simplemente Banco de Polonia (\"Bank Polski\"). O primeiro foi fundado en Varsovia en 1828 polo Duque Franciszek Ksawery Drucki-Lubecki. Era unha instituci\u00f3n do goberno do Reino de Polonia designada para a cu\u00f1axe da moeda polaca as\u00ed como para o control dos tipos de xuro. Foi tam\u00e9n designada coa concesi\u00f3n de operar con divisa estranxeira e para a compra de t\u00edtulos de compa\u00f1\u00edas e bancos estranxeiros."}
{"id": "176150", "revid": "56817", "url": "https://gl.wikipedia.org/wiki?curid=176150", "title": "Buzz", "text": "O termo Buzz fai referencia a:"}
{"id": "176151", "revid": "1131", "url": "https://gl.wikipedia.org/wiki?curid=176151", "title": "Enviande", "text": "O top\u00f3nimo galego Enviande pode referirse a:"}
{"id": "176153", "revid": "98629", "url": "https://gl.wikipedia.org/wiki?curid=176153", "title": "Buzz (Canle TV)", "text": "Buzz foi unha canle de televisi\u00f3n privada espa\u00f1ola, de pago, producida por Chello Media Multicanal. A s\u00faa programaci\u00f3n centr\u00e1base na actualidade en contidos de terror, tanto en series como en pel\u00edculas actuais e antigas de devandito x\u00e9nero.\nContaba con dous sinais, \"Buzz Negro\" o sinal tradicional, e \"Buzz Vermello\" coa programaci\u00f3n de Buzz Negro, unha hora antes, e compartindo sinal con Canle 18, pero o sinal de Buzz Negro cesou.\nHistoria.\nA Canle Buzz iniciou as s\u00faas emisi\u00f3ns o 15 de setembro de 1997, como un bloque nocturno de catro horas e media de duraci\u00f3n no mesmo dial que a desaparecida canle tem\u00e1tica de animaci\u00f3n infantil Super 3. A finais de 2004 a canle Buzz pasou a un dial propio cunha programaci\u00f3n de dezaoito horas diarias que en poucos meses se estendeu a vinte e catro horas. Desde o lanzamento da canle at\u00e9 febreiro de 2008, o anime destacou moito na s\u00faa programaci\u00f3n, complementado cunha gran diversidade de programaci\u00f3n para p\u00fablico xuvenil.\nDesde febreiro de 2008, a canle viu modificada moi substancialmente a grella de programaci\u00f3n, en boa parte debido a que a audiencia do anime en televisi\u00f3n se viu reducida de forma significativa nos meses anteriores ao cambio de programaci\u00f3n, experimentando a cota de pantalla da Canle Buzz un brusco descenso desde un m\u00e1ximo en agosto de 2006 dun 0,037% at\u00e9 un m\u00ednimo dun 0,009% en xu\u00f1o de 2007, posiblemente debido ao aumento do consumo de animaci\u00f3n xaponesa a trav\u00e9s de Internet. Outro factor importante para a redefinici\u00f3n da grella de programaci\u00f3n da Canle Buzz puido ser a aparici\u00f3n no mercado espa\u00f1ol de televisi\u00f3n de pago da canle Animax Espa\u00f1a producido por Sony Entertainment Television, xa presente en moitos pa\u00edses do mundo, que incrementaba a competencia neste xa reducido nicho de mercado televisivo.\nA grella diaria de Buzz incl\u00fae desde ent\u00f3n moita menos programaci\u00f3n de \"anime\", que se viu relegado a franxas de horarias distintas do prime time e incl\u00fae m\u00e1is programaci\u00f3n de deporte extremo, os programas de \"reality show\", series de ficci\u00f3n e cinema de terror.\nA reacci\u00f3n do p\u00fablico seguidor da animaci\u00f3n xaponesa e dos otakus f\u00edxose sentir a trav\u00e9s dos foros da p\u00e1xina web da Canle Buzz, decepcionados entre outras cousas porque a canle preguntou na s\u00faa p\u00e1xina web: Que \u00e9 o que m\u00e1is che atrae da canle? co resultado de que unha maior\u00eda de usuarios da web votaron a favor do \"anime\". O cambio de programaci\u00f3n f\u00edxose coincidir cun cambio na identidade gr\u00e1fica da canle e da s\u00faa p\u00e1xina web.\nTodo este proceso de reorientaci\u00f3n da canle provocou o 1 de xullo de 2009 a uni\u00f3n de Buzz con outra canle da produtora Dark, coa que compart\u00eda diversos contidos. Isto provocou a creaci\u00f3n de d\u00faas canles, Buzz Negro, a canle cl\u00e1sica, onde se mesturan contidos anteriores de Buzz e de Dark, e Buzz Vermello, coa mesma programaci\u00f3n de Buzz Negro, pero unha hora antes, e compartindo programaci\u00f3n con Canle 18, que antes compart\u00eda sinal co desaparecido Dark. Os contidos de Anime que non te\u00f1en cabida en Buzz pasaron a formar a canle online gratu\u00edta Vitanime, exceptuando alg\u00fans contidos de hentai.\nO 1 de febreiro de 2011 e tras a adquisici\u00f3n de Teuve por Chello Multicanal meses antes, Buzz Negro cesa as s\u00faas emisi\u00f3ns e \u00e9 substitu\u00eddo por Crime &amp; Investigation Network (Espa\u00f1a) .\nProgramaci\u00f3n.\nBuzz dedica cada d\u00eda a s\u00faa programaci\u00f3n a series e pel\u00edculas de terror, desde as 09.30 at\u00e9 a 00.00h, hora en que deixa paso \u00e1 Canle 18"}
{"id": "176157", "revid": "98629", "url": "https://gl.wikipedia.org/wiki?curid=176157", "title": "Historia da ciencia", "text": "A pesar de ser relativamente recente o m\u00e9todo cient\u00edfico (concibido na revoluci\u00f3n cient\u00edfica do s\u00e9culo XVII), a historia da ciencia non se interesa unicamente polos feitos posteriores a dita ruptura. Polo contrario, intenta rastrexar os precursores da ciencia moderna at\u00e9 os tempos prehist\u00f3ricos, xa que est\u00e1 intimamente ligada \u00e1 historia das sociedades e das civilizaci\u00f3ns.\nOrixe da ciencia.\nA historia da ciencia d\u00e1 conta do desenvolvemento humano, marcado polos sucesivos cambios de paradigmas sobre a natureza, cambios que, \u00e1 s\u00faa vez, est\u00e1n marcados polo continuo refinamento do co\u00f1ecemento adquirido e polo desenvolvemento tecnol\u00f3xico, acelerado desde a aparici\u00f3n do m\u00e9todo cient\u00edfico na chamada revoluci\u00f3n cient\u00edfica.\nA actividade cient\u00edfica, \u00e9 dicir, a ciencia, comezou nun pasado moi remoto, moito antes da aparici\u00f3n dos primeiros documentos escritos, \u00e9 dicir, na prehistoria. Moi probabelmente, a ciencia desenvolveuse a partir das primitivas pr\u00e1cticas de \"maxia tribal\". Tam\u00e9n, probabelmente, tiveron a mesma orixe tanto a relixi\u00f3n coma a arte, de tal xeito que ciencia, relixi\u00f3n e arte se nos presentan como irm\u00e1ns cun obxectivo com\u00fan: \"entender\" e \"interpretar\" o universo no seu conxunto, a\u00ednda que por m\u00e9todos totalmente diferentes.\nA pesar de ser relativamente recente o m\u00e9todo cient\u00edfico (concibido na revoluci\u00f3n cient\u00edfica do s\u00e9culo XVII),\na historia da ciencia non se interesa unicamente polos feitos posteriores a dita ruptura. Polo contrario, intenta rastrexar os precursores da ciencia moderna at\u00e9 os tempos prehist\u00f3ricos.\nMaxia, arte e relixi\u00f3n.\nComo maxia podemos entender as artes, co\u00f1ecementos e pr\u00e1cticas coas que se pretenden producir resultados contrarios \u00e1s leis naturais, conseguidas val\u00e9ndose de certos actos ou palabras, ou ben coa intervenci\u00f3n de seres fant\u00e1sticos. O termo moderno \"maxia\" procede de \"magi\", un dos elementos relixiosos de Babilonia relacionado cos conxuros, herbas medicinais e sortilexios. A maxia \u00e9 o acto ou representaci\u00f3n expl\u00edcita pola cal o individuo cre que demostra o seu reco\u00f1ecemento da existencia dunha ou diversas deidades ou forzas que te\u00f1en poder sobre o seu destino, e a quen obedece, serve e honra.\nA \"arte\" \u00e9 un compo\u00f1ente da cultura inherente a calquera das culturas humanas ao longo do espazo e o tempo. Os antrop\u00f3logos adoitan consideraren que coa aparici\u00f3n do \"Homo sapiens\" a arte tivo en principio unha funci\u00f3n ritual, m\u00e1xica ou relixiosa, pero esa funci\u00f3n cambiou coa evoluci\u00f3n do ser humano, adquirindo co tempo unha compo\u00f1ente puramente est\u00e9tica e unha funci\u00f3n social, pedag\u00f3xica, mercantil ou simplemente ornamental.\nSegundo antrop\u00f3logos como Anthony F. C. Wallace e Olivier Herrenschmidt, a relixi\u00f3n \u00e9 unha actividade social que se pon de manifesto pola existencia de crenzas en seres ou realidades sobrenaturais, e que se realiza mediante pr\u00e1cticas rituais que te\u00f1en como obxectivo establecer relaci\u00f3ns entre os participantes e aquelas forzas sagradas.\nA\u00ednda que outros, como Bronislaw Malinowski, advirten que non hai que confundir a relixi\u00f3n coa maxia, e que desde as culturas do home primitivo, relixi\u00f3n e maxia xa ti\u00f1an funci\u00f3ns diferentes: a maxia \u00e9 pr\u00e1ctica, t\u00e9cnica, de crenza sinxela, primordial, mediada por un fin, en mans de especialistas (magos, xam\u00e1ns) con escuras iniciaci\u00f3ns e con resultados inmediatos, mentres que a relixi\u00f3n non mostra unha utilidade directa nin se practica con conxuros, o mundo sobrenatural ao que fai referencia \u00e9 complexo e integra a vida futura nunha cosmogon\u00eda teleol\u00f3xica, \u00e9 un fin moral en si, \u00e9 un asunto de todos e concel\u00e9brase en comunidade, e a s\u00faa funci\u00f3n \u00faltima apunta a establecer, fixar e intensificar actitudes que cohesionen \u00e1 sociedade.\nDurante a prehistoria, adm\u00edtese xeralmente que a explicaci\u00f3n m\u00e1xica dos fen\u00f3menos era a regra. Por\u00e9n, para numerosos paleont\u00f3logos e prehistoriadores como Jean Clottes, as pinturas rupestres mostran que o home daquela \u00e9poca posu\u00eda as mesmas facultades cognitivas que o home moderno \nAs\u00ed, o home prehist\u00f3rico sab\u00eda, intuitivamente, calcular ou deducir os comportamentos da observaci\u00f3n do seu medio, base do razoamento cient\u00edfico. Certas protociencias, como o c\u00e1lculo ou a xeometr\u00eda en particular, aparecen, particularmente, por raz\u00f3ns do traballo agr\u00edcola. A astronom\u00eda permite, nestes primeiros tempos, constitu\u00edr unha cosmogon\u00eda. Os traballos de Andr\u00e9 Leroi-Gourhan, especialista da t\u00e9cnica, estudan as evoluci\u00f3ns \u00e1 vez biops\u00edquicas e t\u00e9cnicas do home prehist\u00f3rico; segundo el, \"as t\u00e9cnicas avanzan nun movemento ascensional fulminante\" , desde a adquisici\u00f3n da estaci\u00f3n vertical, \u00e9 dicir, moi cedo na historia do home.\nA separaci\u00f3n da maxia en ciencia, arte e relixi\u00f3n.\nDurante moito tempo, a \"maxia\" foi o punto de uni\u00f3n da sociedade, a instituci\u00f3n na que se depositaba a sabedor\u00eda e a experiencia acumulada at\u00e9 o momento. A pr\u00e1ctica da actividade m\u00e1xica estaba en mans de homes especialmente adestrados: magos, meigos, xam\u00e1ns, bruxos, curandeiros e equivalentes. Eles foron os precursores dos cient\u00edficos e dos sacerdotes actuais.\nComo se produciu a diverxencia entre ciencia e relixi\u00f3n a partir do seu com\u00fan tronco m\u00e1xico?\nPodemos tratar de aclaralo mediante un exemplo sinxelo. Hai varios miles de anos era xeralmente admitido que eran necesarios ritos m\u00e1xicos para conseguir que o trigo nacera das sementes. Neste caso particular, os ritos m\u00e1xicos tomaban d\u00faas formas diferentes e contrapostas:\nOu ben se intensificaban as actividades sexuais coincidindo coas festas comunais da sementeira, ou ben estas actividades se restrinx\u00edan at\u00e9 chegar \u00e1 total abstinencia. O primeiro procedemento \u00e9 un rito de \"maxia imitativa\". O razoamento consist\u00eda en que, xa que a sementeira do trigo era semellante dalg\u00fan xeito \u00e1 fecundaci\u00f3n humana, o home pod\u00eda \"ensinar\" ao solo o que pretend\u00eda e inducilo a que imitase a s\u00faa conduta sendo f\u00e9rtil. Un significado parecido ter\u00edan as pinturas rupestres con escenas de caza respecto desta actividade.\nO segundo procedemento \u00e9 un rito que se deu en chamar \"maxia contaxiosa\". Xorde da crenza de que para que todos os seres viventes se dispo\u00f1\u00eda dunha cantidade limitada de potencia reprodutora e, en consecuencia, se o home non usaba esa potencia, o solo a recibir\u00eda en maior cantidade.\nEn distintos tribos, \u00e9pocas e lugares, us\u00e1ronse ambos os tipos de maxia para acadaren un mesmo fin: para que a terra frutificase. A maxia ti\u00f1a, no entanto, unha debilidade fundamental: a s\u00faa falta de eficacia. \u00c1s veces ti\u00f1a \u00e9xito, pero moi frecuentemente non o ti\u00f1a. Os malos solos, as malas sementes, as malas condici\u00f3ns clim\u00e1ticas ou os insectos deberon derrotar a mi\u00fado \u00e1s mellores maxias.\nCo tempo, alg\u00fans homes chegaron a comprobar que os ritos m\u00e1xicos non desempe\u00f1aban ning\u00fan papel na xerminaci\u00f3n e crecemento do trigo, mentres que as condici\u00f3ns do solo, das sementes ou do clima, si ti\u00f1an relevancia. Isto foi un \"descubrimento cient\u00edfico\". A maxia converteuse en \"ciencia\" cando o home comezou a considerar situaci\u00f3ns que pod\u00edan ser preditas e controladas sen recorrer aos ritos m\u00e1xicos. En moitos casos nos que a maxia parec\u00eda ter \u00e9xito, o home atopou unha explicaci\u00f3n \"cient\u00edfica\" oculta dos feitos.\nQuedaban, as\u00ed e todo, moitos problemas que a maxia non resolv\u00eda e para os que tampouco se achaba unha explicaci\u00f3n \"cient\u00edfica\". Seguindo co exemplo do trigo, a pesar do clima adecuado, do bo solo e da boa semente, pod\u00eda suceder que o trigo non xerminase, a causa dalg\u00fan virus ou dalg\u00fan fungo, fen\u00f3menos que foron desco\u00f1ecidos at\u00e9 tempos moi recentes, permanecendo por tanto f\u00f3ra da comprensi\u00f3n humana. Nesta situaci\u00f3n, o home primitivo constatou que o seu esforzo era en ocasi\u00f3ns vencido por \"algo\", por \"cousas\" invis\u00edbeis e incontrol\u00e1beis. Estas \"cousas\" acabaron sendo os esp\u00edritos e os deuses e, a menos que as oraci\u00f3ns e a ofrenda de sacrificios propiciase a boa vontade dos deuses, a c\u00f3lera destes poder\u00eda desfacer toda empresa humana. As\u00ed pois, os ritos m\u00e1xicos evolucionaron cara \u00e1s relixi\u00f3ns primitivas.\nNesta altura, os magos e curandeiros abandonaron o seu papel de bruxos e tomaron no seu lugar a dupla funci\u00f3n de cient\u00edficos e sacerdotes, xa que cada proxecto individual ou persoal precisaba de ambos os apoios para realizarse; a ciencia para utilizar o que se co\u00f1ec\u00eda, a relixi\u00f3n para protexerse dun pos\u00edbel fallo e para inducir aos deuses e m\u00e1is aos esp\u00edritos a traballaren a prol do home e non na s\u00faa contra. Co tempo, estes \"cient\u00edficos-sacerdotes\" desapareceron, dando paso aos cient\u00edficos e aos sacerdotes.\nEsta separaci\u00f3n foise facendo cada vez maior, a medida que a ciencia daba explicaci\u00f3n a cada vez m\u00e1is feitos at\u00e9 ent\u00f3n inexplic\u00e1beis, constat\u00e1ndose que o que nun momento non ten explicaci\u00f3n cient\u00edfica, pode tela en determinado prazo de tempo. As\u00ed prod\u00facese a separaci\u00f3n total entre ciencia e relixi\u00f3n, comezando un desenvolvemento da actividade cient\u00edfica, en todos os campos, que semella non ter l\u00edmites.\nA ciencia moderna ten as s\u00faas orixes en civilizaci\u00f3ns antigas, como a babil\u00f3nica, a chinesa e a exipcia. As\u00ed e todo, foron os gregos da Antig\u00fcidade cl\u00e1sica os que deixaron m\u00e1is escritos cient\u00edficos na Idade Antiga. Tanto nas culturas orientais coma nas precolombianas evolucionaron as ideas cient\u00edficas e alg\u00fans historiadores da ciencia consideran que, durante s\u00e9culos, foron moi superiores \u00e1s occidentais, sobre todo en matem\u00e1ticas e astronom\u00eda. As\u00ed e todo, os gregos deixaron tratados moi modernos de xeometr\u00eda, \u00e1lxebra e astronom\u00eda.\nA prehistoria.\nA actividade cient\u00edfica comezou nun pasado moi remoto, moito antes da aparici\u00f3n dos primeiros documentos escritos, \u00e9 dicir, na prehistoria. Moi probabelmente, a ciencia desenvolveuse a partir das primitivas pr\u00e1cticas de \"maxia tribal\". Tam\u00e9n, probabelmente, tiveron a mesma orixe tanto a relixi\u00f3n coma a arte, de tal xeito que ciencia, relixi\u00f3n e arte se nos presentan como irm\u00e1s cun obxectivo com\u00fan: \"entender\" e \"interpretar\" o universo no seu conxunto, a\u00ednda que por m\u00e9todos totalmente diferentes.\nDurante moito tempo, a \"maxia\" foi o punto de uni\u00f3n da sociedade, a instituci\u00f3n na que se depositaba a sabedor\u00eda e a experiencia acumulada at\u00e9 o momento. A pr\u00e1ctica da actividade m\u00e1xica estaba en mans de homes especialmente adestrados: magos, meigos, bruxos, curandeiros e equivalentes. Eles foron os precursores dos cient\u00edficos e dos sacerdotes actuais.\nA t\u00e9cnica precede \u00e1 ciencia nos primeiros tempos da humanidade. Apoi\u00e1ndose en observaci\u00f3ns emp\u00edricas, o home desenvolve as s\u00faas ferramentas (traballa os \u00f3sos, a pedra), e descobre o uso do lume no Paleol\u00edtico inferior. A maior parte dos prehistoriadores concordan en pensar que o lume empezou a utilizarse desde hai anos ou anos.\nDurante este per\u00edodo, adm\u00edtese xeralmente que a explicaci\u00f3n m\u00e1xica dos fen\u00f3menos era a regra. Por\u00e9n, para numerosos paleont\u00f3logos e prehistoriadores como Jean Clottes, as pinturas rupestres mostran que o home daquela \u00e9poca posu\u00eda as mesmas facultades cognitivas que o home moderno\nAs\u00ed, o home prehist\u00f3rico sab\u00eda, intuitivamente, calcular ou deducir os comportamentos da observaci\u00f3n do seu medio, base do razoamento cient\u00edfico. Certas protociencias, como o c\u00e1lculo ou a xeometr\u00eda en particular aparecen, sobre todo, por raz\u00f3ns do traballo agr\u00edcola. A astronom\u00eda permite, nestes primeiros tempos, constru\u00edr unha cosmogon\u00eda. Os traballos de Andr\u00e9 Leroi-Gourhan, especialista da t\u00e9cnica, estudan as evoluci\u00f3ns \u00e1 vez biops\u00edquicas e t\u00e9cnicas do home prehist\u00f3rico; segundo el, \"as t\u00e9cnicas avanzan nun movemento ascensional fulminante\", desde a adquisici\u00f3n da estaci\u00f3n vertical, \u00e9 dicir, moi cedo na historia do home.\nAntig\u00fcidade.\nDurante moitos anos as ideas cient\u00edficas conviviron con mitos, lendas e pseudociencias (falsas ciencias). As\u00ed, por exemplo, a astrolox\u00eda conviviu coa astronom\u00eda, e a alquimia coa qu\u00edmica. A astrolox\u00eda sosti\u00f1a que os astros exercen influencia real e f\u00edsica sobre a nosa personalidade (a astrolox\u00eda actual xa non sost\u00e9n iso, agora consiste no estudo da influencia simb\u00f3lica sobre a nosa forma de ser). A alquimia, pola s\u00faa parte, ti\u00f1a por obxectivo encontrar a f\u00f3rmula para converter calquera metal en ouro e descubrir a pedra filosofal e o elixir da eterna xuventude. Ningunha destas d\u00faas disciplinas (astrolox\u00eda e alquimia) aplica o m\u00e9todo cient\u00edfico de forma rigorosa e, por tanto, a\u00ednda que modificaron as s\u00faas afirmaci\u00f3ns antigas, non poden chamarse ciencias.\nMesopotamia.\nOs primeiros trazos de actividades cient\u00edficas datan das civilizaci\u00f3ns humanas do neol\u00edtico, onde se desenvolven o comercio e a urbanizaci\u00f3n As\u00ed, para Andr\u00e9 Pichot, en \"La Naissance de la science\", a ciencia nace en Mesopotamia, contra o ano 3500 a.C., principalmente nas cidades de Sumer e Elam. As primeiras interrogaci\u00f3ns sobre a materia, coas experiencias da alquimia, est\u00e1n ligadas aos descubrimentos das t\u00e9cnicas metal\u00farxicas que caracterizan este per\u00edodo. A fabricaci\u00f3n de esmaltes data de 2000 a.C. Pero a innovaci\u00f3n m\u00e1is importante prov\u00e9n da invenci\u00f3n da escritura cuneiforme (en forma de cravos) que, polos pictogramas, permite a reproduci\u00f3n de textos, e a elaboraci\u00f3n abstracta de conceptos. A escritura perfeccionouse no denominado \"per\u00edodo ac\u00e1dico\".\n\u00c9 importante destacar que as noci\u00f3ns matem\u00e1ticas empregadas polos mesopot\u00e1micos non acreditan que poidamos falar propiamente do uso que delas se fixeron despois da \u00e9poca mesopot\u00e1mica. O de \"demostraci\u00f3n matem\u00e1tica\", por exemplo, \u00e9 un abuso da linguaxe, empregado con fin de facer comprender ao lector moderno o que se relata do uso que o mesopot\u00e1mico fac\u00eda dos seus obxectos matem\u00e1ticos de maneira intuitiva. As\u00ed, os mesopot\u00e1micos \"demostran\" verdadeiramente que a soluci\u00f3n dun problema dado \u00e9 a boa, pero non demostraban teoremas. Do mesmo xeito certos termos son anacr\u00f3nicos: non existen teoremas entre eles, tampouco non existen ecuaci\u00f3ns (a s\u00faa invenci\u00f3n, desco\u00f1ecida, foi en efecto m\u00e1is tard\u00eda). A s\u00faa linguaxe matem\u00e1tica non estaba tampouco adaptada \u00e1s noci\u00f3ns modernas.\nA numeraci\u00f3n foi tam\u00e9n o primeiro m\u00e9todo cient\u00edfico que veu a luz, nun sistema sexaxesimal (de base 60), (\"gesh\", en mesopot\u00e1mico), que permit\u00eda realizar c\u00e1lculos cada vez m\u00e1is complexos. Andr\u00e9 Pichot explica tam\u00e9n que \"\"con d\u00faas canas de di\u00e1metros diferentes, pod\u00edan escribir todos os n\u00fameros [sobre t\u00e1boas de arxila]\".\nOs sumerios descobren as fracci\u00f3ns e tam\u00e9n que a numeraci\u00f3n chamada \"de posici\u00f3n\" permit\u00eda o c\u00e1lculo de grandes n\u00fameros. O sistema decimal aparece igualmente, v\u00eda o pictograma do cero inicial, que ti\u00f1a o valor dunha coma, para notar as fracci\u00f3ns. A civilizaci\u00f3n mesopot\u00e1mica levou tam\u00e9n \u00e1 constituci\u00f3n das primeiras ciencias tales como a metrolox\u00eda, moi adaptada \u00e1 pr\u00e1ctica , a \u00e1lxebra (descubrimento de \"placas de c\u00e1lculo\" que permit\u00edan as operaci\u00f3ns de multiplicaci\u00f3n e de divisi\u00f3n, ou t\u00e1boas de inversos para esta \u00faltima ; pero tam\u00e9n as potencias, as ra\u00edces cadradas e c\u00fabicas, as\u00ed como ecuaci\u00f3ns de primeiro grao, cunha e d\u00faas inc\u00f3gnitas), a xeometr\u00eda (c\u00e1lculos de superficies), teoremas), e a astronom\u00eda (c\u00e1lculos de mec\u00e1nica celeste, previsi\u00f3ns dos equinoccios, describiron constelaci\u00f3ns, denominaron dos astros vis\u00edbeis). A medicina ten un estatuto particular; \u00e9 a primeira ciencia pr\u00e1ctica herdeira dun \"savoir-faire\" \u00e1s apalpadas.\nAs ciencias estaban daquela en mans dos escribas que, apunta Andr\u00e9 Pichot, se entregaban a numerosos xogos num\u00e9ricos que lles permit\u00edan procesar os problemas. Por\u00e9n, os sumerios non practicaban a demostraci\u00f3n. Desde o principio, as ciencias mesopot\u00e1micas foron asimiladas \u00e1s crenzas, como a astrolox\u00eda ou a m\u00edstica dos n\u00fameros, que dar\u00edan lugar ulteriormente a pseudociencias.\nA historia da ciencia est\u00e1 moi ligada \u00e1 das t\u00e9cnicas, os primeiros inventos testemu\u00f1an a aparici\u00f3n dun pensamento cient\u00edfico abstracto. En Mesopotamia cr\u00e9anse tam\u00e9n os primeiros instrumentos de medida, do tempo e do espazo (como os \"gnomon\", \"clepsidra\", e \"polos\"). Con todo, se esta civilizaci\u00f3n xogou un papel de primeira orde, non co\u00f1eceu a racionalidade porque \"non elevou ao rango de principal o criterio da verdade, nin na organizaci\u00f3n do pensamento e da acci\u00f3n, nin \"a fortiori\", na organizaci\u00f3n do mundo.\nO Exipto fara\u00f3nico.\nO antigo Exipto desenvolveu a herdanza precient\u00edfica mesopot\u00e1mica. Con todo, por raz\u00f3n da s\u00faa unidade cultural espec\u00edfica, a civilizaci\u00f3n exipcia conserva \"unha certa continuidade na tradici\u00f3n [cient\u00edfica]\" no seo da cal os elementos antigos permanecen moi presentes. A escritura dos xer\u00f3glifos permite a representaci\u00f3n m\u00e1is precisa de conceptos; f\u00e1lase ent\u00f3n dunha escritura ideogr\u00e1fica.\nA numeraci\u00f3n \u00e9 decimal, pero os antigos exipcios non co\u00f1ec\u00edan o cero. Contrariamente \u00e1 numeraci\u00f3n mesopot\u00e1mica, a numeraci\u00f3n exipcia evoluciona cara a un sistema de escritura de grandes n\u00fameros (entre 2000 e 1600 a.C.) por \"numeraci\u00f3n de xustaposici\u00f3n\".\nPrincipalmente a xeometr\u00eda deu un gran salto adiante. Os exipcios constru\u00edan monumentos grandiosos non recorrendo m\u00e1is que ao sistema das fracci\u00f3ns simbolizado polo \"ollo de Horus\", no cal cada elemento representaba unha fracci\u00f3n.\nDesde o 2600 a.C. os exipcios calculaban correctamente as \u00e1reas do rect\u00e1ngulo e do tri\u00e1ngulo. Non quedan m\u00e1is que uns poucos documentos atestiguando a amplitude dos matem\u00e1ticos exipcios; s\u00f3 os papiros de Rhind (que data de 1800 a.C.), de Kahun, de Moscova e do Rolo de coiro esclarecen as innovaci\u00f3ns desta civilizaci\u00f3n que son sobre todo as de problemas alx\u00e9bricos (de divisi\u00f3n, de progresi\u00f3ns aritm\u00e9tica e xeom\u00e9trica).\nOs exipcios aproximaron igualmente o valor do n\u00famero pi (\u03c0), elevando ao cadrado os 8/9 do di\u00e1metro da circunferencia, descubrindo un n\u00famero equivalente a \u2248 3,1605 (en lugar de \u2248 3,1416). Os problemas de volume (da pir\u00e1mide, do cilindro \u2014para os grans\u2014) res\u00f3lvense doadamente.\nA astronom\u00eda progresa igualmente: o calendario exipcio \u00e9 de 365 d\u00edas, o tempo m\u00eddese a partir dun \"reloxo estelar\" e danlle nome \u00e1s estrelas vis\u00edbeis.\nEn medicina, a cirurx\u00eda fai a s\u00faa aparici\u00f3n. Establ\u00e9cese unha teor\u00eda m\u00e9dica coa an\u00e1lise dos s\u00edntomas e con tratamentos, e isto desde 2300 a.C. (o papiro Ebers \u00e9 tam\u00e9n un verdadeiro tratado de medicina).\nPara Andr\u00e9 Pichot, a ciencia exipcia, como a de Mesopotamia antes dela, \"est\u00e1 a\u00ednda empe\u00f1ada no que se chama \"a v\u00eda dos obxectos\", \u00e9 dicir, que as diferentes disciplinas est\u00e1n xa esbozadas, pero que ningunha delas pos\u00fae un esp\u00edrito realmente cient\u00edfico, isto \u00e9, de organizaci\u00f3n racional reco\u00f1ecida como tal.\nA China da antig\u00fcidade.\nOs antigos chineses descubriron o teorema de Pit\u00e1goras (que os babilonios co\u00f1ec\u00edan quince s\u00e9culos antes da era cristi\u00e1). En astronom\u00eda, identificaron o cometa Halley e comprenderon a periodicidade das eclipses. Inventaron a metalurxia do ferro. En 104 a.C. prom\u00falgase o calendario \"Taichu\", primeiro verdadeiro calendario chin\u00e9s. \nEn matem\u00e1ticas, os chineses inventan, contra o s\u00e9culo II a.C., a numeraci\u00f3n con bast\u00f3ns; tr\u00e1tase dunha notaci\u00f3n posicional de base 10 que comprend\u00eda dezaoito s\u00edmbolos, cun espazo baleiro para representar o cero, \u00e9 dicir, a decena, centena etc. En 132, Zhang Heng inventa o primeiro sism\u00f3grafo para a medida dos terremotos e foi o primeiro en constru\u00edr, na China, un globo celeste rotatorio; inventou tam\u00e9n o hod\u00f3metro. A medicina progresou baixo os han orientais con Zhang Zhongjing e Hua Tuo, a quen se debe o primeiro sistema de anestesia xeral. Nesta \u00e9poca, en matem\u00e1ticas, Sun Zi e Qin Jiushao estudan os sistemas lineais e as congruencias.\nDe maneira xeral, a influencia das ciencias chinesas foi consider\u00e1bel na India e nos \u00e1rabes.\nA civilizaci\u00f3n da antiga India.\nA civilizaci\u00f3n chamada do val do Indo (do 3300 a.C. ao 1500 a.C.) co\u00f1\u00e9cese, sobre todo na historia da ciencia, debido \u00e1 emerxencia das matem\u00e1ticas complexas (ou \"ganita\"). A numeraci\u00f3n decimal de posici\u00f3n e os s\u00edmbolos numerais hind\u00fas, dos que derivaron as cifras \u00e1rabes, influ\u00edron considerabelmente en Occidente a trav\u00e9s dos \u00e1rabes e os chineses. Os grandes libros hind\u00fas trad\u00facense no s\u00e9culo IX nas \"casas do saber\" por alumnos de Al-Khwarizmi, pai \u00e1rabe do algoritmo. Os hind\u00fas inventaron o cero, os n\u00fameros negativos, as funci\u00f3ns trigonom\u00e9tricas as\u00ed como o c\u00e1lculo diferencial e integral, as series e os l\u00edmites. Os \"\"Siddh\u00e2nta\" son o nome xen\u00e9rico que se lles d\u00e1 \u00e1s obras cient\u00edficas s\u00e1nscritas.\nDist\u00ednguense habitualmente dous per\u00edodos de descubrimentos abstractos e de innovaci\u00f3ns tecnol\u00f3xicas na India da Antig\u00fcidade: as matem\u00e1ticas da \u00e9poca v\u00e9dica (de 1500 a.C a 400 a.C.) e as matem\u00e1ticas da \u00e9poca xainista (de 400 a.C. a 200 d.C.). Contra 500 a.C. nacen novas relixi\u00f3ns como reacci\u00f3n ao vedismo, notabelmente o budismo e o xainismo. Os seus primeiros textos non est\u00e1n en s\u00e1nscrito, sen\u00f3n en linguas rexionais, \"vern\u00e1culas\"\", o pali e o prakrit. En particular os textos can\u00f3nicos xains redactados en prakrit recean dos tesouros do pensamento matem\u00e1tico, explica Agathe Keller, do CNRS en \"Textes \u00e9crits, textes dits dans la tradition math\u00e9matique de l\u2019Inde m\u00e9di\u00e9vale\"..\n\u00c9poca cl\u00e1sica.\nOs gregos, primeiros fil\u00f3sofos da ciencia.\nDentro do marco cultural no que n\u00f3s nos desenvolvemos (a chamada \"cultura occidental\"), alg\u00fans fil\u00f3sofos e cient\u00edficos buscan as ra\u00edces da ciencia moderna na \u00e9poca dos antigos gregos, na Grecia cl\u00e1sica, hai uns 300 anos a.C. Eles foron os creadores da \"l\u00f3xica dedutiva\". Por\u00e9n a s\u00faa filosof\u00eda natural ti\u00f1a un defecto moi importante: consideraba innecesaria a comprobaci\u00f3n experimental das conclusi\u00f3ns. Era, incluso, degradante para o fil\u00f3sofo da \u00e9poca suxerir que as conclusi\u00f3ns obtidas nun proceso mental l\u00f3xico precisaban seren confirmadas pola comprobaci\u00f3n experimental. Esta maneira de ver as cousas non variar\u00eda, substancialmente, at\u00e9 mediados do s\u00e9culo XVII, data na que, grazas \u00e1s figuras de Francis Bacon e Ren\u00e9 Descartes, os fundamentos experimentais, que son a base da ciencia, chegan a ser filosoficamente respect\u00e1beis.\nOs presocr\u00e1ticos.\nPor\u00e9n para alg\u00fans, como o epistem\u00f3logo Geoffrey Ernest Richard Lloyd, o m\u00e9todo cient\u00edfico fai a s\u00faa aparici\u00f3n na Grecia do s\u00e9culo VII a.C. As\u00ed Arist\u00f3teles foi un dos primeiros sabios en elaborar demostraci\u00f3ns cient\u00edficas. No entanto, os fil\u00f3sofos denominados presocr\u00e1ticos foron os primeiros en interrogarse sobre os fen\u00f3menos naturais, polo que foron chamados \u03c6\u03c5\u03c3\u03b9\u03bf\u03bb\u03bf\u03b3\u03bf\u03b9 (\"physiologoi\", \"fisi\u00f3logos\") por Arist\u00f3teles, porque ti\u00f1an un discurso racional sobre a natureza, investigaban sobre as causas naturais dos fen\u00f3menos, que chegaron a ser os primeiros obxectos do m\u00e9todo.\nTales de Mileto (ca. 625 - 547 a.C.) e Pit\u00e1goras (ca. 570 - 480 a.C.) contribu\u00edron principalmente ao nacemento dalgunhas das primeiras ciencias, como as matem\u00e1ticas, a xeometr\u00eda teorema de Pit\u00e1goras), a astronom\u00eda e mesmo a m\u00fasica.\nAs s\u00faas primeiras investigaci\u00f3ns est\u00e1n marcadas pola vontade de imputar a constituci\u00f3n do mundo (ou \u03ba\u03cc\u03c3\u03bc\u03bf\u03c2, \"cosmos\") a un principio natural \u00fanico (o lume para Her\u00e1clito por exemplo) ou divino (para Anaximandro). Os presocr\u00e1ticos introducen os principios constitutivos dos fen\u00f3menos, os \u03b1\u03c1\u03c7\u03ae (\"arqu\u00e9\").\nOs presocr\u00e1ticos inician tam\u00e9n unha reflexi\u00f3n sobre a teor\u00eda do co\u00f1ecemento. Constatan que a raz\u00f3n por unha parte e os sentidos por outra conducen a conclusi\u00f3ns contraditorias; Parm\u00e9nides opta pola raz\u00f3n e estima que s\u00f3 ela pode levar ao co\u00f1ecemento, debido a que os nosos sentidos equiv\u00f3canos. Eles, por exemplo, ens\u00ednanos que o movemento existe, mentres que a raz\u00f3n nos ensina que non existe. Este exemplo il\u00fastrase polos c\u00e9lebres paradoxos do seu disc\u00edpulo Zen\u00f3n de Elea. Se Her\u00e1clito ten unha opini\u00f3n oposta no concernente ao movemento, comparte a idea de que os sentidos son enganadores.\nEstas concepci\u00f3ns favoreceron a reflexi\u00f3n matem\u00e1tica. Pola contra, foron un obst\u00e1culo para o desenvolvemento das outras ciencias, e singularmente das ciencias experimentais. Sobre esta cuesti\u00f3n, esta corrente de pensamento prol\u00f3ngase, a\u00ednda que de maneira m\u00e1is matizada, at\u00e9 Plat\u00f3n, porque os sentidos non revelan m\u00e1is que unha imaxe imperfecta e deformada das ideas, que son a verdadeira realidade (alegor\u00eda da caverna).\nA estes fil\u00f3sofos oponse a corrente epic\u00farea. Iniciada por Dem\u00f3crito, contempor\u00e1neo de S\u00f3crates, desenvolveuna, evidentemente, Epicuro e foi magnificamente exposta polo romano Lucrecio en \"De rerum natura\". Para eles, os sentidos dannos o co\u00f1ecemento da realidade.\nA s\u00faa teor\u00eda atomista afirma que a materia est\u00e1 formada por entidades innumer\u00e1beis e indivis\u00edbeis, os \u00e1tomos. Estes x\u00fantanse para formaren a materia como as letras se xuntan para formaren as palabras. Todo est\u00e1 constitu\u00eddo por \u00e1tomos, comprendidos os deuses. Estes, segundo Epicuro, non se interesan en absoluto polos homes, e non hai, por tanto, que temelos.\nEnc\u00f3ntrase pois no epicure\u00edsmo a primeira formulaci\u00f3n clara da separaci\u00f3n entre o saber e a relixi\u00f3n, mesmo se, de maneira menos expl\u00edcita, o conxunto dos presocr\u00e1ticos se caracteriza polo rexeitamento a deixar que os mitos expliquen os fen\u00f3menos naturais, como as eclipses.\nHaber\u00eda que esperar a Arist\u00f3teles para conciliar as diferenzas entre as d\u00faas correntes de pensamento mencionadas m\u00e1is arriba.\nO m\u00e9todo presocr\u00e1tico est\u00e1 igualmente fundado no seu discurso, apoiado nos elementos da ret\u00f3rica: as demostraci\u00f3ns proceden por unha argumentaci\u00f3n l\u00f3xica e pola elaboraci\u00f3n de conceptos abstractos, a\u00ednda que xen\u00e9ricos.\nPit\u00e1goras afirmaba que a Terra era unha esfera, opini\u00f3n que sustentaban tam\u00e9n moitos outros pensadores gregos. E, ao redor de 235 a.C., Erat\u00f3stenes deu un paso adiante ao determinar o di\u00e1metro terrestre por primeira vez, para o que dese\u00f1ou un enxe\u00f1oso experimento. Obtivo un resultado asombrosamente pr\u00f3ximo ao real, s\u00f3 un 15 % m\u00e1is elevado do que se considera correcto actualmente, a pesar dos escasos medios dos que dispo\u00f1\u00eda.\nPlat\u00f3n e a dial\u00e9ctica.\nCon S\u00f3crates e Plat\u00f3n, en relaci\u00f3n \u00e1s palabras e aos di\u00e1logos, a raz\u00f3n (grego antigo \u03bb\u03cc\u03b3\u03bf\u03c3, \"l\u00f3gos\"), e o co\u00f1ecemento chegan a estar intimamente ligados. Aparece o razoamento abstracto e constru\u00eddo. Para Plat\u00f3n, as teor\u00edas das formas son o modelo de todo o que \u00e9 sens\u00edbel, sendo o sens\u00edbel un conxunto de combinaci\u00f3ns xeom\u00e9tricas de elementos. Plat\u00f3n abre as\u00ed a v\u00eda \u00e1 matematizaci\u00f3n dos fen\u00f3menos.\nAs ciencias sit\u00faanse na v\u00eda da filosof\u00eda, no sentido do discurso sobre a sabedor\u00eda; pola s\u00faa parte, e \u00e1 inversa, a filosof\u00eda busca nas ciencias un fundamento seguro.\nA utilizaci\u00f3n da dial\u00e9ctica, que \u00e9 a esencia mesma da ciencia, completa ent\u00f3n \u00e1 filosof\u00eda, que ten a primac\u00eda do co\u00f1ecemento discursivo (polo discurso), ou \u03b4\u03b9\u03ac\u03bd\u03bf\u03b9\u03b1, \"di\u00e1noia\", en grego.\nPara Michel Blay \"o m\u00e9todo dial\u00e9ctico \u00e9 o \u00fanico que, rexeitando sucesivamente as hip\u00f3teses, se eleva at\u00e9 o principio mesmo para asegurar solidamente as s\u00faas conclusi\u00f3ns\". S\u00f3crates exp\u00f3n os principios no \"Teeteto\". Para Plat\u00f3n, a busca da verdade e da sabedor\u00eda (a filosof\u00eda) \u00e9 indisoci\u00e1bel da dial\u00e9ctica cient\u00edfica, \u00e9 en efecto o sentido da inscrici\u00f3n que figura sobre o front\u00f3n da Academia, en Atenas: \"Que ningu\u00e9n entre aqu\u00ed se non \u00e9 xe\u00f3metra\".\nArist\u00f3teles e a f\u00edsica.\n\u00c9 sobre todo con Arist\u00f3teles, que funda a f\u00edsica e a zoolox\u00eda, cando a ciencia adquire un m\u00e9todo, baseado na deduci\u00f3n. A el d\u00e9bese a primeira formulaci\u00f3n do siloxismo e da induci\u00f3n. As noci\u00f3ns de \"materia\", \"forma\", \"potencia\" e \"acto\" foron os primeiros conceptos de elaboraci\u00f3n abstracta. Para Arist\u00f3teles, a ciencia est\u00e1 subordinada \u00e1 filosof\u00eda (\"\u00e9 unha filosof\u00eda secundaria\", dixo) e ten por obxecto a busca dos primeiros principios e das primeiras causas, o que o discurso cient\u00edfico chamar\u00e1 o causalismo e que a filosof\u00eda denomina aristotelismo.\nPor\u00e9n, Arist\u00f3teles \u00e9 a orixe dun retroceso do pensamento en relaci\u00f3n a certos presocr\u00e1ticos en canto ao lugar da Terra no espazo. Seguindo a Eudoxo de Cnidos, imaxina un sistema xeoc\u00e9ntrico e considera que o cosmos \u00e9 finito. E ser\u00e1 seguido nisto polos seus sucesores en materia de astronom\u00eda, at\u00e9 Cop\u00e9rnico, coa \u00fanica excepci\u00f3n de Aristarco, que propuxera un sistema helioc\u00e9ntrico.\nDetermina, por outra parte, que \"o vivo\" est\u00e1 ordenado segundo unha cadea xerarquizada, pero a s\u00faa teor\u00eda \u00e9 sobre todo fixista. Estabelece a existencia dos primeiros principios indemostr\u00e1beis, antecesores das conxecturas matem\u00e1ticas e l\u00f3xicas. Descomp\u00f3n as proposici\u00f3ns en nome e verbo, base da ciencia ling\u00fc\u00edstica.\nPer\u00edodo alexandrino. Alexandr\u00eda na \u00e9poca romana.\nO per\u00edodo chamado \"alexandrino\" ou \"helen\u00edstico\" (de 323 a.C. at\u00e9 30 a.C.) \u00e9 o prolongamento da cultura grega na \u00e9poca romana e est\u00e1 marcado por progresos significativos en astronom\u00eda e en matem\u00e1ticas, as\u00ed como por alg\u00fans avances na f\u00edsica. A cidade exipcia de Alexandr\u00eda foi o centro intelectual dos sabios da \u00e9poca, que eran gregos.\nOs traballos de Arquimedes (292 a.C. - 212 a.C.) sobre o impulso hidrost\u00e1tico (principio de Arquimedes) conduciron \u00e1 primeira lei f\u00edsica co\u00f1ecida despois de Erat\u00f3stenes (276 a.C. - 194 a.C.) sobre o di\u00e1metro terrestre ou de Aristarco de Samos (310 a.C. - 240 a.C.) sobre as distancias Terra-L\u00faa e Terra-Sol que testemu\u00f1aran un grande enxe\u00f1o.\nApolonio de P\u00e9rgamo constr\u00fae o modelo dos movementos dos planetas coa axuda de \u00f3rbitas exc\u00e9ntricas. Hiparco de Nicea (194 a.C. - 120 a.C.) perfecciona os instrumentos de observaci\u00f3n como o dioptro, o gnomon e o astrolabio.\nEn \u00e1lxebra e xeometr\u00eda, div\u00eddese o c\u00edrculo en 360\u00b0, e cr\u00e9ase incluso o primeiro globo celeste (ou orbe). Hiparco redacta tam\u00e9n un tratado en 12 libros sobre o c\u00e1lculo das ordes (denominadas hoxe en d\u00eda trigonometr\u00eda).\nEuclides (325 a.C. - 265 a.C.) \u00e9 o autor dos \"Elementos\", que est\u00e1n considerados como un dos textos fundadores das matem\u00e1ticas modernas.\nOs seus postulados, como o denominado \"postulado de Euclides\", que expresa que \"por un punto dado dunha recta pasa unha, e unha soa, paralela a esta recta\" est\u00e1 na base da xeometr\u00eda sistematizada.\nEn astronom\u00eda, proponse unha \"teor\u00eda dos epiciclos\" que permitir\u00e1 \u00e1 s\u00faa vez o establecemento de t\u00e1boas astron\u00f3micas m\u00e1is precisas. O conxunto revelar\u00edase amplamente funcional, permitindo por exemplo calcular por primeira vez as eclipses lunares e solares.\nClaudio Tolomeo de Alexandr\u00eda (ca. 85 d.C. - ca. 165) prolonga e ampl\u00eda os traballos de Hiparco e de Arist\u00f3teles sobre as \u00f3rbitas planetarias e promove un sistema xeoc\u00e9ntrico do sistema solar, que foi aceptado no mundo occidental e \u00e1rabe durante m\u00e1is de mil trescentos anos, at\u00e9 o modelo de Nicolao Cop\u00e9rnico.\nParece que foi membro da escola de Alexandr\u00eda, cidade na que se sup\u00f3n que viviu toda a s\u00faa vida.\nA s\u00faa obra astron\u00f3mica principal son os 13 libros que integran a \"Composici\u00f3n matem\u00e1tica\" ou \"Gran Sintaxe\", m\u00e1is co\u00f1ecida por \"Almaxesto\" \u2014nome que deriva do t\u00edtulo \u00e1rabe que recibiu durante a Idade Media\u2014 que at\u00e9 a \u00e9poca de Cop\u00e9rnico e Kepler foi a obra fundamental da astronom\u00eda.\nO desenvolvemento da trigonometr\u00eda grega e as s\u00faas aplicaci\u00f3ns \u00e1 astronom\u00eda acadan o seu apoxeo nesta obra. Nela Tolomeo estabeleceu unha t\u00e1boa que proporcionaba a lonxitude das cordas en funci\u00f3n dos arcos de circunferencia que subtenden, o que equival\u00eda a dar unha t\u00e1boa de senos.\nTam\u00e9n cont\u00e9n o \"Almaxesto\" a exposici\u00f3n do sistema xeoc\u00e9ntrico do mundo que, co nome de sistema tolemaico, tivo vixencia mesmo despois da obra de Cop\u00e9rnico. Nel daba conta das s\u00faas observaci\u00f3ns astron\u00f3micas: cada planeta percorr\u00eda, cun movemento uniforme, en sentido directo, unha pequena circunferencia, o epiciclo, o centro da cal describ\u00eda \u00e1 s\u00faa vez unha circunferencia moito maior, o deferente, que ten por centro \u00e1 Terra, considerada como inm\u00f3bil no centro do universo.\nConsta esta obra, ademais, dun cat\u00e1logo de estrelas (que, para el, estaban fixas sobre unha especie de \"b\u00f3veda celeste\"), as\u00ed como da descrici\u00f3n dos instrumentos necesarios para a observaci\u00f3n astron\u00f3mica.\nA obra xeogr\u00e1fica de Tolomeo (\"Planisphaerium\", \"Geographia\"), \u00e9 tam\u00e9n de grande importancia, e permaneceu vixente at\u00e9 o Renacemento. Por\u00e9n, o seu valor cient\u00edfico non \u00e9 compar\u00e1bel ao da obra astron\u00f3mica, \u00e1 parte de que existen d\u00fabidas acerca da s\u00faa autenticidade.\nTolomeo foi autor, as\u00ed mesmo, dun tratado de astrolox\u00eda (\"Tetrabiblon\"), dunha teor\u00eda matem\u00e1tica dos sons (\"Harmonicus\"), e dun tratado de \u00f3ptica.\nOs tratados cient\u00edficos de Tolomeo, especialmente o \"Almaxesto\" e a \"Xeograf\u00eda\", que \u00e9 unha discusi\u00f3n profunda sobre os co\u00f1ecementos xeogr\u00e1ficos do mundo grecorromano, exerceron unha moi grande influencia sobre as ciencias isl\u00e1micas e europeas.\nC\u00f3mpre sinalar tam\u00e9n, nos derradeiros anos deste per\u00edodo, a Hipatia de Alexandr\u00eda (ca. 355 - ca. 415), fil\u00f3sofa, e mestra neoplat\u00f3nica grega, que destacou tam\u00e9n nos campos das matem\u00e1ticas e a astronom\u00eda, membro e l\u00edder da Escola neoplat\u00f3nica de Alexandr\u00eda.\nSeguidora de Plotino, cultivou os estudos l\u00f3xicos e as ciencias exactas, levando unha vida asc\u00e9tica. Dela dixo S\u00f3crates Escol\u00e1sico:\nEducou unha selecta escola de arist\u00f3cratas cristi\u00e1ns e pag\u00e1ns que ocuparon posteriormente altos cargos, entre os que destacan o bispo Sinesio de Cirene \u2014que mantivo unha importante correspondencia con ela\u2014, Hesiquio de Alexandr\u00eda e Orestes, prefecto de Exipto no momento da s\u00faa morte.\nO feito de ser unha fil\u00f3sofa pag\u00e1 (nun medio maioritariamente cristi\u00e1n) consid\u00e9rase como un dos factores que contribu\u00edron para que fose asasinada. Hoxe est\u00e1 considerada como a primeira gran cient\u00edfica, especialmente matem\u00e1tica, da historia da humanidade.\nA Roma imperial.\nA civilizaci\u00f3n romana non proporcionou grandes avances na ciencia. A filosof\u00eda, a medicina e as matem\u00e1ticas son de orixe grega, as\u00ed como algunhas t\u00e9cnicas agr\u00edcolas.\nA\u00ednda as\u00ed, na \u00e9poca romana cabe citar os nomes de Diosc\u00f3rides, grego, un dos primeiros bot\u00e1nicos; de Lucrecio e a s\u00faa obra \"De rerum naturae\" (Das cousas da natureza), e de Plinio o Vello (23 - 79 d.C.), autor dunha importante \"Historia natural\" na que se citan especies tanto reais coma inventadas. Posteriormente destaca Galeno (129 - 201), famoso polas s\u00faas achegas no campo da medicina.\nEn cambio, a tecnolox\u00eda romana \u00e9 un dos aspectos m\u00e1is importantes da s\u00faa civilizaci\u00f3n. Esta tecnolox\u00eda, en parte ligada \u00e1 t\u00e9cnica da b\u00f3veda, probabelmente pr\u00e9stamo dos etruscos, foi certamente a m\u00e1is avanzada da Antig\u00fcidade. Permitiu a \"domesticaci\u00f3n\" do contorno, especialmente mediante as \"v\u00edas\" e os acuedutos.\nPor\u00e9n, os lazos entre a prosperidade econ\u00f3mica do Imperio romano e o nivel tecnol\u00f3xico disc\u00fatese por certos especialistas: alg\u00fans, como Emilio Gabba, historiador italiano, especialista da historia econ\u00f3mica e social da Rep\u00fablica romana, consideran que os gastos militares frearon o progreso cient\u00edfico e t\u00e9cnico que, pese a todo, foi rico.\nPara J. Kolendo, o progreso t\u00e9cnico romano estar\u00eda ligado a unha crise da man de obra, debida \u00e1 ruptura no \"abastecemento\" de escravos non cualificados, baixo o emperador Augusto. Os romanos ser\u00edan as\u00ed capaces de desenvolver t\u00e9cnicas alternativas. Para L. Cracco Ruggini, a tecnolox\u00eda traduce a vontade de prestixio das capas dominantes.\nO per\u00edodo durante o cal a tecnolox\u00eda romana alcanza o seu apoxeo \u00e9 entre os s\u00e9culos II a.C. e I a.C., sobre todo na \u00e9poca de Augusto, co cemento, as conduci\u00f3ns de chumbo, os guindastres, as m\u00e1quinas, as c\u00fapulas, os arcos etc. Para a agricultura, desenvolven os mu\u00ed\u00f1os de auga.\nPor\u00e9n, os sabios romanos foron pouco numerosos e o discurso cient\u00edfico abstracto progresou pouco durante a Roma antiga: \"Os romanos, facendo prevalecer as humanidades, a reflexi\u00f3n sobre o home e a expresi\u00f3n escrita e oral, sen d\u00fabida ocultaron para o futuro as realidades cient\u00edficas e t\u00e9cnicas, deixando \u00e1 parte alg\u00fans grandes pensadores, como Vitruvio ou Apolodoro de Damasco, frecuentemente de orixe estranxeira.\nOs romanos achegaron, sobre todo, o sistema de numeraci\u00f3n romana para as unidades de medida, utilizando o \u00e1baco romano para os c\u00e1lculos, o que permitiu homoxeneizar o c\u00f3mputo dos pesos e as distancias.\nA ciencia na Idade Media.\nConsid\u00e9rase xeralmente, desde un punto de vista evidentemente eurocentrista, que, tras da ca\u00edda do Imperio Romano de Occidente (476 d.C.), gran parte de Europa (a Europa occidental) perdeu o contacto co co\u00f1ecemento escrito, inici\u00e1ndose a escura Idade Media.\nPero c\u00f3mpre ter en conta os avances tecnol\u00f3xicos e a evoluci\u00f3n do pensamento cient\u00edfico do mundo oriental (civilizaci\u00f3n \u00e1rabe-musulm\u00e1) e, en primeiro lugar, os do Imperio Bizantino que, herdeiro do saber latino, e cos saberes que tomou do mundo \u00e1rabe-musulm\u00e1n, e mesmo dos da China, foi decisivo na construci\u00f3n da ciencia moderna.\nO per\u00edodo da Idade Media est\u00e9ndese desde a data antecitada at\u00e9 1492 (data do descubrimento de Am\u00e9rica) e co\u00f1ece un desenvolvemento sen precedente das t\u00e9cnicas e das disciplinas cient\u00edficas, a despeito dunha imaxe escurantista, propagada polos manuais escolares. Ademais, na actualidade, \u00e9 com\u00fan considerar o desenvolvemento da ciencia como un proceso continuo e gradual, cos seus antecedentes tam\u00e9n medievais, e tam\u00e9n na Europa occidental.\nEuropa.\nOs bizantinos dominan a arquitectura urbana e a captaci\u00f3n de auga; perfeccionaron igualmente as clepsidras (reloxos de auga) e as grandes norias para a irrigaci\u00f3n; tecnolox\u00edas hidr\u00e1ulicas que a civilizaci\u00f3n \u00e1rabe herdou e que transmitiu \u00e1 s\u00faa vez. A hixiene e a medicina experimentaron igualmente progresos. As universidades bizantinas as\u00ed como as bibliotecas recompilaron numerosos tratados e obras de estudo sobre a filosof\u00eda e o saber cient\u00edfico da \u00e9poca.\nEuropa occidental.\nA Europa occidental, despois dun per\u00edodo de repregamento durante a Alta Idade Media, recupera un esp\u00edrito cultural e t\u00e9cnico que culmina no Renacemento do s\u00e9culo XII. Por\u00e9n, desde o s\u00e9culo VIII ao s\u00e9culo X, o per\u00edodo chamado, en Francia, da \"Renaissance carolingienne\" (Renacemento carolixio) permite, principalmente pola escolarizaci\u00f3n, a renovaci\u00f3n do pensamento cient\u00edfico. A escol\u00e1stica, no s\u00e9culo XI, preconiza un sistema coherente de pensamento pr\u00f3ximo ao que ser\u00e1 o empirismo. A filosof\u00eda natural (nome que en certas \u00e9pocas se lle daba \u00e1 ciencia) proponse como obxectivo a descrici\u00f3n da natureza, percibida como un sistema coherente de fen\u00f3menos (ou \"pragmata\"), movidos por \"leis\".\nNa Baixa Idade Media fai a s\u00faa aparici\u00f3n a l\u00f3xica, que permite que se desenvolvan diversos m\u00e9todos cient\u00edficos, as\u00ed como os esforzos para elaborar modelos matem\u00e1ticos ou m\u00e9dicos, o que xogar\u00e1 \"un papel maior na evoluci\u00f3n das diferentes concepci\u00f3ns do status das ciencias\".\nPor outra parte, o mundo medieval occidental ve aparecer unha \"laicizaci\u00f3n do saber\", concomitante coa \"autonomizaci\u00f3n das ciencias\".\nMundo musulm\u00e1n.\nO mundo \u00e1rabe-musulm\u00e1n tivo o seu apoxeo intelectual desde o s\u00e9culo VIII at\u00e9 o s\u00e9culo XIV, o que permitiu o desenvolvemento dunha cultura cient\u00edfica espec\u00edfica, iniciada en Damasco baixo os \u00faltimos Omeias, e despois en Bagdad baixo os primeiros Ab\u00e1sidas. A ciencia \u00e1rabe-musulm\u00e1 est\u00e1 fundada na traduci\u00f3n e a lectura cr\u00edtica das obras da Antig\u00fcidade.\nA extens\u00ed\u00f3n do saber \u00e1rabe-musulm\u00e1n est\u00e1 estreitamente ligada \u00e1s guerras de conquista do islam que permitiu aos \u00e1rabes entrar en contacto coas civilizaci\u00f3ns hind\u00fa e chinesa. O papel, empr\u00e9stito dos chineses, substit\u00fae rapidamente ao pergameo no mundo musulm\u00e1n. O Califa Harun al-Rashid, apaixonado da astronom\u00eda, crea en 829 en Bagdad o primeiro observatorio permanente, o que permitiu aos seus astr\u00f3nomos realizar os seus propios estudos do movemento dos astros.\nAl-Birun\u00ed, retomando os escritos de Erat\u00f3stenes de Alexandr\u00eda, calcula o di\u00e1metro da Terra e afirma que ela xira sobre si mesma, moito antes que Galileo.\nEn 832 f\u00fandanse as Casas da Sabedor\u00eda (\"Bait al-hikma\"), lugares onde se comparte e desde onde se difunde o saber.\nEn medicina, Avicena (980 - 1037) redacta unha monumental enciclopedia, o \"Qan\u00fbn\". Ibn Naf\u00eds describe a circulaci\u00f3n sangu\u00ednea pulmonar, e al-Raz\u00ed recomenda o uso do alcohol en medicina.\nNo s\u00e9culo XI, Abu-l-Qasim az-Zahrawi (co\u00f1ecido como Abulcas\u00eds en Occidente) escribe unha obra de referencia para a \u00e9poca, sobre a cirurx\u00eda.\nEn matem\u00e1ticas a herdanza antiga salvag\u00e1rdase e profund\u00edzase, permitindo o nacemento da \u00e1lxebra. A utilizaci\u00f3n das cifras \u00e1rabes e do cero fai pos\u00edbel os avances en an\u00e1lise combinatoria e en trigonometr\u00eda.\nEn fin, a teolox\u00eda mutazilita desenv\u00f3lvese na l\u00f3xica e o racionalismo, inspirada na filosof\u00eda grega e na raz\u00f3n (\"l\u00f3gos\"), e busca a maneira de facela compat\u00edbel coas doutrinas isl\u00e1micas.\nA ciencia na China medieval.\nA China da Antig\u00fcidade contribu\u00edra sobre todo \u00e1 innovaci\u00f3n t\u00e9cnica, con tres inventos principais que son: o papel (que data do s\u00e9culo II a.C.), a p\u00f3lvora (o primeiro rexistro escrito testemu\u00f1ado parece ser o \"Wujing Zongyao\" que datar\u00eda en rededor de 1044) e o comp\u00e1s, utilizado desde o s\u00e9culo XI, na xeomancia. O cient\u00edfico chin\u00e9s Shen Kuo (1031 - 1095) da Dinast\u00eda Song describe o comp\u00e1s magn\u00e9tico como instrumento de navegaci\u00f3n.\nPara o historiador Joseph Needham, en \"Science et civilisation en Chine\", vasto estudo de dezasete volumes, a sociedade chinesa produciu unha ciencia innovadora, desde os seus inicios. O mesmo Needham relativiza a concepci\u00f3n segundo a cal a ciencia debe todo a Occidente. Para el, a China estaba incluso animada dunha ambici\u00f3n de recoller de maneira desinteresada o saber, antes inluso que as universidades occidentais.\nOs tratados matem\u00e1ticos e de demostraci\u00f3n abondan como \"Os Nove cap\u00edtulos\" (que presentan preto de 246 problemas) transmitidos por Li Hui (s\u00e9culo III) e por Li Chunfeng (s\u00e9culo VII) ou a\u00ednda os \"Reflexos das medidas dos c\u00edrculos no mar\" de Li Ye, que datan de 1248, estudados por Karine Chemla e que abordan as noci\u00f3ns aritm\u00e9ticas das fracci\u00f3ns, da extracci\u00f3n de ra\u00edces cadradas e c\u00fabicas, do c\u00e1lculo da \u00e1rea do c\u00edrculo e do volume da pir\u00e1mide, entre outras. Karine Chelma igualmente demostrou que a opini\u00f3n estendida segundo a cal a demostraci\u00f3n matem\u00e1tica ser\u00eda de orixe grega \u00e9 parcialmente falsa, os chineses arranxaban os mesmos problemas na s\u00faa \u00e9poca; di tam\u00e9n: non pode quedar centrada en occidente, a historia das ciencias exixe unha posta en perspectiva internacional dos saberes.\nA India dos matem\u00e1ticos medievais.\nOs matem\u00e1ticos hind\u00fas da Idade Media eran particularmente abstractos e non estaban orientados cara \u00e1 pr\u00e1ctica, en contraste cos exipcios, por exemplo.\n\u00c9 con Brahmagupta (598 - 668) e a s\u00faa c\u00e9lebre obra, o \"Brahmasphutasiddhanta\", particularmente complexa e innovadora, cando as diferentes facetas do \"cero\", a \"cifra\" e o \"n\u00famero\" son parfectamente comprendidas, e cando se perfecciona a construci\u00f3n do sistema de numeraci\u00f3n decimal de posici\u00f3n. A obra explora igualmente o que os matem\u00e1ticos europeos do s\u00e9culo XVII denominaron o \"m\u00e9todo chakravala\", que \u00e9 un algoritmo para resolver as ecuaci\u00f3ns diofantianas. Tam\u00e9n se introducen os n\u00fameros negativos, as\u00ed como as ra\u00edces cadradas.\nO per\u00edodo remata co matem\u00e1tico Bhaskara II (1114 - 1185) que escribiu varios tratados importantes. \u00c1 maneira de Nasir ad-Din at-Tusi (1201 - 1274) desenvolve a derivaci\u00f3n. Encontra as ecuaci\u00f3ns polinomiais, e f\u00f3rmulas de trigonometr\u00eda, entre as cales as f\u00f3rmulas de adici\u00f3n. Bhaskara \u00e9 tam\u00e9n un dos pais da an\u00e1lise, poque introduciu varios elementos relevantes do c\u00e1lculo diferencial: a derivada, a diferenciaci\u00f3n e a aplicaci\u00f3n aos extremos, e incluso unha primeira forma do teorema de Rolle.\nPero \u00e9 sobre todo con \u00c2ryabhata (476 - 550), cuxo tratado de astronom\u00eda leva o seu nome, o \"Aryabat\u00eeya\", escrito en verso contra 499 a.C., cando as matem\u00e1ticas hind\u00fas se manifestan. Tr\u00e1tase dun curto tratado de astronom\u00eda que presenta 66 teoremas de aritm\u00e9tica, \u00e1lxebra, ou trigonometr\u00eda plana e esf\u00e9rica. Aryabhata inventa por ent\u00f3n un sistema de representaci\u00f3n dos n\u00fameros fundamentado nos signos conson\u00e1nticos do alfasilabario s\u00e1nscrito.\nEstes gromos retom\u00e1ronse e amplific\u00e1ronse polos matem\u00e1ticos e astr\u00f3nomos da escola de Kerala, entre eles: Madhava de Sangamagrama, Nilakantha Somayaji, Parameswara, Jyeshtadeva ou Achyuta Panikkar, durante o per\u00edodo medieval do s\u00e9culo V ao s\u00e9culo XV. As\u00ed, o \"Yuktibhasa\" ou \"Ganita Yuktibhasa\" \u00e9 un tratado de matem\u00e1ticas e de astronom\u00eda, escrito polo astr\u00f3nomo hind\u00fa Jyesthadeva, membro da escola matem\u00e1tica de Kerala en 1530. Jyesthadeva adiantouse tres s\u00e9culos ao descubrimento do c\u00e1lculo infinitesimal polos occidentais.\nOs fundamentos da ciencia moderna en Europa: a ciencia institucionalizada.\nA \"Escola de tradutores de Toledo\".\nContra o s\u00e9culo XII e, especialmente, coa creaci\u00f3n das primeiras universidades (Bolo\u00f1a, 1088; Par\u00eds, 1170; Salamanca, 1218; Oxford, 1220) \u00e9 cando a ciencia en Europa se institucionaliza, separ\u00e1ndose dunha identificaci\u00f3n intelectual coa esfera relixiosa, a pesar desta..\nA este respecto cabe destacar o labor da Escola de tradutores de Toledo. Con este nome co\u00f1\u00e9cese na historiograf\u00eda, desde o s\u00e9culo XIII, aos distintos procesos de traduci\u00f3n e interpretaci\u00f3n de textos cl\u00e1sicos greco-latinos alexandrinos, que foran vertidos do \u00e1rabe ou do hebreo \u00e1 lingua latina serv\u00edndose do romance castel\u00e1n como lingua intermedia.\nPero a orixe desta Escola \u00e9 anterior. A conquista en 1085 de Toledo e a tolerancia que os reis castel\u00e1ns cristi\u00e1ns ditaron para cos musulm\u00e1ns e xudeus (e que, naquela \u00e9poca, se respectaba) facilitaron este comercio cultural que permitiu o renacemento filos\u00f3fico, teol\u00f3xico e cient\u00edfico primeiro de Espa\u00f1a e logo de todo o occidente cristi\u00e1n. O arcebispo don Raimundo de Sauvetat quixo aproveitar a conxuntura que fac\u00eda convivir en harmon\u00eda a cristi\u00e1ns, musulm\u00e1ns e xudeus auspiciando diferentes proxectos de traduci\u00f3n cultural demandados en realidade por todas as cortes da Europa cristi\u00e1.\nPor outra parte, coa fundaci\u00f3n dos \"studii\" de Palencia (1208) e da Universidade de Salamanca (1218) por Afonso VIII de Castela e Afonso IX, respectivamente, propici\u00e1rase xa unha relativa autonom\u00eda dos mestres e escolares respecto \u00e1s \"scholae\" catedralicias e, en consecuencia, foi estabelec\u00e9ndose unha m\u00ednima diferenciaci\u00f3n profana de co\u00f1ecementos de tipo \"preuniversitario\", que xa en tempo de Fernando III vai acerc\u00e1ndose \u00e1 Corte e non espera sen\u00f3n a protecci\u00f3n e apoio decidido dun monarca para consolidarse por enteiro.\nAfonso X o Sabio alentou o centro tradutor que exist\u00eda en Toledo desde a \u00e9poca de Raimundo de Sauvetat, que se especializara en obras de astronom\u00eda e de leis. Por outra parte fundar\u00e1 en Sevilla uns \"Studii\" ou Escolas xerais de lat\u00edn e de ar\u00e1bigo, que nacen xa cunha vinculaci\u00f3n claramente cortes\u00e1. Igualmente, fundar\u00eda en 1269 a Escola de Murcia, dirixida polo matem\u00e1tico Al-Ricot\u00ed.\nAs\u00ed, pois, non cabe falar dunha Escola de tradutores propiamente dita, e nin sequera exclusivamente en Toledo, sen\u00f3n de varias e en distintos lugares. A tarefa de todas elas foi continua e nutrida polos proxectos de iniciativa rexia que as mantiveron activas polo menos entre 1250 e a morte do rei sabio, en 1284, a\u00ednda que a actividade tradutora non se axustou exclusivamente a ese per\u00edodo.\nPor iso \u00e9 grave anacronismo atribu\u00edr s\u00f3 \u00e1 \"Escola de tradutores de Toledo\" ao per\u00edodo afonsino: Como se poder\u00eda explicar a posibilidade dun San Tom\u00e9 de Aquino sen o labor despregado polos tradutores espa\u00f1ois do s\u00e9culo XII? Tam\u00e9n se incorre en confusi\u00f3n cando se queren equiparar traduci\u00f3ns realizadas noutros lugares distintos ao n\u00facleo vertebrador que representa Toledo. Ser\u00eda rid\u00edculo supo\u00f1er que toda a translaci\u00f3n do legado cl\u00e1sico alexandrino pasara por mans \"toledanas\", pois mecanismos similares produc\u00edronse noutros sitios, pero anegar e disolver o significado e a importancia da tarefa realizada en Toledo s\u00f3 pode entenderse desde unha vontade anacr\u00f3nica de exaltar certas independencias culturais de moita menor influencia.\nRoger Bacon, Grossenteste, Alberte o Magno, Tom\u00e9 de Aquino, Occam.\nO redescubrimento e a traduci\u00f3n de textos antigos gregos, e en primeiro lugar dos \"Elementos\" de Euclides, as\u00ed como os textos de Arist\u00f3teles, grazas \u00e1 civilizaci\u00f3n \u00e1rabe-musulm\u00e1, fixeron deste per\u00edodo un renacemento das disciplinas cient\u00edficas, clasificadas no \"quadrivium\" (entre as \"Artes Liberais\"). Os europeos descubriron as\u00ed o avance dos \u00e1rabes, especialmente os tratados matem\u00e1ticos: \"\u00c1lxebra\" de Al-Khwarizmi, \"\u00d3ptica\" de Ibn Al-Haytham as\u00ed como a obra m\u00e9dica de Avicena. Ao institucionalizarse, a ciencia faise m\u00e1is aberta e m\u00e1is fundamental, incluso estando suxeita aos dogmas relixiosos, e de que non era a\u00ednda m\u00e1is que unha rama da filosof\u00eda e da astrolox\u00eda. Ao lado de Roger Bacon, o per\u00edodo est\u00e1 marcado por outras catro personalidades que proxectar\u00e1n, na Europa cristi\u00e1, os fundamentos da ciencia moderna:\nRoger Bacon (1214 - 1294), fil\u00f3sofo e monxe ingl\u00e9s, senta as bases do m\u00e9todo experimental. Bacon admite tres v\u00edas de co\u00f1ecemento: a autoridade, o razoamento e a experiencia. Rexeita, pois, a autoridade da evidencia, que se apoia nas raz\u00f3ns exteriores e promove o \"argumento que concl\u00fae e fainos conceder a conclusi\u00f3n, pero que non certifica e non afasta a d\u00fabida at\u00e9 o punto de que a alma descansa na intuici\u00f3n da verdade, porque non \u00e9 pos\u00edbel que a encontre pola v\u00eda da experiencia\". As obras de Bacon te\u00f1en por fin a intuici\u00f3n da verdade, \u00e9 dicir, a certidume cient\u00edfica, e esta verdade a alcanzar \u00e9 para el a salvaci\u00f3n. A ciencia procedente da alma \u00e9, pois, indispens\u00e1bel.\nRobert Grosseteste (ca. 1168 - 1253) estudou a Arist\u00f3teles e estabeleceu as premisas das ciencias experimentais, explicitando o esquema: observaci\u00f3ns, deduci\u00f3ns da causa e dos principios, formulaci\u00f3n de hip\u00f3teses, e finalmente, novas observaci\u00f3s refutando ou verificando as hip\u00f3teses. Desenvolveu as t\u00e9cnicas da \u00f3ptica e, en xeral, da ciencia f\u00edsica fundamental (estudou o comportamento dos raios luminosos e formulou incluso a primeira descrici\u00f3n do principio do espello reflectante, principio que permitir\u00e1 a invenci\u00f3n do telescopio).\nSan Alberte o Magno (1193 - 1280), est\u00e1 considerado por moitos historiadores como alquimista e mago. Por\u00e9n os seus estudos biol\u00f3xicos permit\u00edronlle sentar as bases das disciplinas das ciencias da vida. Fai tam\u00e9n o estudo do desenvolvemento dos pitos observando o contido de ovos incubados e foi o primeiro en comentar o fen\u00f3meno da nutrici\u00f3n do feto. Estabeleceu tam\u00e9n unha clasificaci\u00f3n sistem\u00e1tica dos vexetais, antecedente da taxonom\u00eda. Describe igualmente as primeiras experiencias da qu\u00edmica.\nEuropa sa\u00eda as\u00ed dun letargo intelectual, iniciado pola Igrexa, que prohibira at\u00e9 1234 as obras de Arist\u00f3teles, acusado de paganismo. Os primeiros sabios cristi\u00e1ns, estudando Arist\u00f3teles, fixeron, daquela, ao principio, un acto de herex\u00eda; e non foi at\u00e9 que, con San Tom\u00e9 de Aquino (disc\u00edpulo de San Alberte), a doutrina aristot\u00e9lica foi aceptada polos Papas.\nSan Tom\u00e9 de Aquino, te\u00f3logo, permitiu redescubrir, a trav\u00e9s do mundo \u00e1rabe, os textos de Arist\u00f3teles e doutros fil\u00f3sofos gregos, que estudou en N\u00e1poles, na universidade dos dominicos. Por\u00e9n, co\u00f1\u00e9cese sobre todo polo seu principio chamado da \"autonom\u00eda respectiva da raz\u00f3n e a fe\". San Tom\u00e9 de Aquino foi, en efecto, o primeiro te\u00f3logo que distinguiu, na s\u00faa \"Suma Teol\u00f3xica\" (1266 - 1273), a \"raz\u00f3n\" (facultade natural de pensar, propia do home) e a \"fe\" (adhesi\u00f3n ao dogma da Revelaci\u00f3n). Iso \u00e9 indemostr\u00e1bel, a\u00ednda que a ciencia \u00e9 explic\u00e1bel polo estudo dos fen\u00f3menos e das s\u00faa causas. A unha e a outra, en fin, non poden iluminarse mutuamente.\nGuillerme de Occam (ca. 1285 - ca. 1349) permitiu un avance no plan do m\u00e9todo. Enunciando o seu \"principio da parsimonia\", tam\u00e9n chamado \"navalla de barbear de Occam\" ou \"navalla de Occam\", proporciona \u00e1 ciencia un cadro epistemol\u00f3xico fundado na econom\u00eda dos argumentos. Empirista \"avant l'heure\", Occam postula que: \"Entia non sunt multiplicanda praeter necessitatem\", literalmente \"As entidades non deben ser multiplicadas m\u00e1is al\u00e1 do que \u00e9 necesario\". Explica que \u00e9 in\u00fatil avanzar sen probas e formar conceptos ilusorios que permitan xustificar non importa que.\nO Renacemento e a \"ciencia cl\u00e1sica\".\nO Renacemento \u00e9 un per\u00edodo que se sit\u00faa en Europa no fin da Idade Media e no comezo da Idade Moderna. Ch\u00e1mase as\u00ed polo redescubrimento dos traballos dos antigos pensadores gregos e romanos, que marcou a fin da Idade Media e creou alicerces s\u00f3lidos para o desenvolvemento de novos co\u00f1ecementos. Dos cient\u00edficos desta \u00e9poca dest\u00e1canse Francis Bacon, Nicolao Cop\u00e9rnico e Galileo Galilei. Eles estabeleceron o denominado m\u00e9todo cient\u00edfico.\nNo curso dos s\u00e9culos XV e XVI prod\u00facense en Europa, iniciadas polos reinos de Castela e Portugal, grandes expedici\u00f3ns mar\u00edtimas de envergadura mundial, co\u00f1ecidas co nome de grandes descubrimentos. Numerosas innovaci\u00f3ns fix\u00e9ronse populares, como o comp\u00e1s ou o sextante; a cartograf\u00eda desenv\u00f3lvese, as\u00ed como a medicina, grazas sobre todo \u00e1 corrente do humanismo.\nSegundo o historiador ingl\u00e9s John Hale, foi nesta \u00e9poca na que a palabra Europa entrou na linguaxe corrente, e se dotou dun cadro de referencia solidamente apoiado nas cartas xeogr\u00e1ficas e nun conxunto de imaxes que afirmaron a s\u00faa Identidade cultural e visual.\nA ciencia como disciplina do co\u00f1ecemento adquire as\u00ed a s\u00faa autonom\u00eda e os seus primeiros grandes sistemas te\u00f3ricos, at\u00e9 tal punto que Michel Blay fala da \"canteira da ciencia cl\u00e1sica\". Este per\u00edodo \u00e9 abundante en descrici\u00f3ns, inventos, aplicaci\u00f3ns e en representaci\u00f3ns do mundo, que conv\u00e9n descompo\u00f1er coa fin de dar unha imaxe fiel desta fase hist\u00f3rica.\nO renacemento tivo o seu berce en Italia (polo menos, en canto \u00e1 \"invenci\u00f3n\" do termo), e foi al\u00ed onde xurdiron os primeiros traballos cient\u00edficos serios, como os de Leonardo da Vinci (1452 - 1519), que estendeu a s\u00faa curiosidade investigadora \u00e1 anatom\u00eda humana e intu\u00edu a longa duraci\u00f3n das \u00e9pocas pasadas, e os traballos de Andr\u00e9 Vesalio (1514 - 1564), que baseou os seus estudos anat\u00f3micos na disecci\u00f3n de cad\u00e1veres.\nNesta \u00e9poca, o aragon\u00e9s Miguel Servet (1511 - 1553) descubriu a circulaci\u00f3n do sangue, completando este descubrimento o ingl\u00e9s William Harvey (1578 - 1657), que demostrou o mecanismo da circulaci\u00f3n maior e menor.\nOs s\u00e9culos XVI e XVII estiveron moi influ\u00eddos polo descubrimento de Am\u00e9rica. As novas especies de plantas e animais polarizaron o interese dos naturalistas, entre os que destacaron os sistem\u00e1ticos John Ray e Tournefort.\nPola s\u00faa parte, Galileo Galilei (1564 - 1642) foi o autor da primeira \"Historia natural de Am\u00e9rica\", a\u00ednda que \u00e9 m\u00e1is co\u00f1ecido polos seus descubrimentos en astronom\u00eda.\nNo s\u00e9culo XVII, Francis Bacon (1561 - 1626) realizou os seus estudos base\u00e1ndose na experimentaci\u00f3n, introducindo as bases do m\u00e9todo cualitativo-indutivo, que tanto serviu para a elaboraci\u00f3n de teor\u00edas e hip\u00f3teses durante o s\u00e9culo XIX (m\u00e9todo cient\u00edfico).\nRen\u00e9 Descartes (1596 - 1650), autor do \"Discurso do m\u00e9todo\" (1631), desenvolveu na s\u00faa obra as catro regras da investigaci\u00f3n cient\u00edfica:\nEntre os cient\u00edficos m\u00e1is importantes desta \u00e9poca destacan Francesco Redi (1626 - 1698), que se declarou contrario \u00e1 xeraci\u00f3n espont\u00e1nea; Zacharias Janssen, a quen se lle atrib\u00fae (quizais sen moito fundamento) a invenci\u00f3n do microscopio composto a finais do s\u00e9culo XVI; Malpighi (1628 - 1694), que descubriu os capilares sangu\u00edneos (a existencia dos cales xa fora prevista por Harvey), os alv\u00e9olos pulmonares, a circulaci\u00f3n renal (as pir\u00e1mides de Malpighi levan o seu nome) etc.; e Robert Hooke (1635 - 1703), que introduciu o termo c\u00e9lula ao ver o parecido entre un tecido suberoso (de cortiza), visto ao microscopio, e as celas dun favo).\nO m\u00e9todo cient\u00edfico.\nPara formaren parte da ciencia, as conclusi\u00f3ns \u00e1s que se chega coa investigaci\u00f3n non poden ser interpretadas como verdades absolutas, sen\u00f3n que sempre han ser suscept\u00edbeis de revisi\u00f3n. Caso de non facerse desta maneira, a ciencia quedar\u00eda estancada, como ocorr\u00eda desde a antig\u00fcidade cl\u00e1sica at\u00e9 que \u00e1 fin, Galileo Galilei estabeleceu a necesidade da comprobaci\u00f3n cient\u00edfica. Grazas a el, e ao seu contempor\u00e1neo, o fil\u00f3sofo ingl\u00e9s Francis Bacon, que sentou as bases do m\u00e9todo cient\u00edfico e consideraba a observaci\u00f3n e a experimentaci\u00f3n como as fontes \u00fanicas do co\u00f1ecemento, produciuse unha aut\u00e9ntica \"revoluci\u00f3n cultural\" con respecto \u00e1s \u00e9pocas precedentes, fortemente influ\u00eddas polo pensamento de Arist\u00f3teles.\nSegundo Arist\u00f3teles, en todo fen\u00f3meno natural agoch\u00e1base unha finalidade. A natureza era para el un conxunto de procesos intelixentes e de obxectos destinados a un fin, como realizados por un artes\u00e1n. Descubrir este fin a trav\u00e9s de complicados razoamentos era unha maneira de interpretar os fen\u00f3menos e as observaci\u00f3ns.\nDesde o s\u00e9culo XVII, coa instauraci\u00f3n do m\u00e9todo cient\u00edfico, a interpretaci\u00f3n dos fen\u00f3menos naturais desvinc\u00falase de calquera visi\u00f3n finalista (ou relixiosa) do mundo. O cient\u00edfico xa non se pregunta o por que dos fen\u00f3menos, sen\u00f3n o como se producen. A astronom\u00eda, por exemplo, tal como a concib\u00eda Galileo, deb\u00eda indagar as leis mec\u00e1nicas que regulan o movemento de X\u00fapiter ou de Saturno, e non ti\u00f1a por que preguntarse para que serv\u00edan eses planetas, ou cal era a s\u00faa finalidade dentro do plano do Creador.\nPolo tanto, desde aquela, todo o que \u00e9 ciencia ten a s\u00faa base fundamental no m\u00e9todo cient\u00edfico. Os poderes e as limitaci\u00f3ns da ciencia son consecuencia directa dos poderes e limitaci\u00f3ns do m\u00e9todo cient\u00edfico, e al\u00ed onde este non pode ser aplicado, a ciencia non pode existir. O m\u00e9todo cient\u00edfico bas\u00e9ase na acumulaci\u00f3n de feitos ou datos, mediante observaci\u00f3ns realizadas por moita xente. Os cient\u00edficos cren que existe un mundo exterior real, e que os nosos sentidos nos proporcionan unha idea verdadeira de como \u00e9. E todo o que non pode observarse, non pode ser investigado cientificamente; hai que ter en conta, con todo, que a observaci\u00f3n non ten por que ser directa, sen\u00f3n que tam\u00e9n pode realizarse indirectamente a trav\u00e9s de t\u00e9cnicas apropiadas. Cada observaci\u00f3n ten que poder ser repetida, no momento ou no seu d\u00eda; calquera que dubide de que os obxectos caen ao chan cando son lanzados ao aire, pode convencerse disto con s\u00f3 repetir o experimento. Por tanto, as observaci\u00f3ns ref\u00ednanse a mi\u00fado por medio de experimentos que poden repetirse e que, por tanto, subministran unha informaci\u00f3n a cerca do mundo independentemente dos cient\u00edficos individuais. Reunindo esta informaci\u00f3n, os cient\u00edficos intentan a continuaci\u00f3n ver se poden tirar dela un cadro xeral, se \u00e9 pos\u00edbel encaixala nun concepto unificador ou teor\u00eda.\nO m\u00e9todo cient\u00edfico d\u00e1, por iso, unha grande importancia \u00e1 observaci\u00f3n da realidade, e os cient\u00edficos afirman que todo fen\u00f3meno debe ter unha ou varias causas suscept\u00edbeis de seren descubertas e comprendidas. Realizan investigaci\u00f3ns para formular leis xerais, efect\u00faan experimentos repet\u00edbeis e control\u00e1beis por diversos investigadores, que poden intercambiar os resultados, confrontalos e discutilos.\nO m\u00e9todo cient\u00edfico constit\u00fae o estudo sistem\u00e1tico, controlado, emp\u00edrico e cr\u00edtico de proposici\u00f3ns hipot\u00e9ticas sobre presuntas relaci\u00f3ns entre varios fen\u00f3menos naturais. Son dous os piares b\u00e1sicos do m\u00e9todo cient\u00edfico.\nNacemento do m\u00e9todo cient\u00edfico.\nHai historiadores da ciencia que afirman que en realidade non houbo unha sen\u00f3n moitas revoluci\u00f3ns cient\u00edficas. Hai outros que soste\u00f1en, pola contra, que non houbo ningunha revoluci\u00f3n cient\u00edfica na historia da ciencia, \u00e9 dicir, que a ciencia se foi desenvolvendo sen sobresaltos, de maneira uniforme.\nDe calquera maneira, houbera ou non unha ou m\u00e1is revoluci\u00f3ns cient\u00edficas, entre os pensadores m\u00e1is prominentes que deron forma ao m\u00e9todo cient\u00edfico e \u00e1 orixe da ciencia como sistema de adquisici\u00f3n de co\u00f1ecemento, paga a pena destacar ao fil\u00f3sofo Roger Bacon (1214 - 1294) en Inglaterra, ao fil\u00f3sofo e matem\u00e1tico Ren\u00e9 Descartes (1596 - 1650) en Francia e a Galileo Galilei (1564 - 1642) en Italia.\nEste \u00faltimo foi o primeiro cient\u00edfico que baseou as s\u00faas ideas na experimentaci\u00f3n e que estabeleceu o m\u00e9todo cient\u00edfico como a base do seu traballo. Por iso est\u00e1 considerado como o pai da ciencia moderna.\nDesde aquela at\u00e9 hoxe, a ciencia avanzou a pasos de xigante. Converteuse en parte da nosa cultura e est\u00e1 ligada ao constante avance tecnol\u00f3xico.\nFrancis Bacon.\nO pol\u00edtico e fil\u00f3sofo ingl\u00e9s Francis Bacon, bar\u00f3n de Verulam e vizconde de St. Albans, naceu en Londres en 1561 e morreu na mesma cidade en 1626. A s\u00faa principal contribuci\u00f3n ao pensamento moderno consiste no impulso que lle deu e a propaganda que fixo dos m\u00e9todos da ciencia experimental en Inglaterra fronte \u00e1 orientaci\u00f3n contrarreformista (antiprotestante) do pensamento continental.\nO punto de partida da s\u00faa reflexi\u00f3n foi a revisi\u00f3n do estado das ciencias. Mentres estas, con Cop\u00e9rnico e Galileo, estaban configurando un mundo novo, Bacon comprobou o anquilosamento da filosof\u00eda natural, que non dera ning\u00fan paso decisivo desde a antig\u00fcidade cl\u00e1sica. De a\u00ed deduciu a necesidade de instaurar un novo m\u00e9todo adecuado aos novos co\u00f1ecementos cient\u00edficos que substitu\u00edse ao vello sistema aristot\u00e9lico. Bacon propuxo un m\u00e9todo que permit\u00eda obter co\u00f1ecementos: o m\u00e9todo indutivo.\nBacon consideraba a observaci\u00f3n e a experimentaci\u00f3n como as fontes \u00fanicas do co\u00f1ecemento. O seu m\u00e9todo consist\u00eda en partir do co\u00f1ecido para chegar ao desco\u00f1ecido, do particular ao xeral, do individual ao universal. Realizou investigaci\u00f3ns e recolleu datos co fin de chegar, a trav\u00e9s de hip\u00f3teses e comprobaci\u00f3ns, a algunha conclusi\u00f3n sobre o fen\u00f3meno que estudaba.\nBacon, por tanto, \u00e9 o pai do empirismo. Sentou os primeiros fundamentos da ciencia e dos seus m\u00e9todos. Nos seus estudos dos falsos razoamentos, a s\u00faa mellor contribuci\u00f3n est\u00e1 na doutrina dos \"\u00eddolos\", que explicta no \"Novum Organum\" (ou \"nova l\u00f3xica\", por oposici\u00f3n ao \"Organum\" de Arist\u00f3teles) que o co\u00f1ecemento v\u00e9nnos baixo a forma de obxectos da natureza, pero que se imp\u00f3n \u00e1s nosas propias interpretaci\u00f3ns sobre eses obxectos.\nSegundo Bacon, as nosas teor\u00edas cient\u00edficas constr\u00faense en funci\u00f3n da maneira na cal vemos os obxectos; o ser humano enc\u00f3ntrase, pois, desviado, nesgado, na s\u00faa formulaci\u00f3n de hip\u00f3teses. Para Bacon, \"a verdadeira ciencia \u00e9 a ciencia das causas\". Oponse \u00e1 l\u00f3xica aristot\u00e9lica que estabelece unha ligaz\u00f3n entre os principios xerais e os feitos particulares, abandona o pensamento dedutivo, que procede a partir dos principios admitidos pola autoridade dos antigos, en proveito da \"interpretaci\u00f3n da natureza\", onde a experiencia arrequece realmente o saber. En suma, Bacon preconiza un razoamento e un m\u00e9todo fundados no razoamento experimental:\nPara Bacon, como m\u00e1is tarde para os cient\u00edficos, a ciencia mellora a condici\u00f3n humana. Exp\u00f3n tam\u00e9n unha utop\u00eda cient\u00edfica, na \"Nova Atlantis\" (1627), que descansa sobre unha sociedade dirixida por \"un colexio universal\" composto por sabios.\nDa \"imago mundis\" \u00e1 astronom\u00eda. Cop\u00e9rnico. Galileo.\nFacilitada polos avances das matem\u00e1ticas do Renacemento, a astronom\u00eda emanc\u00edpase da mec\u00e1nica aristot\u00e9lica, \"posta ao d\u00eda\" por Hiparco e Tolomeo.\nA teolox\u00eda medieval fundam\u00e9ntase por unha parte no modelo de Arist\u00f3teles e, por outra, sobre o dogma da creaci\u00f3n b\u00edblica do mundo.\n\u00c9 sobre todo Nicolao Cop\u00e9rnico, coa s\u00faa obra \"De revolutionibus Orbium Caelestium\" (Das revoluci\u00f3ns dos corpos celestes) (1543) quen pon fin ao modelo aristot\u00e9lico da inmobilidade da Terra. A s\u00faa doutrina permite a instauraci\u00f3n do heliocentrismo: \"con Cop\u00e9rnico, e s\u00f3 con el, ponse en marcha unha revoluci\u00f3n da que xurdiron a astronom\u00eda e a f\u00edsica modernas\" explica Jean-Pierre Verdet.\n\"Niklas Koppernigk\", en lat\u00edn \"Nicolaus Copernicus\" e en galego Nicolao Cop\u00e9rnico, ao que consideramos o fundador da astronom\u00eda moderna, naceu en 1473 en Toru\u0144 (Polonia), fillo dun rico comerciante. Estudou humanidades, matem\u00e1ticas e astronom\u00eda na universidade de Cracovia (1491 \u2013 1495), pasando despois a Italia, onde cursou leis e astronom\u00eda na de Bolo\u00f1a, desde 1496 at\u00e9 1500, ano no que marchou a Roma, onde ensinou astronom\u00eda e frecuentou a curia vaticana. En 1501 foi nomeado c\u00f3engo vitalicio da catedral de Frombork (Frauenburg), a\u00ednda que obtivo autorizaci\u00f3n para proseguir os seus estudos en Italia, inscrib\u00edndose na facultade de medicina de Padua, alternando estes estudos cos de dereito en Ferrara, universidade na que obtivo o doutoramento en Dereito Can\u00f3nico.\nEn 1506 regresou a Polonia, pasando seis anos ao servizo do seu t\u00edo Lucas Watzefrode, bispo de Ermeland, at\u00e9 que en 1512 tomou posesi\u00f3n da s\u00faa coenx\u00eda de Frombork, que conservou at\u00e9 a s\u00faa morte nesta cidade en 1543. Ademais, en Frombork desempe\u00f1ou alg\u00fans cargos administrativos e practicou a medicina at\u00e9 1520.\nPero a s\u00faa principal dedicaci\u00f3n foi a astronom\u00eda. Segundo o seu sistema helioc\u00e9ntrico todos os planetas, inclu\u00edda a Terra, xiran ao redor do Sol en \u00f3rbitas circulares, tanto m\u00e1is r\u00e1pido canto m\u00e1is preto est\u00e1n del. A Terra, ademais de xirar ao redor do Sol, xira sobre si mesma (o que explica o movemento aparente do Sol); e se as estrelas se observan fixas, \u00e9 porque est\u00e1n moi lonxe.\nCop\u00e9rnico demostrou que os movementos aparentes do Sol e das estrelas pod\u00edan explicarse admitindo o duplo movemento da Terra, a s\u00faa rotaci\u00f3n diaria e a s\u00faa translaci\u00f3n anual ao redor do Sol. Esta tese helioc\u00e9ntrica, que fora xa estabelecida na antig\u00fcidade por Aristarco de Samos, contradic\u00eda a tradicional teor\u00eda xeoc\u00e9ntrica de Tolomeo, que daquela formaba parte da ideolox\u00eda oficial e, o que \u00e9 a\u00ednda peor, desprazaba ao home do centro do Universo, po\u00f1endo en cuesti\u00f3n a teolox\u00eda cristi\u00e1 da \u00e9poca. Por este motivo, e a\u00ednda que Cop\u00e9rnico non ocultaba as s\u00faas hip\u00f3teses, resistiuse a publicar a s\u00faa obra principal, \"De Revolutionibus\".\nMesmo moitos reformadores (protestantes) opux\u00e9ronse a esta obra, como Lutero, que afirmaba que Xosu\u00e9 mandou deterse ao Sol, e non \u00e1 Terra, ou Calvino, que se manifestou en termos parecidos.\nPero Cop\u00e9rnico \u00e9 hoxe considerado o fundador da astronom\u00eda moderna, sendo a s\u00faa obra unha das primeiras teor\u00edas cient\u00edficas, que tivo unha sinalada influencia nos fil\u00f3sofos e pensadores posteriores. Retomado e desenvolvido por Georg Joachim Rheticus, o heliocentrismo ser\u00e1 confirmado polas observaci\u00f3ns, achando a s\u00faa m\u00e1is brillante confirmaci\u00f3n en 1610, ano en que Galileo observou as fases de Venus (que Cop\u00e9rnico vaticinara) e de X\u00fapiter, que pon a punto por ent\u00f3n unha das primeiras lentes astron\u00f3micas, que denomina \"telescopio\", inici\u00e1ndose as\u00ed a revoluci\u00f3n astron\u00f3mica que culmina en Newton.\nNeste per\u00edodo, e antes de que Galileo interve\u00f1a, a teor\u00eda de Cop\u00e9rnico permanece confinada nalg\u00fans especialistas, de maneira que non encontra m\u00e1is que oposici\u00f3ns puntuais por parte dos te\u00f3logos, mentres que a maior\u00eda dos astr\u00f3nomos permanecen m\u00e1is favor\u00e1beis \u00e1 tese xeoc\u00e9ntrica. Publicado o libro polo seu amigo Rheticus en 1543, ao ano escaso da morte do seu autor.\nCase setenta e cinco anos despois en, 1616, o Santo Oficio (inquisici\u00f3n) publica un decreto condenando o sistema de Cop\u00e9rnico (foi considerado her\u00e9tico) e metendo a s\u00faa obra no \u00cdndice de libros prohibidos, prohib\u00edndose tam\u00e9n a s\u00faa divulgaci\u00f3n (pese a contar cun pr\u00f3logo de Osiander, amigo de Cop\u00e9rnico, no que afirmaba que a teor\u00eda helioc\u00e9ntrica se formulaba como unha mera hip\u00f3tese).\nNo entanto, a pesar desta prohibici\u00f3n, \"Galileo adoptar\u00e1 a cosmolox\u00eda de Cop\u00e9rnico, constru\u00edndo unha nova f\u00edsica co \u00e9xito e as consecuencias sabidas\", \u00e9 dicir, que permitir\u00e1 a difusi\u00f3n das teses helioc\u00e9ntricas.\nGalileo Galilei naceu en Pisa en 1564, estudando medicina e f\u00edsica na universidade da s\u00faa cidade natal da que, en 1589, foi designado profesor de matem\u00e1ticas. En 1592 pasou \u00e1 universidade de Padua e, posteriormente, foi nomeado profesor extraordinario da de Pisa e director do \"Consello de Matem\u00e1ticos e Fil\u00f3sofos\" do duque de Toscana.\nGalileo desenvolveu un papel fundamental na introduci\u00f3n das matem\u00e1ticas para a explicaci\u00f3n das leis f\u00edsicas e pode considerarse, ante todo, como un dos fundadores da mec\u00e1nica moderna. Descubriu o movemento is\u00f3crono do p\u00e9ndulo (que pensou que poder\u00eda utilizarse para medir o tempo), estabeleceu un m\u00e9todo para determinar o peso espec\u00edfico dos corpos, describiu a traxectoria parab\u00f3lica dos proxect\u00eds de artillar\u00eda e formulou a lei da ca\u00edda libre dos corpos, afirmando que a velocidade de ca\u00edda era independente da masa do grave (o corpo que cae).\nEn 1609 constru\u00edu o anteollo ocular diverxente e iniciou o estudo dos astros. Apreciou a natureza accidentada da superficie da L\u00faa e chegou a medir a altura dalgunha das s\u00faas monta\u00f1as. Descubriu 4 sat\u00e9lites de X\u00fapiter, o anel de Saturno, as manchas e a rotaci\u00f3n do Sol, as fases de Venus e numerosas estrelas desco\u00f1ecidas at\u00e9 ent\u00f3n.\nTodas estas novidades vi\u00f1an a corroborar as ideas de Cop\u00e9rnico, das que Galileo se declarou decidido partidario. At\u00e9 aquel momento a teor\u00eda copernicana non suscitara demasiadas preocupaci\u00f3ns na igrexa romana, especialmente debido ao pr\u00f3logo de Osiander ao \"De Revolutionibus\".\nPero Galileo sosti\u00f1a a tese de que os designados naquela \u00e9poca \"matem\u00e1ticos\" (Cop\u00e9rnico e el mesmo) pretend\u00edan falar en tanto que \"fil\u00f3sofos\", isto \u00e9, en termos de realidade, non de simples hip\u00f3teses de traballo. E a negaci\u00f3n da inmobilidade da Terra non s\u00f3 contradic\u00eda as opini\u00f3ns aristot\u00e9licas e tolemaicas sobre o mundo, profundamente enraizadas na ensinanza oficial \u2014que depend\u00eda naquel tempo case por enteiro da Igrexa\u2014, sen\u00f3n que se opo\u00f1\u00eda tam\u00e9n aos relatos b\u00edblicos sobre a orixe do mundo interpretados de maneira literal. \nA\u00ednda que Galileo demostrou mediante moitos escritos que dita interpretaci\u00f3n literal deb\u00eda descartarse, e que a Biblia non ti\u00f1a por que substitu\u00edr a ciencia, dado que o seu obxectivo era ante todo relixioso, foi denunciado \u00e1 Inquisici\u00f3n.\nCo libro de Cop\u00e9rnico posto no \u00cdndice, a Galileo, ao parecer, prohib\u00eduselle ensinar a doutrina copernicana, a\u00ednda que non se lle inquietou persoalmente at\u00e9 1632, data de publicaci\u00f3n do seu libro \"Dialogo sopra due massimi sistemi del mondo, tolemaico e copernicano\" (Di\u00e1logo sobre os dous m\u00e1ximos sistemas do mundo, o tolemaico e o copernicano).\nA obra foi sometida \u00e1 Inquisici\u00f3n, perante o tribunal da cal compareceu Galileo en 1633. O proceso durou vinte d\u00edas, e nel Galileo apenas se defendeu. Foi obrigado a pronunciar de xeonllos a abxuraci\u00f3n da s\u00faa doutrina, e a tradici\u00f3n conta que, ao se levantar, golpeou o chan co p\u00e9 dicindo: \"Eppur, si muove\" (e por\u00e9n, m\u00f3vese). Condenado \u00e1 excomu\u00f1\u00f3n e a reclusi\u00f3n perpetua, e inclu\u00eddo o seu libro no \u00cdndice, foi autorizado a retirarse a Arcetri, preto de Florencia, onde permaneceu ata a s\u00faa morte, en 1642.\nM\u00e1is tarde Johannes Kepler (1571 \u2013 1630) desenvolver\u00eda as leis emp\u00edricas dos movementos dos corpos celestes, mentres que Huygens describ\u00eda a forza centr\u00edfuga.\nNewton unificar\u00eda estas achegas descubrindo a gravitaci\u00f3n universal.\nDa alquimia \u00e1 qu\u00edmica.\nArte esot\u00e9rica desde a Antig\u00fcidade, a alquimia \u00e9 a antecesora da f\u00edsica no sentido de observaci\u00f3n da materia. Segundo Serge Hutin, especialista na historia da alquimia, as \"fantas\u00edas dos ocultistas\" bloquearon con todo o progreso cient\u00edfico, sobre todo nos s\u00e9culos XVI e XVII. No entanto opina que estes espellismos que nutriron a alegor\u00eda alqu\u00edmica influ\u00edron considerabelmente o pensamento cient\u00edfico.\nA experimentaci\u00f3n debe tam\u00e9n moito aos laboratorios dos alquimistas, onde se descubriron numerosos corpos que formaron m\u00e1is tarde parte da qu\u00edmica: o antimonio, o \u00e1cido sulf\u00farico ou o f\u00f3sforo, por exemplo.\nOs instrumentos dos alquimistas foron tam\u00e9n os dos qu\u00edmicos modernos, o alambique, por exemplo. Segundo Hutin, foi sobre todo sobre a medicina na que a alquimia tivo unha influencia m\u00e1is not\u00e1bel, pola achega de medicamentos minerais e polo ancheamento da farmacopea.\nA pesar destes feitos hist\u00f3ricos, o paso da alquimia \u00e1 qu\u00edmica foi complexo. Para o qu\u00edmico Jean-Baptiste Dumas: \"A qu\u00edmica pr\u00e1ctica naceu nos talleres dos ferreiros, dos oleiros, dos cristaleiros e nas tendas dos perfumistas\". A alquimia non xogou, pois, o papel \u00fanico na formaci\u00f3n da qu\u00edmica; a\u00ednda que non \u00e9 menos cetro que este papel foi capital.\nPara a conciencia popular, foron os primeiros qu\u00edmicos modernos \u2014como Lavoisier sobre todo, no s\u00e9culo XVIII, que pesa e mide os elementos qu\u00edmicos\u2014 os que consuman o divorcio entre qu\u00edmica e alquimia.\nNumerosos fil\u00f3sofos e sabios foron na s\u00faa orixe alquimistas, como (Roger Bacon ou Paracelso); outros, interes\u00e1ronse por eles, como Francis Bacon, e incluso, m\u00e1is tarde, Isaac Newton.\nNon obstante, \"\u00e9 un erro confundir a alquimia coa qu\u00edmica. A qu\u00edmica moderna \u00e9 unha ciencia que se ocupa unicamente das formas exteriores nas cales o elemento da materia se manifesta [a\u00ednda que] (...) a alquimia non mestura ou non comp\u00f3n nada\" segundo F. Hartmann, \"polo que ela \u00e9 a\u00ednda m\u00e1is compar\u00e1bel \u00e1 bot\u00e1nica\".\nEn resumo, a\u00ednda que as d\u00faas disciplinas estiveron ligadas, pola historia e polos seus actores, a diferenza reside na representaci\u00f3n da materia: combinaci\u00f3ns qu\u00edmicas para a qu\u00edmica, manifestaci\u00f3ns do mundo inanimado como fen\u00f3menos biol\u00f3xicos para a alquimia. Para Bernard Vidal, a alquimia ten sobre todo \"permiso para acumular un co\u00f1ecemento manipulador, pr\u00e1ctico, do obxecto qu\u00edmico (...) O alquimista comezou as\u00ed a rozar o campo de experiencias que ser\u00eda necesario aos qu\u00edmicos dos s\u00e9culos futuros\".\nA qu\u00edmica nace como disciplina cient\u00edfica con Andreas Libavius (1550 - 1616) que publica o primeiro compendio de qu\u00edmica, lig\u00e1ndoa coa medicina e a farmacia (clasifica os compostos qu\u00edmicos e d\u00e1 m\u00e9todos para preparalos), e m\u00e1is tarde Nicolas L\u00e9mery (1645 - 1715) publica o primeiro \"Tratado de qu\u00edmica\" elev\u00e1ndoa xa definitivamente ao rango de \"ciencia\" e facendo autoridade co seu \"Cours de chimie, contenant la mani\u00e8re de faire les op\u00e9rations qui sont en usage dans la m\u00e9decine, par une m\u00e9thode facile, avec des raisonnements sur chaque op\u00e9ration, pour l\u2019instruction de ceux qui veulent s\u2019appliquer \u00e0 cette science\" en 1675.\nJohann Rudolph Glauber (1604 - 1668) ou Robert Boyle, pola s\u00faa parte, achegan consider\u00e1beis experimentaci\u00f3ns sobre os elementos qu\u00edmicos.\nO nacemento da fisiolox\u00eda moderna.\nOs descubrimentos m\u00e9dicos e os progresos efectuados no co\u00f1ecemento da anatom\u00eda, en particular despois da traduci\u00f3n de numerosas obras antigas de Hip\u00f3crates e Galeno nos s\u00e9culos XV e XVI permitiron avances en materia de hixiene e da loita contra a mortandade.\nAndr\u00e9 Vesalio senta as\u00ed as bases da anatom\u00eda moderna, mentres Miguel Servet descobre o funcionamento da circulaci\u00f3n sangu\u00ednea e Ambroise Par\u00e9 fai as primeiras ligaduras de arterias.\nAo mesmo tempo que numerosos artistas se interesan por aspectos dos corpos dos animais e do home, os cient\u00edficos da \u00e9poca ded\u00edcanse a estudar a fisiolox\u00eda con detalle. Fanse un certo n\u00famero de comparaci\u00f3ns entre os membros inferiores dos humanos e dos \u00e9quidos (cabalos, principalmente).\nOtto Brunfels, J\u00e9r\u00f4me Bock e Leonhart Fuchs foron tres grandes autores sobre plantas silvestres. Hoxe en d\u00eda son reco\u00f1ecidos como os pais da bot\u00e1nica alem\u00e1.\nDa mesma maneira, escrib\u00edronse obras sobre animais como as de Conrad Gesner ilustradas, entre outros, por Albrecht D\u00fcrer.\nA difusi\u00f3n do saber: a imprenta.\nO campo das t\u00e9cnicas progresa considerabelmente grazas \u00e1 invenci\u00f3n da imprenta por Johannes Gutenberg no s\u00e9culo XV, invento que revoluciona a transmisi\u00f3n do saber.\nO n\u00famero de libros publicados aumenta exponencialmente, a escolarizaci\u00f3n en masa faise pos\u00edbel, e os cient\u00edficos poden debater por medio das publicaci\u00f3ns das s\u00faas experimentaci\u00f3ns. A ciencia conv\u00e9rtese as\u00ed nunha comunidade de sabios. Aparecen as Academias de ciencias, en Londres, Par\u00eds, San Petersburgo e Berl\u00edn.\nAs revistas e peri\u00f3dicos proliferan, como o \"Journal des s\u00e7avans\", \"Acta Eruditorum\", \"M\u00e9moires de Trevoux\" etc. Pero os dominios do saber est\u00e1n a\u00ednda mesturados e non constit\u00faen a\u00ednda totalmente disciplinas separadas. A ciencia, ao tempo que se institucionaliza, forma a\u00ednda parte do campo da investigaci\u00f3n filos\u00f3fica. Michel Blay di: \"\u00e9 moi sorprendente e, en definitiva, moi anacr\u00f3nico separar, no per\u00edodo cl\u00e1sico, a historia das ciencias da historia da filosof\u00eda, e tam\u00e9n do que se chama a historia literaria\".\nFinalmente, o Renacemento permite, para as disciplinas cient\u00edficas da materia, a creaci\u00f3n de disciplinas e de epistemolox\u00edas distintas pero reunidas pola cientificidade, e o mesmo permite para as matem\u00e1ticas, porque, segundo a expresi\u00f3n de Pascal Brioist: \"a matematizaci\u00f3n dunha pr\u00e1ctica conduce a darlle o t\u00edtulo espec\u00edfico de ciencia. Michel Blay ve tam\u00e9n nos debates ao redor de conceptos claves, como o do absoluto ou o de movemento, de tempo e de espazo, os elementos dunha ciencia cl\u00e1sica.\nO s\u00e9culo XVIII: o s\u00e9culo das luces.\nNo s\u00e9culo XVII, a \"revoluci\u00f3n cient\u00edfica\" foi pos\u00edbel pola \"matematizaci\u00f3n\" da ciencia. Isto non ocorre at\u00e9 no transcurso do s\u00e9culo XVIII no que aparecen as grandes instituci\u00f3ns cient\u00edficas, especialmente as Academias das Ciencias, as Sociedades cient\u00edficas, e as universidades. Sobre todo, as ciencias naturais e a medicina desenv\u00f3lvense durante este per\u00edodo.\nNo s\u00e9culo XVIII a maior\u00eda dos cient\u00edficos eran partidarios dun cambio: fronte \u00e1s ideas anteriores, consideraban a ciencia como a \u00fanica v\u00eda obxectiva de co\u00f1ecemento (de a\u00ed, o nome de \"S\u00e9culo das luces\"). Este esp\u00edrito quedou reflectido na \"Enciclopedia das Artes e das Ciencias\", recompilada por Diderot (1713 - 1784) e D'Alembert (1717 - 1783), obra na que se resum\u00eda todo o co\u00f1ecemento cient\u00edfico da \u00e9poca en todas as ramas do saber, e da que se trata m\u00e1is abaixo.\nEn Espa\u00f1a, durante o s\u00e9culo XVIII, no reinado de Carlos III, produciuse unha recuperaci\u00f3n en todas as ordes tras a superaci\u00f3n da crise econ\u00f3mica do s\u00e9culo XVII. Exemplos do rexurdimento das ciencias foron as fundaci\u00f3ns do \"Real Xard\u00edn Bot\u00e1nico de Madrid\" (1781) e o \"Colexio de Cirurx\u00eda de Barcelona\", as\u00ed como as diversas expedici\u00f3ns cient\u00edficas ao Novo Mundo, entre as que destaca a de Jos\u00e9 Celestino Mutis (1732 - 1808). Os s\u00e9culos XVI e XVII estiveron moi influ\u00eddos polo descubrimento de Am\u00e9rica. As novas especies de plantas e animais polarizaron o interese dos naturalistas, entre os que destacaron os sistem\u00e1ticos John Ray e Tournefort.\nEntre os cient\u00edficos m\u00e1is importantes do s\u00e9culo XVII destacan Francesco Redi (1626 - 1698), que se declarou contrario \u00e1 xeraci\u00f3n espont\u00e1nea; os irm\u00e1ns Janssen, que inventaron o microscopio a finais do s\u00e9culo XVI; Malpighi (1628 - 1694), que descubriu os capilares sangu\u00edneos (a existencia dos cales xa fora prevista por Harvey), os alv\u00e9olos pulmonares, a circulaci\u00f3n renal (as pir\u00e1mides de Malpighi levan o seu nome) etc., e Robert Hooke (1635 - 1703), que introduciu o termo c\u00e9lula ao ver o parecido entre un tecido suberoso (de cortiza), visto ao microscopio, e as celas dun favo.\nE entre os do s\u00e9culo XVIII cabe destacar a Anton van Leeuwenhoek (1632 - 1723), descubridor dos protozoos e primeiro observador de c\u00e9lulas como os gl\u00f3bulos vermellos, os espermatozoides e as bacterias, John Needham (1731 - 1789), defensor da xeraci\u00f3n espont\u00e1nea, e Lazzaro Spallanzani (1729 - 1799), detractor da mesma.\nO s\u00e9culo XVIII \u00e9 a \u00e9poca dos grandes viaxeiros e sistem\u00e1ticos. Entre eles destaca o sueco Carl von Linn\u00e9, (Linneo), (1707 - 1778), fixista e aristot\u00e9lico, que ideou a nomenclatura binomial actualmente en uso, e clasificou os animais e as plantas nas sucesivas edici\u00f3ns das s\u00faas magnas obras \"Systema Naturae\" (O sistema da natureza) (1735) e \"Species Plantarum\" (As especies de plantas) (1753), obras que serven de base \u00e1 sistem\u00e1tica actual de animais e plantas, respectivamente. O seu contempor\u00e1neo, o franc\u00e9s Georges-Louis Leclerc, conde de Buffon (1707 - 1788), naturalista autor dunha \"Histoire naturelle\" (Historia natural) \u00e1 que dedicou gran parte da s\u00faa vida, criticouno e adoptou unha concepci\u00f3n transformista do universo.\nA \"Enciclopedia\".\nUn segundo cambio importante no S\u00e9culo das luces en relaci\u00f3n co s\u00e9culo precedente tivo a s\u00faa orixe en Francia, cos enciclopedistas. Este movemento intelectual defend\u00eda a idea de que existe unha arquitectura cient\u00edfica e moral do saber. O fil\u00f3sofo Diderot e o matem\u00e1tico D'Alembert publicaron en 1751 a \"Encyclop\u00e9die ou Dictionnaire raisonn\u00e9 des sciences, des arts et des m\u00e9tiers\" (co\u00f1ecido como \"A Enciclopedia\") que permtiu co\u00f1ecer todo o co\u00f1ecemento cient\u00edfico da \u00e9poca. Esta Enciclopedia v\u00e9n ser coma un himno ao progreso cient\u00edfico.\nCoa Enciclopedia nace igualmente a concepci\u00f3n cl\u00e1sica que a ciencia debe a s\u00faa aparici\u00f3n ao descubrimento do m\u00e9todo experimental. Jean Le Rond d'Alembert explica as\u00ed, no \"Discours pr\u00e9liminaire de l'Encyclop\u00e9die\" (1759) que: \nRacionalismo e ciencia moderna.\nO per\u00edodo chamado \"das luces\" iniciou o ascenso da corrente racionalista, que provi\u00f1a de Ren\u00e9 Descartes e, despois, de fil\u00f3sofos ingleses como Thomas Hobbes e David Hume, que adoptaron unha v\u00eda emp\u00edrica, po\u00f1endo o acento nos sentidos e a experiencia na adquisici\u00f3n dos co\u00f1ecementos, en detrimento da raz\u00f3n pura. Pensadores, igualmente cient\u00edficos (como Leibniz, que desenvolveu as matem\u00e1ticas e o c\u00e1culo infinitesimal, ou Kant, ou o bar\u00f3n de Holbach, no seu \"Sistema da natureza\", no que sost\u00e9n o ate\u00edsmo contra calquera concepci\u00f3n relixiosa ou de\u00edsta, o materialismo e o fatalismo, \u00e9 dicir, o determinismo cient\u00edfico, ou mesmo Pierre Bayle cos seus \"Pens\u00e9es diverses sur la com\u00e8te\") fixeron da Raz\u00f3n (con mai\u00fascula) un culto ao progreso e ao desenvolvemento social. Os descubrimentos de Isaac Newton, a s\u00faa capacidade para confrontar e para ensamblar as probas axiom\u00e1ticas e as observaci\u00f3ns f\u00edsicas nun sistema coherente, d\u00e9ronlle o ton a todo o que seguir\u00eda a s\u00faa exemplar \"Philosophi\u00e6 Naturalis Principia Mathematica\" (Principios matem\u00e1ticos da filosof\u00eda natural). Enunciando a \"teor\u00eda da gravitaci\u00f3n universal\", Newton inaugurou a idea dunha ciencia como discurso tendente a explicar o mundo considerado como racional por estar ordenado por leis reproduc\u00edbeis.\nO nacemento das grandes disciplinas cient\u00edficas.\nA maior\u00eda das disciplinas maiores da ciencia consol\u00eddanse, coas s\u00faas epistemolox\u00edas e os seus m\u00e9todos, no s\u00e9culo XVIII. A bot\u00e1nica aparece con Carl von Linn\u00e9, que publica en 1753 \"Species plantarum\", punto de partida do sistema binomial e da nomenclatura bot\u00e1nica. A qu\u00edmica nace por aquel tempo con Lavoisier que enuncia en 1778 a \"lei da conservaci\u00f3n da materia\", e identifica e bautiza o ox\u00edxeno. As ciencias da Terra fan tam\u00e9n a s\u00faa aparici\u00f3n. Como disciplina, a medicina progresa igualmente coa constituci\u00f3n dos exames cl\u00ednicos e as primeiras clasificaci\u00f3ns das enfermidades por William Cullen e Fran\u00e7ois Boissier de Sauvages de Lacroix.\nO s\u00e9culo XIX.\nTras dun s\u00e9culo coma o XVIII, no que a maior actividade dos bi\u00f3logos se desenvolveu no campo da sistem\u00e1tica, nun intento de clasificar as especies procedentes do Novo Mundo, suscitouse no s\u00e9culo XIX unha interpretaci\u00f3n, baseada na raz\u00f3n, tanto da aparici\u00f3n das diferentes especies coma da s\u00faa distribuci\u00f3n e parentesco.\nAs\u00ed xurdiu a teor\u00eda evolucionista. Un dos primeiros en defendela foi Jean-Baptiste de Monet, co\u00f1ecido como Lamarck (1744 - 1829), que explicaba a s\u00faa hip\u00f3tese base\u00e1ndose en dous principios: \"a necesidade crea o \u00f3rgano e a s\u00faa funci\u00f3n o desenvolve\", e \"os caracteres adquiridos transm\u00edtense hereditariamente\". Esta teor\u00eda (lamarckismo) chocaba, por un lado, coa cr\u00edtica daqueles que ped\u00edan datos, experiencias etc., que a confirmaran e, por outro, coa opini\u00f3n do franc\u00e9s Georges Cuvier (1769 - 1832), considerado como o pai da paleontolox\u00eda e da anatom\u00eda comparada, e os seus seguidores. Cuvier era fixista, \u00e9 dicir, cr\u00eda na inmutabilidade das especies. Para explicar a desaparici\u00f3n de especies que s\u00f3 existiron no pasado, e das que s\u00f3 nos chegaron restos fosilizados, supo\u00f1\u00eda que houbera unha serie de cat\u00e1strofes sucesivas que producir\u00edan a s\u00faa extinci\u00f3n (catastrofismo). Posteriormente, despois de cada cat\u00e1strofe, desenvolv\u00edase unha nova e distinta creaci\u00f3n.\nA oposici\u00f3n entre ciencia e relixi\u00f3n ref\u00f3rzase coa aparici\u00f3n, en 1859 de \"A orixe das especies segundo a selecci\u00f3n natural\" do naturalista ingl\u00e9s Charles Darwin (1809 - 1882). Neste libro Darwin recolleu as conclusi\u00f3ns \u00e1s que chegara durante a viaxe cient\u00edfica que moitos anos antes (1831 - 1836) realizara por todo o Novo Mundo e o Pac\u00edfico a bordo do Beagle. A teor\u00eda de Darwin (darwinismo) ap\u00f3iase en dous puntos: a variabilidade da descendencia e a selecci\u00f3n natural ou, dito doutro xeito, a supervivencia do m\u00e1is apto. Pronto se desencadeou unha controversia entre os seguidores do franc\u00e9s Lamarck e os do ingl\u00e9s Darwin (e, algo m\u00e1is tarde, e m\u00e1is intensamente, entre estes \u00faltimos e os sectores relixiosos).\nO fil\u00f3sofo Spencer utilizou o impacto do darwinismo na sociedade do s\u00e9culo XIX para, d\u00e1ndolle unha carga relixiosa da cal esta teor\u00eda en principio carece (Darwin era agn\u00f3stico), realizar un ataque contra a opini\u00f3n doutros cient\u00edficos. As\u00ed, produciuse unha primeira reacci\u00f3n de rexeitamento do darwinismo en moitos ambientes relixiosos e cient\u00edficos. Posteriormente admitiuse a denominaci\u00f3n de evolucionismo cient\u00edfico para referirse a un darwinismo desprovisto desta carga ideol\u00f3xica. Darwin morreu en 1882 sen poder achegar datos que explicaran a orixe da variabilidade entre os descendentes dunha mesma parella, fen\u00f3meno que constit\u00fae a base fundamental da s\u00faa teor\u00eda evolucionista.\nNo primeiro terzo deste s\u00e9culo XIX merece que recordar tam\u00e9n o labor de Edward Jenner (1749 - 1823), descubridor da primeira vacina, a da var\u00edola, que abriu o cami\u00f1o da inmunolox\u00eda. Posteriormente Scheleiden (1804 - 1881) e Schwann (1810 - 1895) destacaron en citolox\u00eda e histolox\u00eda por enunciar a teor\u00eda celular.\nM\u00e1is tarde, en microbiolox\u00eda, Louis Pasteur (1822 - 1895) levou a cabo experimentos definitivos sobre a falsidade da xeraci\u00f3n espont\u00e1nea, descubriu que alg\u00fans microorganismos ti\u00f1an car\u00e1cter pat\u00f3xeno (ao estudar unha enfermidade que atacaba ao verme da seda), illou o bacilo do c\u00f3lera das gali\u00f1as, deduciu o concepto de inmunidade e descubriu a vacina antirr\u00e1bica; est\u00e1 considerado como o pai da bacteriolox\u00eda.\nPosteriormente, Robert Koch (1843 - 1910) illou o microbio que produc\u00eda o carb\u00fanculo, o bacilo da tuberculose e o vibrio do c\u00f3lera. En 1865, o m\u00e9dico escoc\u00e9s Joseph Lister (1827 - 1912) descubriu que as infecci\u00f3ns das feridas d\u00e9bense \u00e1s bacterias, e en 1867 utilizou fenol para crear un ambiente bactericida nas s\u00e1s de operaci\u00f3ns (antisepsia). En 1884, o m\u00e9dico e bacteri\u00f3logo espa\u00f1ol Jaime Ferr\u00e1n (1852 - 1929) descubriu a vacina contra o c\u00f3lera.\nA biolox\u00eda co\u00f1ece no s\u00e9culo XIX profundos cambios co nacemento da xen\u00e9tica, cos traballos de Gregor Mendel. En 1865, o freire agosti\u00f1o Gregor Mendel (1822 - 1884) publicou os seus traballos sobre as leis que rexen a herdanza biol\u00f3xica.\nO abandono definitivo do vitalismo, despois da (accidental) s\u00edntese da urea, en 1828, a partir de amon\u00edaco e di\u00f3xido de carbono, polo alem\u00e1n Friedrich W\u00f6lher (1800 - 1882), que demostra que os compostos org\u00e1nicos obedecen \u00e1s mesmas leis fisicoqu\u00edmicas que os compostos inorg\u00e1nicos, favorece o desenvolvemento da fisiolox\u00eda. Nesta disciplina destacou o franc\u00e9s Claude Bernard (1813 - 1878), que pode ser considerado o pai desta ciencia.\nA mediados do s\u00e9culo XIX apareceu por primeira vez o termo ecolox\u00eda para designar unha nova rama das ciencias biol\u00f3xicas. O alem\u00e1n Ernst Haeckel (1834 - 1919) foi o introdutor desta palabra e talvez o primeiro que definiu a nova ciencia. Nun traballo publicado en 1870 dic\u00eda:\n\"Entendemos por ecolox\u00eda o conxunto dos co\u00f1ecementos referentes \u00e1 econom\u00eda da natureza, a investigaci\u00f3n de todas as relaci\u00f3ns do animal tanto co seu medio org\u00e1nico coma inorg\u00e1nico\".\nTam\u00e9n a mediados deste s\u00e9culo o zo\u00f3logo franc\u00e9s \u00c9tiennne Geoffroy Saint-Hilaire (1772 - 1844) propuxo a denominaci\u00f3n de etolox\u00eda para o estudo das relaci\u00f3ns dos organismos dentro da familia, da sociedade no seu conxunto e da comunidade.\nClaude Bernard e o m\u00e9todo experimental.\nClaude Bernard (1813 - 1878) foi un m\u00e9dico e fisi\u00f3logo, co\u00f1ecido polo estudo da \"s\u00edndrome de Claude Bernard-Horner\". Est\u00e1 considerado como o fundador da medicina experimental. Redacta o primeiro m\u00e9todo experimental, considerado como o modelo a seguir na pr\u00e1ctica cient\u00edfica. Enuncia as\u00ed os axiomas do m\u00e9todo m\u00e9dico na s\u00faa \"Introduction \u00e0 l'\u00e9tude de la m\u00e9decine exp\u00e9rimentale\" (1865) e en primeiro lugar a idea de que a observaci\u00f3n debe refutar ou validar a teor\u00eda:\nA Revoluci\u00f3n industrial.\nA Primeira e a Segunda Revoluci\u00f3ns Industriais estiveron marcadas por profundos cambios econ\u00f3micos e sociais, derivados das innovaci\u00f3ns e descubrimentos cient\u00edficos e t\u00e9cnicos.\nO vapor e, despois, a electricidade contan entre os progresos not\u00e1beis que permitiron a mellora dos transportes e da produci\u00f3n.\nOs instrumentos cient\u00edficos son m\u00e1is numerosos e m\u00e1is seguros, tales como o microscopio (coa axuda do cal Louis Pasteur descubriu os microbios), ou o telescopio, que se perfeccionan.\nA f\u00edsica adquire as s\u00faas principais leis, especialmente con Maxwell (1831 - 1979, que enuncia os principios da teor\u00eda cin\u00e9tica dos gases, as\u00ed como a ecuaci\u00f3n de onda fundando o electromagnetismo.\nEstes dous descubrimentos permiten importantes traballos ulteriores especialmente en relatividade restrinxida e en mec\u00e1nica cu\u00e1ntica.\nEstabl\u00e9cense as\u00ed os fundamentos das ciencias do s\u00e9culo XX, sobre todo os principios da f\u00edsica de part\u00edculas, a prop\u00f3sito da natureza da luz.\nO s\u00e9culo XX.\nUnha ciencia \"postindustrial\".\nA historia recente da ciencia est\u00e1 marcada polo continuo refinamento do co\u00f1ecemento adquirido e o desenvolvemento tecnol\u00f3xico, acelerado xa desde a aparici\u00f3n do m\u00e9todo cient\u00edfico. Se ben as revoluci\u00f3ns cient\u00edficas de principios do s\u00e9culo XX d\u00e9ronse sobre todo no campo da f\u00edsica a trav\u00e9s do desenvolvemento da mec\u00e1nica cu\u00e1ntica e a relatividade xeral, no s\u00e9culo XXI a ciencia enfr\u00f3ntase \u00e1 revoluci\u00f3n biotecnol\u00f3xica.\nNo s\u00e9culo XX produciuse unha aceleraci\u00f3n sen precedentes do progreso cient\u00edfico. Esta \"revoluci\u00f3n cient\u00edfica\" d\u00e9bese tanto \u00e1 aparici\u00f3n de novos instrumentos, como o microscopio electr\u00f3nico, que permitiu, xunto co progreso que experimentaron outras ciencias, como a qu\u00edmica org\u00e1nica, grandes avances en citolox\u00eda e histolox\u00eda, como \u00e1 gran cantidade de persoas e grupos de investigaci\u00f3n que se dedican \u00e1 ciencia en todo o mundo. A mera enumeraci\u00f3n das personalidades cient\u00edficas que dun xeito ou outro contribu\u00edron ao auxe actual da ciencia desbordar\u00eda os l\u00edmites deste artigo.\nProd\u00facese unha importante mellora da precisi\u00f3n dos instrumentos que, eles mesmos, resultan dos avances m\u00e1is recentes da ciencia. A inform\u00e1tica, que se desenvolve a partir dos anos 1950, e que permite un mellor tratamento dun volume de informaci\u00f3ns cada vez m\u00e1is importante, e que chegou a revolucionar a pr\u00e1ctica da investigaci\u00f3n, \u00e9 un destes instrumentos. En 1971 a firma Intel pon a punto o primeiro microprocesador e en 1976 Apple comercializa a primeira computadora persoal.\nOs intercambios internacionais dos co\u00f1ecementos cient\u00edficos son cada vez m\u00e1is r\u00e1pidos e f\u00e1ciles. Cada vez m\u00e1is os descubrimentos m\u00e1is co\u00f1ecidos do s\u00e9culo XX preceden a verdadeira mundializaci\u00f3n e \u00e1 uniformaci\u00f3n ling\u00fc\u00edstica das publicaci\u00f3ns cient\u00edficas.\nEn \"La Soci\u00e9t\u00e9 post-industrielle. Naissance d'une soci\u00e9t\u00e9\" de Alain Touraine, o soci\u00f3logo presenta as caracter\u00edsticas dunha ciencia ao servizo da econom\u00eda e da prosperidade material.\nComplexidade crecente das ciencias.\nDe revoluci\u00f3ns cient\u00edficas en revoluci\u00f3ns cient\u00edficas, a ciencia viu como as s\u00faas disciplinas se especializaban. A complexificaci\u00f3n das ciencias estoura no s\u00e9culo XX, conxuntamente coa multiplicaci\u00f3n dos campos de estudo. O caso da biolox\u00eda \u00e9 un exemplo. Div\u00eddese, en efecto, en numerosas ramas: biolox\u00eda molecular, bioqu\u00edmica, biolox\u00eda xen\u00e9tica, agrobiolox\u00eda etc.\nParalelamente, as ciencias aprox\u00edmanse para traballaren xuntas. As\u00ed, por exemplo, a biolox\u00eda busca axuda na qu\u00edmica e na f\u00edsica, mentres que esta \u00faltima utiliza a astronom\u00eda para confirmar ou rexeitar as s\u00faas teor\u00edas (\u00e9 a astrof\u00edsica). Por outra parte, as matem\u00e1ticas conv\u00e9rtense na \"linguaxe\" com\u00fan das ciencias; as s\u00faas aplicaci\u00f3ns son m\u00faltiplas.\nA suma dos co\u00f1ecementos chega a ser tan grande que resulta impos\u00edbel para un cient\u00edfico co\u00f1ecer perfectamente varias ramas da ciencia. Especial\u00edzanse cada vez m\u00e1is e, para contrabalancear iso, o traballo en equipo converteuse en norma.\nEsta complexificaci\u00f3n fai \u00e1 ciencia cada vez m\u00e1is abstracta para os que non participan nos descubrimentos cient\u00edficos, a pesar de programas nacionais e internacionais, baixo o impulso da ONU, coa UNESCO (\"United Nations Educational, Scientific and Cultural Organization\"), de vulgarizaci\u00f3n dos saberes.\n\u00c9tica e ciencia: o porvir da ciencia no s\u00e9culo XXI.\nO s\u00e9culo XXI caracter\u00edzase por unha aceleraci\u00f3n dos descubrimentos \"punta\", como a nanotecnolox\u00eda.\nAdemais, no seo das ciencias naturais, a xen\u00e9tica promete cambios sociais ou biol\u00f3xicos sen precedentes. A inform\u00e1tica \u00e9 \u00e1 vez unha ciencia e un instrumento de investigaci\u00f3n xa que a simulaci\u00f3n inform\u00e1tica permite experimentar modelos cada vez m\u00e1is complexos e gorentosos en termos de potencia de c\u00e1lculo.\nA ciencia democrat\u00edzase. Por unha parte, importantes proxectos internacionais ven a luz (loita contra a SIDA e o cancro, programa SETI, astronom\u00eda, detectores de part\u00edculas etc.). E por outra, a vulgarizaci\u00f3n cient\u00edfica permite acceder a cada vez m\u00e1is persoas ao razoamento e \u00e1 curiosidade cient\u00edfica.\nA \u00e9tica, nestes tempos, representa unha noci\u00f3n concomitante \u00e1 da ciencia. As nanotecnolox\u00edas e a xen\u00e9tica sobre todo presentan os problemas da sociedade futura, a saber, respectivamente, os perigos das innovaci\u00f3ns para a sa\u00fade e a manipulaci\u00f3n do patrimonio hereditario do home.\nOs pa\u00edses avanzados tecnoloxicamente crean as\u00ed \u00f3rganos institucionais encargados de examinar o bo uso das aplicaci\u00f3ns cient\u00edficas. Por exemplo, leis bio\u00e9ticas establ\u00e9cense a trav\u00e9s do mundo, a\u00ednda que non en todos os lugares da mesma maneira, porque est\u00e1n moi ligadas aos dereitos locais.\nLi\u00f1a temporal dalg\u00fans descubrimentos cient\u00edficos destacados.\nNalg\u00fans casos, a relevancia dos descubrimentos cient\u00edficos non foi apreciada na propia \u00e9poca."}
{"id": "176169", "revid": "895", "url": "https://gl.wikipedia.org/wiki?curid=176169", "title": "FC Shakhtar Donetsk", "text": "O Football Club Shakhtar Donetsk (en ucra\u00edno: \u0424\u0443\u0442\u0431\u043e\u043b\u044c\u043d\u0438\u0439 \u043a\u043b\u0443\u0431 \u00ab\u0428\u0430\u0445\u0442\u0430\u0440\u00bb \u0414\u043e\u043d\u0435\u0446\u044c\u043a) \u00e9 un club profesional de f\u00fatbol da cidade de Donetsk en Ucra\u00edna. Fundado no ano 1936, compite na Liga Premier de Ucra\u00edna, torneo que ga\u00f1ou 13 veces, nos anos 2002, 2005, 2006, 2008, 2010, 2011 e 2012, 2013, 2014, 2017, 2018, 2019, 2020.\nTam\u00e9n ga\u00f1ou a Copa da UEFA no ano 2009, 13 Copas de Ucra\u00edna e 4 Copas da URSS.\nEstadio.\nO equipo xoga os seus partidos como local no novo estadio Donbass Arena, con capacidade para 70.050 persoas, que foi inaugurado en 2009. Este estadio foi constru\u00eddo para acoller encontros da Eurocopa 2012."}
{"id": "176170", "revid": "1131", "url": "https://gl.wikipedia.org/wiki?curid=176170", "title": "Museo Juanjo Li\u00f1ares", "text": "O Museo Juanjo Li\u00f1ares \u00e9 unha mostra de traxes situada na vila de Ordes, inaugurado en xaneiro de 2010 co legado deixado por Juanjo Li\u00f1ares. O museo consta de m\u00e1is de 1.000 traxes de distintas orixes a\u00ednda que simultaneamente s\u00f3 se expo\u00f1en uns 300. Ademais, hai mostras doutras colecci\u00f3ns do artista como colecci\u00f3ns de cruces ou casta\u00f1olas. O seu director \u00e9 o exalcalde de Ordes Manuel Viqueira Verea."}
{"id": "176174", "revid": "1131", "url": "https://gl.wikipedia.org/wiki?curid=176174", "title": "Sinagoga Vella-Nova", "text": "A Sinagoga Vella-Nova (en checo: \"Staronov\u00e1 synagoga\", en alem\u00e1n: \"Altneu-Synagoge\") situada en Josefov, Praga, \u00e9 a sinagoga m\u00e1is antiga do mundo a\u00ednda en uso. \u00c9 ademais a sinagoga medieval en p\u00e9 m\u00e1is vella.\nRematada en 1270 en estilo g\u00f3tico foi unha das primeiras edificaci\u00f3ns de Praga con ese estilo arquitect\u00f3nico. Hab\u00eda unha sinagoga m\u00e1is antiga na cidade, co\u00f1ecida como a Sinagoga Vella, pero foi demolida en 1867 e substitu\u00edda pola Sinagoga Espa\u00f1ola.\nInterior.\nEntrando dende a r\u00faa cara o vest\u00edbulo hai unha porta trala que se atopa unha dobre nave con seis tramos abovedados. Este sistema de dobre nave foi probablemente unha adaptaci\u00f3n dos dese\u00f1os dos mosteiros e capelas dos arquitectos de sinagogas cristi\u00e1s. O moldura no t\u00edmpano da porta de entrada ten un dese\u00f1o que incorpora doce vides e doce acios de uvas, os cales se di que representan \u00e1s doce tribos de Israel. As estreitas xanelas son probablemente responsables de moitas descrici\u00f3ns que din que a Sinagoga Vella-Nova \u00e9 escura e s\u00f3rdido, a\u00ednda que agora est\u00e1 moi iluminado con varias l\u00e1mpadas de ara\u00f1a.\nA sinagoga foi constru\u00edda de acordo ao costume do xuda\u00edsmo ortodoxo con \u00e1reas separadas para homes e mulleres durante a oraci\u00f3n. As mulleres est\u00e1n nunha habitaci\u00f3n contigua que ten xanelas pequenas para seguir as cerimonias no santuario principal. O espazo adicado \u00e1s mulleres \u00e9 un espazo engadido, que non exist\u00eda durante a construci\u00f3n da Sinagoga. O teito, as paredes do front\u00f3n e o apoio son da Idade Media.\nInusitado nunha sinagoga \u00e9 a bandeira situada no lado oeste, cunha Estrela de David e o texto Shem\u00e1 Israel (do hebreo: \"escoita Israel\", \u05e9\u05b0\u05c1\u05de\u05b7\u05e2 \u05d9\u05b4\u05e9\u05b0\u05c2\u05e8\u05b8\u05d0\u05b5\u05dc). O texto \u00e9 un privilexio concedido por Fernando II en reco\u00f1ecemento dos servizos prestados pola comunidade xud\u00eda en Praga durante o asedio da cidade polas tropas protestantes suecas durante a Guerra dos Trinta Anos. A bandeira actual \u00e9 unha r\u00e9plica da dada por Carlos VI.\nO Golem de Praga.\nSegundo outra lenda, o corpo do Golem, unha criatura creada polo rabino Judah Loew ben Bezalel, at\u00f3pase no \u00e1tico da sinagoga, no lugar onde est\u00e1 a \"genizah\" (\"cemiterio\" de manuscritos hebreos que cont\u00e9n un dos sete nomes de Deus que est\u00e1 prohibido borrar). Os gu\u00edas tur\u00edsticos insisten no car\u00e1cter lendario e carente de seriedade desta alegaci\u00f3n. O caso \u00e9 que este espazo non est\u00e1 aberto ao p\u00fablico. De feito, s\u00f3 \u00e9 visible desde o exterior da sinagoga, cando un est\u00e1 no interior non hai escaleiras para chegar, unha vontade do rabino Loew."}
{"id": "176175", "revid": "5132", "url": "https://gl.wikipedia.org/wiki?curid=176175", "title": "Sinagoga Staranov\u00e1", "text": ""}
{"id": "176176", "revid": "5132", "url": "https://gl.wikipedia.org/wiki?curid=176176", "title": "Sinagoga Altneu", "text": ""}
{"id": "176178", "revid": "23204", "url": "https://gl.wikipedia.org/wiki?curid=176178", "title": "Pudong", "text": "Pudong, oficialmente co\u00f1ecido como Nova \u00c1rea de Pudong (\u6d66\u6771\u65b0\u533a, pinyin: P\u01d4d\u014dng X\u012bn Q\u016b) \u00e9 un distrito da cidade de Shanghai na Rep\u00fablica Popular da China. Dende o comezo do seu desenvolvemento urban\u00edstico na d\u00e9cada dos 90, erixiuse como un importante centro financeiro e comercial na China. \u00c9 a sede, entre outros do Shanghai Stock Exchange, o maior mercado de valores do pa\u00eds asi\u00e1tico e conta cun panorama urbano que incl\u00fae alg\u00fans dos edificios m\u00e1is sobranceiros de Asia como a Oriental Pearl Tower, o Jin Mao Tower e o Shanghai World Financial Center, s\u00edmbolos do desenvolvemento econ\u00f3mico chin\u00e9s da actualidade."}
{"id": "176187", "revid": "89787", "url": "https://gl.wikipedia.org/wiki?curid=176187", "title": "Fender Stratocaster", "text": "A Fender Stratocaster \u00e9 unha guitarra el\u00e9ctrica da marca americana Fender. A s\u00faa silueta volveuse a icona mesmo da guitarra el\u00e9ctrica e \u00e9 un dos modelos m\u00e1is difundidos no mundo. Naceu das impresi\u00f3ns dos primeiros guitarristas que utilizaron Telecaster, moitos deles desexaban unha guitarra m\u00e1is elaborada utilizable en blues ou para a m\u00fasica folk, cun segundo lado cortado, unha pastilla suplementaria en posici\u00f3n media, unha pastilla aguda que \"renxe\" menos e un brazo de vibrato para dispor un efecto \"guitarra hawaiana\".\nDese\u00f1ada en 1954 Leo Fender, Freddie Tavares e George Fullerton, a Stratocaster adopta unha forma vangardista para a \u00e9poca. Non sendo guitarrista el mesmo, Leo Fender acudiu a profesionais de m\u00fasica country, tales como Bill Carson e Rex Gallion, para validar as opci\u00f3ns elixidas en cada etapa da concepci\u00f3n e asegurarse de que o modelo correspond\u00eda \u00e1s s\u00faas necesidades.\nUnha vez lanzada, a guitarra foi concibida para a produci\u00f3n en serie. De feito, a invenci\u00f3n e logo a fabricaci\u00f3n da guitarra el\u00e9ctrica, todos os dese\u00f1adores e modelos confundidos, pasou moi rapidamente do estadio experimental ao estadio de produci\u00f3n en masa. Participou amplamente na evoluci\u00f3n da m\u00fasica popular occidental dende os anos 1950.\nDescrici\u00f3n.\nA Stratocaster \u00e9 unha guitarra de tipo \"solid-body\" (corpo s\u00f3lido), por oposici\u00f3n \u00e1 guitarra ac\u00fastica cuxo corpo baleiro forma unha caixa de resonancia, est\u00e1 formada dun corpo en ameneiro ou en freixo segundo os acabados, dun mastro apertado por catro parafusos ata maio 1971, por tres parafusos a continuaci\u00f3n, para volver a catro parafusos ao principio dos anos 1980. O mastro, ao principio en pradairo masivo, \u00e9 unha composici\u00f3n de pradairo e de palisandro para o diapas\u00f3n dende finais de 1959. Dotada de tres pastillas sinxelas (\"singre coil\"), a Stratocaster permit\u00eda na orixe obter tres sons. O selector (switch) de cinco posici\u00f3ns apareceu nos anos 1970, facendo a seleci\u00f3n das pastillas m\u00e1is estable. Hoxe, o novo modelo de Stratocaster, provisto dun \"switch\" especial chamado \u00abS-1\u00bb, ofrece unha paleta sonora extensa (esta opci\u00f3n non estivo m\u00e1is dispo\u00f1ible coa chegada dos novos modelos American Standard en xaneiro de 2008, s\u00f3 as guitarras da gama American Deluxe est\u00e1n equipadas con este conmutador). Certas guitarras (inclu\u00eddas as Stratocaster Elite e Powerhouse, as\u00ed como os modelos \"signature\" Eric Clapton, Richie Sambora, Buddy Guy, Gerry McGee e Nono -Norbert Krief) te\u00f1en un circu\u00edto activo con atenuaci\u00f3n dos graves e dos agudos (TBX/treble-bass expander) e igualaci\u00f3n variable das frecuencias medias (MDX/mid boost) con 12 ou 25\u00a0dB de potencia sonora (segundo os modelos).\nA Stratocaster \u00e9 tam\u00e9n a primeira guitarra provista dun brazo de vibrato eficaz. Os outros brazos de vibratos da \u00e9poca, e en particular os de Paul Bigsby, non manti\u00f1an a afinaci\u00f3n estable. Leo Fender inventou un bloque de panca unida \u00e1 ponte que permit\u00eda, mediante un sistema de resortes, resgresar \u00e1 posici\u00f3n orixinal das cordas sen que estas se desafinasen. Ata \u00e1 chegada do sistema de bloqueo Floyd Rose nos anos 1980, este modelo foi o m\u00e1is eficaz.\nDesmarcouse rapidamente, en termos de dese\u00f1o, dos outros modelos do mesmo tipo producidos naquela \u00e9poca, engalan\u00e1ndose con cores brillantes (as guitarras producidas ata aqu\u00ed non ti\u00f1an outras coras m\u00e1is que o da propia madeira ou o \"sunburst\", un degradado da cor marr\u00f3n) e adoptou un dese\u00f1o revolucionario e ergon\u00f3mico nomeado \"french curves\" (curvas francesas).\nA Stratocaster dist\u00ednguese sobre todo polos seus aspectos pr\u00e1cticos: pesa pouco en comparaci\u00f3n cos outros modelos (en particular a Gibson Les Paul, principal competidora da Strat), e os seus lados cortados permiten un mellor acceso aos \u00faltimos trastes do mastro (os m\u00e1is agudos). \u00c9 sen d\u00fabida o modelo de guitarra el\u00e9ctrica m\u00e1is polivalente e tam\u00e9n o m\u00e1is imitado."}
{"id": "176189", "revid": "5749", "url": "https://gl.wikipedia.org/wiki?curid=176189", "title": "Juanjo Linares", "text": ""}
{"id": "176201", "revid": "1093", "url": "https://gl.wikipedia.org/wiki?curid=176201", "title": "Lista dos presidentes de G\u00fciana", "text": ""}
{"id": "176204", "revid": "1093", "url": "https://gl.wikipedia.org/wiki?curid=176204", "title": "Porfirio Lobo Sosa", "text": ""}
{"id": "176206", "revid": "1093", "url": "https://gl.wikipedia.org/wiki?curid=176206", "title": "Manuel Zelaya Rosales", "text": ""}
{"id": "176212", "revid": "5749", "url": "https://gl.wikipedia.org/wiki?curid=176212", "title": "Calendario Iraniano", "text": ""}
{"id": "176223", "revid": "88215", "url": "https://gl.wikipedia.org/wiki?curid=176223", "title": "Nick Zinner", "text": "Nicholas Joseph Zinner, nado o 8 de decembro de 1974 en Sharon, Massachusetts, \u00e9 o guitarrista da banda neoiorquina de indie rock Yeah Yeah Yeahs. \u00c9 co\u00f1ecido polo seu inconfundible pelo revolto, e o seu aspecto delgado e p\u00e1lido. Zinner tam\u00e9n \u00e9 afeccionado \u00e1 fotograf\u00eda.\nEn maio do ano 2012 a revista \"Spin\" situouno no n\u00famero 89 da s\u00faa lista dos 100 mellores guitarristas de todos os tempos.\nTraxectoria.\nAntes de formar \"Yeah Yeahs Yeahs\" con Karen O e Brian Chase no ano 2001, Zinner asistiu ao Bard College onde tocou no \"Boba Fett Experience\", que posteriormente cambiar\u00eda o seu nome a \"Challenge of the Future\" por temor a unha demanda de George Lucas. A banda mudouse a Williamsburg, Brooklyn, a finais dos 90 e separouse en 2001.\nDende o 2001, Zinner colaborou con moitos artistas como TV on the Radio, Har Mar Superstar, Ronnie Spector, The Horrors e Scarlett Johansson. Gravou os teclados e a guitarra en varios temas do \u00e1lbum de Bright Eyes \"Digital Ash in a Digital Urn\" e estivo de xira coa banda.\nNo ano 2005 Zinner formou unha banda chamada Head Wound City xunto con membros de The Locust e The Blood Brothers.\nZinner produciu a remestura do tema \"Compliments\" do \u00e1lbum \"Silent Alarm Remixed\", da banda inglesa Bloc Party, editado no 2005, e tam\u00e9n remesturou a canci\u00f3n \"INRI\" de The Plot to Blow Up the Eiffel Tower e \"People are Germs\" de Single Frame, ademais de aparecer no seu v\u00eddeo musical."}
{"id": "176224", "revid": "23204", "url": "https://gl.wikipedia.org/wiki?curid=176224", "title": "Jack Lawrence", "text": "Jack Lawrence, nado en Covington (Kentucky) o 18 de decembro de 1976, \u00e9 un m\u00fasico estadounidense.\nTraxectoria.\nLawrence toca o baixo en The Raconteurs, The Greenhornes e The Dead Weather, ademais da autoharpa e o banjo en Blanche. Tam\u00e9n foi convidado para gravar o tema para a pel\u00edcula de James Bond de 2008 \"Quantum of Solace\", titulada \"Another Way To Die\", onde tocou o baixo e a guitarra bar\u00edtona. O 22 de maio do 2009, Lawrence casou coa fot\u00f3grafa Jo McCaughey na casa de Jack White en Nashville nunha dobre cerimonia, onde tam\u00e9n casou Meg White. Recentemente Lawrence contribu\u00edu na banda sonora da pel\u00edcula de Spike Jonze \"Onde viven os monstros\". Non aparece acreditado pero tam\u00e9n \u00e9 un dos membros da banda de Karen O, Karen O and the Kids, coa que gravou o seu \u00e1lbum."}
{"id": "176229", "revid": "1093", "url": "https://gl.wikipedia.org/wiki?curid=176229", "title": "Vaira Vike-Freiberga", "text": ""}
{"id": "176256", "revid": "1093", "url": "https://gl.wikipedia.org/wiki?curid=176256", "title": "Teodosio Martino Martino", "text": ""}
{"id": "176258", "revid": "56817", "url": "https://gl.wikipedia.org/wiki?curid=176258", "title": "Escalivada", "text": "A escalivada \u00e9 un prato t\u00edpico da Catalu\u00f1a que cont\u00e9n verduras asadas: berenxena, pemento, cebola e tomate. O nome prov\u00e9n do verbo catal\u00e1n \"escalivar\" que v\u00e9n dicir \u2018asar ao rescaldo\u2019 e ten a s\u00faa orixe nas comunidades rurais. \u00c9 un prato baixo en calor\u00edas e de alto contido en fibra.\nCaracter\u00edsticas.\nAs verduras ponse na grella ou no forno at\u00e9 ficaren asadas. D\u00e9ixanse arrefriar, e deseguido esf\u00f3lanse e t\u00edranselles as sementes. Para servir c\u00f3rtanse en xuliana e ader\u00e9zanse con aceite de oliva e sal. Adoitase engadir allo aos anaqui\u00f1os. \u00c9 un prato que se come a temperatura ambiente polo que o seu consumo adoita ser m\u00e1is habitual nos meses do ver\u00e1n.\nA escalivada p\u00f3dese comer soa ou canda un prato principal (carne, peixe etc\u00e9tera). Unha maneira t\u00edpica de consumo \u00e9 presentala nunha torrada de pan cuns filetes de anchoa. Outra das m\u00faltiplas presentaci\u00f3ns \u00e9 en forma de mousse ou de pastel."}
{"id": "176259", "revid": "5863", "url": "https://gl.wikipedia.org/wiki?curid=176259", "title": "Evento de Cando", "text": "Co\u00f1\u00e9cese como evento de Cando ou suceso de Cando unha explosi\u00f3n ocorrida na aldea de Cando de Arriba, parroquia de Cando (no concello de Outes) a ma\u00f1\u00e1 do 18 de xaneiro de 1994.\nCaracter\u00edsticas.\nO 18 de xaneiro rex\u00edstrase un estoupido nunha zona deshabitada do concello de Outes, sen causa aparente. Dous d\u00edas despois, os profesores da Universidade de Santiago de Compostela Jos\u00e9 \u00c1ngel Docobo e Vakhtang Tamazian Arzakanian comezaron unha investigaci\u00f3n sobre o acontecido que tivo como consecuencia a localizaci\u00f3n, en abril de 1994, dun cr\u00e1ter de 25 metros de di\u00e1metro por 1,5 de profundidade. Como consecuencia do estoupido, producido a 75 m da casa m\u00e1is pr\u00f3xima, diversos pi\u00f1eiros apareceran desprazados a 60 metros de distancia.\nCausas.\nXeralmente ac\u00e9ptase coma explicaci\u00f3n oficial a de tipo xeol\u00f3xico formulada por Zden\u011bk Ceplecha do Observatorio de Ondejov (Rep\u00fablica Checa), colaborador na investigaci\u00f3n orixinal. Segundo Ceplecha, o incidente puido ocorrer por unha burbulla de gas subterr\u00e1neo que agromou ata a superficie nunha erupci\u00f3n repentina, debida probabelmente a un corremento de terras. A r\u00e1pida acci\u00f3n convectiva ocasionar\u00eda unha separaci\u00f3n da carga el\u00e9ctrica abondo coma para provocar unha fa\u00edsca e incendiar o gas.\nA\u00ednda que os autores non descartan que o suceso se orixinase no estoupido dun corpo celeste, como se sospeita que aconteceu en Tunguska e outros lugares, esta \u00e9 unha hip\u00f3tese secundaria. Ademais, a confusi\u00f3n xerada polo suceso estimulou a circulaci\u00f3n de teor\u00edas conspiracionistas de tipo militar e ufol\u00f3xico, pois estes cren que Cando \u00e9 un foco habitual de avistamentos de ovnis."}
{"id": "176261", "revid": "29398", "url": "https://gl.wikipedia.org/wiki?curid=176261", "title": "Manolo Tom\u00e9", "text": "Manuel Tom\u00e9 Portela, nado o 3 de marzo de 1950 en Moa\u00f1a, \u00e9 un exfutbolista\u00a0e actual adestrador de f\u00fatbol galego. Xogaba de centrocampista. Actualmente est\u00e1 sen equipo.\nTraxectoria.\nComo adestrador.\nEn marzo de 2011 anunciouse a s\u00faa contrataci\u00f3n polo Pontevedra CF como substituto de Fernando Castro Santos at\u00e9 o final da campa\u00f1a, sen poder evitar o descenso a Terceira Divisi\u00f3n. En xu\u00f1o foi substitu\u00eddo por Milo Abelleira."}
{"id": "176263", "revid": "1093", "url": "https://gl.wikipedia.org/wiki?curid=176263", "title": "Manuel Tom\u00e9 Portela", "text": ""}
{"id": "176264", "revid": "56817", "url": "https://gl.wikipedia.org/wiki?curid=176264", "title": "C\u00e1ndido G\u00f3mez V\u00e1zquez", "text": "C\u00e1ndido G\u00f3mez V\u00e1zquez, nado en Punx\u00edn en 1957, \u00e9 un adestrador de f\u00fatbol galego. Actualmente adestra ao CD Ourense.\nTraxectoria.\nFoi presentado o 10 de marzo de 2011 como adestrador do CD Ourense tras a dimisi\u00f3n de Fonsi Valverde at\u00e9 o fin da tempada."}
{"id": "176269", "revid": "1093", "url": "https://gl.wikipedia.org/wiki?curid=176269", "title": "Manuel Lamazares Pardo", "text": ""}
{"id": "176277", "revid": "98629", "url": "https://gl.wikipedia.org/wiki?curid=176277", "title": "Enterr\u00e1deme o coraz\u00f3n en Wounded Knee", "text": "Enterr\u00e1deme o coraz\u00f3n en Wounded Knee (en ) \u00e9 un filme para televisi\u00f3n dirixido por Yves Simoneau que se estreou en 2007. Tr\u00e1tase dunha adaptaci\u00f3n da novela hom\u00f3nima de Dee Brown, que \u00e1 s\u00faa vez est\u00e1 baseada nos feitos reais que orixinaron o Masacre de Wounded Knee.\nEstreouse en galego na TVG o 17 de xaneiro de 2012.\nSinopse.\nA historia comeza coa vitoria dos s\u00edux sobre o Xeneral Custer en Little Big Horn e desenv\u00f3lvese dende a perspectiva de tres personaxes: Charles Eastman (Adam Beach), un xove m\u00e9dico educado polos brancos que \u00e9 o exemplo vivente da integraci\u00f3n; Touro Sentado (August Schellenberg), o xefe lakota que non se deixa someter pola autoridade dos polic\u00edas do goberno de Estados Unidos que intentan quitarlles a s\u00faa propia identidade, a s\u00faa dignidade e as s\u00faas terras sagradas; e o senador Henry Dawes (Aidan Quinn), quen \u00e9 un dos creadores da pol\u00edtica relativa \u00f3s indios. Namentres Eastman e a profesora Elaine Goodale (Anna Paquin) traballan para mellorar a vida dos indios da reserva, o senador Dawes tenta convencer \u00f3 presidente Grant (Fred Thompson) para que lles dea un trato m\u00e1is humano, fronte \u00e1 proposta b\u00e9lica do Xeneral William Tecumseh Sherman (Colm Feore). A esperanza reside para os indios na persoa do profeta Wovoka (Wes Studi) e a Danza dos esp\u00edritos, un movemento que promete a fin dos seus sufrimentos a causa do home branco. Esta esperanza \u00e9 esmagada tralo asasinato de Touro Sentado e o masacre de centos de homes, mulleres e nenos indios polo s\u00e9timo de cabaler\u00eda en Wounded Knee o 29 de decembro de 1890."}
{"id": "176278", "revid": "1093", "url": "https://gl.wikipedia.org/wiki?curid=176278", "title": "Felipe de Jes\u00fas Calder\u00f3n Hinojosa", "text": ""}
{"id": "176280", "revid": "98629", "url": "https://gl.wikipedia.org/wiki?curid=176280", "title": "Antonio Dacosta", "text": "Antonio Dacosta Iglesias, nado o 21 de outubro de 1958 en Ourense, \u00e9 un exfutbolista e actual adestrador de f\u00fatbol galego. Xogaba de defensa e actualmente adestra o CD Ourense B."}
{"id": "176281", "revid": "56817", "url": "https://gl.wikipedia.org/wiki?curid=176281", "title": "Bury My Heart at Wounded Knee", "text": "Bury My Heart at Wounded Knee pode referirse a:"}
{"id": "176283", "revid": "1093", "url": "https://gl.wikipedia.org/wiki?curid=176283", "title": "Fernando Maximiliano de Habsburgo", "text": ""}
{"id": "176285", "revid": "1888", "url": "https://gl.wikipedia.org/wiki?curid=176285", "title": "Segismundo Moret Prendergast", "text": ""}
{"id": "176286", "revid": "55340", "url": "https://gl.wikipedia.org/wiki?curid=176286", "title": "Foro (contrato)", "text": "O foro \u00e9 un tipo de contrato, especialmente agrario, de longa duraci\u00f3n ou, eventualmente, perpetuo, polo que unha persoa ou instituci\u00f3n \u2014fidalgu\u00eda e Igrexa\u2014 lle cede a outra o uso ou proveito dunha cousa ou ben (xeralmente unha terra), a cambio do cumprimento de diversas condici\u00f3ns previamente estipuladas.\nCaracter\u00edsticas.\nTr\u00e1tase dunha f\u00f3rmula de cesi\u00f3n de bens, normalmente de natureza agraria, que presenta grandes analox\u00edas co censo enfit\u00e9utico, pola que un titular da riqueza (o concedente ou forista) lle ced\u00eda a outro (o concesionario ou foreiro) uns bens determinados, a cambio do pago dun canon ou renda, ademais doutras obrigas, que mudaron co paso do tempo. A s\u00faa figura xur\u00eddica supo\u00f1\u00eda a existencia dunha pluralidade de dominios, na que o forista reti\u00f1a para si o dominio directo, mentres que o foreiro recib\u00eda o dominio \u00fatil da riqueza aforada. A duraci\u00f3n destes contratos agrarios, dende o principio moi longa, fixouse por vidas de 3 voces (vidas de foreiros) ou de 3 reis e 29 anos m\u00e1is. Pero, a diferenza da enfiteuse, o foro non era unha cesi\u00f3n perpetua e, polo tanto, non se pod\u00eda redimir. Os bens aforados deb\u00edan retornar, co seu correspondente dominio, \u00f3 titular do directo que, en todo caso, deb\u00eda pagar as melloras ou perfeitos que o dominio \u00fatil ou foreiro fixera.\nO territorio galego foi un dos espazos peninsulares nos que arraigou de forma m\u00e1is clara esta pr\u00e1ctica, a\u00ednda que, con este nome ou con outros semellantes (prazos, establecementos), se atopan cesi\u00f3ns agrarias an\u00e1logas en moitas rexi\u00f3ns do norte de Espa\u00f1a e de Portugal, as\u00ed como en Europa. Segundo os c\u00e1lculos de autores do s\u00e9culo XIX, a s\u00faa implantaci\u00f3n en Galicia chegar\u00eda a afectarlles \u00e1s catro quintas partes da \u00e1rea cultivada. S\u00f3 na antiga provincia de Mondo\u00f1edo, amais dalgunhas comarcas illadas do interior, ti\u00f1an relevancia outras formas, como os arrendos ou as parcer\u00edas.\nO foro naceu nos tempos medievais, pero mant\u00edvose en vigor ata o s\u00e9culo XX, cando un decreto lei de 1926 regulou de modo definitivo a s\u00faa extinci\u00f3n mediante o procedemento da s\u00faa redenci\u00f3n por parte do foreiro, a cambio do pago dunha indemnizaci\u00f3n ao forista. A desaparici\u00f3n deste sistema foi un proceso relativamente r\u00e1pido e fixouse logo na Compilaci\u00f3n del Derecho civil especial de Galicia de 1963 o seu cesamento absoluto en 1973. A vixencia legal do foro rematou daquela, despois de m\u00e1is de oito centurias de existencia. Pero a s\u00faa historia non resultou uniforme, sen\u00f3n que viviu xeiras ben diferentes que se poden agrupar en varias fases. Con todo, as cuesti\u00f3ns esenciais red\u00facense a d\u00faas: a condici\u00f3n temporal ou perpetua e as obrigas que deb\u00edan cumprir os foreiros ou levadores da terra. \u00c1mbalas d\u00faas, especialmente a primeira, foron obxecto de conflitos en diversos momentos da historia do foro.\nPer\u00edodo de formaci\u00f3n.\nComo forma de cesi\u00f3n agraria, os primeiros foros apareceron a finais do s\u00e9culo XII, sobre todo na documentaci\u00f3n de mosteiros cistercienses. Logo, durante o s\u00e9culo XIII, a adopci\u00f3n desta pr\u00e1ctica xeneralizouse no seo dos se\u00f1or\u00edos eclesi\u00e1sticos e tam\u00e9n nos laicos, fix\u00e1ndose ent\u00f3n algunhas das caracter\u00edsticas b\u00e1sicas que mantivo ata o final: a cesi\u00f3n a longo prazo, cando non perpetua, condici\u00f3n frecuente no s\u00e9culo XIII, e o pago dun canon ou renda, que deb\u00eda ir acompa\u00f1ado do reco\u00f1ecemento de vasalaxe por parte do foreiro. Durante os s\u00e9culos XIV e XV, nos que se produciron as crises demogr\u00e1ficas e o abandono dos campos, os foros perpetuos deixaron de ser hexem\u00f3nicos, impo\u00f1\u00e9ndose a tendencia \u00e1 limitaci\u00f3n temporal (daquela, en forma de voces sucesivas na titularidade das labranzas, e non de reis). Malia estas mudanzas, non foi substitu\u00eddo por outras formas de cesi\u00f3n da terra.\nO foro xurdiu como expresi\u00f3n dunha madurez da sociedade rural medieval, na que tanto os grandes dominios mon\u00e1sticos coma as aldeas gozaban de clara estabilidade. Comportou o abandono progresivo da explotaci\u00f3n directa por parte dos se\u00f1ores da terra, entre eles aqueles que moitos documentos titulan de frades lavradores. Supuxo tam\u00e9n a existencia de mecanismos de coerci\u00f3n capaces de garantir os requisitos establecidos nos documentos forais. Era com\u00fan o vencello da condici\u00f3n de foreiro coa de vasalo, de modo que en moitos foros medievais se estipulaba o deber de \"fazer foro et vasal\u00eda\". Regulaba, pois, non s\u00f3 as relaci\u00f3ns coa terra, sen\u00f3n tam\u00e9n as sociais establecidas entre os se\u00f1ores e os vasalos. Moitas das obrigas propias do r\u00e9xime se\u00f1orial, dende os traballos agrarios (vendimas, seituras, mallas...) ata as hospedaxes do se\u00f1or e o pago da loitosa, deb\u00edan cumprilas os foreiros na s\u00faa condici\u00f3n dupla de vasalos \"boos et obedentes\". En realidade, reun\u00eda en si mesmo as caracter\u00edsticas propias dun contrato de natureza romana (temporalidade, renda, reversi\u00f3n da leira \u00f3 dominio directo...) e xerm\u00e1nica ou manifestamente feudal (vasalaxe, servizos persoais, loitosa etc.).\nContrato territorial.\nA natureza do foro medieval experimentou unha dobre muda nos primeiros s\u00e9culos da \u00e9poca moderna. Por unha banda, consolidouse como forma de cesi\u00f3n da terra, nun tempo no que na coroa de Castela se fora impo\u00f1endo \u00f3 abandono das cesi\u00f3ns a longo prazo, os chamados fetosines. No canto de devalar, o foro volveuse m\u00e1is vizoso. Pola outra, cambiaron as condici\u00f3ns do contrato, sobre todo no referente \u00e1s obrigas de car\u00e1cter vasal\u00e1tico que arrastraba dende os tempos medievais. As d\u00faas mudanzas poden ser explicadas en virtude das transformaci\u00f3ns sociais que tiveron lugar nos s\u00e9culos XVI e XVII. O resultado xeral do proceso foi que o foro se converteu nun contrato agrario de base territorial e perdeu progresivamente a s\u00faa condici\u00f3n se\u00f1orial ou xurisdicional.\nDende o s\u00e9culo XVI produciuse en Galicia unha reordenaci\u00f3n dos seus grupos sociais, o que lle afectou de forma directa \u00f3 foro, en canto figura xur\u00eddica que regulaba as relaci\u00f3ns sociais agrarias. \nEn primeiro lugar, despois da crise dos anos finais do medievo, a Igrexa reafirmou a s\u00faa fortaleza coa reforma dos mosteiros e coa recuperaci\u00f3n dos patrimonios que os cabaleiros encomendeiros lle usurparan. As instituci\u00f3ns eclesiais, regulares ou seculares, convert\u00e9ronse nas principais titulares dos dominios territoriais, ademais de verse favorecidas pola percepci\u00f3n dos d\u00e9cimos, un dos seus ingresos anuais m\u00e1is ping\u00fces. Isto explica que, na \u00e9poca do catastro de Ensenada (1753), a distribuci\u00f3n das rendas agrarias censadas en Galicia lle fora notoriamente favorable \u00e1 Igrexa, que concentraba preto de dous terzos. A Igrexa, que abandonara a explotaci\u00f3n directa xa en tempos medievais, beneficiou agora a difusi\u00f3n do foro como forma de cesi\u00f3n da terra.\nEn segundo lugar, reforzouse a alianza entre a Igrexa e a fidalgu\u00eda emerxente e a pequena nobreza provincial. Dende finais do s\u00e9culo XV inzaron os documentos nos que os mosteiros e as mitras lles concederon cartas forais extensas a escudeiros, escrib\u00e1ns e persoas poderosas. En moitos casos, estas cesi\u00f3ns xa reco\u00f1ec\u00edan que os recipiendarios poder\u00edan aforarlles a labradores as granxas e os lugares a eles aforados. Sen dicilo de forma expresa, estaba a nacer a subordinaci\u00f3n de dominios ou o que logo se chamar\u00e1 subforo. A raz\u00f3n pola que a Igrexa tivo que adoptar esta estratexia debeuse, en moitos casos, a que s\u00f3 deste xeito pod\u00eda restaurar os seus dominios territoriais e asegurar a s\u00faa labranza. A consolidaci\u00f3n do foro escondeu, pois, unha alianza complexa entre os distintos grupos sociais.\nEn terceiro lugar, c\u00f3mpre ter en conta a posici\u00f3n activa dos propios campesi\u00f1os na transformaci\u00f3n da natureza dos contratos forais. Os patrimonios aforados a fidalgos e labradores abastados foron, \u00e1 s\u00faa vez, cedidos en foro e non en forma de arrendo nin de parcer\u00eda. Os labregos traballadores da terra consolidaron, a\u00ednda que dunha maneira m\u00e1is demorada, os seus dereitos sobre ela, grazas \u00e1 estabilidade que lles achegou a cesi\u00f3n a longo prazo dos foros ou subforos. Os fidalgos intermediarios non foron quen de tronzar o elo fundamental da instituci\u00f3n foral, que era a s\u00faa estabilidade e longa duraci\u00f3n. Como reco\u00f1ec\u00eda en 1537 o arcebispo de Compostela Pedro G\u00f3mez Sarmiento, \"se ve por experiencia ser mas \u00fatil y provechoso dar a fuero o arrendamiento por vidas tales casares y heredamientos\", porque deste modo os labradores traballaban mellor os eidos e non os abandonaban.\nEste resultado non foi, con todo, obra de pouco tempo. Durante o s\u00e9culo XVI e boa parte do XVII abundaron os preitos e os apeos de patrimonios nos que os labregos litigaron de forma sistem\u00e1tica pola permanencia sobre a terra. A tendencia predominante era que os levadores de foro aceptaban reco\u00f1ecer o dominio eminente de mosteiros, igrexas e se\u00f1ores laicos, a cambio de concederlles foros novos, con rendas sabidas e xeralmente fixas. En troques, todas as vellas obrigas consistentes no pago de servizos (prestaci\u00f3ns en traballo, loitosas e demais) reduc\u00edronse a cantidades invariables en met\u00e1lico. Mesmo se deu o caso de que moitos campesi\u00f1os perderon a propiedade plena dalg\u00fans dos seus bens, a cambio de ser foreiros. \nGrazas a esta complicada relaci\u00f3n existente entre os diversos grupos sociais con intereses agrarios e \u00e1 penetraci\u00f3n progresiva do dereito com\u00fan establecido pola xurisprudencia da Real Audiencia, o foro galego cami\u00f1ou directamente cara \u00e1 s\u00faa contractualizaci\u00f3n. De estar baseado nunha dependencia persoal foi pasando cara a un dereito real, con fundamento ou base territorial, cunha duraci\u00f3n certa (3 vidas de reis e 29 anos m\u00e1is) e unha renda sabida e fixa en especie, con alg\u00fan engadido en di\u00f1eiro. Esta foi a imaxe que foi adquirindo o r\u00e9xime foral na Galicia dos s\u00e9culos modernos. Pero ficaba en p\u00e9 o problema da s\u00faa temporalidade. Isto abriu un magno conflito a mediados do s\u00e9culo XVIII, que marcou a situaci\u00f3n do foro ata a s\u00faa fase final.\nTemporalidade perpetua.\nEn 1863, cando se levantou a pol\u00e9mica sobre unha posible lei de redenci\u00f3n dos foros, o xurista Ferm\u00edn de Muro cu\u00f1ou a idea de que o foro galego viv\u00eda nunha contradici\u00f3n evidente. Constitu\u00eda claramente un contrato agrario de car\u00e1cter temporal, con data certa de extinci\u00f3n por moi alongada no tempo que estivese estipulada. Pero tam\u00e9n era tradici\u00f3n xur\u00eddica asentada o feito de que non se pod\u00eda producir a reversi\u00f3n do dominio \u00fatil, isto \u00e9, que non era viable o desafiuzamento dos foreiros nin dominios \u00fatiles a favor dos dominios directos e perceptores das rendas forais. Esta situaci\u00f3n foi o resultado dun proceso hist\u00f3rico que comezou coa provisi\u00f3n de 1763 e que proseguiu en boa parte da lexislaci\u00f3n que as reformas liberais produciron en materia agraria, dende as grandes medidas da abolici\u00f3n dos se\u00f1or\u00edos e da desamortizaci\u00f3n, como nas disposici\u00f3ns concretas sobre os censos e os foros, ata a codificaci\u00f3n civil e o propio C\u00f3digo civil de 1889. Todas estas medidas tiveron que enfrontarse con esta temporalidade perpetua, que non se rompeu ata a lexislaci\u00f3n redencionista definitiva de 1926. Os pasos seguidos neste proceso foron varios.\nO primeiro e o m\u00e1is decisivo foi a soluci\u00f3n acordada en 1763 polo monarca Carlos III, con ocasi\u00f3n da chamada pol\u00e9mica dos desafiuzamentos, que se plasmou nunha famosa provisi\u00f3n. A mediados do s\u00e9culo XVIII, moitos mosteiros galegos e algunha casa nobiliaria como a de Altamira, co\u00f1ecidos na literatura coet\u00e1nea como dominios directos, trataron de que a Audiencia de Galicia admitise as demandas de desafiuzamento (despoxo) de foros. O obxectivo era fixar de modo di\u00e1fano a s\u00faa temporalidade e, polo tanto, abrir a posibilidade de que se puidesen transformar en arrendos ou en cesi\u00f3ns a curto prazo. A resposta dos foreiros principais, que se autotitularon representantes do Reino de Galicia, estivo na defensa da renovaci\u00f3n forzosa dos foros na cabeza dos que vi\u00f1an sendo os seus titulares ou dominios \u00fatiles. A pol\u00e9mica avivouse tanto que o historiador Manuel Murgu\u00eda non dubidou en cualificar o problema como o conflito por antonomasia de toda a historia do foro. Certamente, nos anos previos a 1763 abr\u00edronse numerosos preitos na Audiencia galega a petici\u00f3n dos dominios directos; nalg\u00fan caso, como o do cenobio de Sobrado, logrouse a anulaci\u00f3n dos foros e mailo desarrendamento dos labregos. Pero a soluci\u00f3n, dentro dunha ambig\u00fcidade inicial, non se demorou moito. A provisi\u00f3n de maio de 1763 estableceu o mandato de que a Audiencia de Galicia suspendera toda a tramitaci\u00f3n pendente de demandas de desafiuzamento por parte dos dominios directos ata que o Consello de Castela resolvera o expediente xeral de foros, aberto en tal ocasi\u00f3n. A posici\u00f3n dos foreiros sa\u00edu triunfante. \nAs raz\u00f3ns que explicaron a decisi\u00f3n de Carlos III foron diversas. As m\u00e1is importantes tiveron que ver coa propia determinaci\u00f3n da monarqu\u00eda de combater os privilexios da Igrexa e de favorecer a posici\u00f3n dos intermediarios. Tam\u00e9n resultou decisiva a defensa que a fidalgu\u00eda, alg\u00fans representantes da Igrexa (como o arcebispo compostel\u00e1n Bartolom\u00e9 de Raxoi) e, dende logo, alg\u00fans membros do Consello de Castela fixeron das teses favorables \u00e1 renovaci\u00f3n forzosa dos foros, que xa contaban con defensores ilustres como o xurista Francisco Salgado de Somoza, autor do \"Patrocinium pro patria\", publicado a principios do s\u00e9culo XVII. A modificaci\u00f3n do r\u00e9xime foral, para ser substitu\u00eddo polo que Sarmiento chamou puro arrendo, non foi posible, porque eran moito m\u00e1is poderosos os intereses que, dende os s\u00e9culos anteriores, se teceran entre os fidalgos e nobres intermediarios e os campesi\u00f1os. Mediar pola renovaci\u00f3n forzosa dos foros supo\u00f1\u00eda non s\u00f3 evitar os arrendos, sen\u00f3n asegurar os dereitos sobre a terra que a territorialidade do foro vi\u00f1a establecendo dende o s\u00e9culo XVI. Certamente, \u00f3 ser un contrato agrario sen ganga se\u00f1orial, o foro pod\u00eda ser trocado polo arrendo, pero isto implicaba descabezar boa parte da estrutura sociol\u00f3xica do Reino de Galicia.\nO foro mant\u00edvose na s\u00faa condici\u00f3n de cesi\u00f3n temporal, pero na pr\u00e1ctica f\u00edxose perpetuo. Nesta direcci\u00f3n seguiron avogando as disposici\u00f3ns legais emitidas despois de 1763, que pasaron de ser unha medida cautelosa a dispo\u00f1er, como aconteceu en 1785, que a Audiencia non admitise a tr\u00e1mite as demandas de desafiuzamento. Logo, na lexislaci\u00f3n sobre os censos de 1805 volveuse fixar a situaci\u00f3n dos foros como algo excepcional, ao impedir a s\u00faa redenci\u00f3n, xusto porque formalmente non se pod\u00edan considerar como perpetuos e, polo tanto, redimibles.\nDurante o proceso revolucionario aberto en 1808 produciuse un segundo paso na perpetuaci\u00f3n de facto do foro. No decreto abolicionista de 1811 non se mencionaban de forma expl\u00edcita as rendas forais, o que permit\u00eda entender que se consideraban como expresi\u00f3n de contratos establecidos entre particulares e, polo tanto, exentos de todo perigo abolicionista. A\u00ednda que houbo litixios ben ruidosos nesta \u00e9poca, nos que os veci\u00f1os de diversas comarcas alegaron que as rendas forais proced\u00edan do exercicio da xurisdici\u00f3n dos se\u00f1ores, as sentenzas xudiciais foron sistematicamente favorables \u00f3s perceptores de rendas. Logo, na lexislaci\u00f3n desamortizadora da \u00e9poca de Mendiz\u00e1bal, as rendas forais consider\u00e1ronse como bens nacionais susceptibles de venda en poxa p\u00fablica, limitando no posible a s\u00faa eliminaci\u00f3n mediante o procedemento da redenci\u00f3n. A reforma liberal reforzou a posici\u00f3n do foro, que mesmo se utilizou para converter as percepci\u00f3ns evidentemente xurisdicionais (pagos de cuartos e quintos) en pensi\u00f3ns asimiladas a rendas forais, como amosou o co\u00f1ecido preito da casa de Alba cos veci\u00f1os de I\u00f1\u00e1s, Dexo e Serantes (Oleiros), en 1857. Con todo, no curso da codificaci\u00f3n civil, a lexislaci\u00f3n liberal tratou de darlle unha soluci\u00f3n \u00e1 cuesti\u00f3n foral, resolvendo a vella contradici\u00f3n da s\u00faa temporalidade perpetua. Comezaba as\u00ed a fase final do foro, que se alongar\u00eda ata o s\u00e9culo XX.\nDemorada desaparici\u00f3n.\nA\u00ednda que o proxecto do C\u00f3digo civil de 1851 non chegou a aprobarse, a lexislaci\u00f3n sucesiva en materia de propiedade territorial (principalmente, a Lei hipotecaria de 1861) foi modificando a natureza do foro. Dende os anos 60 do s\u00e9culo XIX apareceu unha tendencia doutrinal e pol\u00edtica que pretend\u00eda darlles unha soluci\u00f3n definitiva \u00f3s daquela denominados foros de Galicia e Asturias. Isto abriu un debate en torno \u00f3 foro que tivo como primeira expresi\u00f3n o proxecto de lei de redenci\u00f3n dos foros elaborado polo deputado galego Justo Pelayo Cuesta en 1864. Tratouse dunha aposta a favor dunha soluci\u00f3n redentora que, non obstante, se topou cunha forte resistencia da sociedade galega, como amosaron os debates que tiveron lugar no Congreso Agr\u00edcola Gallego, desenvolvido en Santiago de Compostela no ver\u00e1n daquel ano. O resultado m\u00e1is rechamante das discusi\u00f3ns do congreso foi xustamente o de manter o statu quo na cuesti\u00f3n foral. Dado que non era posible unha soluci\u00f3n de car\u00e1cter reversionista (favorable \u00f3s dominios directos), evitouse a sa\u00edda do redencionismo.\nDurante a I Rep\u00fablica aprobouse, e p\u00faxose en pr\u00e1ctica, unha lei de redenci\u00f3n de foros, defendida polo republicano Juan Manuel Paz Novoa. Estivo en vigor apenas seis meses (de agosto de 1873 a febreiro de 1874), de modo que foron poucos os foreiros que puideron acceder \u00e1 redenci\u00f3n das s\u00faas rendas forais. Pero tivo o m\u00e9rito de abrir a primeira fenda no vello edificio do foro galego. A soluci\u00f3n \u00e1 s\u00faa indefinici\u00f3n legal (temporal e perpetua \u00e1 vez) era a s\u00faa eliminaci\u00f3n, mediante a indemnizaci\u00f3n \u00f3 perceptor de rendas por parte do pagador. O redencionismo, que tam\u00e9n se fora abrindo paso na pol\u00edtica desamortizadora dende a \u00e9poca de Madoz, era a posici\u00f3n claramente triunfante fronte a un posible reversionismo que carec\u00eda de lexitimidade.\nDende 1874 en adiante, ata 1926, suced\u00e9ronse varios proxectos de redenci\u00f3n foral, que non lograron traducirse en leis (entre os m\u00e1is co\u00f1ecidos, o de Montero R\u00edos, en 1886, e o de Eduardo Vincenti, en 1907). O definitivo C\u00f3digo civil de 1889 estableceu a necesidade de que, por unha lei especial, se regulara a redenci\u00f3n de foros. Public\u00e1ronse daquela textos xur\u00eddicos e hist\u00f3ricos importantes sobre a cuesti\u00f3n foral (Murgu\u00eda, Gil Villanueva, L\u00f3pez de Lago, P\u00e9rez Porto, Lez\u00f3n...), pero a decisi\u00f3n pol\u00edtica de resolvela non chegou ata un decreto lei de 1926, froito da pol\u00edtica agraria de Primo de Rivera, atenta \u00e1 promoci\u00f3n do mercado interior e \u00e1 posici\u00f3n dos produtores agrarios. O decreto de Primo de Rivera regulou definitivamente o termo dos contratos de foro mediante unha capitalizaci\u00f3n elevada das rendas, pero soportable pola inflaci\u00f3n que se producira despois da I Guerra Mundial.\nNos anos posteriores a este decreto, inclu\u00eddos os da II Rep\u00fablica que aliviaron algunhas partes do proceso de redenci\u00f3n, tivo lugar a derradeira fase de eliminaci\u00f3n do r\u00e9xime foral, que legalmente culminou durante o franquismo. Despois de s\u00e9culos de conflitos en torno ao sistema foral, a liquidaci\u00f3n deste vello contrato agrario efectuouse sen moitas dificultades. Este final non ser\u00eda comprensible sen ter en conta as d\u00e9cadas previas, nas que a cuesti\u00f3n foral se situou no epicentro da vida social e pol\u00edtica da Galicia tanto rural coma urbana. \nDende finais do s\u00e9culo XIX, diversos feitos concorreron no debilitamento do foro. Os efectos da crise agraria de fins do s\u00e9culo XIX foron demoledores para os rendeiros, que se viron desprotexidos ante o avance dos produtores directos. A mobilizaci\u00f3n dos campesi\u00f1os galegos, organizados en sociedades e sindicatos agrarios, colocou a redenci\u00f3n dos foros na dianteira das s\u00faas reivindicaci\u00f3ns, logrando en moitos casos acordos particulares entre as comunidades de foreiros e rendeiros.\nE por se todo isto fora pouco, a masiva emigraci\u00f3n americana achegou os recursos monetarios necesarios para sufragar os gastos da redenci\u00f3n foral, as\u00ed como unha modernizaci\u00f3n notable das labranzas campesi\u00f1as.\nA suma de todas estas tendencias favoreceu unha onda hist\u00f3rica de propietarizaci\u00f3n campesi\u00f1a, que tivo na eliminaci\u00f3n do foro unha das s\u00faas expresi\u00f3ns m\u00e1is aca\u00eddas. Finalmente os labregos lograron facerse donos de seu grazas a redenci\u00f3n."}
{"id": "176288", "revid": "23204", "url": "https://gl.wikipedia.org/wiki?curid=176288", "title": "August Schellenberg", "text": "August Werner Schellenberg, nado o 25 de xullo de 1936 en Montreal e finado o 15 de agosto de 2013 en Dallas, era un actor mohawk.\nTraxectoria.\nComezou os seus estudos de interpretaci\u00f3n no \"National Theatre School\" do Canad\u00e1. O seu primeiro filme foi \"Rip-Off\" en 1971. En 1981, fixo a dobraxe das voces para o filme de animaci\u00f3n \"Heavy Metal\". Durante a d\u00e9cada dos noventa tivo os seus papeis m\u00e1is importantes nos filmes \"Black Robe\" (Chomina), \"Liberade a Willy\" e as s\u00faas secuela (Randolph Johnson), \"Iron Will\" (Ned Dodd), e o filme de televisi\u00f3n \"Crazy Horse\" (interpretando a Touro Sentado). Acadou verdadeira popularidade co papel do Xefe Powhatan no filme do 2005 \"The New World\", xunto a estrelas como Colin Farrell, Q'orianka Kilcher, e Christian Bale."}
{"id": "176296", "revid": "22795", "url": "https://gl.wikipedia.org/wiki?curid=176296", "title": "Revistas cient\u00edficas", "text": ""}
{"id": "176299", "revid": "88215", "url": "https://gl.wikipedia.org/wiki?curid=176299", "title": "Circu\u00edto Jos\u00e9 Ram\u00f3n Losada", "text": " \nO Circu\u00edto Jos\u00e9 Ram\u00f3n Losada \u00e9 un recinto adicado \u00e1s carreiras de coches, homologado pola Real Federaci\u00f3n Espa\u00f1ola de Automovilismo, que est\u00e1 situada na parroquia de Mor\u00e1s (Arteixo). Util\u00edzase habitualmente para carreiras de autocross.\nCaracter\u00edsticas.\nO circu\u00edto ten unha lonxitude de 1150 metros, cunha anchura media de 14 metros. A grella de sa\u00edda ten espazo para colocar 15 coches. Nos boxes collen 100 coches cos seus mec\u00e1nicos. O circu\u00edto ten 9 torres de control para o seguimento das carreiras, oficina de prensa e de cronometraxe.\nEst\u00e1 prevista a construci\u00f3n dunha nova bancada permanente na curva final do circu\u00edto. Debaixo dela vanse instalar as futuras cl\u00ednica do circu\u00edto e sala de prensa.\nNo circu\u00edto de Arteixo cel\u00e9branse cada ano polo menos d\u00faas probas pertencentes \u00f3 Campionato de Galicia de Autocross. O 22 de maio de 2010 celebrouse a 63\u00aa edici\u00f3n deste autocross, o que converte a esta proba na m\u00e1is antiga de Galicia.\nLeva o nome de Jos\u00e9 Ram\u00f3n Losada, presidente durante m\u00e1is de d\u00faas d\u00e9cadas da Pe\u00f1a Autocross Arteixo."}
{"id": "176303", "revid": "55821", "url": "https://gl.wikipedia.org/wiki?curid=176303", "title": "Star\u00e9 M\u011bsto", "text": "Star\u00e9 M\u011bsto (do checo: \"Cidade Vella\") \u00e9 o asentamento orixinal da cidade de Praga, Rep\u00fablica Checa. Foi separada do exterior por un foxo semicircular e unha muralla, conectada ao r\u00edo Moldava nos seus extremos. O foxo est\u00e1 hoxe cuberto polas r\u00faas (de norte a suroeste) Revolu\u010dni, na P\u0159\u00edkop\u011b, e N\u00e1rodni, que seguen a ser o l\u00edmite oficial da distrito de \"Star\u00e9 M\u011bsto\".\nPouco despois da expansi\u00f3n da cidade, levada a cabo durante o s\u00e9culo XIV por Carlos IV, coa fundaci\u00f3n da Nov\u00e9 M\u011bsto (do checo: \"Cidade Nova\"), o foxo e a muralla foron desmantelados. Alg\u00fans lugares destacados de Star\u00e9 M\u011bsto son a Sinagoga Vella-Nova, a Praza de Star\u00e9 M\u011bsto e o Reloxo Astron\u00f3mico. Cruzando o r\u00edo Moldava est\u00e1 o hist\u00f3rico distrito de Mal\u00e1 Strana. Est\u00e1s d\u00faas partes da cidade est\u00e1n conectadas pola Ponte de Carlos. O barrio de Josefov est\u00e1 localizado no recuncho noroeste da Cidade Vella.\nHistoria.\nDende os seus primeiros anos, ao redo do s\u00e9culo IX, Star\u00e9 M\u011bsto medrou a partir dos asentamentos que apareceron na ampla praza de mercado situada \u00e1 beira do Moldava. Segundo alg\u00fans rexistros do ano 1100 celebr\u00e1base na nomeada praza un mercado cada s\u00e1bado, ademais dalgunhas grandes concentraci\u00f3ns militares espor\u00e1dicas. Grazas ao comercio, os comerciantes da zona fix\u00e9ronse ricos e o rei Wenceslau I concedeulles o privilexio de municipio, conform\u00e1ndose as\u00ed a cidade de M\u011bsto Pra\u017esk\u00e9 (\"cidade de Praga\"). De acordo cos antigos rexistros, a muralla que rodeaba cidade ti\u00f1a ao redor de trece portas e estaba circundada por un foxo de gran tama\u00f1o, o que proporcionando unha forte defensa. No s\u00e9culo XIV a cidade foi ampliada coa fundaci\u00f3n da Nov\u00e9 M\u011bsto (\"Cidade Nova\") polo emperador Carlos IV. O foxo e o muro foron desmantelados ao pouco tempo."}
{"id": "176305", "revid": "27155", "url": "https://gl.wikipedia.org/wiki?curid=176305", "title": "Trutta trutta", "text": ""}
{"id": "176306", "revid": "5863", "url": "https://gl.wikipedia.org/wiki?curid=176306", "title": "Rato de almiscre", "text": ""}
{"id": "176307", "revid": "5863", "url": "https://gl.wikipedia.org/wiki?curid=176307", "title": "Alavanco real", "text": ""}
{"id": "176308", "revid": "12452", "url": "https://gl.wikipedia.org/wiki?curid=176308", "title": "Salam\u00e1ntiga", "text": ""}
{"id": "176310", "revid": "1131", "url": "https://gl.wikipedia.org/wiki?curid=176310", "title": "Doentes", "text": ""}
{"id": "176311", "revid": "98629", "url": "https://gl.wikipedia.org/wiki?curid=176311", "title": "Sellbytel Group", "text": "O Sellbytel Group \u00e9 un grupo de empresas creado en 1998 polo alem\u00e1n Michael Raum. \u00c9 unha empresa global de servizos para vendas en distintos sectores, dende o inform\u00e1tico \u00e1 moda. Ten m\u00e1is de 4.500 empregados en m\u00e1is de 25 lugares de traballo.\nEn Alema\u00f1a, onde est\u00e1 a s\u00faa sede central, a empresa ten oficinas en Nuremberg, F\u00fcrth, Erfurt, B\u00f6blingen, D\u00fcsseldorf, M\u00fanic e Berl\u00edn. F\u00f3ra de Alema\u00f1a ten oficinas en Li\u00f3n, Grenoble, Ayr, Barcelona, Lisboa, Madrid, Praga, Varsovia, Tunes, Moscova, Bratislava, Xohanesburgo, Bangalore, Londres, Valencia e Singapur."}
{"id": "176314", "revid": "5132", "url": "https://gl.wikipedia.org/wiki?curid=176314", "title": "Star\u00e9 Mesto", "text": ""}
{"id": "176315", "revid": "895", "url": "https://gl.wikipedia.org/wiki?curid=176315", "title": "Jos\u00e9 Mar\u00eda Mart\u00edn Rodr\u00edguez", "text": ""}
{"id": "176316", "revid": "98629", "url": "https://gl.wikipedia.org/wiki?curid=176316", "title": "Pi\u00f1eiro, Arcos, Cuntis", "text": "Pi\u00f1eiro \u00e9 un lugar da parroquia de Arcos no concello pontevedr\u00e9s de Cuntis, na comarca de Caldas. Segundo o Instituto Galego de Estat\u00edstica, en 2021 ti\u00f1a 12 habitantes, dos cales 5 eran homes e 7 eran mulleres."}
{"id": "176317", "revid": "5132", "url": "https://gl.wikipedia.org/wiki?curid=176317", "title": "Cidade Vella de Praga", "text": ""}
{"id": "176318", "revid": "5132", "url": "https://gl.wikipedia.org/wiki?curid=176318", "title": "Cidade Vella, Praga", "text": ""}
{"id": "176319", "revid": "5132", "url": "https://gl.wikipedia.org/wiki?curid=176319", "title": "Stare M\u011bsto", "text": ""}
{"id": "176320", "revid": "5132", "url": "https://gl.wikipedia.org/wiki?curid=176320", "title": "Stare Mesto", "text": ""}
{"id": "176321", "revid": "5132", "url": "https://gl.wikipedia.org/wiki?curid=176321", "title": "Cidade Vella (Praga)", "text": ""}
{"id": "176322", "revid": "5132", "url": "https://gl.wikipedia.org/wiki?curid=176322", "title": "Moldava", "text": ""}
{"id": "176323", "revid": "22795", "url": "https://gl.wikipedia.org/wiki?curid=176323", "title": "Cientificismo", "text": ""}
{"id": "176326", "revid": "89787", "url": "https://gl.wikipedia.org/wiki?curid=176326", "title": "Hrad\u010dany", "text": "Hrad\u010dany (), ou \"Distrito do Castelo\", \u00e9 un distrito da cidade de Praga, Rep\u00fablica Checa. Hrad\u010dany rodea o Castelo de Praga, a maior fortaleza do mundo cunha \u00e1rea de case 70.000 m\u00b2, sendo 570 metros de lonxitude e unha media duns 130 metros de ancho. A meirande parte do distrito consiste en palacios hist\u00f3ricos da nobreza, tam\u00e9n est\u00e1 no barrio a Catedral de San Vito. Est\u00e9ndese sobre 151 hect\u00e1reas.\nHistoria.\nA historia do barrio rem\u00f3ntase ao s\u00e9culo IX, nos primeiros anos de vida da cidade. Hrad\u010dany converter\u00edase en veci\u00f1anza en 1784, cando os catro distritos que constitu\u00edan Praga pasaron a ser unha \u00fanica cidade. Os outros tres distritos eran: Mal\u00e1 Strana, Star\u00e9 M\u011bsto e Nov\u00e9 M\u011bsto.\nA entrada principal do Castelo de Praga est\u00e1 gardada por unha porta coroada con dous xigantes da loita. Hradcany est\u00e1 situado nun outeiro. Nel at\u00f3panse o Palacio Real, tres igrexas, unha catedral, un mosteiro e diversos xard\u00edns. Os arcos escuros da Catedral de San Vito e o castelo dominan a cidade."}
{"id": "176327", "revid": "5132", "url": "https://gl.wikipedia.org/wiki?curid=176327", "title": "Hradcany", "text": ""}
{"id": "176328", "revid": "88215", "url": "https://gl.wikipedia.org/wiki?curid=176328", "title": "Campionato de Galicia de Rally", "text": "O Campionato de Galicia de Rally \u00e9 unha competici\u00f3n de rally sobre asfalto que organiza cada ano a Federaci\u00f3n Galega de Automobilismo en Galicia, dende 1979. O campionato disputase en rallys de asfalto. O primeiro ga\u00f1ador foi Celestino Pardo a bordo dun Seat 124 e o \u00faltimo foi V\u00edctor Senra cun \u0160koda Fabia R5. Os pilotos que m\u00e1is veces ga\u00f1aron o certame son Germ\u00e1n Castrill\u00f3n e V\u00edctor Senra, posuidores de seis t\u00edtulos cada un, seguidos de Carlos Pi\u00f1eiro e Manuel Senra con cinco.\nDende 1975 celebr\u00e1base o Campionato Galego de Automobilismo que combinaba probas de rally e subidas. Non foi ata 1979 cando o campionato de rally naceu de maneira oficial.\nPalmar\u00e9s.\nVitorias por piloto.\nCampionatos ga\u00f1ados\nRallys ga\u00f1ados"}
{"id": "176329", "revid": "1131", "url": "https://gl.wikipedia.org/wiki?curid=176329", "title": "Carles Capdevila i Plandiura", "text": "Carles Capdevila i Plandiura, nado en Els Hostalets de Baleny\u00e0 o 13 de agosto de 1965 e finado en Barcelona o 1 de xu\u00f1o de 2017, foi un xornalista catal\u00e1n que tam\u00e9n traballou como guionista e presentador de televisi\u00f3n e radio. Foi o fundador e primeiro director do xornal \"Ara\", escrito en lingua catal\u00e1.\nTraxectoria.\nEntre os anos 1992 e 1994 viviu en Nova York como correspondente de prensa, experiencia da cal xurdiu o libro \"Nova York a la catalana\", que retrata todo tipo de vinculaci\u00f3ns catal\u00e1s coa cidade nos \u00faltimos cincuenta anos.\nFormou parte do equipo de guionistas do programa de radio \"El m\u00f3n s\u2019acaba\", que dirix\u00eda Xavier Graset. Neste espazo, Capdevila levaba unha secci\u00f3n sobre televisi\u00f3n chamada \"El Rei del mando\" (1997-1999). Deste espazo, foi fichado por Toni Soler como subdirector e guionista do programa de televisi\u00f3n \"Malats de tele\" (xaneiro 1998-xu\u00f1o 2000). Posteriormente foi director e condutor do programa de Catalunya R\u00e0dio \"Eduqueu les criatures\" e, dende finais de xaneiro de 2008, \u00e9 presentador e guionista do programa de TV3 \"Oui els va parir\".\nAdemais, Carles Capdevila tam\u00e9n foi director da secci\u00f3n \"Alguna pregunta m\u00e9s\", no programa de Antoni Bassas, \"El mat\u00ed de Catalunya R\u00e0dio\" na emisora Catalunya R\u00e0dio, e colaborou con programas de TV3 como \"Sense titol\" (xaneiro-xullo de 1998), Set de Noticies ou Algunha pregunta m\u00e9s.\n\u00c9 autor de diversos libros, entre eles Criatura i compa\u00f1\u00eda (Premio Pere Quart d\u2019humor i s\u00e1tira 1999) e, co pseud\u00f3nimo colectivo Germans Miranda, \"El Bar\u00e7a o la vida\" e \"Tocats d\u2019amor\". Tam\u00e9n escribiu textos para outros libros \"As tres xemelgas\" ilustrado por Roser Capdevila. Tam\u00e9n escribiu nos diario Avui (na secci\u00f3n \"Pel darrere\"), El 9 nou e El peri\u00f3dico de Catalunya.\nFoi cofundador e o primeiro director do Diari Ara, que sa\u00edu por primeira vez \u00e1 r\u00faa o 28 de novembro de 2010, coincidindo coas elecci\u00f3ns \u00f3 Parlamento de Catalu\u00f1a do ano 2010. Este xornal \u00e9 propiedade da empresa Cultura 03 e entre os seus accionistas at\u00f3panse Antoni Bassas e Toni Soler."}
{"id": "176330", "revid": "43749", "url": "https://gl.wikipedia.org/wiki?curid=176330", "title": "Surafricano", "text": ""}
{"id": "176334", "revid": "17920", "url": "https://gl.wikipedia.org/wiki?curid=176334", "title": "Charlotte's Web (filme)", "text": ""}
{"id": "176336", "revid": "23204", "url": "https://gl.wikipedia.org/wiki?curid=176336", "title": "Ara (xornal)", "text": "Ara (en galego \"agora\") \u00e9 un xornal de informaci\u00f3n xeral escrito en lingua catal\u00e1 que se edita en Barcelona para Catalu\u00f1a, Illas Baleares e Andorra. A s\u00faa directora \u00e9 Esther Vera.\nHistoria e caracter\u00edsticas.\nO seu lanzamento realizouse o 28 de novembro de 2010, data que coincidiu coas elecci\u00f3ns \u00f3 parlamento de Catalu\u00f1a. O seu orzamento inicial eran 70 mill\u00f3ns de euros, e agardaba vender 11.000 exemplares diarios no seu primeiro ano, cunha distribuci\u00f3n aproximada de 50.000 copias. O principal impulsor de Ara \u00e9 a Asociaci\u00f3n Cultural 03, que pos\u00fae varias editoriais en lingua catal\u00e1, e foi apoiada por importantes industriais catal\u00e1ns, que participan como accionistas. Entre eles participan a t\u00edtulo persoal Artur Carulla, propietario do grupo alimenticio Agrolimen, e Fernando Rod\u00e9s, director executivo de Havas.\nO diario tense marcado como obxectivo a difusi\u00f3n da lingua e cultura propias de Catalu\u00f1a, e axudar \u00f3 debate social. Neste sentido, busca un hoco no mercado da prensa catal\u00e1, no que xa se atopa Avui, El Punt e unha edici\u00f3n nesa lingua de El Peri\u00f3dico de Catalunya. A mediados de 2011 est\u00e1 previsto que o outro gran xornal catal\u00e1n, La Vanguardia, saque tam\u00e9n unha edici\u00f3n en catal\u00e1n. Coa compra de Avui por parte de El Punt, comezou a xestaci\u00f3n do novo diario, que se nutriu de xornalistas e columnistas catal\u00e1ns procedentes dos principais medios de comunicaci\u00f3n. A\u00ednda que nun principio se lle relacionou con teses pr\u00f3ximas a Convergencia i Uni\u00f3, o diario def\u00ednese como transversalista e non se vincula a ningunha ideolox\u00eda.\n\u00d3 proxecto sum\u00e1ronse Antoni Bassas, Toni Soler e Albert Om, que forman parte dun consello asesor e contan con participaci\u00f3ns no diario. Tam\u00e9n mostraron o seu apoio Rosa Reg\u00e1s, Carme Riera, Jaume Cabr\u00e9, Paul Preston e Albert S\u00e1nchez Pi\u00f1ol entre outros. Ademais, a publicaci\u00f3n conta con reportaxes e artigos traducidos \u00f3 catal\u00e1n do International Herald Tribune."}
{"id": "176352", "revid": "12452", "url": "https://gl.wikipedia.org/wiki?curid=176352", "title": "Pinocchio", "text": ""}
{"id": "176361", "revid": "5863", "url": "https://gl.wikipedia.org/wiki?curid=176361", "title": "Juan Manuel Paz Novoa", "text": "Juan Manuel Paz Novoa, nado en Ourense o 4 de maio de 1839 e finado na mesma cidade o 26 de setembro de 1895, foi un avogado, xornalista e pol\u00edtico galego.\nTraxectoria.\nAcadou o grao de bacharel en Filosof\u00eda, Dereito Civil e Can\u00f3nico e licenciouse en Dereito na Universidade de Santiago de Compostela, doutor\u00e1ndose m\u00e1is tarde na Universidade Central de Madrid. Foi profesor de ensino medio en Bilbao, onde impartiu as materias de Econom\u00eda Pol\u00edtica e Dereito Mercantil. Conseguiu despois a c\u00e1tedra destas materias en Ourense e tam\u00e9n deu clases na Escola de Comercio de Ribadeo e da Coru\u00f1a. Na Coru\u00f1a exerceu como avogado, defendendo a Manuel Curros Enr\u00edquez no xu\u00edzo seguido contra el trala publicaci\u00f3n de \"Aires da mi\u00f1a terra\".\nMilitou no Partido Republicano Federal, formou parte da Xunta revolucionaria de Ourense en 1868, e foi capit\u00e1n da Milicia Fuerza Ciudadana. Foi deputado (1873-1874) e gobernador civil de Pontevedra (1893). Foi o m\u00e1ximo inspirador da Lei de Redenci\u00f3n de Foros de 1873 e participou na confecci\u00f3n do C\u00f3digo civil como representante de Galicia.\nFundou e dirixiu o peri\u00f3dico ourens\u00e1n \"El Correo de Galicia\" en 1872 e colaborou en \"El Orensano\", \"La Nueva Galicia\", \"El Heraldo Gallego\", \"El Derecho\" e \"La Tertulia\". Escribiu poemas que foron recollidos no \"\u00c1lbum de la Caridad\" e no \u00e1lbum literario \"La aldea de Casdemiro\" (1876).\nFoi correspondente da Real Sociedade Econ\u00f3mica de Amigos do Pa\u00eds de Santiago e membro da Real Academia da Historia e da de Xurisprudencia e Lexislaci\u00f3n."}
{"id": "176367", "revid": "22795", "url": "https://gl.wikipedia.org/wiki?curid=176367", "title": "Escola de pensamento", "text": ""}
{"id": "176368", "revid": "22795", "url": "https://gl.wikipedia.org/wiki?curid=176368", "title": "Corrente de pensamento", "text": ""}
{"id": "176370", "revid": "22795", "url": "https://gl.wikipedia.org/wiki?curid=176370", "title": "Corrente filos\u00f3fica", "text": ""}
{"id": "176371", "revid": "22795", "url": "https://gl.wikipedia.org/wiki?curid=176371", "title": "Doutrina filos\u00f3fica", "text": ""}
{"id": "176372", "revid": "22795", "url": "https://gl.wikipedia.org/wiki?curid=176372", "title": "Movemento filos\u00f3fico", "text": ""}
{"id": "176379", "revid": "23204", "url": "https://gl.wikipedia.org/wiki?curid=176379", "title": "Balar", "text": "Balar ou Balor, \u00e9 o nome irland\u00e9s dun personaxe da mitolox\u00eda celta. Pertenc\u00eda \u00e1 raza de deuses chamados os Fomor\u00e9. Posu\u00eda un ollo na fronte e outro na parte posterior da testa, que era maligno e que habitualmente manti\u00f1a pechado. Cando o abr\u00eda, a s\u00faa mirada era mortal para aquel en quen a fixase. Esa mirada era o raio.\nBalar foi quen matou o rei dos Tuatha Dea Dannan, Nuada, durante a \"Seguna Batalla de Magh Tuiredh\". Lug, querendo vingar a Nuada, aproximouse a Balar (cuxo ollo maligno se volveu pechar despois de matar a Nuada). Ao darse conta que Lug se lle achegaba tentou volvelo abrir. Pero Lug foi m\u00e1is r\u00e1pido, lanzoulle unha pedra coa s\u00faa onda, que lle deu no ollo maligno, atraves\u00e1ndolle o cranio. Balar caeu morto de inmediato. Balar era av\u00f3 materno de Lug, a pesar do cal morreu \u00e1s s\u00faas mans.\nOutras versi\u00f3ns da s\u00faa historia.\nUn conto irland\u00e9s narra outra versi\u00f3n da s\u00faa morte. Un dru\u00edda predixo a Balar que ser\u00eda morto polo seu neto. Balar ti\u00f1a unha soa filla: Ethn\u00e9, \u00e1 cal encerrou nunha torre inexpugnable. A torre estaba constru\u00edda na cima dunha rocha inaccesible na illa de Tory. Deulle por compa\u00f1eiras a doce mulleres, cuxa misi\u00f3n era impedir que Ethn\u00e9 soubese que exist\u00edan homes no mundo.\nEthn\u00e9 creceu prisioneira, e as s\u00faas compa\u00f1eiras xamais lle falaron dos homes. Desde a s\u00faa torre v\u00eda pasar nav\u00edos e observou que eran conducidos por seres que non ti\u00f1an o mesmo aspecto que as mulleres que a rodeaban. Pediu que lle explicasen o misterio, pero as s\u00faas compa\u00f1eiras neg\u00e1ronse a facelo.\nFronte \u00e1 illa, na costa irlandesa viv\u00edan tres irm\u00e1ns: Gavida, Mac Samhtainn e Mac Kineely. O primeiro era ferreiro, e o terceiro ti\u00f1a unha vaca, cuxo leite era tan abundante que espertaba a envexa de todos. Balar quixo roubala e presentouse na forxa no momento no que a vaca era gardada s\u00f3 por un do tres irm\u00e1ns. O irm\u00e1n gardi\u00e1n, cometeu a imprudencia de deixar o ramal nas mans de Balar e este rapidamente levouna para a s\u00faa illa.\nMac Kineely quixo vingarse, e axudado por un dru\u00edda e unha fada, presentouse na torre onde estaba Ethn\u00e9, disfrazado de muller. Pediu asilo na torre, e unha vez concedido, a fada durmiu \u00e1s doce compa\u00f1eiras de Ethn\u00e9. Cando espertaron viron que a muller e a fada desapareceran. Ethn\u00e9 quedou pre\u00f1ada e dela naceron tres nenos. Balar envolveunos nunha saba, que suxeitou cun alfinete, e ordenou que os lanzasen a un abismo mari\u00f1o.\nDurante o transporte cara ao abismo, o alfinete desprendeuse da saba, e un dos nenos caeu \u00e1 auga. Al\u00ed atop\u00e1base a fada, que o recolleu. Os outros dous irm\u00e1ns morreron, pero o que viviu foi confiado a un ferreiro para que o educase. Balar vingouse cortando a cabeza a Mac Kineely. O seu irm\u00e1n, o ferreiro Gavida, e o neno aprendiz de ferreiro, pasaron a traballar para Balar. Un d\u00eda Balar foi a fragua e empezou a fachendear das s\u00faas faza\u00f1as, o novo ferreiro tomou unha barra que estaba a se arroibar no lume e golpeando a Balar por detr\u00e1s introduciulla no seu ollo maligno morrendo no instante. O novo ferreiro era Lug, fillo de Mac Kineely."}
{"id": "176380", "revid": "25871", "url": "https://gl.wikipedia.org/wiki?curid=176380", "title": "El cant dels ocells", "text": "El cant dels ocells (en galego \"O cantar dos paxaros\") \u00e9 unha canci\u00f3n popular catal\u00e1 de orixe desco\u00f1ecida e tradicional do Nadal tradicional catal\u00e1n. A canci\u00f3n explica a ledicia da natureza o d\u00eda do nacemento do neno Xes\u00fas no portal de Bel\u00e9n.\nSegundo Joan Amades, o texto desta canci\u00f3n c\u00e1ntase con diversas melod\u00edas. A m\u00e1is co\u00f1ecida, popularizada por Pau Casals, ten un ritmo suave que se adapta \u00e1 cantiga de berce, empreg\u00e1ndose tam\u00e9n para este fin.\nPau Casals e \"El cant dels ocells\".\nO ilustre violonchelista catal\u00e1n Pau Casals tocouna en numerosas ocasi\u00f3ns. Esta canci\u00f3n popularizouse grazas a moitos arranxos que el mesmo fixo, mais c\u00f3mpre ter en conta que a obra non \u00e9 s\u00faa sen\u00f3n da tradici\u00f3n catal\u00e1.\nFroito do sentimento catalanista de Pau Casals e dunha conferencia na sede das Naci\u00f3ns Unidas, onde interpretou esta canci\u00f3n con acompa\u00f1amento de orquestra, \"El cant dels ocells\" converteuse nun s\u00edmbolo de paz e liberdade ao redor do mundo, mais de xeito especial en Catalu\u00f1a.\nEn Barcelona \u00e9 t\u00edpico honrar aos defuntos ilustres con esta canci\u00f3n o d\u00eda do enterro ou como despedida silenciosa mentres soa no violonchelo, sexa no \u00e1mbito pol\u00edtico, deportivo etc.\nO mesmo Pau Casals interpretaba esta melod\u00eda xeralmente antes de rematar os seus concertos e recitais como un canto \u00e1 convivencia entre os pobos. Ademais diso, Casals non tocou o violonchelo en pa\u00edses en guerra.\nNo seu concerto na Casa Branca para o presidente J.F. Kennedy, logo de escoitar a melod\u00eda, o mesmo presidente expresoulle: \"F\u00edxonos sentir humildes\".\nVersi\u00f3ns.\nRealiz\u00e1ronse numerosas adaptaci\u00f3ns desta canci\u00f3n, entre as que destacan o seu arranxo para oito violonchelos, ou o seu arranxo para piano e violonchelo.\nOutra versi\u00f3n destacada \u00e9 a do saxofonista Pedro Iturralde, que se inicia cun s\u00f3 de saxof\u00f3n e desemboca nun conxunto para orquestra de jazz. Tam\u00e9n se rexistraron versi\u00f3ns de diversos cantautores como Llu\u00eds Llach, cantantes l\u00edricas como Victoria de los \u00c1ngeles, grupos de rock (Pastorets Rock) etc. Antes de Pau Casals, Pep Ventura xa compuxo unha sentida e bonita sardana con este nome.\nDurante a guerra de sucesi\u00f3n espa\u00f1ola empregouse unha versi\u00f3n da mesma por parte dos partidarios do Arquiduque Carlos de Austria."}
{"id": "176382", "revid": "865", "url": "https://gl.wikipedia.org/wiki?curid=176382", "title": "Minutemen (banda)", "text": ""}
{"id": "176383", "revid": "89787", "url": "https://gl.wikipedia.org/wiki?curid=176383", "title": "Os Mutantes (\u00e1lbum)", "text": "Os Mutantes \u00e9 o \u00e1lbum de estrea da banda brasileira de tropicalia Os Mutantes. Foi editado en xu\u00f1o de 1968 e est\u00e1 influenciado por estilos musicais tradicionais brasileiros, ademais de por bandas estadounidenses e brit\u00e1nicas. O disco cont\u00e9n varios \"hits\", como \"Panis et circenses\", \"Baby\" e \"Ave, Gengis Khan\".\nO \u00e1lbum foi un \u00e9xito en todo o mundo, sendo considerado un dos 50 discos m\u00e1is experimentais da historia. Aparece no n\u00famero 9 da lista da \"Rolling Stone\" dos 100 mellores \u00e1lbums brasileiros de todos os tempos."}
{"id": "176386", "revid": "89787", "url": "https://gl.wikipedia.org/wiki?curid=176386", "title": "Vs. (\u00e1lbum de Mission of Burma)", "text": "Vs. \u00e9 un \u00e1lbum da banda estadounidense de post-punk Mission of Burma, editado no ano 1982. Foi realizado despois do seu EP \"Signals, Calls, and Marches\", e tr\u00e1tase do \u00fanico \u00e1lbum que lanzou a banda durante os 80, xa que pouco despois Mission of Burma separouse debido a que a Roger Miller diagnostic\u00e1ronlle un ac\u00fafeno.\nO \u00e1lbum \u00e9 aclamado como un dos exemplos cl\u00e1sicos do movemento post-punk e foi colocado no n\u00famero 49 dos 100 mellores discos dos 80 por Pitchfork Media. Eddie Vedder afirmou que o \u00e1lbum de Pearl Jam de 1993 \"Vs.\" foi titulado as\u00ed como homenaxe a este disco de Mission of Burma. En abril do ano 2016 a revista \"Rolling Stone\" colocouno no posto 40 da s\u00faa lista dos 40 mellores \u00e1lbums de punk de todos os tempos.\nListaxe de canci\u00f3ns.\nTodos os temas foron compostos por Roger Miller ag\u00e1s onde se indique:"}
{"id": "176387", "revid": "56817", "url": "https://gl.wikipedia.org/wiki?curid=176387", "title": "Everything All the Time", "text": "Everything All the Time \u00e9 o \u00e1lbum de estrea da banda estadounidense de indie rock Band of Horses, editado o 21 de marzo do 2006 a trav\u00e9s do selo Sub Pop Records. Cont\u00e9n novas versi\u00f3ns de cinco dos seis temas aparecidos no seu \"Tour EP\", alg\u00fans deles con t\u00edtulos distintos."}
{"id": "176389", "revid": "1987", "url": "https://gl.wikipedia.org/wiki?curid=176389", "title": "Double Nickels on the Dime", "text": "Double Nickels on the Dime \u00e9 o terceiro \u00e1lbum de estudio da banda estadounidense de hardcore punk Minutemen, editado en xullo de 1984 a trav\u00e9s do selo SST Records. Tr\u00e1tase dun dobrre \u00e1lbum que cont\u00e9n 45 canci\u00f3ns que combinan elementos do punk rock, o funk, o country e o jazz, e fala de varios temas, dende a Guerra do Vietnam e o racismo nos Estados Unidos, ata as experiencias da clase traballadora e a ling\u00fc\u00edstica.\nMinutemen gravou orixinalmente o material para o \u00e1lbum en novembro de 1983 co produtor Ethan James, pero despois de escoitar o \"Zen Arcade\" de H\u00fcsker D\u00fc, decidiron compo\u00f1er e gravar m\u00e1is material en abril de 1984. Tras gravar o novo material, cada membro da banda seleccionou as canci\u00f3ns para as distintas caras do \u00e1lbum, recibindo estas os seus nomes e sendo a cuarta bautizada como \"Chaff\"."}
{"id": "176391", "revid": "865", "url": "https://gl.wikipedia.org/wiki?curid=176391", "title": "The Ugly Organ", "text": "The Ugly Organ \u00e9 o cuarto \u00e1lbum da banda estadounidense de post-hardcore Cursive, editado o 4 de marzo do 2003 polo selo Saddle Creek. Tr\u00e1tase dun \u00e1lbum conceptual que fala de luxuria, amor, e sexo baleiro a trav\u00e9s da vida do \"Ugly Organist\" (organista noxento). O traballo acada o seu pico emocional no seu derradeiro tema, \"Staying Alive\", onde o \"organista\" exclama que a\u00ednda est\u00e1 vivo, no medio do engano, do asasinato e da depresi\u00f3n expresada durante todo o disco. O \u00e1lbum foi un \u00e9xito de cr\u00edtica."}
{"id": "176393", "revid": "865", "url": "https://gl.wikipedia.org/wiki?curid=176393", "title": "Trees Outside the Academy", "text": "Trees Outside the Academy \u00e9 un \u00e1lbum do m\u00fasico estadounidense de rock alternativo Thurston Moore, membro da banda Sonic Youth. Foi editado o 18 de setembro do 2007 a trav\u00e9s do seu propio selo Ecstatic Peace!, e tr\u00e1tase do seu segundo \u00e1lbum en solitario, despois de \"Psychic Hearts\" (1995). Gravouse co bater\u00eda de Sonic Youth Steve Shelley e a violinista Samara Lubelski.\nAs gravaci\u00f3ns tiveron lugar no estudio caseiro de J Mascis, guitarrista de Dinosaur Jr. Mascis tam\u00e9n tocou a guitarra nalg\u00fans dos temas. O \u00e1lbum estreouse no n\u00famero 6 da lista \"Billboard Heatseekers\". Conta co tema \"Thurston @ 13\" que \u00e9, \"un anaco dunha cinta de casete que Thurston atopou na casa da s\u00faa nai de cando ti\u00f1a 13 anos realizando alg\u00fan tipo de estra\u00f1o teatro sonoro\".\nListaxe de canci\u00f3ns.\nTodos os temas compostos por Thurston Moore."}
{"id": "176396", "revid": "25871", "url": "https://gl.wikipedia.org/wiki?curid=176396", "title": "Hypermagic Mountain", "text": "Hypermagic Mountain \u00e9 o cuarto \u00e1lbum da banda de noise rock estadounidense Lightning Bolt, editado o 18 de outubro do 2005 polo selo Load Records. Ten un son moi denso composto enteiramente por un baixo distorsionado e unha marcada bater\u00eda. A banda gravou o disco nunha casa en Providence, Rhode Island directamente a d\u00faas pistas dunha cinta de DAT."}
{"id": "176399", "revid": "25871", "url": "https://gl.wikipedia.org/wiki?curid=176399", "title": "Alaa al-Aswani", "text": "Alaa al-Aswany \u00e9 un escritor exipcio nado en 1957.\nTraxectoria.\nAlaa Al Aswany estudou a carreira de odontolox\u00eda, primeiro en Exipto e m\u00e1is tarde en Chicago (Estados Unidos). Finalizou a carreira na University of Illinois en Chicago, onde estableceu a s\u00faa residencia durante un tempo. En total morou 17 anos na cidade estadounidense.\nAdemais de ser dentista e escritor, ten contribu\u00eddo con numerosos artigos en xornais exipcios (moitos deles traducidos regularmente a xornais europeos e americanos), principalmente con tem\u00e1tica social e pol\u00edtica. A sociedade exipcia, a relaci\u00f3n entre os distintos estratos sociais as\u00ed como conflitos pol\u00edticos, relixiosos e sexuais son a base da s\u00faa literatura.\nSaltou \u00e1 fama internacional trala publicaci\u00f3n da s\u00faa segunda novela \"O edificio Yacoubian\" (\"Im\u0101rat Ya\u2018q\u016bbi\u0101n\" -\"\u0639\u0645\u0627\u0631\u0629 \u064a\u0639\u0642\u0648\u0628\u064a\u0627\u0646\") no ano 2003. Tr\u00e1tase dunha ir\u00f3nica descrici\u00f3n da sociedade exipcia moderna. En 2006 foi adaptada \u00f3 cinema e no 2007 \u00e1 televisi\u00f3n. A s\u00faa terceira novela, \"Chicago\" (\"\u0634\u064a\u0643\u0627\u062c\u0648\"), publicouse en 2007. Se ben a pr\u00e1ctica totalidade na novela discorre na cidade norteamericana, tam\u00e9n \u00e9 unha descrici\u00f3n da sociedade exipcia a trav\u00e9s da numerosa colonia exipcia residente no estado americano de Illinois. Nesta novela, se cadra \u00e9 m\u00e1is cr\u00edtico coa corrupci\u00f3n no seu pa\u00eds. A s\u00faa segunda novela foi un \u00e9xito de vendas en todo o mundo \u00e1rabe, ocupando durante catro anos os postos de libros m\u00e1is vendidos, sendo superado despois por \"Chicago\".\nNa actualidade, despois do \u00e9xito de vendas, segue a compaxinar o seu traballo de dentista co de escritor."}
{"id": "176403", "revid": "89787", "url": "https://gl.wikipedia.org/wiki?curid=176403", "title": "The Simpsons", "text": "The Simpsons \u00e9 unha comedia de situaci\u00f3n de animaci\u00f3n estadounidense creada por Matt Groening para a canle de televisi\u00f3n, tam\u00e9n estadounidense, Fox Broadcasting Company. A serie \u00e9 unha parodia sat\u00edrica do estilo de vida do americano de clase media personificado na familia protagonista, formada por Homer, Marge, Bart, Lisa e Maggie. O programa est\u00e1 ambientado na cidade de ficci\u00f3n Springfield, satirizando moitos dos aspectos das condici\u00f3ns humanas, dentro das que se atopa a cultura, sociedade e televisi\u00f3n dos Estados Unidos.\nA familia foi concibida por Groening pouco antes de se converter nunha serie de curtametraxes animadas xunto co produtor James L. Brooks. Groening creou unha familia disfuncional e chamou aos personaxes cos nomes de membros da s\u00faa propia familia, substitu\u00edndo o seu propio nome polo de Bart. As curtas convert\u00e9ronse en parte de \"The Tracey Ullman Show\" o 19 de abril de 1987. Tras unha serie de 48 curtas repartidas en 3 temporadas decidiuse desenvolver con elas un programa de media hora en horario de m\u00e1xima audiencia. As\u00ed a serie converteuse nun \u00e9xito para a canle Fox, chegando a ser a primeira serie da Fox que se situaba entre as 30 con maior n\u00famero de audiencia nunha temporada (1989-1990).\nDesde o seu debut, o 17 de decembro de 1989, a serie pos\u00fae 491 episodios repartidos en 23 temporadas. \"The Simpsons Movie\", a pel\u00edcula baseada na serie, foi estreada nos cines de todo o mundo o 6 e 7 de xullo de 2007, e recadou 527 mill\u00f3ns de d\u00f3lares en todo o mundo.\n\"The Simpsons\" ten ga\u00f1ado ducias de premios desde que a serie se puxo en antena. Entre eles destacan 24 premios Emmy, 26 premios Annie e un premio Peabody. No n\u00famero do d\u00eda 31 de decembro de 1999 da revista \"Time\" dic\u00edase que era a mellor serie de televisi\u00f3n do s\u00e9culo XX e o 4 de xaneiro do ano seguinte a familia Simpson foi premiada cunha estrela no Paseo da Fama de Hollywood. \"The Simpsons\" \u00e9 a comedia de situaci\u00f3n americana e programa de animaci\u00f3n que leva m\u00e1is anos en antena, e desde o 2008 \u00e9, xunto con \"Gunsmoke\", a serie de entretemento americana que m\u00e1is tempo se leva emitindo en horario de m\u00e1xima audiencia. O gru\u00f1ido de anoxo de Homer \"D'oh!\" foi adoptado no l\u00e9xico ingl\u00e9s, se ben \"The Simpsons\" ten influenciado a moitas comedias de situaci\u00f3n animadas orientadas a un p\u00fablico adulto.\nEn Espa\u00f1a, comezouse a emitir no mes de abril de 1993 por TVE 2, mais por falta de audiencia foi retirada de emisi\u00f3n. Axi\u00f1a, Antena 3 mercou os dereitos desta serie, e na emisi\u00f3n nesta canle alcanzou un enorme \u00e9xito. Tanto \u00e9 as\u00ed que a\u00ednda a d\u00eda de hoxe se seguen a repetir cap\u00edtulos en horario de mediod\u00eda.\nOrixes.\nGroening ideou a historia de \"The Simpsons\" na recepci\u00f3n da oficina de James L. Brooks en 15 minutos. Brooks xa lle pedira a Groening que pensase na idea de realizar unha serie de curtas animadas, as\u00ed que Groening pensou inicialmente en presentar a s\u00faa tira c\u00f3mica \"Life in Hell\". Non obstante, cando o caricaturista se deu conta de que animar \"Life in Hell\" requirir\u00eda a rescisi\u00f3n dos dereitos de publicaci\u00f3n da obra da s\u00faa vida, buscou outro enfoque e creou a s\u00faa familia disfuncional. As\u00ed, despois de concibilos, deulles aos personaxes os nomes de membros da s\u00faa propia familia, substitu\u00edndo o seu nome polo de Bart.\nA familia Simpson fixo a s\u00faa primeira aparici\u00f3n nunhas curtametraxes en \"The Tracey Ullman Show\" o 19 de abril de 1987. Groening s\u00f3 enviou bosquexos b\u00e1sicos aos animadores e asumiu que os corrixir\u00edan durante a produci\u00f3n. Por\u00e9n, os animadores soamente copiaron os seus debuxos, dando como resultado a aparencia ruda que estes te\u00f1en nos primeiros episodios curtos. A primeira curta, de apenas dous minutos, titulouse \"Good Night\". A partir de a\u00ed emit\u00edronse un total de corenta e oito curtas animadas ata que a familia pasou a ter a s\u00faa propia serie independente.\nEn 1989, un equipo da produci\u00f3n da compa\u00f1\u00eda adaptou \"The Simpsons\" a unha serie de media hora de duraci\u00f3n para a Fox Broadcasting Company. O equipo inclu\u00eda o que hoxe \u00e9 a casa de animaci\u00f3n Klasky Csupo. Jim Brooks negociou unha cl\u00e1usula no contrato coa Fox para que esta non puidese interferir no contido do programa. Groening afirmou que o seu obxectivo ao crear o programa era ofrecer \u00e1 audiencia unha alternativa ao que el chamaba \"lixo principal\" que estaban vendo na televisi\u00f3n. Deste modo, a serie de trinta minutos emitiu o 17 de decembro de 1989 o seu primeiro episodio, titulado \"Simpsons Roasting on an Open Fire\", o cal se trataba dun especial de Nadal. \"Some Enchanted Evening\" foi o primeiro episodio en producirse, pero non se emitiu ata maio de 1990 debido a problemas coa animaci\u00f3n.\nAo primeiro, a cadea FOX tivo serias d\u00fabidas sobre se a serie ser\u00eda vista en horario de m\u00e1xima audiencia, algo que non pasaba desde \"Os Picapedra\", polo que os directivos decidiron emitir s\u00f3 catro episodios da primeira temporada. Por\u00e9n, o produtor James L. Brooks convenceu \u00e1 canle para que emitisen os trece episodios que a constitu\u00edan. Con todo, axi\u00f1a a serie \"The Simpsons\" se converteu nun \u00e9xito de audiencia. \"The Simpsons\" se converteu na primeira serie de televisi\u00f3n da Fox que se meteu entre os 30 programas m\u00e1is vistos durante unha temporada. O \u00e9xito do programa fixo que a Fox expandise a emisi\u00f3n a unha nova noite (a dos xoves) para facerlle a competencia a \"The Cosby Show\", pero non fixo m\u00e1is que danar a audiencia de \"The Simpsons\". En 1992, Tracey Ullman demandou \u00e1 Fox argumentando que o seu programa fora a orixe do \u00e9xito da serie. O xu\u00edz dixo que deber\u00eda recibir unha parte dos beneficios de \"The Simpsons\", petici\u00f3n rexeitada polo tribunal.\nO programa tivo controversias desde o seu inicio. O personaxe rebelde por excelencia daquela, Bart, non adoitaba recibir castigo alg\u00fan polo seu mal comportamento, o que fixo que alg\u00fans pais e conservadoristas o caracterizaran como un modelo nefasto a seguir polos cativos. Ao mesmo tempo, o ent\u00f3n presidente George H. W. Bush dixo: \u00abImos lograr que as familias americanas sexan m\u00e1is coma os Walton e menos coma os Simpson\u00bb. Varias escolas p\u00fablicas estadounidenses incluso prohibiron o uso de mercanc\u00edas e camisetas, tales como unha na que aparec\u00eda Bart xunto ao texto \"Underachiever ('And proud of it, man!')\" (\"Parvo (e orgulloso de selo, ho!)\"). Malia a prohibici\u00f3n, as mercanc\u00edas de \"The Simpsons\" vend\u00e9ronse ben e xeraron 2 mil mill\u00f3ns de d\u00f3lares durante os primeiros 14 meses de vendas.\nProduci\u00f3n.\nProdutores executivos.\nLista dos produtores do programa desde o inicio da serie:\nMatt Groening e James L. Brooks foron os produtores executivos ao longo da historia do programa, facendo tam\u00e9n a funci\u00f3n de consultores creativos. Sam Simon, quen foi o supervisor creativo das primeiras catro temporadas, segue a recibir beneficios de produtor executivo malia non traballar na serie desde 1993. Existe unha posici\u00f3n m\u00e1is influente na serie, a de \"show runner\", quen act\u00faa como xefe de guionistas e xestiona a produci\u00f3n do programa durante unha temporada completa.\nGuionistas.\nO equipo de guionistas de \"The Simpsons\" est\u00e1 formado por un grupo de dezaseis persoas que propo\u00f1en ideas para facer novos episodios cada principios de decembro. O principal guionista de cada episodio escribe o primeiro borrador. As sesi\u00f3ns de grupo reescriben e desenvolven os gui\u00f3ns finais engadindo ou eliminando chistes, inserindo novas escenas e ped\u00edndolles aos dobradores que lean algunhas li\u00f1as do gui\u00f3n. O l\u00edder destas sesi\u00f3ns \u00e9 George Meyer, quen desenvolve o programa desde a primeira temporada. Segundo Jon Vitti, un dos guionistas que levan m\u00e1is tempo na serie, Meyer frecuentemente inventa as mellores li\u00f1as dun episodio xa escrito, a\u00ednda que outros guionistas poidan recibir os cr\u00e9ditos da escritura. A produci\u00f3n de cada episodio leva seis meses, polo que o programa rara vez comenta sobre eventos recentes. Non obstante, \u00e1s veces os episodios mencionan eventos previstos, tales como as Olimp\u00edadas ou a Super Bowl.\nCon sesenta episodios \u00e1s s\u00faas costas, John Swartzwelder \u00e9 o guionista m\u00e1is prol\u00edfero dos membros de \"The Simpsons\". Un dos compo\u00f1entes m\u00e1is co\u00f1ecidos deste equipo \u00e9 Conan O'Brien, quen contribu\u00edu en varios episodios a principios dos anos 90 antes de substitu\u00edr a David Letterman como presentador do programa de entrevistas \"Late Night\". O c\u00f3mico ingl\u00e9s Ricky Gervais escribiu o episodio \"Homer Simpson, This Is Your Wife\", convert\u00e9ndose as\u00ed na primeira celebridade en escribir e p\u00f3r a voz nun episodio.\nA finais do ano 2007 os guionistas de \"The Simpsons\" foron \u00e1 folga xunto ao sindicato \"Writers Guild of America, East\", do que forman parte desde 1998.\nActores de dobraxe.\nOs membros principais do elenco de \"The Simpsons\" son seis. Dan Castellaneta interpreta a Homer Simpson, Abraham Simpson, Krusty o pallaso, Barney Gumble e outros personaxes homes adultos. Julie Kavner fai as voces de Marge Simpson e Patty e Selma Bouvier, as\u00ed como varios personaxes menores. Nancy Cartwright interpreta as voces de Bart Simpson, Ralph Wiggum e outros cativos. Yeardley Smith, a de Lisa Simpson, sendo o \u00fanico membro do elenco que s\u00f3 lle pon a s\u00faa voz a un personaxe, a\u00ednda que ocasionalmente ela tam\u00e9n o fai con personaxes epis\u00f3dicos. Hai dous actores que non interpretan a ning\u00fan dos membros da familia pero si que o fan coa meirande parte dos cidad\u00e1ns; Hank Azaria, quen forma parte dos actores de voz de \"The Simpsons\" desde a segunda temporada, presta a s\u00faa voz a personaxes asiduos como Moe, o xefe Wiggum e Apu, e Harry Shearer proporciona voces para o Sr. Burns, Smithers, o director Skinner, Ned Flanders, o Reverendo Lovejoy e o Dr. Hibbert. Coa \u00fanica excepci\u00f3n de Harry Shearer, todos os membros principais do elenco ga\u00f1aron un Emmy na categor\u00eda \"Outstanding Voice-Over Performance\" (\"Mellor interpretaci\u00f3n de actor de voz\").\nCunha soa excepci\u00f3n, os cr\u00e9ditos dos episodios s\u00f3 mostran os actores de voz e non os personaxes aos que lles po\u00f1en voz. A Fox e mais os membros de produci\u00f3n quixeron manter as s\u00faas identidades en segredo durante as primeiras temporadas e, por esa raz\u00f3n, as sesi\u00f3ns de gravaci\u00f3n fac\u00edanse a porta pechada e non se pod\u00edan sacar fotos durante o seu transcurso. Por\u00e9n, a cadea revelou eventualmente que papeis interpreta cada actor no episodio \"Old Money\", porque os produtores decidiron que os dobradores deber\u00edan recibir reco\u00f1ecemento polo seu labor. En 2003, o elenco apareceu nun episodio de \"Inside the Actors Studio\", facendo interpretaci\u00f3ns en directo das voces dos seus personaxes.\nAta o ano 1998, os principais seis actores de dobraxe cobraban 30.000 d\u00f3lares por episodio, pero neste ano v\u00edronse envoltos nunca disputa coa Fox polo di\u00f1eiro. A empresa ameazounos con substitu\u00edlos por novos actores, e incluso cegando a preparar unhas probas para escoller novas voces. Groening, creador da serie, apoiou aos actores nas s\u00faas acci\u00f3ns. Non obstante, o problema foi axi\u00f1a resolto e, desde o ano 1998 ata o 2004, cobraron 125.000 d\u00f3lares por episodio. O \u00e9xito do programa foi en aumento e con el os ingresos debido \u00e1s vendas das temporadas en DVD, e en abril de 2004 o elenco principal esixiu que se lles pagase a suma de 360.000 d\u00f3lares por episodio. A folga foi resolta logo dun mes e os seus salarios foron incrementados ata unha cantidade entre 250.000 e 360.000 d\u00f3lares por episodio. En 2008, a produci\u00f3n da vix\u00e9sima temporada suspendeuse por mor de novas negociaci\u00f3ns dos contratos dos actores, que quer\u00edan un \"incremento notable\" nos seus salarios ata acadar a cifra dos 500.000 d\u00f3lares por episodio. A disputa foi resolta rapidamente e os seus salarios foron subidos ata os 400.000 d\u00f3lares por episodio.\n\u00c1 parte do elenco principal, Pamela Hayden, Tress MacNeille, Marcia Wallace, Maggie Roswell e Russi Taylor po\u00f1en cadans\u00faa voz a diversos personaxes secundarios que adoitan sa\u00edr na serie. Desde 1999 ata 2002, os personaxes de Maggie Roswell eran realizados por Marcia Mitzman Gaven. Karl Wiedergott ten aparecido en papeis menores, pero non lle presta a s\u00faa voz a ning\u00fan dos personaxes recorrentes. Algunhas das \"voces especiais\" que \u00e1s veces repiten a Albert Brooks, Phil Hartman, Jon Lovitz, Joe Mantegna e Kelsey Grammer.\nDe cando en vez os episodios presentan voces invitadas de xente famosa de todo tipo de profesi\u00f3ns, inclu\u00edndo actores, atletas, autores, bandas, m\u00fasicos e cient\u00edficos. Nas primeiras temporadas as voces invitadas dobraban a personaxes eventuais, pero m\u00e1is recentemente empezaron a aparecer como si mesmos. Tony Bennett foi a primeira estrela invitada en aparecer brevemente como el mesmo no episodio da segunda temporada titulado \"Dancin' Homer\". \"The Simpsons\" pos\u00fae o r\u00e9cord do mundo por ser a serie co \"Meirande n\u00famero de estrelas invitadas a unha serie de televisi\u00f3n\".\nO programa foi dobrado a varias linguas, inclu\u00edndo o xapon\u00e9s, alem\u00e1n, castel\u00e1n e portugu\u00e9s. Ademais, \u00e9 un dos poucos programas que foi dobrado ao franc\u00e9s e ao franc\u00e9s do Quebec. \"The Simpsons\" foi emitida en \u00e1rabe, pero debido aos costumes isl\u00e1micos, numerosos aspectos da serie foron modificados. Por exemplo, Homer bebe auga carbonatada no canto de cervexa e come salchichas de vaca exipcia en vez de bocadillos de salchicha quentes. Xa que logo, por mor destes cambios, a versi\u00f3n \u00e1rabe da serie topouse con reacci\u00f3ns negativas dos afeccionados de \"The Simpsons\" da \u00e1rea.\nAnimaci\u00f3n.\nEstudios de animaci\u00f3n internacionais que te\u00f1en tomado parte:\nAKOM\nAnivision\nRough Draft Studios\nU.S. Animation, Inc.\nToonzone Entertainment\nDiversos estudios estadounidenses e internacionais animan ou te\u00f1en animado \"The Simpsons\". A totalidade das curtametraxes animadas emitidas en \"The Tracey Ullman Show\" foron producidas por Klasky Csupo. Coa aparici\u00f3n da serie de animaci\u00f3n, debido ao incremento da cantidade de traballo, a Fox subcontratou para a produci\u00f3n a varios estudios internacionais, localizados en Corea do Sur. Os artistas nos estudios de animaci\u00f3n dos Estados Unidos, Film Roman, debuxaban \"storyboards\", dese\u00f1aban novos personaxes, fondos, escenarios, os cales eran proxectados aos guionistas de Gracie Films para que se lles puidesen realizar cambios antes de que o traballo fose distribu\u00eddo. Logo, os estudios no estranxeiro debuxar\u00edan os fotogramas intermedios, dar\u00edanlles cor e tinta e renderizar\u00edan a animaci\u00f3n para gravala antes de que esta fose devolta aos Estados Unidos para ser repartida pola Fox tres ou catro meses m\u00e1is tarde.\nNas primeiras tres temporadas, Klasky Csupo encargouse da animaci\u00f3n de \"The Simpsons\" nos Estados Unidos. En 1992, a compa\u00f1\u00eda de produci\u00f3n, Gracie Films, cambiou a produci\u00f3n para que agora a realizasen os estudios Film Roman, que continuou a animar o programa ata o 2008.\nNa d\u00e9cimo cuarta temporada, a produci\u00f3n trocou da animaci\u00f3n tradicional por celas \u00e1 dixital (pintado e entintado). O primeiro episodio que experimentou co coloreado dixital foi \"Radioactive Man\" en 1995. Os animadores usaron tinta e coloreado dixital durante a produci\u00f3n do episodio da duod\u00e9cima temporada titulado \"Tennis the Menace\", pero Gracie Films atrasou o uso regular e habitual destas t\u00e9cnicas ata d\u00faas temporadas m\u00e1is tarde. O episodio \"Tennis the Menace\", que xa fora completado integramente deste xeito, foi as\u00ed emitido.\nA serie comezou a s\u00faa produci\u00f3n en alta definici\u00f3n a partir da vix\u00e9sima temporada; o primeiro episodio, \"Take My Life, Please\", emitiuse o 15 de febreiro de 2009. O cambio \u00e1 HDTV veu xunto cunha nova secuencia de apertura.\nPersonaxes.\nOs Simpson son unha familia t\u00edpica que vive nunha cidade ficticia da \"Am\u00e9rica meridional\" chamada Springfield. Homer, o pai, traballa como inspector de seguridade do sector 7G da Planta de enerx\u00eda nuclear de Springfield, un posto estra\u00f1o dados os seus descoidos e a s\u00faa personalidade bufonesca. Est\u00e1 casado con Marge Simpson, un estereotipo de nai e ama de casa americana. Te\u00f1en tres fillos: Bart, un neno cafre e traveso de dez anos; Lisa, unha activista precoz de oito anos; e Maggie, un beb\u00e9 que raramente fala, pero que se comunica chuchando o seu chupete. A familia pos\u00fae un can, Santa's Little Helper (\"Pequeno axudante de Santa\"), e mais un gato, Snowball II (\"B\u00f3la de neve II\"). Ambas as mascotas te\u00f1en tido o papel protagonista en varios episodios. Malia o transcurso dos anos, deducido a partir da celebraci\u00f3n de vacaci\u00f3ns e aniversarios, os Simpson non avellentan fisicamente e seguen a aparentar a mesma idade que ti\u00f1an ao final dos anos 80 (ag\u00e1s lixeiras diferenzas na animaci\u00f3n, non obstante).\nA serie incl\u00fae un conxunto de personaxes secundarios peculiares: compa\u00f1eiros de traballo, profesores, amigos da familia, outros parentes, xente da cidade e celebridades locais. Orixinalmente, os creadores quer\u00edan s\u00f3 pretend\u00edan que estes personaxes participasen nalgunha broma ou chiste puntual ou para encher as funci\u00f3ns que a cidade precisaba. M\u00e1is adiante, unha gran maior\u00eda deles ga\u00f1ou un papel m\u00e1is importante para, posteriormente, protagonizar os seus propios episodios. Segundo o dito por Matt Groening, o programa adoptou o concepto dun elenco secundario grande da serie de comedia \"Second City Television\".\nEpisodios.\nActualmente a serie emitiu as s\u00faas trinta tempadas nos Estados Unidos. En setembro de 2009 emitiuse a vix\u00e9simo primeira temporada; non sen motivo, \"The Simpsons\" pos\u00fae o r\u00e9cord de ser a serie de debuxos animados con maior permanencia en horario de m\u00e1xima audiencia. Os episodios da serie abordan diversos temas, e adoitan comezar cun feito totalmente distinto ao tema central que se vai tratar, pero sempre o primeiro conduce ao comezo do segundo. Ademais, en ocasi\u00f3ns, a serie trata temas concretos, xa sexa como \"gags\" puntuais ou como episodios completos.\nSituaci\u00f3n.\nOs acontecementos que ocorren en \"The Simpsons\" te\u00f1en lugar na cidade americana ficticia de Springfield, sen ningunha coordenada xeogr\u00e1fica ou referencias a estados dos Estados Unidos que poidan identificar en que lugar do pa\u00eds se atopa. Non obstante, os fan\u00e1ticos da serie te\u00f1en intentado determinar a localizaci\u00f3n da cidade tomando as s\u00faas caracter\u00edsticas, a xeograf\u00eda lindeira e os puntos de referencias pr\u00f3ximos como pistas. Como resposta, o programa d\u00e1 evasivas para dificultar a localizaci\u00f3n de Springfield, xa que o nome \"Springfield\" \u00e9 moi com\u00fan en Am\u00e9rica e aparece en m\u00e1is da metade dos estados. A xeograf\u00eda de Springfield e os territorios dos arredores cont\u00e9n litoral, deserto, terras de cultivo, monta\u00f1as altas ou o que a historia do cap\u00edtulo requira. Malia isto, Groening dixo que Springfield ten moitas cousas en com\u00fan con Portland, Oreg\u00f3n, a cidade onde o debuxante creceu.\nTemas.\n\"The Simpsons\" usa o estandarte de comedia de situaci\u00f3n como premisa. O argumento da serie c\u00e9ntrase na historia dunha familia e a s\u00faa vida nunha cidade t\u00edpica americana. Non obstante, debido \u00e1 natureza animada, o alcance de \"The Simpsons\" \u00e9 moito m\u00e1is amplo c\u00f3 dunha comedia de situaci\u00f3n habitual. A cidade de Springfield act\u00faa como un universo completo no cal os personaxes poden explorar os problemas aos que a sociedade moderna se enfronta. A presenza de Homer na planta de enerx\u00eda nuclear d\u00e1 p\u00e9 a que o programa poida comentar acerca do estado do medio ambiente. A trav\u00e9s dos d\u00edas de Bart e Lisa na Escola elemental, os guionistas poden ilustrar asuntos con controversia no campo da educaci\u00f3n. A cidade presenta un conxunto enorme de medios de comunicaci\u00f3n, desde cadeas con programaci\u00f3n para nenos ata telexornais locais, o que permite aos produtores facer chistes sobre eles mesmos e sobre a industria do entretemento.\nAlg\u00fans comentaristas din que o programa \u00e9 pol\u00edtica na s\u00faa natureza e susceptible de ideas de esquerdas. Al Jean admitiu nunha entrevista que \"N\u00f3s [o programa] somos de inclinaci\u00f3n liberal\". Adoito, os guionistas evidencian unha apreciaci\u00f3n dos ideais liberais, a\u00ednda que bromean con todo o amplo espectro pol\u00edtico. Ademais, o programa retrata o goberno e as grandes corporaci\u00f3ns como entidades crueis que toman vantaxe ao traballador com\u00fan. Por esta raz\u00f3n, a mi\u00fado os guionistas retratan as figuras de autoridade dun xeito escuro e pouco favorecedor. En \"The Simpsons\", os pol\u00edticos son corruptos, os pastores, como o Reverendo Lovejoy, m\u00f3stranse indiferentes cara aos practicantes, e a polic\u00eda local \u00e9 incompetente. A relixi\u00f3n tam\u00e9n figura entre os temas m\u00e1is tratados. En tempos de crise, frecuentemente a familia volta a Deus; as\u00ed, a serie ten falado da maior\u00eda das grandes relixi\u00f3ns.\nMarcas de identidade.\nSecuencia de apertura.\nA secuencia de apertura de \"The Simpsons\" \u00e9 un dos sinais de identidade m\u00e1is salientables da serie. A meirande parte dos episodios comezan cun zoom dunha c\u00e1mara que vai cara ao nome do programa para logo percorrer en vista a\u00e9rea a cidade de Springfield. Despois, a c\u00e1mara segue aos membros da familia Simpson no seu retorno \u00e1 casa. Ao chegaren, os Simpson sentan no seu sof\u00e1 para ver a televisi\u00f3n. A apertura foi creada por David Silverman, sendo esta a primeira tarefa que fixo ao comezar a produci\u00f3n da serie. A canci\u00f3n distintiva da serie foi composta polo m\u00fasico Danny Elfman en 1989, despois de que Groening lle propuxese unha peza de estilo retro. Esta peza, que levou dous d\u00edas creala, foi destacada como a m\u00e1is popular da carreira de Elfman.\nUn dos aspectos m\u00e1is distintivos desta secuencia \u00e9 que tres dos fragmentos cambian dun episodio a outro: Bart escribe unha frase diferente no encerado da escola, Lisa toca un solo diferente co seu saxof\u00f3n e a familia sofre un gag visual distinto ao entraren ao sal\u00f3n para sent\u00e1rense no sof\u00e1.\nO 15 de febreiro de 2009 introduciuse unha nova secuencia de apertura para acompa\u00f1ar o salto \u00e1 alta definici\u00f3n da serie. A secuencia ten todas as caracter\u00edsticas da apertura orixinal, pero se lle engadiron numerosos detalles e personaxes.\nEpisodios de Halloween.\nO episodio especial de Halloween xa se converteu nunha tradici\u00f3n anual. O primeiro episodio titulado \"Treehouse of Horror\" emitiuse en 1990 como parte da segunda temporada e estableceu o patr\u00f3n das tres historias independentes de conclusi\u00f3n propia que compo\u00f1en cada un dos episodios de Halloween. Estas partes a mi\u00fado envolven \u00e1 familia Simpson nalgunha situaci\u00f3n terror\u00edfica, de ficci\u00f3n cient\u00edfica ou sobrenatural e parodia ou renden homenaxe a obras famosas de cada x\u00e9nero. O normal \u00e9 que os acontecementos te\u00f1an lugar f\u00f3ra da continuidade do programa. A\u00ednda que estes episodios est\u00e1n feitos para ser vistos na data de Halloween, dun tempo a esta parte, os m\u00e1is recentes foron emitidos m\u00e1is tarde debido ao contrato actual da Fox coa Serie Mundial da Liga Maior de B\u00e9isbol.\nHumor.\nO humor da serie bas\u00e9ase en referencias culturais que cobren un amplo espectro da sociedade, o que fai que os espectadores de todas as xeraci\u00f3ns poidan desfrutar do programa. Estas referencias, por exemplo, ve\u00f1en de pel\u00edculas, da televisi\u00f3n, da m\u00fasica, da literatura, da ciencia e da historia. Ademais, os animadores tam\u00e9n engaden regularmente bromas ou lixeiros chistes nos fondos do programa mediante textos graciosos ou incongruentes en sinais, carteis, xornais ou calquera outro sitio. A audiencia pode non decatarse dalgunhas destas bromas visuais nun \u00fanico visionado do episodio. Algunhas son tan fugaces que fai falla deter a imaxe para aprecialas. Kristin Thompson argumenta que \"The Simpsons\" usa \"...unha manchea de referencias culturais, caracterizaci\u00f3ns intencionadamente incoherentes e considerables reflexi\u00f3ns propias sobre as convenci\u00f3ns de televisi\u00f3n e o estado do programa como serie televisiva\".\nA serie usa diversas \"frases comod\u00edn\", e case que todos os personaxes, tanto principais coma secundarios, te\u00f1en, polo menos, unha. Entre estas expresi\u00f3ns at\u00f3panse o gru\u00f1ido de anoxo de Homer \"D'oh!\", o \"Excellent...\" (\"Excelente...\") do Sr. Burns e o \"\"Ha\"-ha!\" de Nelson Muntz, por exemplo. Algunhas das frases que Bart usa, como \"\u00a1Ay, caramba!\", \"Don't have a cow, man!\" (\"Non te\u00f1as unha vaca, meu!\") e \"Eat my shorts!\" (\"Come os meus calz\u00f3ns!\") apareceron como eslogan nalgunhas camisetas. Por\u00e9n, Bart raramente usaba as \u00faltimas d\u00faas frases ata que se fixeron populares a trav\u00e9s do merchandising. Por outra banda, o uso destas frases declinou nas temporadas m\u00e1is recentes. No episodio \"Bart Gets Famous\", que se basea neste tipo de humor, Bart logra a fama ao sa\u00edr pola televisi\u00f3n no \"Krusty the Clown Show\" (\"O show de Krusty o pallaso\") tras dicir \"I didn't do it\" (\"Non o fixen\").\nInfluencias na cultura.\nLingua.\nUn gran n\u00famero dos neoloxismos orixinados en \"The Simpsons\" foise facendo habitual na linguaxe popular. Mark Liberman, director do \"Linguistic Data Consortium\", remarcou, \"Aparentemente, \"The Simpsons\" substitu\u00edu a Shakespeare e \u00e1 Biblia como a nosa mellor fonte cultural de linguas, \"frases comod\u00edn\" e diversas alusi\u00f3ns textuais\". A frase m\u00e1is co\u00f1ecida \u00e9 o gru\u00f1ido de anoxo de Homer: \"D'oh!\". A expresi\u00f3n \u00e9 tan empregada que foi inclu\u00edda no \"Oxford English Dictionary\", sen o ap\u00f3strofo. Dan Castellaneta dixo que tomou prestada a frase de James Finlayson, un actor que aparec\u00eda nas primeiras comedias de Laurel e Hardy, quen a pronunciaba nun ton m\u00e1is longo, como de queixa. O director de \"The Simpsons\" falou con Castellaneta para pedirlle que acurtase o ru\u00eddo, conseguindo con isto que se convertese na exclamaci\u00f3n m\u00e1is co\u00f1ecida da serie.\nA descrici\u00f3n de Willie dos franceses como \"cheese-eating surrender monkeys\" (\"monos come-queixo que se renden\") foi usada polo columnista Jonah Goldberg da \"National Review\" en 2003, despois da oposici\u00f3n de Francia \u00e1 proposta da invasi\u00f3n de Iraq. A frase propagouse rapidamente por outros xornais. \"Cromulent\", palabra usada no episodio \"Lisa the Iconoclast\", apareceu desde aquela no \"Webster\u2019s New Millennium Dictionary\" de ingl\u00e9s. \"Kwyjibo\", unha palabra falsa usada por Bart no episodio \"Bart the Genius\" mentres xogaba ao Scrabble, foi usada como un dos alias do creador do virus inform\u00e1tico Melissa. \"I, for one, welcome our new insect overlords\" (\"Eu, pola mi\u00f1a banda, dou a benvida aos novos amos\"), foi usada por Kent Brockman en \"Deep Space Homer\", convert\u00e9ndose nun clich\u00e9 com\u00fan. Diversas variantes do dito por Brockman son usadas para expresar submisi\u00f3n simulada, normalmente con obxecto de humor. A frase, ademais, foi usada nos medios de comunicaci\u00f3n, como a revista \"New Scientist\". O termo de rexeitamento \"Meh\", que foi popularizado pola serie, introduciuse no dicionario Collins de ingl\u00e9s en 2008.\nTelevisi\u00f3n.\n\"The Simpsons\" foi o programa animado emitido en horario de m\u00e1xima con m\u00e1is \u00e9xito desde \"Wait till Your Father Gets Home\" nos anos 70. Durante gran parte dos anos 80, os expertos consideraron que os programas animados s\u00f3 eran apropiados para os nenos, e que a animaci\u00f3n dun programa era demasiado cara para conseguir a calidade axeitada para o horario de m\u00e1xima audiencia na televisi\u00f3n. \"The Simpsons\" cambiou esta percepci\u00f3n. O uso de estudios de animaci\u00f3n coreanos facendo os fotogramas intermedios, dando cor e gravando fixo que os episodios fosen m\u00e1is baratos. O \u00e9xito de \"The Simpsons\" e o custo m\u00e1is baixo da produci\u00f3n provocou que as cadeas de televisi\u00f3n probasen sorte con outras series animadas. Este desenvolvemento permitiu que nos anos 90 houbese un incremento substancial con novas series animadas, tales como \"South Park\", \"Family Guy\", \"King of the Hill\", \"Futurama\" e \"The Critic\". \"\"The Simpsons\" creou unha audiencia para a animaci\u00f3n que non estaba a\u00ed desde hai moitos, moitos anos\" dixo o creador de \"Family Guy\", Seth MacFarlane. \"No que a min respecta, basicamente reinventan a roda. Crearon o que, en moitos aspectos, se pode clasificar coma un novo medio\". \"South Park\" rendeu unha homenaxe a \"The Simpsons\" co episodio \"Simpsons Already Did It\".\n\"The Simpsons\" tam\u00e9n influenciou en series non animadas como \"Malcolm in the Middle\", que debutou o 9 de xaneiro de 2000 na franxa horaria despois de \"The Simpsons\". \"Malcolm in the Middle\" caracter\u00edzase polo uso de bromas que poden pasar desapercibidas e por non usar as risas gravadas, como fan a meirande parte das comedias de situaci\u00f3n. Ricky Gervais comentou que \"The Simpsons\" tivo unha importante influencia na s\u00faa comedia brit\u00e1nica \"The Office\", que tam\u00e9n carece deste tipo de risas.\nRecepci\u00f3n e logros.\n\"The Simpsons\" foi eloxiada con moitas cr\u00edticas, sendo descrita como \"a serie en antena m\u00e1is irreverente e sen desculpa\". Nunha recensi\u00f3n do ano 1990 sobre o programa, Ken Tucker do \"Entertainment Weekly\" describiuno como \"a familia americana m\u00e1is complicada, feita como simples debuxos animados. \u00c9 isto o que fai que mill\u00f3ns de persoas vexan \"The Simpsons\" as noites dos domingos\". Tucker quixo tam\u00e9n describir o programa como \"un fen\u00f3meno cultural, unha serie de debuxos animados emitida en horario de m\u00e1xima audiencia que fai un chamamento a toda a familia\".\nPremios.\nA serie \"The Simpsons\" ga\u00f1ou ducias de premios desde que debutou como serie. Entre eles destacan 24 Premios Emmy, 26 Premios Annie e un Premio Peabody. Nun n\u00famero do ano 1998 celebrando os mellores logros en arte e entretemento do s\u00e9culo XX, a revista \"Time\" nomeou a \"The Simpsons\" como a mellor serie de televisi\u00f3n do s\u00e9culo. Nese mesmo n\u00famero, \"Time\" inclu\u00edu a Bart Simpson na \"Lista das 100 persoas m\u00e1is influentes do s\u00e9culo XX\". Bart foi o \u00fanico personaxe de ficci\u00f3n da lista. O 14 de xaneiro de 2000, a familia Simpson foi premiada cunha estrela no Paseo da Fama de Hollywood. Ademais diso, tam\u00e9n en 2000, o cr\u00edtico da revista de televisi\u00f3n \"Entertainment Weekly\" Ken Tucker dixo que \"The Simpsons\" fora o mellor programa de televisi\u00f3n dos anos 90. Ademais, os telespectadores do canal brit\u00e1nico Channel 4 d\u00e9ronlle as mellores puntuaci\u00f3ns en d\u00faas enquisas: no m\u00e1is alto da lista dos 100 mellores programas para nenos no ano 2001 e dos 100 mellores debuxos animados no ano 2005, con Homer Simpson no primeiro lugar dos 100 mellores personaxes de televisi\u00f3n no ano 2001 e o noveno posto na lista das 50 mellores iconas da televisi\u00f3n do \"Entertainment Weekly\". En 2002, \"The Simpsons\" estaban os oitavos na \"Gu\u00eda da televisi\u00f3n dos 50 mellores programas da televisi\u00f3n de todos os tempos\"; mentres que en 2007 foi inclu\u00eddo na lista \"Time\" dos \"100 mellores programas de televisi\u00f3n de todos os tempos\"; as\u00ed, en 2008, o programa acadou a primeira praza nos \"100 mellores programas dos \u00faltimos 25 anos\" do \"Entertainment Weekly\" e \"Empire\" declarouna como a mellor serie de televisi\u00f3n de todos os tempos.\nLogros de maior tempo de emisi\u00f3n.\nO 9 de febreiro de 1997, \"The Simpsons\" superou a \"Os Picapedra\" co episodio \"The Itchy &amp; Scratchy &amp; Poochie Show\" como a serie de animaci\u00f3n estadounidense en horario de m\u00e1xima audiencia que leva m\u00e1is tempo en emisi\u00f3n. En 2004, \"The Simpsons\" substitu\u00edu a \"The Adventures of Ozzie and Harriet\" (de 1952 a 1966) como a comedia de situaci\u00f3n (animada ou non) m\u00e1is tempo en antena nos Estados Unidos. En outubro de 2004, \"Scooby-Doo\" superou brevemente a \"The Simpsons\" como o programa animado norteamericano co maior n\u00famero de episodios. Non obstante, en abril de 2005 os executivos da cadea volveron cancelar \"Scooby-Doo\", que finalizou con 371 episodios, mentres que \"The Simpsons\" recuperou o t\u00edtulo con 378 episodios \u00e1 fin da s\u00faa d\u00e9cimo s\u00e9tima temporada. En maio de 2007, \"The Simpsons\" atinxiu o seu episodio n\u00famero 400 ao final da d\u00e9cimo oitava temporada. Se ben \"The Simpsons\" pos\u00fae o r\u00e9cord do n\u00famero de episodios dun programa animado estadounidense, outras series animadas super\u00e1rona f\u00f3ra deste pa\u00eds. \u00c9 o caso, por exemplo, da serie de anime xapon\u00e9s \"Sazae-san\", que rematou con 2.000 episodios.\nNo ano 2007, a serie celebrou o seu vix\u00e9simo aniversario. Coa s\u00faa vix\u00e9sima temporada (2008-2009) a\u00ednda en emisi\u00f3n, a serie iguala a \"Gunsmoke\" como a serie de televisi\u00f3n norteamericana m\u00e1is lonxeva. Por\u00e9n, o n\u00famero de episodios de \"Gunsmoke\" chegaba ata os 635, lonxe da cifra actual de \"The Simpsons\", que s\u00f3 poder\u00eda acadala se durase, aproximadamente, 29 temporadas baixo condici\u00f3ns de programaci\u00f3n semellantes \u00e1s de agora.\nEn 2009, a Fox celebrar\u00e1 o 20 aniversario de \"The Simpsons\" cunha programaci\u00f3n especial titulada \"Best. 20 Years. Ever.\" (\"Mellor. 20 anos. Sempre.\") que durar\u00e1 todo o ano. Rematar\u00e1 o 14 de xaneiro de 2010, vinte anos despois da estrea do episodio \"Bart the Genius\". Unha das primeiras partes desta celebraci\u00f3n \u00e9 o concurso \"Unleash Your Yellow\" (\"Desata o teu amarelo\") no que os participantes deber\u00e1n dese\u00f1ar un chiste para a serie. O 26 de febreiro de 2009 a Fox anunciou que o programa fora renovado e solicitou d\u00faas temporadas m\u00e1is, o que levar\u00eda \u00e1 serie a acadar as vinte e d\u00faas temporadas.\nCr\u00edticas ao descenso da calidade.\nAs cr\u00edticas aos novos episodios de \"The Simpsons\" alabaron a serie polo seu enxe\u00f1o, realismo e intelixencia. A finais dos anos 90, o ton e a \u00e9nfase do programa comezou a cambiar. Alg\u00fans cr\u00edticos comezaron a chamar \"aburrida\" a serie. En 2000, alg\u00fans dos afeccionados m\u00e1is veteranos desilusion\u00e1ronse e apuntaron que os cambios nos argumentos empez\u00e1ranse a converter en historias demasiado estra\u00f1as ou exc\u00e9ntricas. O autor Douglas Coupland describiu as cr\u00edticas ao descenso da calidade da serie como \"parvadas\", dicindo: \"\"The Simpsons\" non perdeu as oportunidades en catorce anos, polo que \u00e9 moi dif\u00edcil que perda unha agora\". Mike Scully, quen foi o \"show runner\" desde a novena \u00e1 duod\u00e9cima temporada, foi obxecto de cr\u00edticas. Chris Suellentrop da revista \"Slate\" escribiu \"durante o tempo no que Scully estivo nese cargo, a serie \"The Simpsons\" converteuse en debuxos animados. [...] Os episodios que unha vez puideron acabar con Homer e Marge montados na bicicleta cara ao solpor agora rematan con Homer disparando un dardo tranquilizante contra o pescozo de Marge. A serie segue a ser graciosa, pero non \u00e9 conmovedora desde hai anos\".\nEn 2003, para celebrar o episodio n\u00famero 300 da serie, titulado \"Barting Over\", \"USA Today\" publicou un par de artigos relacionados con \"The Simpsons\": un cunha lista dos mellores dez episodios escollidos polo \"webmaster\" do sitio web para fans The Simpsons Archive e outro cunha lista dos 15 mellores feita polos guionistas. O episodio m\u00e1is recente que aparec\u00eda na lista dos fans era \"Homer's Phobia\", do ano 1997; o m\u00e1is actual elixido polos guionistas foi \"Behind the Laughter\", do ano 2000. En 2004, Harry Shearer criticou que precibira como o programa fora perdendo calidade: \"Valoro as tres \u00faltimas temporadas como entre as peores, polo que a cuarta temporada par\u00e9ceme moi boa agora\".\nNon obstante, malia estas cr\u00edticas, \"The Simpsons\" segue a manter a grande audiencia e a atraer a novos afeccionados. Mentres que a primeira temporada gozou dunha media de 13,4 mill\u00f3ns de espectadores por episodios nos EE. UU. a d\u00e9cimo novena temporada obtivo unha media de 7,7 mill\u00f3ns. Nunha entrevista feita a Matt Groening en abril de 2006, este dixo, \"Honradamente, eu non vexo ningunha fin no interese. Penso que \u00e9 posible que a serie se converta en moi custosa economicamente... pero arestora, o programa \u00e9 creativamente tan bo ou mellor do que nunca foi. A animaci\u00f3n e incriblemente detallada e imaxinativa, e as historias fan cousas que nunca antes fixemos. As\u00ed que, creativamente, non hai ning\u00fan motivo para cancelala\".\nOutros medios.\nBandas dese\u00f1adas.\nNumerosas publicaci\u00f3ns relacionadas con \"The Simpsons\" foron realizadas e postas \u00e1 venda ao longo dos anos. Ata o de agora, nove series de c\u00f3mics foron publicadas por Bongo Comics desde 1993. As primeiras tiras c\u00f3micas baseadas en \"The Simpsons\" apareceron en 1991 na revista \"Simpsons Illustrated\", a cal foi unha revista sacada por mor do programa. Os c\u00f3mics de \"The Simpsons\" e de \"Bart Simpson\" foron coleccionados e reimprimidos nos Estados Unidos HarperCollins. Ademais, moitos outros libros sobre gu\u00edas de episodios foron tam\u00e9n publicados.\nPel\u00edcula.\n20th Century Fox, Gracie Films e Film Roman produciu o filme animado de \"The Simpsons\", que se estreou o 27 de xullo de 2007. A pel\u00edcula foi dirixida polo produtor David Silverman e escrita por un equipo de guionistas entre os que se atopaban Matt Groening, James L. Brooks, Al Jean, George Meyer, Mike Reiss, John Swartzwelder, Jon Vitti, David Mirkin, Mike Scully, Matt Selman e Ian Maxtone-Graham. A produci\u00f3n do filme levouse a cabo xunto coa escritura do gui\u00f3n da serie, malia que se dixera que s\u00f3 se far\u00eda a pel\u00edcula despois de que a serie rematase. Xa se falara dunha posible longametraxe de \"The Simpsons\" desde as primeiras temporadas da serie. James L. Brooks pensou orixinalmente en levar a historia do episodio \"Kamp Krusty\" ao cine, pero topou con dificultades ao intentar alongar a trama para convertelo nunha longametraxe. Durante un longo per\u00edodo de tempo, as dificultades, tales como a falta dunha historia adecuada e un equipo completamente ocupado, atrasaron o proxecto.\nTras ga\u00f1ar un concurso da Fox e mais do \"USA Today\", Springfield, Vermont foi o lugar onde se celebrou a estrea mundial do filme. \"The Simpsons Movie\" recadou un total de 74 mill\u00f3ns de d\u00f3lares na s\u00faa primeira fin de semana nos Estados Unidos, chegando a ser unha das m\u00e1is vistas, fixando, ademais, o r\u00e9cord de fin de semana con m\u00e1is recadaci\u00f3ns dunha pel\u00edcula baseada nunha serie de televisi\u00f3n, superando as\u00ed a \"\". Abriuse paso no estranxeiro, chegando aos 96 mill\u00f3ns de d\u00f3lares en setenta e un territorios; inclu\u00edndo 27,8 mill\u00f3ns no Reino Unido, fac\u00e9ndoa a segunda mellor estrea da Fox neste pa\u00eds. En Australia, recadou 13,2 mill\u00f3ns de d\u00f3lares australianos, a meirande estrea dunha pel\u00edcula animada e a terceira mellor fin de semana no pa\u00eds. Ata hoxe, o filme ten unha recadaci\u00f3n mundial de 526.622.545 d\u00f3lares.\nM\u00fasica.\nForon editados varios \u00e1lbums con colecci\u00f3ns de m\u00fasica orixinal da serie, entre os que se encontran \"Songs in the Key of Springfield\", \"Go Simpsonic with The Simpsons\" e \"\". Varias das canci\u00f3ns foron gravadas co prop\u00f3sito de editar un single ou un \u00e1lbum sen este ser emitido no programa. O \u00e1lbum \"The Simpsons Sing the Blues\" foi lanzado en setembro de 1990 e foi un \u00e9xito, alcanzando o #3 no \"Billboard\" 200 e convent\u00e9ndose en disco de plantino segundo a Recording Industry Association of America. O primeiro single do \u00e1lbum \u00e9 a canci\u00f3n de hip hop \"Do the Bartman\", interpretada por Nancy Cartwright e presentada o 20 de novembro de 1990. A canci\u00f3n foi escrita por Michael Jackson, a\u00ednda que non recibiu ning\u00fan cr\u00e9dito. Mentres que a canci\u00f3n nunca foi lanzada oficialmente coma un single nos Estados Unidos, foi un \u00e9xito no Reino Unido. En 1991 chegou \u00e1 lista dos m\u00e1is vendidos durante tres semanas do 16 de febreiro ao 9 de marzo e foi a s\u00e9tima mellor vendida do ano. Vendeu medio mill\u00f3n de copias, sendo certificada co ouro da British Phonographic Industry o 1 de febreiro de 1991. No Reino Unido, \"Deep, Deep Trouble\" foi lanzado para continuar co \u00e9xito que \"Do The Bartman\" obtivera. Por outra parte, os \u00e1lbums \"The Simpsons Sing the Blues\" e \"The Yellow Album\" conte\u00f1en versi\u00f3ns c\u00f3ver de canci\u00f3ns, as\u00ed como algunhas orixinais.\n\"The Simpsons Ride\".\nEn 2007, foi anunciado oficialmente que \"The Simpsons Ride\", un simulador, ser\u00eda inclu\u00eddo nos Universal Studios Orlando e nos Universal Studios Hollywood. Abriu oficialmente o 15 de maio de 2008 en Florida e o 19 de maio de 2008 en Hollywood. No simulador, os visitantes entran a un parque tem\u00e1tico chamado Krustyland, constru\u00eddo por Krusty o pallaso. Non obstante, Sideshow Bob fuxiu do c\u00e1rcere e quere vingarse de Krusty e mais da familia Simpson. Nesta atracci\u00f3n aparecen m\u00e1is de 24 personaxes regulares de \"The Simpsons\", coas s\u00faas correspondentes voces de membros do elenco habituais, como Pamela Hayden, Russi Taylor e Kelsey Grammer. Harry Shearer decidiu non participar no simulador, polo que ning\u00fan dos seus personaxes fala. James L. Brooks, Matt Groening e Al Jean colaboraron co equipo creativo dos Universal Studios, Universal Creative, para axudarlles a desenvolver a atracci\u00f3n. Durante o transcurso, de seis minutos de duraci\u00f3n, \u00fasanse 80 pantallas IMAX e proxectores de Sony. A atracci\u00f3n pos\u00fae 24 habit\u00e1culos, cada un cunha capacidade de oito persoas, o que permite que, aproximadamente, 2.000 persoas poidan montarse cada hora. A animaci\u00f3n na atracci\u00f3n usa animaci\u00f3ns tridimensionais xeradas por ordenador renderizadas por Blur Studio e Reel FX, a diferenza da animaci\u00f3n tradicional en d\u00faas dimensi\u00f3ns que se ve en \"The Simpsons\". A versi\u00f3n da atracci\u00f3n dos Universal Studios Florida atinxiu a cifra dun mill\u00f3n de visitantes o 14 de xullo de 2008, obtendo o fito de ser a atracci\u00f3n m\u00e1is r\u00e1pida do parque en conseguilo.\nVideoxogos.\nA industria dos videoxogos foi moi r\u00e1pida ao adaptar os personaxes e o mundo de Springfield en xogos. Entre alg\u00fans dos primeiros xogos at\u00f3panse o xogo arcade de Konami \"The Simpsons\" (1991) e o de Acclaim Entertainment chamado \"\" (1991). En canto aos m\u00e1is modernos est\u00e1n \"The Simpsons Road Rage\" (2001), \"The Simpsons Hit &amp; Run\" (2003) e \"The Simpsons Game\" (2007). Ademais, dous m\u00e1quinas de pinball de \"The Simpsons\" foron producidas; unha que estivo brevemente dispo\u00f1ible pouco despois da primeira temporada e outra que a\u00ednda est\u00e1 dispo\u00f1ible no mercado.\nMercador\u00edas.\nA popularidade de \"The Simpsons\" fixo que a industria das mercanc\u00edas desta serie producise mill\u00f3ns de d\u00f3lares. A familia protagonista e os personaxes habituais aparecen en moitos destes produtos, desde camisetas ata p\u00f3sters. \"The Simpsons\" inspirou edici\u00f3ns especiais de xogos de mesa moi co\u00f1ecidos, inclu\u00edndo Cluedo, Scrabble, Monopoly, Operaci\u00f3n e The Game of Life, as\u00ed como xogos de preguntas como \"What Would Homer Do?\" e \"Simpsons Jeopardy!\". Varios xogos de cartas como \"The Simpsons Trading Card Game\" xa se est\u00e1n vendendo nas tendas. Tam\u00e9n se te\u00f1en publicado moitos libros oficiais e non oficiais.\nEn 2003, ao redor de 500 compa\u00f1\u00edas no mundo tiveron licenza para usar a imaxe dos personaxes de \"The Simpsons\" nos seus anuncios de publicidade. Como promoci\u00f3n de \"The Simpsons Movie\", doce tendas \"7-Eleven\" foron transformadas en Kwik-E-Marts e venderon produtos relacionados con \"The Simpsons\". Isto inclu\u00eda a \"Buzz Cola\", os cereais \"Krusty-O\" e d\u00f3nuts rosas.\nO 1 de abril de 2009, o Servizo Postal dos Estados Unidos anunciou que Homer, Marge, Bart, Lisa e Maggie aparecer\u00e1n nun conxunto de cinco selos de 44 c\u00e9ntimos. Os selos pux\u00e9ronse en circulaci\u00f3n a partir do 9 de abril, facendo que a serie \"The Simpsons\" sexa a primeira en recibir este reco\u00f1ecemento co programa a\u00ednda en antena e produci\u00f3n.\nAdemais, moitos dos episodios da serie foron postos \u00e1 venda en formatos DVD e VHS ao longo dos anos. Cando a primeira temporada foi posta \u00e1 venda en 2001, converteuse axi\u00f1a no DVD dunha serie de televisi\u00f3n mellor vendido da historia, a\u00ednda que m\u00e1is adiante fose superado pola primeira temporada de \"Chappelle's Show\". En concreto, as temporadas da unha \u00e1 once foron postas \u00e1 venda nos EUA (Rexi\u00f3n 1), Europa (Rexi\u00f3n 2) e Australia/Nova Zelandia/Am\u00e9rica Latina (Rexi\u00f3n 4) con expectativa de lanzar m\u00e1is temporadas no futuro."}
{"id": "176404", "revid": "98629", "url": "https://gl.wikipedia.org/wiki?curid=176404", "title": "Dumbo", "text": "Dumbo \u00e9 un cl\u00e1sico filme de animaci\u00f3n en Technicolor, baseado no libro hom\u00f3nimo de infantil por Helena Aberson e ilustrado por Harold Pearl, estreado o 23 de outubro de 1941, e distribu\u00eddo por RKO Radio Pictures nas salas de cinema dos Estados Unidos. \u00c9 o cuarto filme de animaci\u00f3n producido por Walt Disney.\nCaracter\u00edsticas.\nO personaxe principal \u00e9 Jumbo Jr., un elefante antropom\u00f3rfico que \u00e9 cruelmente alcumado como Dumbo (en ingl\u00e9s, \"dumb\" significa tanto \u00abmudo\u00bb como, despectivamente, \u00abbobo\u00bb). \u00c9 ridiculizado polas s\u00faas grand\u00edsimas orellas, a\u00ednda que descobre que pode voar us\u00e1ndoas como \u00e1s. O seu \u00fanico amigo \u00e9 o rato Timothy, parodiando o estereotipado terror dos elefantes cara aos roedores. \"Dumbo\" foi un exercicio deliberado de simplicidade e econom\u00eda para o estudio Disney, actualmente consid\u00e9rase como un cl\u00e1sico da animaci\u00f3n.\nSinopse.\nAs cego\u00f1as chegan, como todos os anos, o circo para entregar os beb\u00e9s \u00e1s s\u00faas respectivas mam\u00e1s. A se\u00f1ora Jumbo, unha elefanta, descobre que o seu pequeno ten unhas orellas enormes; todas as s\u00faas compa\u00f1eiras rinse do seu beb\u00e9, pero a se\u00f1ora Jumbo def\u00e9ndelle sempre, ata o punto de ser encerrada por enfrontarse a todo aquel que se mofe do seu reto\u00f1o. O pequeno Dumbo, maltratado e ridiculizado por todos os seus compa\u00f1eiros, s\u00f3 conta coa axuda dun min\u00fasculo rato chamado Timothy, que decide facer del unha estrela do circo.\nGalard\u00f3ns e nomeamentos.\nO filme ga\u00f1ou un Oscar na categor\u00eda mellor banda sonora e foi nomeado na categor\u00eda de mellor canci\u00f3n, por \"Baby Mine\". En 1947, \"Dumbo\" recibiu o premio ao mellor dese\u00f1o animado no Festival de Cannes."}
{"id": "176409", "revid": "12452", "url": "https://gl.wikipedia.org/wiki?curid=176409", "title": "Lista de presidentes do Mal\u00ed", "text": ""}
{"id": "176411", "revid": "88215", "url": "https://gl.wikipedia.org/wiki?curid=176411", "title": "Rally R\u00edas Baixas", "text": "O Rally R\u00edas Baixas \u00e9 un rally de asfalto que se leva a cabo cada ano a finais do mes de maio ou comezos de xu\u00f1o na comarca de Vigo.\nComezou a disputarse en 1963 e \u00e9 puntuable para a Copa de Espa\u00f1a de Rallys de Asfalto. Anteriormente formou parte do calendario do Campionato de Galicia de Rally e durante moitos anos do Campionato de Espa\u00f1a de Rallys. Os pilotos m\u00e1is laureados da proba son Germ\u00e1n Castrill\u00f3n e Miguel \u00c1ngel Fuster, con catro vitorias cada un.\nHistoria.\nA Escuder\u00eda Vigo, fundada por Manuel Pestana e Eladio V\u00e1zquez, foi a primeira organizadora do rally, que tivo a s\u00faa primeira edici\u00f3n en 1963. As primeiras edici\u00f3ns foron dominadas por pilotos portugueses, sendo Antonio Peixinho o primeiro vencedor cun Austin Cooper, ao que seguiron as vitorias de Jorge Soromenho e Am\u00e9rico Nunes. En 1966 entrou por primeira vez no calendario do Campionato de Espa\u00f1a de Rallys, sendo o vencedor dese ano outro portugu\u00e9s, Francisco Ramaozinho, con Estanislao Reverter en segunda posici\u00f3n. Foi en 1967 cando rematou o dominio portugu\u00e9s, ao lograr a vitoria cun Alpine 110 1300 o franc\u00e9s Bernard Tramont, que acabar\u00eda proclam\u00e1ndose campi\u00f3n de Espa\u00f1a ese ano. Ao ano seguinte Juan Fern\u00e1ndez cun Porsche 911 S foi o primeiro espa\u00f1ol en lograr a vitoria e en 1972 Estanislao Reverter o primeiro galego, logrando a vitoria co seu Alpinche e repetindo na seguinte edici\u00f3n. Tras o triunfo en 1974 do franc\u00e9s Marc Etchebers cun Porsche 911 Carrera o rally non se disputou durante os seguintes dous anos.\nEn 1977 volveuse celebrar, a partir de ent\u00f3n organizado pola Escuder\u00eda R\u00edas Baixas, e ese ano ga\u00f1ou o rally o ourens\u00e1n Antonio Freire \"Ventura\". Tras a vitoria o ano seguinte do vigu\u00e9s Rafa Cid cun Ford Fiesta 1300, vir\u00eda un lustro de dominio de Porsche, con d\u00faas vitorias m\u00e1is para Etchebers e tres consecutivas para o tam\u00e9n vigu\u00e9s Beny Fern\u00e1ndez, cun Porsche 911 preparado por Bernard Vara. Na seguinte media d\u00e9cada os pilotos canarios Carlos Lamberti, Medardo P\u00e9rez e Antonio Ponce foron os dominadores da proba. A principios dos anos 90 Fernando Mouri\u00f1o p\u00faxose \u00e1 fronte da proba, que non pasaba polos seus mellores momentos, estando f\u00f3ra do nacional de asfalto dende 1982. O caban\u00e9s Germ\u00e1n Castrill\u00f3n imp\u00faxose neses anos ata un total de catro ocasi\u00f3ns, d\u00faas veces co Ford Sierra RS Cosworth e outras d\u00faas co Ford Escort RS Cosworth. \nA partir de 1996 coa vitoria de Sergio Vallejo, comezou unha etapa de dominio de Citro\u00ebn e Peugeot, marcas moi relacionadas coa cidade de Vigo, que conta coa f\u00e1brica PSA Peugeot-Citro\u00ebn desde 1958. En 1998 o rally sufriu a peor de todas as s\u00faas edici\u00f3ns: poucos minutos despois do inicio do primeiro tramo, Salceda, a organizaci\u00f3n detectou manchas de aceite e gas\u00f3leo no asfalto, polo que neutralizou dito tramo e posteriormente fixo o mesmo nos seguintes tramos polo mesmo problema. Ao mesmo tempo, interferencias na radio impediron a comunicaci\u00f3n entre a direcci\u00f3n da carreira e outros organizadores. No parque pechado da praia de Samil circulaba un panfleto que ameazaba con obstru\u00edr os tramos. Ante esta situaci\u00f3n, a organizaci\u00f3n decidiu suspender a proba e os participantes volveron ao parque pechado. Tanto pilotos como organizadores e tam\u00e9n medios de comunicaci\u00f3n condenaron os feitos que cualificaron de \"sabotaxe\". No aspecto deportivo, Chus Puras proclamouse campi\u00f3n de Espa\u00f1a de forma autom\u00e1tica cando ao non realizarse a proba. O propio Puras obter\u00eda a s\u00faa primeira vitoria en Vigo ao ano seguinte a bordo dun Citro\u00ebn Xsara Kit Car e repetir\u00eda a vitoria no 2002 co Citro\u00ebn Xsara WRC. Entre medias, Luis Monz\u00f3n ga\u00f1ou o rally d\u00faas veces, primeiro cun Peugeot 306 Maxi e logo cun Peugeot 206 WRC. En 2003 Miguel \u00c1ngel Fuster sumou a primeira das s\u00faas catro vitorias.\nO ano seguinte ga\u00f1ou o andorrano Joan Vinyes (segundo andorrano en logralo tras a vitoria de Gerard de la Casa en 1984) e no 2005 Dani Sordo fixo o propio cun Citro\u00ebn C2 S1600. O asturiano Alberto Hevia ga\u00f1ou o rally no 2007 e despois no 2010 mentres que Enrique Garc\u00eda Ojeda venceu no 2008 tras unha gran loita cos irm\u00e1ns Vallejo. A edici\u00f3n de 2009 contou coa novidade da recuperaci\u00f3n do tramo urbano preto de Samil. A vitoria foi para Sergio Vallejo, que ga\u00f1ou oito dos once tramos disputados, pero d\u00edas despois os comisarios penaliz\u00e1rono con trinta minutos por recibir axuda externa despois da rotura dun palier do seu Porsche 997. Deste xeito a vitoria foille adxudicada a Miguel \u00c1ngel Fuster. Ao ano seguinte, os problemas econ\u00f3micos polos que atravesaba a organizaci\u00f3n puxeron en perigo a realizaci\u00f3n do rally. En 2011 e 2012 o parque pechado trasladouse ao centro da cidade de Vigo, situado na r\u00faa Pr\u00edncipe, cun pequeno enlace polo centro hist\u00f3rico da cidade. Xevi Pons venceu a Fuster cun Ford Fiesta S2000 e o piloto local Alberto Meira f\u00edxoo en 2012 co Mitsubishi Lancer Evo X, ano no que o rally entrou no calendario da Copa de Europa de Rally, obrig\u00e1ndoo a disputar a proba durante dous d\u00edas en vez de nun, como era habitual. En 2013 Sergio Vallejo sumou a s\u00faa segunda vitoria dezasete anos despois da primeira. Meira, o ga\u00f1ador do ano anterior foi segundo e terceiro Fuster. En 2014 Vallejo subiu de novo ao m\u00e1is alto do podio e en 2015 f\u00edxoo Fuster co Porsche 997 GT3. Os problemas econ\u00f3micos impediron que a Escuder\u00eda R\u00edas Baixas puidese sacar adiante o rally en 2016 a pesar de estar programado para o mes de xu\u00f1o. A organizaci\u00f3n anunciou a cancelaci\u00f3n da proba nunha conferencia de prensa en xaneiro dese ano.\nCon todo, dous anos despois a organizaci\u00f3n conseguiu recuperar a proba e inclu\u00edla no calendario do campionato galego, ademais con r\u00e9cord de inscritos. A vitoria desa edici\u00f3n foi para Manuel Fern\u00e1ndez cun Renault Clio N5, mentres que o Citro\u00ebn C3 R5 de V\u00edctor Senra foi o vencedor o ano seguinte. A edici\u00f3n de 2020, prevista inicialmente para maio, foi aprazada para setembro debido \u00e1 expansi\u00f3n da pandemia por coronavirus, e finalmente un mes antes da s\u00faa disputa, anunciouse a s\u00faa suspensi\u00f3n.\nCampi\u00f3ns.\n\"En amarelo, as edici\u00f3ns nas que a proba foi puntuable para o Campionato de Espa\u00f1a de Rallys\"\n\"En azul, as edici\u00f3ns nas que a proba foi puntuable para o Campionato de Galicia de Rally\""}
{"id": "176417", "revid": "25871", "url": "https://gl.wikipedia.org/wiki?curid=176417", "title": "Rexi\u00f3n Nordeste do Brasil", "text": "A Rexi\u00f3n Nordeste \u00e9 a rexi\u00f3n brasileira que pos\u00fae a maior cantidade de estados: Alagoas, Ba\u00eda, Cear\u00e1, Maranh\u00e3o, Para\u00edba, Piau\u00ed, Pernambuco (inclu\u00edndose a illa de Fernando de Noronha), Rio Grande do Norte e Sergipe. Esta subdivisi\u00f3n do Brasil en rexi\u00f3ns non ten car\u00e1cter pol\u00edtico ou administrativo, sen\u00f3n de facilitar estudos sociais, estat\u00edsticos e econ\u00f3micos de estados veci\u00f1os xeograficamente.\nAs cidades nordestinas m\u00e1is populosas son: Salvador (2.673.560), Fortaleza (2.374.944), Recife (1.400.000), S\u00e3o Lu\u00eds (978.824), Macei\u00f3 (903.463), Teresina (778.773), Natal (778.040), Jo\u00e3o Pessoa (660.798), Jaboat\u00e3o dos Guararapes (630.008), Feira de Santana (527.625), Aracaju (498.619), Olinda (377.000), Campina Grande (376.132), Vit\u00f3ria da Conquista (285.927), Paulista (262.237), Caruaru (253.634), Ilh\u00e9us (222.127) e Itabuna (220.816).\nA rexi\u00f3n pos\u00fae 30.998.109 electores segundo datos do IBGE para o ano 2002, o que a converte no segundo colexio electoral do pa\u00eds, detr\u00e1s do Sueste."}
{"id": "176418", "revid": "98629", "url": "https://gl.wikipedia.org/wiki?curid=176418", "title": "Anne Philipe", "text": "Anne Marie Ghislaine Nicole Navaux, co\u00f1ecida como Anne Philipe, nada o 20 de xu\u00f1o de 1917 en Bruxelas e finada o 16 de abril de 1990 en Par\u00eds, foi unha escritora francesa. Casou co co\u00f1ecido actor franc\u00e9s Gerard Philipe.\nTraxectoria.\nLicenciada en filosof\u00eda e antropolox\u00eda, cineasta e escritora, Anne Philipe foi educada pola s\u00faa nai, os seus pais divorci\u00e1ronse pouco despois do seu nacemento. Despois de estudar filosof\u00eda, foise de B\u00e9lxica e trasladouse a Francia.\nEn 1938 casou con Fran\u00e7ois Fourcade, sin\u00f3logo franc\u00e9s, tomando o nome de Nicole Fourcade. Tiveron un fillo, Alan, nado o 28 de xullo de 1939. En decembro de 1946, Nicole Fourcade trasladouse xunto co seu marido a Nanjing, na China, onde era asesor cultural da Embaixada de Francia. Volveron os tres a trasladarse a Caxemira, na India, no ano 1948, recorrendo a antiga Ruta da seda cunha caravana. Nicole Fourcade foi a primeira muller francesa en cruzar o deserto de Xinjiang. Uns anos despois (en 1955 publicar\u00eda \"Caravanes d\u2019Asie\" (en franc\u00e9s, \"Caravanas de Asia\"), baseado nestas viaxes.\nDespois do seu divorcio, volveu casar en 1951 co famoso actor franc\u00e9s Gerard Philipe, que co\u00f1ecera en 1942 en Niza convert\u00e9ndose en bos amigos durante unha estad\u00eda nos Pireneos. O seu novo nome de casada pasou a ser Anne Philipe. Tiveron dous fillos, Anne-Marie Philipe, nada en 1954, e Oliver Philipe, nado en 1956. En marzo de 1953, a parella trasladouse a Clery, compaxinando etapas nesta vila con outras na rue de Tournon, en Par\u00eds.\nAdemais de \"Caravanes d\u2019Asie\", Anne Philipe comezou a publicar informes (sobre Venezuela, Xap\u00f3n, Cuba) e facer documentais en Asia e \u00c1frica. Pero foi o seu libro \"O tempo dun salaio\" (\"Le Temps d\u2019un soupir\", traducido \u00f3 galego por X.M.Beiras), que a revela como unha grande escritora. \"Le Temps d\u2019un soupir\" foi publicado en 1963, conta con emoci\u00f3n e modestia as \u00faltimas semanas de vida en com\u00fan con Gerard Philipe, que morreu o 25 de novembro de 1959 \u00f3s 37 anos de idade. Relata con magn\u00edfica dignidade e moderaci\u00f3n a intensidade do amor que tivo polo seu marido.\nPosteriormente publicou m\u00e1is libros, entre eles, \"Les Rendez-vous de la colline\" (1966), \"Spirale\" (1971), \"Ici, l\u00e0-bas, ailleurs\" (1974), \"Un \u00e9t\u00e9 pr\u00e8s de la mer\" (1977), \"Les R\u00e9sonances de l'amour\" (1982), \"Je l'\u00e9coute respirer\" (1984). Anne Philipe \u00e9 a autora, xunto con Guy Weelen, dunha monograf\u00eda sobre o pintor Arpad Szenes. Tam\u00e9n publicou \"L'\u00c9clat de la Lumi\u00e8re\" (1978), que \u00e9 unha serie de entrevistas cos pintores Maria Helena Vieira da Silva e Arpad Szenes.\nAnne Philipe finou en Par\u00eds en 1990. Os seus restos descansan xunto \u00f3s de G\u00e9rard Philipe, no cemiterio de Ramatuelle. \u00c1 s\u00faa morte deixou unha novela inacabada."}
{"id": "176420", "revid": "56817", "url": "https://gl.wikipedia.org/wiki?curid=176420", "title": "El Correo de Galicia (Ourense)", "text": "El Correo de Galicia foi un peri\u00f3dico editado en Ourense entre 1872 e 1874.\nHistoria e caracter\u00edsticas.\nSubtitulado \"Peri\u00f3dico democr\u00e1tico\" en consonancia coa s\u00faa orientaci\u00f3n pol\u00edtica republicana, apareceu o 20 de setembro de 1872. Sa\u00eda os d\u00edas 5, 10, 15, 20, 25 e 30 de cada mes. Estaba dirixido por Juan Manuel Paz Novoa, que en 1873, co n\u00famero 30, foi substitu\u00eddo por Manuel de la Pe\u00f1a Rucabado. Edit\u00e1base na imprenta de Paz. Cesou a s\u00faa publicaci\u00f3n en novembro de 1874."}
{"id": "176421", "revid": "23204", "url": "https://gl.wikipedia.org/wiki?curid=176421", "title": "Manziana", "text": "Manziana \u00e9 un concello de 7.164 habitantes situado na \u00e1rea setentrional da provincia de Roma, na rexi\u00f3n do Lacio, en Italia. Limita coas municipalidades de Bracciano, Canale Monterano, Oriolo Romano e Tolfa. Est\u00e9ndese por unha \u00e1rea de 23 km2, tendo unha densidade de poboaci\u00f3n de 298,5 hab/km2. A vila de Manziana est\u00e1 inmersa no Monte \"Mancchi Grande\".\nAdministraci\u00f3n.\nDende as elecci\u00f3ns municipais do 29/05/2007, a alcaldesa de Manziana \u00e9 Lucia Dutto (1949), despois de terse presentado por unha Lista C\u00edvica, de tendencia centro-esquerda.\nSituaci\u00f3n e comunicaci\u00f3n.\nManziana est\u00e1 a uns 110\u00a0km. \u00f3 norte de Roma. Aproximadamente a metade do traxecto que discorre por estrada son v\u00edas de alta capacidade libres de peaxe. En hora punta t\u00e1rdanse aproximadamente 1:45 minutos en chegar \u00f3 centro de Roma e algo m\u00e1is dunha hora sen tr\u00e1fico. O m\u00e9todo m\u00e1is r\u00e1pido \u00e9 o ferrocarril no que se tarda 1 hora. Manziana est\u00e1 comunicada polo ferrocarril rexional FR3.\nHistoria.\nA \u00e1rea de Manziana, xa sufriu asentamentos na Cultura de Villanova, civilizaci\u00f3n da Idade de ferro do norte da Pen\u00ednsula It\u00e1lica. Foi posteriormente invadida polos etruscos primeiro e os romanos despois. No s\u00e9culo XI o territorio pasou a formar parte das posesi\u00f3ns da familia dos Prefetti di Vico, unha propiedade chamada por aquel ent\u00f3n Castrum Sanctae Pupae . No ano 1290, o terreo foi adquirido polo Arcebispado do Esp\u00edrito Santo, a\u00ednda que \u00e9 posible que nesa \u00e9poca xa non tivese o poder que tivera en \u00e9pocas pasadas. A mediados do s\u00e9culo XVI, os bar\u00f3ns do Esp\u00edrito Santo intervi\u00f1eron para repoboar a zona a trav\u00e9s de ofertas econ\u00f3micas. Ofrec\u00edan medio \"rubio\" (unidade de medida da \u00e9poca equivalente a algo menos dunha hect\u00e1rea) a cambio de 1/5 da colleita da mesma.\nA oferta atraeu a persoas da Toscana, a Umbr\u00eda, As Marcas e nalg\u00fans casos do norte da Pen\u00ednsula It\u00e1lica. Os poboadores chegados eran, na s\u00faa maior\u00eda, le\u00f1adores, traballadores e foron chamados \"I Campannari\".\nEn 1500, os colonos constitu\u00edronse en gremios e foron reco\u00f1ecidos polo Arcebispado. Nace deste xeito a aldea de Manziana, planificada urban\u00edsticamente polo arquitecto Ottavio Nonni, co\u00f1ecido como Mascherino, disc\u00edpulo de Vignola.\nAta 1870 estivo baixo dominio papal. Coa unificaci\u00f3n de Italia comezou o desenvolvemento da pequena aldea na actual vila moderna.\nA orixe do nome.\nOs primeiros documentos co nome Manziana datan de documentos datados de 1658. \nExisten varias teor\u00edas sobre a orixe do nome: alg\u00fans ve\u00f1en dunha pedra preciosa atopada na rexi\u00f3n (\"l\u00e1pis anitianus\"), mentres que outros atrib\u00faen a s\u00faa orixe \u00e1 palabra \"mansum\" ou manso (que quere dicir: terra adicada \u00f3 gando. Outra teor\u00eda est\u00e1 relacionada coa presenza da vaca Maremma no centro do escudo de armas, neste caso Manziana vir\u00eda de \"manza\" (en galego, becerro ou cr\u00eda da vaca), mentres que outros argumentan que o nome da vila prov\u00e9n do monte que lle daba nome en 1600, a Silva Mantiana, ou quizais, \u00e1 s\u00faa vez tam\u00e9n est\u00e1 ligado con \"Mantus\", deus etrusco do inferno.\nO monte \u2018\u2019Bosco Macchi Grande\u2019'.\nO monte Macchi Grande, en galego \"Gran mancha de madeira\" de Manziana, ou \"Il Bosco\" (en galego \"O Monte\"), como \u00e9 co\u00f1ecido polos manzianeses, \u00e9 hoxe en d\u00eda a \u00faltima gran testemu\u00f1a da Sylvia Mantiana que cubriu os montes Sabbatini Ceriti e a Tolfa ata o Mar Tirreno. Constit\u00fae unha das realidades boscosas m\u00e1is interesantes na zona norte de Roma. Por extensi\u00f3n \u00e9 o segundo monte de cerros de Europa e nel organ\u00edzanse numerosas actividades de todo tipo, dende actividades deportivas a reuni\u00f3ns sociais.\nSituado a 2\u00a0km. \u00f3 suroeste da vila de Manziana e a 5\u00a0km. \u00f3 oeste sit\u00faase a vila de Bracciano, int\u00e9grase perfectamente nun escenario de esplendor natural que ofrece a rexi\u00f3n. O monte impacta \u00f3 visitante pola maxestuosidade das s\u00faas \u00e1rbores e abundante vexetaci\u00f3n.\nAdemais de grandes carballos, a vexetaci\u00f3n \u00e9 rica en fetos, rosas silvestres, acivros etc. A fauna incl\u00fae raposos, donicelas, esqu\u00edos, xabar\u00eds, gali\u00f1as, pegas, aves de rapina ou cabalos salvaxes entre outras especies.\nO monte, que cobre unha superficie de 530 hect\u00e1reas e abrangue un planalto producida polo acumulaci\u00f3n de material xerado pola erupci\u00f3n do volc\u00e1n Sabatino, durante o Plistoceno (hai 500.000 anos). Esta actividade volc\u00e1nica provocou a formaci\u00f3n de pozas de auga quente, coa emisi\u00f3n de gases de xofre e Solfatara. A presenza de actividade volc\u00e1nica moi posiblemente a orixe dos primeiros asentamentos da rexi\u00f3n."}
{"id": "176425", "revid": "98629", "url": "https://gl.wikipedia.org/wiki?curid=176425", "title": "Copa CERS 2011", "text": "A trix\u00e9simo primeira edici\u00f3n da Copa CERS iniciouse o 20 de novembro do 2010 e finalizou o 8 de maio coa disputa da final. Nesta edici\u00f3n participaron 27 equipos, dos cales 22 se enfrontaron nunha rolda previa (dezaseisavos de final) e cinco se clasificaron de xeito directo para os oitavos de final. T\u00f3dalas roldas se disputan a dobre volta ag\u00e1s as semifinais e a final, que se xogan no formano de final a catro ou \"final four\", que se disputou en Vilanova i la Geltr\u00fa, Barcelona (Catalu\u00f1a). O campi\u00f3n desta edici\u00f3n da segunda competici\u00f3n a nivel de clubs en Europa foi o club portugu\u00e9s do SL Benfica, que venceu na final ao equipo local, o C.P. Vilanova, e levando o seu segundo t\u00edtulo da competici\u00f3n a Lisboa."}
{"id": "176426", "revid": "109820", "url": "https://gl.wikipedia.org/wiki?curid=176426", "title": "Rally de Ourense", "text": "O Rally de Ourense \u00e9 un evento automobil\u00edstico que se leva a cabo cada ano no mes de xu\u00f1o na comarca de Ourense dende o ano 1967, organizado pola Escuder\u00eda Ourense.\nO rally naceu por iniciativa do piloto ourens\u00e1n Estanislao Reverter, que quer\u00eda que en Galicia houbese unha proba como as que el disputaba no campionato europeo. Esta proba \u00e9 puntuable para o Campionato de Espa\u00f1a de Rallys de asfalto dende a primeira edici\u00f3n de 1967, coas \u00fanicas excepci\u00f3ns da edici\u00f3n de 1973 e as de 1984 a 1988.\nA edici\u00f3n n\u00famero 43 do Rally de Ourense que se disputou en 2010 foi premiada pola Federaci\u00f3n Espa\u00f1ola de Automovilismo como a proba mellor organizada do Campionato de Espa\u00f1a de Rallys.\nHistoria.\nAnos 60.\nA primeira edici\u00f3n levouse a cabo grazas \u00e1 comisi\u00f3n de festas da cidade de Ourense e a Estanislao Reverter, que axudou a facela puntuable para o Campionato de Espa\u00f1a. Non se lle concedeu o car\u00e1cter internacional por ser a primeira edici\u00f3n, pero a\u00ednda as\u00ed houbo pilotos estranxeiros: portugueses e italianos. Os coches que se inscribiron foron os pertencentes \u00e1 categor\u00eda de Gran Turismo (preparaci\u00f3n lixeira) e Turismo (sen preparaci\u00f3n). Corenta e dous participantes partiron da Praza Maior da cidade, todos cunha insignia na solapa consistente nunha roda de afiar enmarcada nun volante, unha imaxe que se converter\u00eda ao longo dos anos nun s\u00edmbolo da proba. O percorrido inclu\u00eda oito tramos destacando o Alto do Bar\u00f3n, Carballi\u00f1o-Cea, O Alto do Rodicio, Viana-A Gudi\u00f1a. Realizouse un reagrupamento no Parador de Monterrei para iniciar posteriormente a segunda etapa, consistente en dous tramos dos que se cancelou un deles por dous accidentes. Despois da chegada a Ourense celebrouse a terceira etapa cunha subida e un sl\u00e1lom final, ambos os dous f\u00f3ra da cidade. O ga\u00f1ador foi Bernard Tramont, co seu copiloto Ricardo Mu\u00f1oz, que lideraron boa parte da proba cun Alpine 1300. Segundos chegaron Manuel Juncosa e Artemi Eche, cun Fiat Abarth, e terceiros Jorge e Alberto Ruiz-Gim\u00e9nez.\nA segunda edici\u00f3n comezou xa coa Escuder\u00eda Ourense creada, que foi a encargada de organizar o evento. O itinerario contou con once tramos, alg\u00fans novos, dous deles en terra e cunha etapa nocturna. Admit\u00edronse veh\u00edculos das categor\u00edas Sport e Turismo e inscrib\u00edronse 56 participantes, que tomaron a sa\u00edda no parque de San L\u00e1zaro, entre eles Bernard Tramont, Eladio Doncel, Alberto Ruiz-Gim\u00e9nez ou Manuel Juncosa. Os continuos abandonos provocaron moita alternancia no liderado da proba. Despois do \u00faltimo tramo ,cunha subida ao Alto do Cumial, f\u00edxose un sl\u00e1lom de exhibici\u00f3n. Os ga\u00f1adores finais foron Doncel-Llagostera, cun Porsche 911 S, segundos os italianos Ceo Filippi e Sergio Lipizer cun Lancia Fulvia HF, mentres que terceiros remataron Juncosa-Artemi, repetindo podio co Fiat Abarth 1000. Tramont, ga\u00f1ador o ano anterior, tivo que abandonar cando lideraba o rally.\nA terceira edici\u00f3n contou con cincuenta e oito veh\u00edculos que tomaron a sa\u00edda desde o pavill\u00f3n de deportes. O itinerario contou con 14 tramos, destacando varias subidas como o Alto do Rodicio, o Alto do Couso, o Alto do Para\u00f1o, o Alto do Cumial ou o Alto de Allariz, de novo cunha etapa nocturna. A carreira foi unha loita entre o ourens\u00e1n Jos\u00e9 Pav\u00f3n e Jos\u00e9 Mar\u00eda Palomo, que foron marcando os mellores tempos. Un dos tramos tivo que neutralizarse tras o accidente de Jorge B\u00e4bler co seu BMW 2002 e finalmente foi Palomo quen logrou a vitoria por diante de Pav\u00f3n, ambos cun Porsche 911 R. O terceiro foi Bernard Tramont co Alpine A-110, mentres que Eladio Doncel, ga\u00f1ador do ano anterior, s\u00f3 puido ser und\u00e9cimo, de novo co Fulvia.\nAnos 70.\nA cuarta edici\u00f3n celebrouse en xu\u00f1o de 1970 e contou con quince tramos, o \u00faltimo deles disputado no circu\u00edto do Pol\u00edgono Industrial de San Cibrao das Vi\u00f1as, coincidindo coa celebraci\u00f3n da Copa Renault 8 TS. A carreira celebrouse por primeira e \u00fanica vez en domingo e luns por mor dunha festividade local e nela p\u00faxose en marcha un campionato nacional de veh\u00edculos con preparaci\u00f3n de serie realizado por SEAT. O rally comezou co dominio inicial de Jos\u00e9 Pav\u00f3n a bordo dun Porsche 911 R ata que sufriu un grave accidente no tramo Rodicio-Couso que o obrigou a abandonar, sendo trasladado ao hospital con d\u00faas costelas rotas. A partir de a\u00ed, Ruiz Gim\u00e9nez liderou a proba ata o \u00faltimo tramo, disputado no circu\u00edto de San Cibrao, onde trinta e un pilotos correron as tres mangas previstas. O vencedor do mesmo foi Tramont, co que se asegurou a segunda posici\u00f3n do rally, mentres que Juncosa foi terceiro e a vitoria foi para Ruiz Gim\u00e9nez. En 1971 celebrouse a quinta edici\u00f3n e ofrec\u00e9uselle a Presidencia de Honra ao pr\u00edncipe Xo\u00e1n Carlos, que a aceptou. O itinerario constou de quince tramos, alg\u00fans deles en terra, sendo o primeiro o celebrado no Alto do Rodicio, de onde partiron corenta e oito pilotos. Eladio Doncel, piloto da Escuder\u00eda Repsol, foi o dominador da proba, mentres que o seu compa\u00f1eiro Ruiz Gim\u00e9nez (cun Porsche 911 S ao igual que Doncel) tivo que conformarse co segundo posto a pesar de marcar o mellor tempo nos \u00faltimos tramos. O terceiro posto foi para o franc\u00e9s Tramont co Alpine A-110.\nEn 1972 a organizaci\u00f3n sufriu problemas coa puntuaci\u00f3n da proba (sendo exclu\u00edda do campionato de Espa\u00f1a), que sumado a outros relacionados co peche das estradas fixo que non se levara a cabo o rally. A sexta edici\u00f3n celebrouse polo tanto en 1973 e por primeira vez sen puntuar para o certame nacional. Este feito fixo que s\u00f3 se inscribisen trinta e seis veh\u00edculos dos que s\u00f3 vinte e dous tomaron a sa\u00edda. Alg\u00fans pilotos neg\u00e1ronse a acudir ao saber que se disputar\u00edan tres tramos en terra. Con todo, houbo participantes do Simca Challenge e do equipo oficial FASA Renault. Na primeira etapa, Jos\u00e9 Pav\u00f3n lideraba a carreira, tras unha penalizaci\u00f3n a Juan Ignacio Villacieros que o relegou ao segundo posto. Dezaoito veh\u00edculos chegaron ao reagrupamento para comezar posteriormente a segunda etapa, na que de novo houbo baixas debido \u00e1 dureza dos tramos de terra e s\u00f3 doce participantes remataron a proba. Villacieros rompeu un palier polo que tivo que abandonar, sendo a vitoria final para Pav\u00f3n. O piloto ourens\u00e1n converteuse no primeiro piloto local en ga\u00f1ar o rally, mentres que segundo foi Luis Portela cun Lancia Fulvia HF e terceiro Juan Carlos O\u00f1oro cun Simca 1200.\nEn 1974 a proba volveu ao calendario do Campionato de Espa\u00f1a e na lista de inscritos estaban os pilotos oficiais de SEAT, Juan Carlos Pradera e Antonio Zanini. Nos primeiros compases cos tramos mollados pola choiva da noite anterior, Marc Etchebers marcou os mellores tempos e liderou a carreira. Nas secci\u00f3ns de terra, Zanini e Pradera foron algo superiores. Na etapa nocturna Etchebers aumentou a s\u00faa vantaxe sobre os seus rivais pero volveuna perder coa choiva no tramo de Avi\u00f3n-Beiro. Con todo, o piloto franc\u00e9s mantivo o liderado e levou a vitoria co seu Porsche Carrera por diante dos SEAT 1430 de Zanini e Pradera que quedaron segundo e terceiro respectivamente. En 1975 a proba tivo un itinerario de dezaseis tramos, todos sobre asfalto e eliminando todos os de terra. Corenta e seis pilotos tomaron a sa\u00edda, con Etchebers liderando dende o principio e produc\u00edndose o primeiro abandono importante, o de Pradera, que bateu o seu Alpine contra unha pedra, mentres Jorge de Bagration co seu Lancia Stratos se consolidaba na segunda posici\u00f3n. Na terceira etapa s\u00f3 vinte e tres pilotos tomaron a sa\u00edda e Etchebers levou finalmente a vitoria, seguido de Bagration e Juan Carlos O\u00f1oro.\nEn 1977 o rally celebrou a s\u00faa d\u00e9cima edici\u00f3n e contou cunha lista de s\u00f3 trinta e cinco pilotos inscritos e coas ausencias do equipo SEAT (Zanini e Ca\u00f1ellas). Ese ano, Estanislao Reverter marcouse o obxectivo de inclu\u00edr a proba no Campionato de Europa e ademais ali\u00f1ou a un equipo formado por Beny Fern\u00e1ndez, Antonio Freire \"Ventura\", \"Peitos\" e P\u00edo Alonso. O itinerario ti\u00f1a vinte e catro tramos sendo Beny quen marcou os mellores tempos nos primeiros dezaoito polo que liderou a carreira con certa comodidade. Despois da etapa nocturna enfront\u00e1ronse \u00e1 terceira e \u00faltima onde s\u00f3 sa\u00edron vinte coches e onde o Ford Escort de Beny Fern\u00e1ndez comezou a sufrir problemas e a perder perdeu medio minuto en cada tramo, pero logrou rematar os \u00faltimos cinco tramos e chegar ao final como ga\u00f1ador cunha diferenza m\u00ednima respecto a Marc Etchebers, segundo. A terceira posici\u00f3n correspondeu a Rafa Cid, cun Renault Alpine. En 1978 a proba foi preinscrici\u00f3n para o Campionato Europeo e contou coa presenza dun federativo italiano. O percorrido constou de vinte e cinco tramos e a sa\u00edda realizouse dende o Estadio do Couto. Jorge de Bagrati\u00f3n foi o dominador da maior\u00eda dos tramos seguido de Pablo de Sousa, que logrou marcar o mellor tempo nalgunhas pero sen recortar moito tempo. Na terceira posici\u00f3n situ\u00e1base Etchebers e os tres afrontaron a terceira etapa con certa tranquilidade e sen arriscar polo que alcanzaron a meta nas mesmas posici\u00f3ns.\nCampionato de Europa.\nEn 1979 entrou no calendario do Campionato de Europa de Rallys. Para aumentar a participaci\u00f3n, a organizaci\u00f3n ofreceu axudas, como bonos para os participantes que viaxaban dende lonxe, presentou a proba en Porto e a inscrici\u00f3n foi gratu\u00edta. Inicialmente o rally foi un duelo entre Beny Fern\u00e1ndez e Jorge de Bagrati\u00f3n ata que o primeiro se sa\u00edu da estrada na segunda etapa a s\u00f3 300 m da meta dun dos tramos deixando v\u00eda libre a Bagrati\u00f3n que dominou a carreira ata o final. O podio completouno Ricardo Mu\u00f1oz cun Porsche 911 SC e Eugenio Ortiz, cun Simca 1200 TI. Ao ano seguinte, e por segundo ano o rally volve ser puntuable para o campionato europeo e contou coa presenza do equipo Ford que participou con dous Ford Fiesta 1600 do grupo 2 para Salvador Servi\u00e1 e Juan Ignacio Canela. Ese ano a organizaci\u00f3n sopesaba se seguir formando parte ou non do certame europeo debido \u00e1 escasa presenza de equipos estranxeiros e \u00e1 maior quilometraxe requirida. Na primeira etapa produciuse o abandono de Bagrati\u00f3n por perda de aceite no seu Lancia Stratos, mentres que Beny Fern\u00e1ndez sufriu problemas no seu Opel Ascona 2000. A carreira estivo marcada polo duelo entre Eduardo Balc\u00e1zar e Salvador Servi\u00e1, que fixeron os mellores tempos na maior\u00eda dos tramos, sendo finalmente a vitoria para Balc\u00e1zar, que conduc\u00eda un Lancia Stratos. Segundo foi Servi\u00e1 e terceiro Pablo de Sousa, cun Seat 124-2000.\nGa\u00f1adores.\n\"En azul, as edici\u00f3ns nas que a proba foi puntuable para o Campionato de Espa\u00f1a de Rallys\""}
{"id": "176427", "revid": "26585", "url": "https://gl.wikipedia.org/wiki?curid=176427", "title": "Rally de Ferrol", "text": "O Rally de Ferrol \u00e9 un evento automobil\u00edstico que se celebra anualmente en Ferrolterra polo mes de agosto, e que forma parte do calendario do Campionato de Espa\u00f1a de Rallys de asfalto dende o ano 2005. Anteriormente, entre os anos 1975 e 1980 tam\u00e9n foi puntuable para o campionato nacional. A proba disputouse por primeira vez no ano 1970.\nO piloto con m\u00e1is vitorias neste rally \u00e9 Germ\u00e1n Castrill\u00f3n, que venceu 10 veces, seguido do franc\u00e9s Marc Etchebers, con 4 vitorias.\nGa\u00f1adores.\n\"En azul, proba puntuable para o Campionato de Espa\u00f1a de Rallys\"."}
{"id": "176428", "revid": "23204", "url": "https://gl.wikipedia.org/wiki?curid=176428", "title": "Isabel Pantoja", "text": "Mar\u00eda Isabel Pantoja Mart\u00edn, nada en Sevilla o 2 de agosto de 1956, \u00e9 unha cantante espa\u00f1ola, destacada no x\u00e9nero musical da copla. Traballou esporadicamente como actriz, nun par de pel\u00edculas.\nEn 2007, a discogr\u00e1fica Sony Music entregou \u00e1 cantante 40 discos de platino por m\u00e1is de 4 mill\u00f3ns de \u00e1lbums. Devanditas vendas contabil\u00edzanse a partir de 1990, ano en que asinou con Sony.\n\u00c9 irm\u00e1 do tam\u00e9n cantante Agust\u00edn Pantoja e nai de dous fillos, o popular Kiko Rivera, froito do seu matrimonio con Francisco Rivera, e Mar\u00eda Isabel, unha nena peruana que adoptou en 1996. Tivo unha relaci\u00f3n co exalcalde de Marbella Juli\u00e1n Mu\u00f1oz. Estivo dous anos no c\u00e1rcere polo caso Malaya."}
{"id": "176429", "revid": "98629", "url": "https://gl.wikipedia.org/wiki?curid=176429", "title": "Paloma San Basilio", "text": "Paloma San Basilio, nada en Madrid o 22 de novembro de 1950, \u00e9 unha cantante e actriz espa\u00f1ola.\nTr\u00e1tase dunha das int\u00e9rpretes m\u00e1is populares e prestixiosas no \u00e1mbito da canci\u00f3n mel\u00f3dica en castel\u00e1n. A potencia vocal de Paloma San Basilio, e a s\u00faa precisi\u00f3n e nitidez no fraseo son as s\u00faas caracter\u00edsticas m\u00e1is destacables.\nTraxectoria.\nPaloma San Basilio nace en Madrid, vive a s\u00faa infancia en Sevilla e a s\u00faa adolescencia en Lugo. Estudou na Universidade Complutense de Madrid uns anos de Filosof\u00eda e Letras e Psicolox\u00eda antes de dar comezo \u00e1 s\u00faa carreira art\u00edstica en 1975, grazas a ser elixida como presentadora dun programa de televisi\u00f3n que se chamaba \"Siempre en domingo\". Ese mesmo ano, grava o seu primeiro disco, \"Sombras\", con ampla repercusi\u00f3n internacional. O seu seguinte traballo, \"Donde Vas\" (1977), acent\u00faa os temas m\u00e1is sentimentais e consolida a s\u00faa fama en Hispanoam\u00e9rica.\nEn 1985, participa no Festival de Eurovisi\u00f3n cantando a canci\u00f3n \"La fiesta termin\u00f3\", que d\u00e1 por t\u00edtulo ao novo \u00e1lbum composto e producido por Juan Carlos Calder\u00f3n. No festival rematou no posto 14\u00ba. Dentro da serie \"La comedia musical espa\u00f1ola\" de Televisi\u00f3n Espa\u00f1ola protagoniza \"Las Leandras\" e \"La cenicienta del Palace\" e co-protagoniza unha terceira, \"El sobre verde\", onde canta \"De una monedita de oro\". As tres revistas saen en discos ao mercado."}
{"id": "176430", "revid": "98629", "url": "https://gl.wikipedia.org/wiki?curid=176430", "title": "Miguel Urdangarin y Borb\u00f3n", "text": " \nMiguel de Todos los Santos Urdangarin y Borb\u00f3n, nado en Barcelona o 30 de abril de 2002, \u00e9 o terceiro fillo da Infanta Cristina de Espa\u00f1a e I\u00f1aki Urdangarin. \u00c9 neto dos reis em\u00e9ritos de Espa\u00f1a, Xo\u00e1n Carlos I e Sof\u00eda de Grecia, e sobri\u00f1o dos actuais reis Filipe VI e Letizia Ortiz.\nSete semanas logo do seu nacemento na Cl\u00ednica Teknon de Barcelona, o novo membro da Familia real espa\u00f1ola foi bautizado o 23 de xu\u00f1o de 2002 no Palacio da Zarzuela. O cardeal Antonio Mar\u00eda Rouco Varela presidiu a cerimonia. Os padri\u00f1os foron o ent\u00f3n pr\u00edncipe Filipe e Luc\u00eda Urdangarin.\nMiguel \u00e9 o noveno na li\u00f1a de sucesi\u00f3n ao trono de Espa\u00f1a, por detr\u00e1s das s\u00faas curm\u00e1s Leonor e Sof\u00eda de Borb\u00f3n, a s\u00faa t\u00eda Elena de Borb\u00f3n e os seus fillos Felipe Juan Froil\u00e1n e Victoria Federica, a s\u00faa nai Cristina de Borb\u00f3n e os seus irm\u00e1ns m\u00e1is vellos Juan e Pablo, e por diante da s\u00faa irm\u00e1 m\u00e1is nova Irene. Como fillo dunha infanta de Espa\u00f1a d\u00e1selle o trato de \"A s\u00faa Excelencia\" e pos\u00fae a dignidade de Grande de Espa\u00f1a."}
{"id": "176431", "revid": "98629", "url": "https://gl.wikipedia.org/wiki?curid=176431", "title": "Campionato de Espa\u00f1a de Rallys", "text": "O Campionato de Espa\u00f1a de Rallys foi a m\u00e1xima competici\u00f3n nacional de rally sobre asfalto dende 1956 ata 2020. Estaba organizado pola Real Federaci\u00f3n Espa\u00f1ola de Automobilismo.\nCalendario.\nNa edici\u00f3n de 2020 do Campionato de Espa\u00f1a disp\u00fatanse 8 rallys, 2 deles en terras galegas:\nHistoria.\nAnos 1950-1960.\nA\u00ednda que xa exist\u00edan probas de rally anteriormente Espa\u00f1a, como o Rally Costa Brava e o Rally Nacional do RACE, que levaban celebr\u00e1ndose ambas desde 1953, o Campionato de Espa\u00f1a non naceu ata 1956. Ese ano a Real Federaci\u00f3n Espa\u00f1ola de Automobilismo creou as bases do que inicialmente chamou \"Campionato de Espa\u00f1a de condutores de rallys\" e que combinaba probas tanto de rally como de circu\u00edto e monta\u00f1a.\nO ga\u00f1ador da primeira edici\u00f3n foi Javier Sanglas cun Alfa Romeo Giulietta Veloce co que venceu en probas como o Rally Ib\u00e9rico. Na segunda edici\u00f3n o campionato estaba limitado a condutores espa\u00f1ois con licenza de condutor expedida polo Real Autom\u00f3bil Club de Espa\u00f1a. O calendario estaba composto por seis probas: 2\u00ba Trofeo de Monta\u00f1a (21 de abril), 5\u00ba Rally RACE (30 de maio - 2 de xu\u00f1o), Volta a Catalu\u00f1a (28-30 de xu\u00f1o), Rally dos Pireneos (28 de setembro - 1 de outubro), 2\u00ba Rally Ib\u00e9rico (17-20 de outubro) e circu\u00edto desco\u00f1ecido (3 de novembro). O certame tivo car\u00e1cter anual e para proclamarse campi\u00f3n de Espa\u00f1a era obrigatorio participar no Rally RACE e no Rally Ib\u00e9rico.\u200b O ga\u00f1ador foi Fernando Roqu\u00e9 cun Alfa Romeo Sprint Veloce. O campi\u00f3n de 1958 foi o militar Jaime Milans del Bosch a bordo dun SEAT 1400 B.\nV\u00edctor Sagi foi o ga\u00f1ador en 1960 cun Porsche 356, mentres que os BMW 700 de Juan Fern\u00e1ndez e Mariano Lorente venceron nas d\u00faas seguintes edici\u00f3ns. Os seguintes anos estiveron dominados pola familia Juncosa, proclam\u00e1ndose campi\u00f3n primeiro Jaime, e logo os seus fillos Jaime Jr. e Manuel, sumando catro t\u00edtulos entre os tres. Tam\u00e9n nesa \u00e9poca fixo a s\u00faa aparici\u00f3n o franc\u00e9s Bernard Tramont, que ga\u00f1ou o certame en d\u00faas ocasi\u00f3ns na modalidade GT cun Renault Alpine A110.\nAnos 1970.\nEn 1971 configurouse como Campionato de Espa\u00f1a de Condutores de Rally e constou s\u00f3 de probas de rally. O calendario inclu\u00eda 20 rallys: Rally Fallas, Rally Costa Brava, Rally Vasco-Navarro, Crit\u00e9rium Guiller\u00edas, Crit\u00e9rium Luis de Baviera, Ruta do Salm\u00f3n-Cidade de Xix\u00f3n, 500 km Nocturnos Buj\u00edas Bosch, Crit\u00e9rium da Rioxa, Rally de Ourense, Rally do Cid, Rally R\u00edas Baixas, Rally Bosch, Rally Cidade de Oviedo, Rally do Sherry, Rally de Espa\u00f1a, Rally Firestone, Rally Barcelona-Andorra, Rally 2000 Viraxes e Rally Costa do Sol, que deron como vencedor a Lucas Sainz, copilotado por Juan Carlos O\u00f1oro e a bordo dun Alpine 1490, con algunha incursi\u00f3n nun Renault R8 TS. Disputouse ao mesmo tempo o campionato de Espa\u00f1a feminino de rallys,\u200b certame que se organizou durante oito anos. Ata 1972 s\u00f3 se disputou el campionato de pilotos, introduc\u00edndose en 1973 o certame de marcas, sendo SEAT o primeiro vencedor.\u200b Durante os seguintes cinco anos o piloto catal\u00e1n Antonio Zanini proclamouse campi\u00f3n sempre con modelos da casa SEAT. A partir de 1975 a Federaci\u00f3n, para animar aos pilotos a participar en competici\u00f3ns internacionais, decidiu facer puntuables probas do estranxeiro, como o 24 Horas de Ypress, o Rally de Polonia, o Rally de Portugal ou o Rally de San Martino di Castrozza.\u200b En 1980 comezouse a premiar tam\u00e9n a categor\u00eda de veh\u00edculos do Grupo N.\nAnos 1980.\nO calendario sufriu moitos cambios na d\u00e9cada de 1980, aumentando e reducindo o n\u00famero de probas (28 en 1982, 10 en 1988). En 1983 creouse o Campionato de Espa\u00f1a de Rallys de Terra e o Campionato Internacional de Rally, co prop\u00f3sito de motivar aos pilotos a competir f\u00f3ra de Espa\u00f1a. De 1984 a 1992 disputouse tam\u00e9n a Copa de Espa\u00f1a de Rally, paralela ao Campionato de Espa\u00f1a.\nDurante esta d\u00e9cada Antonio Zanini elevou a s\u00faa cifra de t\u00edtulos ata oito, ga\u00f1ando o \u00faltimo deles en 1984 cun Ferrari 308 GTB. Salvador Servi\u00e1 ga\u00f1ou os dous seguintes campionatos cun Lancia Rally 037, mentres que Carlos Sainz cun Ford Sierra RS Cosworth foi o vencedor en 1987 e 1988, no segundo deles tendo como copiloto ao coru\u00f1\u00e9s Lu\u00eds Moya co que ga\u00f1ar\u00eda logo dous Campionatos do Mundo. O BMW M3 de Pep Bassas foi o vencedor en 1989.\nAnos 1990.\nEntre 1990 e 2002, o c\u00e1ntabro Chus Puras igualou o r\u00e9cord de Antonio Zanini, logrando el t\u00edtulo en oito ocasiones e con d\u00faas marcas diferentes: Lancia e Citro\u00ebn, ga\u00f1ando con esta \u00faltima en seis ocasi\u00f3ns, d\u00faas co Citro\u00ebn ZX, tres co Citro\u00ebn Xsara Kit Car e unha co Xsara WRC. Tan s\u00f3 en cinco ocasi\u00f3ns outros pilotos puideron ga\u00f1ar o campionato entre 1990 e 2002, alg\u00fans aproveitando a non participaci\u00f3n de Chus Puras: Ponce (1991), Bardolet (1993), Oriol G\u00f3mez (1994), Climent (1996) e Monz\u00f3n (2001).\nAnos 2000.\nA partir de 2003 comezaron a triunfar os veh\u00edculos da categor\u00eda Super 1600, logrando o campionato Miguel \u00c1ngel Fuster (2003), Alberto Hevia (2004), Dani Sordo (2005) e Dani Sol\u00e1 (2006) con estes autom\u00f3biles, para logo deixar paso a outra categor\u00eda, a Super 2000, que s\u00f3 cedeu un t\u00edtulo fronte ao Porsche 997 dos irm\u00e1ns lucenses Sergio e Diego Vallejo.\nAnos 2010.\nNa d\u00e9cada de 2010 Miguel \u00e1ngel Fuster ga\u00f1ou catro t\u00edtulos m\u00e1is, elevando a s\u00faa conta ata 6, mentres que os irm\u00e1ns Vallejo conquistaron o seu segundo campionato en 2014. O aragon\u00e9s Cristian Garc\u00eda e o piloto de Cambre Iv\u00e1n Ares coro\u00e1ronse en 2016 e 2017 respectivamente, mentres que o madrile\u00f1o Pepe L\u00f3pez ga\u00f1ou cun Citro\u00ebn C3 R5 as d\u00faas derradeiras edici\u00f3ns do campionato, en 2019 e 2020.\nEn 2021 a RFEDA realizou modificaci\u00f3ns nos campionatos, convertendo ao S\u00faper Campionato de Espa\u00f1a no principal certame, combinando probas de aslfalto con probas de terra. Deste xeito desapareceron os antigos campionatos de asfalto e terra, e cre\u00e1ndose no seu lugar a Copa de Espa\u00f1a de Rallys de Asfalto e a Copa de Espa\u00f1a de Rallys de Terra como certames de segundo nivel."}
{"id": "176432", "revid": "98629", "url": "https://gl.wikipedia.org/wiki?curid=176432", "title": "Irene Urdangarin y Borb\u00f3n", "text": " \nIrene de Todos los Santos Urdangarin y Borb\u00f3n, nada en Barcelona o 5 de xu\u00f1o de 2005, \u00e9 a cuarta e \u00fanica filla da Infanta Cristina de Espa\u00f1a e I\u00f1aki Urdangarin. \u00c9 neta dos reis em\u00e9ritos de Espa\u00f1a, Xo\u00e1n Carlos I e Sof\u00eda de Grecia, e sobri\u00f1a dos actuais reis Filipe VI e Letizia Ortiz.\nUnhas semanas logo do seu nacemento na Cl\u00ednica Teknon de Barcelona, a nova membro da Familia real espa\u00f1ola foi bautizada o 14 de xullo de 2005 no Palacio da Zarzuela. O cardeal Antonio Mar\u00eda Rouco Varela presidiu a cerimonia. Os padri\u00f1os son a princesa Rosario de Bulgaria e Pedro L\u00f3pez Quesada.\nIrene \u00e9 a d\u00e9cima na li\u00f1a de sucesi\u00f3n ao trono de Espa\u00f1a, por detr\u00e1s das s\u00faas curm\u00e1s Leonor e Sof\u00eda de Borb\u00f3n, a s\u00faa t\u00eda Elena de Borb\u00f3n e os seus fillos Felipe Juan Froil\u00e1n e Victoria Federica, a s\u00faa nai Cristina de Borb\u00f3n e os seus irm\u00e1ns m\u00e1is vellos Juan, Pablo e Miguel. Como filla dunha infanta de Espa\u00f1a d\u00e1selle o trato de \"A s\u00faa Excelencia\" e pos\u00fae a dignidade de Grande de Espa\u00f1a."}
{"id": "176436", "revid": "17467", "url": "https://gl.wikipedia.org/wiki?curid=176436", "title": "C.S. Lewis", "text": ""}
{"id": "176439", "revid": "54334", "url": "https://gl.wikipedia.org/wiki?curid=176439", "title": "The Simpsons Movie", "text": "The Simpsons Movie, \u00e9 un filme de animaci\u00f3n c\u00f3mico estreado nos cines de todo o mundo o 26 de xullo de 2007 e nos Estados Unidos o 27 de xullo de 2007, baseada na serie de televisi\u00f3n \"The Simpsons\". O filme foi dirixido por David Silverman e os personaxes deste foron dublados polos actores orixinais da serie: Dan Castellaneta, Julie Kavner, Nancy Cartwright, Yeardley Smith, Hank Azaria, Harry Shearer, Tress MacNeille e Pamela Hayden. O filme recadou 527 mill\u00f3ns de d\u00f3lares en todo o mundo.\nCaracterizando Albert Brooks como Russ Cargill, o malvado xefe da Axencia de Protecci\u00f3n Ambiental dos Estados Unidos, que ten a intenci\u00f3n de destru\u00edr Springfield despois que Homer poluiu o lago da cidade. As persoas de Sprigfield acaban exiliadas, as\u00ed como a familia Simpson, e Homer traballa no sentido de desfacer o seu erro, impedindo o plano de Cargill.\nAs tentativas anteriores de crear unha versi\u00f3n do filme The Simpsons fracasaron debido \u00e1 falta dun script de duraci\u00f3n adecuada e ao equipo apropiado de produci\u00f3n. Eventualmente, os produtores James L. Brooks, Matt Groening, Al Jean, Mike Scully e Richard Sakai iniciaron o desenvolvemento do filme en 2001. Un equipo de escritores constitu\u00edda por Scully, Jean, Brooks, Groening, George Meyer, David Mirkin, Mike Reiss, John Swartzwelder, Jon Vitti, Ian Maxtone-Graham e Matt Selman foi montada. Eles crearon moitas historias, con Groening desenvolvendo unha a unha para o filme. O script foi re-escrito m\u00e1is dun centenar de veces, a creatividade e a animaci\u00f3n continuaron tras iniciaren en 2006. Isto significou horas de material acabado cortado do filme, que inclu\u00edu papeis cameo de Erin Brockovich, Minnie Driver, Isla Fisher, Kelsey Grammer e Edward Norton. Tom Hanks e Green Day no desenvolver da historia como eles mesmos.\nVarias promoci\u00f3ns foron feitas con varias empresas, inclu\u00edndo o Burger King e 7-Eleven, que os transformou en tendas seleccionadas Kwik-E-Marts. A estrea do filme foi en Springfiled (Vermont), logo dun concurso organizado pola Fox. O filme foi un \u00e9xito de recadaci\u00f3n, ingresando 526 mill\u00f3ns de d\u00f3lares, e recibiu en xeral cr\u00edticas positivas."}
{"id": "176440", "revid": "23204", "url": "https://gl.wikipedia.org/wiki?curid=176440", "title": "Francisco Javier Chica", "text": "Francisco Javier \"Javi\" Chica Torres, nado en Barcelona o 17 de maio de 1985, \u00e9 un futbolista espa\u00f1ol. Xoga de defensa e o seu equipo actual \u00e9 o Real Betis Balompi\u00e9.\nTraxectoria.\nNa tempada 2006\u201307 participou en 27 partidos de liga e 10 da Copa da UEFA, na que os periquitos proclam\u00e1ronse subcampi\u00f3ns. Na seguinte campa\u00f1a Chica deu o salto definitivo cun contrato profesional no primeiro equipo, e asign\u00f3uselle o dorsal n\u00famero 2.\nNa tempada 2009\u201310 empezou suplente debido \u00e1 chegada de Iv\u00e1n Pillud, pero aos dous meses de competici\u00f3n arrebatoulle a titularidade no lateral dereito fac\u00e9ndose titular indiscutible e sendo un dos xogadores m\u00e1is importantes do equipo at\u00e9 a s\u00faa lesi\u00f3n na xornada 35 contra o UD Almer\u00eda."}
{"id": "176443", "revid": "17920", "url": "https://gl.wikipedia.org/wiki?curid=176443", "title": "Cinderella", "text": ""}
{"id": "176446", "revid": "1131", "url": "https://gl.wikipedia.org/wiki?curid=176446", "title": "Defenestraci\u00f3n de Praga", "text": ""}
{"id": "176447", "revid": "56817", "url": "https://gl.wikipedia.org/wiki?curid=176447", "title": "Hate the Police", "text": "\"Hate the Police\" \u00e9 a primeira edici\u00f3n e sinxelo da banda estadounidense de hardcore punk Dicks, aparecido no ano 1980 a trav\u00e9s do seu propio selo Radical Records. Posteriormente a canci\u00f3n que lle d\u00e1 t\u00edtulo ser\u00eda versiona pola banda de grunge Mudhoney e pola norueguesa Life... But How to Live It?."}
{"id": "176449", "revid": "56817", "url": "https://gl.wikipedia.org/wiki?curid=176449", "title": "Vasoline", "text": "\"Vasoline\" \u00e9 unha canci\u00f3n da banda estadounidense de rock alternativo Stone Temple Pilots, editada como segundo sinxelo do seu \u00e1lbum \"Purple\" en xu\u00f1o de 1994. O tema estivo no primeiro posto da lista da \"Billboard\" \"Mainstream Rock Tracks\" durante d\u00faas semanas. A introduci\u00f3n do tema ten un son estra\u00f1o, creado por Robert DeLeo ao pasar o seu baixo a trav\u00e9s dun pedal \"wah-wah\" para conseguir ese efecto. A letra da canci\u00f3n foi escrita por Scott Weiland. \"Vasoline\" tam\u00e9n apareceu nos recompilatorios \"Thank You\" e \"Buy This\"."}
{"id": "176450", "revid": "23204", "url": "https://gl.wikipedia.org/wiki?curid=176450", "title": "Popscene", "text": "\"Popscene\" \u00e9 unha canci\u00f3n da banda inglesa de rock alternativo Blur, editada como sinxelo o 30 de marzo de 1992. As baixas posici\u00f3ns nas listas foi un duro golpe para a banda, ne non pasaba por bos momentos financeiros nese momento. Pretend\u00edase que fose o primeiro sinxelo do cancelado segundo \u00e1lbum do grupo, e as restantes canci\u00f3ns dese disco foron colocadas como caras-b en varios sinxelos do seu real segundo \u00e1lbum, \"Modern Life Is Rubbish\", ag\u00e1s \"Never Clever\", o que ser\u00eda segundo sinxelo para ese traballo, que foi editado no recompilatorio de Food \"Food 100\", xunto con \"Popscene\" en 1997. \"Popscene\" ser\u00eda posteriormente inclu\u00edda nas versi\u00f3ns xapnesa e estadounidense da re-edici\u00f3n de \"Modern Life Is Rubbish\" (como \"Pop Scene\").\nA canci\u00f3n \u00e9 un ataque \u00e1 homox\u00e9nea natureza da industria musical e representa un cambio na direcci\u00f3n musical de Blur. Dende ent\u00f3n converteuse nunha das favoritas dos seus seguidores, e a banda continua toc\u00e1ndoa ao vivo. Est\u00e1 considerado un dos primeiros sinxelos editados do britpop. O tema nunca foi inclu\u00eddo nun dico brit\u00e1nico de Blur, ata que no ano 2009 foi inclu\u00eddo no recompilatorio \"\"."}
{"id": "176451", "revid": "85894", "url": "https://gl.wikipedia.org/wiki?curid=176451", "title": "Xos\u00e9 Manuel Reboredo Ba\u00f1os", "text": "Xose Manuel Reboredo Ba\u00f1os, nado en Cuntis en 1958, \u00e9 un pol\u00edtico galego.\nTraxectoria.\nIniciouse na pol\u00edtica local da Estrada en 1991 na lista do PPdeG, encabezada por Elvira Fern\u00e1ndez. Na s\u00faa vida pol\u00edtica tivo responsabilidades de goberno, como as concellar\u00edas de Deportes, Cultura e, na \u00faltima lexislatura, Urbanismo. Tam\u00e9n foi secretario xeral do partido na Estrada durante varios anos. No 2007 tivo discrepancias co PP polo cal abandonou a formaci\u00f3n e concorreu as elecci\u00f3ns coa marca Cidad\u00e1ns de Galicia, coa cal logrou dous concelleiros. Posteriormente, en agosto de 2009, ambos deixaron o partido, incorpor\u00e1ndose ao PPdG . En marzo de 2011 anunciou o seu abandono da pol\u00edtica local.\nEn 2012 era o director do C.E.I.P de Figueroa, situado no Concello da Estrada."}
{"id": "176452", "revid": "98629", "url": "https://gl.wikipedia.org/wiki?curid=176452", "title": "Time Is Running Out", "text": "\"Time Is Running Out\" \u00e9 unha canci\u00f3n da banda inglesa de rock alternativo Muse, editado como primeiro sinxelo do seu \u00e1lbum \"Absolution\" o 8 de setembro do 2003. Este foi todo un \u00e9xito nas radios alternativas estadounidense, acadando o n\u00famero 9 da lista \"Modern Rock Tracks\" e facendo que a banda se fixese co\u00f1ecida nese pa\u00eds. Foi tam\u00e9n o primeiro \"top 10\" de Muse no Reino Unido, chegando ao n\u00famero 8."}
{"id": "176453", "revid": "56817", "url": "https://gl.wikipedia.org/wiki?curid=176453", "title": "Bleed the Freak", "text": "\"Bleed the Freak\" \u00e9 unha canci\u00f3n da banda estadounidense de metal alternativo Alice in Chains, editado como terceiro sinxelo do seu \u00e1lbum \"Facelift\" en 1991. Unha versi\u00f3n demo da canci\u00f3n foi inclu\u00edda na \"box set\" \"Music Bank\" de 1999."}
{"id": "176454", "revid": "56817", "url": "https://gl.wikipedia.org/wiki?curid=176454", "title": "A Certain Shade of Green", "text": "\"A Certain Shade of Green\" \u00e9 unha canci\u00f3n da banda estadounidense de funk rock Incubus, editada como sinxelo do seu \u00e1lbum \"S.C.I.E.N.C.E.\" o 9 de setembro de 1997.\nListaxe de canci\u00f3ns.\nCD promocional estadounidense\nSinxelo australiano"}
{"id": "176455", "revid": "1888", "url": "https://gl.wikipedia.org/wiki?curid=176455", "title": "Elvira Fern\u00e1ndez D\u00edaz", "text": ""}
{"id": "176457", "revid": "12452", "url": "https://gl.wikipedia.org/wiki?curid=176457", "title": "Sexismundo do Sacro Imperio Romano Xerm\u00e1nico", "text": ""}
{"id": "176460", "revid": "624", "url": "https://gl.wikipedia.org/wiki?curid=176460", "title": "Carlos IV de Luxemburgo", "text": "Carlos IV (en alem\u00e1n: \"Karl IV\", en checo: \"Karel IV\", en lat\u00edn: \"Carolus IV\") nado en Praga o 14 de maio de 1316 e finado na mesma cidade o 29 de novembro de 1378, foi un emperador do Sacro Imperio Romano Xerm\u00e1nico, da Casa de Luxemburgo, e rei de Alema\u00f1a, Bohemia, Borgo\u00f1a e Italia.\nBiograf\u00eda.\nPrimeiros anos de vida.\nMembro da Casa de Luxemburgo, fillo do conde Xo\u00e1n I de Luxemburgo (rei de Bohemia a trav\u00e9s do seu matrimonio) e de Sabela de Bohemia (filla do rei Venceslau II e irm\u00e1 de Venceslau III).\nFoi Rei de romanos (entre 1344 e 1378) e emperador do Sacro Imperio Romano Xerm\u00e1nico (entre 1355 e 1378). A trav\u00e9s da s\u00faa herdanza paterna tam\u00e9n se converteu en rei de Bohemia (entre 1346 e 1378) e conde de Luxemburgo (entre 1346 e 1353). Foi chamado Venceslau, mais despois da s\u00faa confirmaci\u00f3n cambiouse o nome por Carlos.\nAscenso ao poder.\nFoi elixido rei de romanos coa oposici\u00f3n do emperador Lu\u00eds IV ao ser declarado deposto polo papa Xo\u00e1n XXII pola pol\u00edtica que mantivo en relaci\u00f3n con Italia e o propio papado. Dous anos despois (en 1346 sucedeu ao seu pai no trono de Bohemia e no condado de Luxemburgo), prestou o seu apoio ao papa Clemente VI. En 1348 fundou a Universidade de Praga. En 1355 foi coroado rei dos lombardos e, en Roma, como emperador.\nA trav\u00e9s da promulgaci\u00f3n da Bula de Ouro en 1356, quedaron establecidos os requisitos e pasos necesarios para alcanzar a elecci\u00f3n como emperador do Sacro Imperio. Sucedeulle como monarca de Bohemia e Luxemburgo o seu fillo Venceslau, que tam\u00e9n foi designado rei de Alema\u00f1a ou dos romanos. Foi o gran promotor da cidade de Praga, pero tam\u00e9n reafirmou o valor emblem\u00e1tico de N\u00faremberg, dentro do Imperio, con cincuenta e d\u00faas estancias na cidade.\nFamilia.\nMatrimonios e fillos.\nCarlos casou catro veces. A s\u00faa primeira esposa foi Branca de Valois (1316-1348), filla de Carlos de Valois. Desta uni\u00f3n naceron d\u00faas fillas:\nO seu segundo matrimonio foi con Ana de Baviera (1329-1353), filla de Rodolfo II. \nA s\u00faa terceira esposa foi Ana de \u015awidnica (1339-1362, filla de Henrique II e Catarina de Anjou), con quen tivo dous fillos:\nA s\u00faa cuarta esposa foi Sabela de Pomerania (1347-1393), filla do Boguslaw V, e Sabela de Polonia. Da s\u00faa uni\u00f3n naceron seis fillos:\nV\u00e9xase tam\u00e9n.\nOutros artigos.\n "}
{"id": "176461", "revid": "5132", "url": "https://gl.wikipedia.org/wiki?curid=176461", "title": "Carlos IV do Sacro Imperio Romano", "text": ""}
{"id": "176462", "revid": "5132", "url": "https://gl.wikipedia.org/wiki?curid=176462", "title": "Carlos IV de Alema\u00f1a", "text": ""}
{"id": "176463", "revid": "5132", "url": "https://gl.wikipedia.org/wiki?curid=176463", "title": "Carlos I de Bohemia", "text": ""}
{"id": "176464", "revid": "1888", "url": "https://gl.wikipedia.org/wiki?curid=176464", "title": "Revista de Galicia (1880)", "text": "Revista de Galicia foi unha revista literaria que se publicou na Coru\u00f1a en 1880.\nHistoria e caracter\u00edsticas.\nApareceu o 4 de marzo de 1880 como revista literaria semanal, pero posteriormente pasou a ser mensual. Estaba dirixida por Emilia Pardo Baz\u00e1n e no primeiro n\u00famero a directora presentaba o programa e sinalaba que ti\u00f1a a encomenda de \"difundir la cultura y el amor a la belleza, depurar el gusto art\u00edstico y favorecer la investigaci\u00f3n de la verdad\". Entre os seus colaboradores figuraron Juan Antonio Saco y Arce, Luis Rodr\u00edguez Seoane, Anastasio R. L\u00f3pez, Jos\u00e9 Rodr\u00edguez Mourelo, Ram\u00f3n Barros Sivelo e Valent\u00edn de N\u00f3voa. Cesou o 25 de outubro de 1880."}
{"id": "176468", "revid": "56817", "url": "https://gl.wikipedia.org/wiki?curid=176468", "title": "Enfermidade de Gaucher", "text": "A enfermidade de Gaucher \u00e9 unha enfermidade de almacenamento lisos\u00f3mico de car\u00e1cter hereditario autos\u00f3mico recesivo, debida a unha acumulaci\u00f3n de glicocerebr\u00f3sido (un tipo de esfingol\u00edpido) por d\u00e9ficit da encima glicocerebrosidase. Est\u00e1 considerada como unha das \"enfermidades raras\". Incl\u00faese dentro do grupo das lipidoses que son enfermidades producidas por almacenamento de l\u00edpidos.\nManif\u00e9stase por alteraci\u00f3ns hem\u00e1ticas, hepatomegalia ou esplenomegalia."}
{"id": "176469", "revid": "1131", "url": "https://gl.wikipedia.org/wiki?curid=176469", "title": "Ring Lardner", "text": "Ringgold Wilmer Lardner, co\u00f1ecido como Ring Lardner, nado o 6 de marzo de 1885 e finado o 25 de setembro de 1933, foi un xornalista deportivo e escritor sat\u00edrico estadounidense. De especial relevancia foron as s\u00faas cr\u00f3nicas de baseball. Lardner era amigo \u00edntimo de Scott Fitzgerald e doutros escritores da chamada \"Jazz Age\"."}
{"id": "176470", "revid": "98629", "url": "https://gl.wikipedia.org/wiki?curid=176470", "title": "F. Scott Fitzgerald", "text": "Francis Scott Key Fitzgerald, nado en Saint Paul (Minnesota) o 24 de setembro de 1896 e finado en Hollywood (California) o 21 de decembro de 1940, foi un novelista estadounidense da \u00e9poca do primeiro jazz. A s\u00faa obra \u00e9 o reflexo dos problemas da mocidade do seu pa\u00eds nos anos que seguiron \u00e1 primeira guerra mundial. \u00c9 especialmente co\u00f1ecido pola obra \"The Great Gatsby\", traducida ao galego por Laura Rodr\u00edguez G\u00f3mez como \"O Gran Gatsby\".\nTraxectoria.\nScott Fitzgerald estudou na s\u00faa vila natal at\u00e9 os 15 anos, \u00e9poca na que comezou a escribir. Despois fixo a educaci\u00f3n secundaria nun centro privado de Hackensack (Nova Jersey). En 1913 comezou os estudos universitarios na Universidade de Princeton, onde co\u00f1eceu futuros cr\u00edticos e escritores como Edmund Wilson ou John Peale Bishop. Fitzgerald afrontou dificultades acad\u00e9micas durante os tres anos da carreira universitaria, abandon\u00e1ndoa en 1917 para alistarse no ex\u00e9rcito dos Estados Unidos, en medio da primeira guerra mundial. Por\u00e9n, o conflito b\u00e9lico rematou antes de sen licenciar, sen chegar a ir \u00e1 fronte de batalla.\nO escritor quer\u00eda morrer na guerra deixando un legado literario, polo que escribiu \u00e1s pr\u00e9sas a novela \"The Romantic Egotist\" nos campos de adestramento militar de Camp Taylor (Louisville, Kentucky) e Camp Sheridan (Alabama). Malia ser louvada por un editor da neoiorquina Charles Scribner's Sons, a editorial \u00e1 que presentou a novela rexeitouna.\nMentres estaba en Camp Sheridan, Fitzgerald co\u00f1eceu a Zelda Sayre (1900-1948), a \u00ab\"top girl\"\u00bb, segundo o propio Fitzgerald, de Montgomery (Alabama). En 1919 compromet\u00e9ronse, e foron vivir a un apartamento en Nova York. Al\u00ed comezou a traballar para unha compa\u00f1\u00eda publicitaria e escribiu relatos breves. Ao pouco tempo, ela deixouno e Fitzgerald volveu \u00e1 casa dos seus pais en St. Paul para revisar \"The Romantic Egotist\". En outono de 1919 a novela foi aceptada co t\u00edtulo de \"This Side of Paradise\" por Scribner's, e Zelda e el retomaron a relaci\u00f3n. A novela foi publicada o 26 de marzo de 1920 e converteuse nun \u00e9xito de vendas, servindo para definir a xeraci\u00f3n \"flapper\". \u00c1 semana seguinte Scott e Zelda casaron na Catedral de St. Patrick de Nova York. O 26 de outubro de 1921 naceu a s\u00faa \u00fanica filla, Frances Scott \"Scottie\" Fitzgerald.\nMalia Fitzgerald ter unha clara vocaci\u00f3n como novelista, as novelas nunca lle deron cartos abondo como para manter o opulento estilo de vida que tanto el como Zelda adoptaron. Por este motivo escribiu relatos curtos para revistas como \"Saturday Evening Post\", \"Collier's Magazine\" ou \"Esquire\", e vendeu \u00e1s produtoras de Hollywood os dereitos para realizar pel\u00edculas baseadas na s\u00faa produci\u00f3n literaria. Ti\u00f1a decote problemas financeiros, e pediu numerosos pr\u00e9stamos ao seu axente literario, Harold Ober, e ao seu editor en Scribner's, Maxwell Perkins.\nA d\u00e9cada de 1920 foi a de maior repercusi\u00f3n da literatura de Fitzgerald. A s\u00faa segunda novela, \"The Beautiful and Damned\" (1922), representa un impresionante desenvolvemento en comparaci\u00f3n co Fitzgerald inmaturo de \"This Side of Paradise\". En 1925 publicou \"O Gran Gatsby\", considerada por parte da cr\u00edtica a s\u00faa mellor obra. Nesa \u00e9poca Fitzgerald viaxou varias veces a Europa, sobre todo a Par\u00eds e a Riviera Francesa, onde fixo amizade con moitos estadounidenses expatriados que viv\u00edan en Par\u00eds, como Ernest Hemingway.\nA finais da d\u00e9cada comezou a traballar na s\u00faa cuarta novela, pero deixouna por mor da esquizofrenia que padeceu a s\u00faa muller en 1930 e polas dificultades econ\u00f3micas, as\u00ed que continuou escribindo relatos breves comerciais. A partir de ent\u00f3n, a sa\u00fade de Zelda continuou fr\u00e1xil. En 1932 foi hospitalizada en Baltimore (Maryland), e Scott alugou a leira de La Paix na periferia de Towson para poder traballar no seu libro, que trataba sobre a historia do ascenso e o fracaso de Dick Diver, un prometedor psiquiatra psicanalista e a s\u00faa muller, Nicole, quen \u00e9, amais, unha das s\u00faas pacientes. O libro foi publicado en 1934 co t\u00edtulo de \"Tender Is the Night\".\nFitzgerald, de novo con problemas econ\u00f3micos, pasou a segunda metade da d\u00e9cada de 1930 en Hollywood, escribindo m\u00e1is relatos curtos, gui\u00f3ns para a Metro-Goldwyn-Mayer, e a s\u00faa quinta novela, \"The Love of the Last Tycoon\", baseada na vida do executivo cinematogr\u00e1fico Irving Thalberg. El e Zelda afast\u00e1ronse mutuamente; ela seguiu vivindo en centros psiqui\u00e1tricos da costa leste, mentres que el viviu coa s\u00faa amante Sheilah Graham en Hollywood.\nAlcoholizado, a finais de 1940 Fitzgerald sufriu dous ataques card\u00edacos. O segundo, acontecido o 21 de decembro dese ano, provocoulle a morte no apartamento de Sheilah Graham en Hollywood. Foi soterrado no Cemiterio de Saint Mary, en Rockville (Maryland).\nFitzgerald non tivo tempo de terminar \"The Love of the Last Tycoon\". As notas que ti\u00f1a para a novela foron corrixidas polo seu amigo e cr\u00edtico Edmund Wilson, e publicadas en 1942 co t\u00edtulo de \"The Last Tycoon\"."}
{"id": "176471", "revid": "6939", "url": "https://gl.wikipedia.org/wiki?curid=176471", "title": "Francis Scott Key Fitzgerald", "text": ""}
{"id": "176472", "revid": "6939", "url": "https://gl.wikipedia.org/wiki?curid=176472", "title": "Scott Fitzgerald", "text": ""}
{"id": "176477", "revid": "98629", "url": "https://gl.wikipedia.org/wiki?curid=176477", "title": "Serialismo integral", "text": "O serialismo integral \u00e9 unha corrente compositiva nacida no s\u00e9culo XX e \u00e9 a extensi\u00f3n do principio da serie dodecaf\u00f3nica de Sch\u00f6nberg a outros elementos musicais ademais da altura dos sons. O principio do serialismo integral \u00e9 o pensamento de que se se pod\u00edan serializar os doce sons da escala crom\u00e1tica, tam\u00e9n se poder\u00edan serializar outros elementos como a duraci\u00f3n, a intensidade, o timbre e a textura. A t\u00e9cnica denom\u00ednase serialismo integral para diferencialo do serialismo limitado de Sch\u00f6nberg, o dodecafonismo.\nHistoria.\nA xeraci\u00f3n m\u00e1is nova dos compositores europeos xurdida trala segunda guerra mundial, rodeada de privaci\u00f3ns materiais e dun grande illamento cultural, experimentou unha forte reacci\u00f3n contra a s\u00faa herdanza cultural, xa que para eles a tradici\u00f3n da m\u00fasica occidental parec\u00eda intr\u00ednsecamente vencellada aos fracasos pol\u00edticos e sociais do pasado. Pensaban que se \u00eda xurdir un mundo novo e mellor, tam\u00e9n era necesario crear un novo tipo de m\u00fasica totalmente distinta a calquera outra que existira ata o momento. O neoclasicismo, a corrente dominante na m\u00fasica europea durante un cuarto de s\u00e9culo, foi visto con certa sospeita e aversi\u00f3n pola meirande parte dos compositores m\u00e1is novos, que o v\u00edan como unha tentativa de reconciliar as revoluci\u00f3ns t\u00e9cnicas postonais e os fundamentos est\u00e9ticos da \u00e9poca anterior, polo que era necesario levar a cabo unha ruptura total coas noci\u00f3ns musicais anteriores. Crian que os primeiros compositores do s\u00e9culo XX fallaran \u00e1 hora de levar a cabo unha revoluci\u00f3n musical que comportase unha era radicalmente nova, en palabras de Pierre Boulez:\nNun famoso e provocativo ensaio titulado \"Sch\u00f6nberg est\u00e1 morto\", escrito en 1952 pouco despois da morte do compositor vien\u00e9s, Boulez comeza alabando a figura do mestre austr\u00edaco por ter inventado o sistema dodecaf\u00f3nico, para logo criticalo por non telo desenvolvido en toda a s\u00faa extensi\u00f3n. Sch\u00f6nberg tratara as series como se foran un tema en lugar dunha configuraci\u00f3n abstracta de intervalos, e as substitu\u00edra polo esquema formal cl\u00e1sico e precl\u00e1sico en lugar de derivar as estruturas seriais das propias caracter\u00edsticas da serie.\nSegundo o punto de vista de Boulez, era necesario realizar un tratamento consciente de t\u00f3dolos elementos da m\u00fasica, e non s\u00f3 dos mel\u00f3dicos, sen\u00f3n tam\u00e9n dos r\u00edtmicos, din\u00e1micos, texturais e formais, de acordo cuns procedementos estritamente seriais e que non tiveran nada que ver con ning\u00fan presuposto musical anterior. Debussy e Webern xa mostraran o cami\u00f1o ao tratar os sons musicais \"obxectivamente\", isto \u00e9, segundo os seus propios termos e non como elementos determinados por un conxunto de relaci\u00f3ns preestablecidas. Boulez alabou a Webern dun xeito especial por ter conseguido dar comezo a un novo dominio musical: Tam\u00e9n o alem\u00e1n Stockhausen alabou a Webern, v\u00e9ndoo como un dos precursores da nova m\u00fasica, acerca do cal escribiu:\nA rixidez do serialismo integral pronto se relaxou.\nPrincipios compositivos.\nOs principios compositivos do serialismo integral son unha ampliaci\u00f3n do sistema dodecaf\u00f3nico de Sch\u00f6nberg, no que exist\u00eda unha \u00fanica serie con varias permutaci\u00f3ns que afectaba unicamente \u00e1 altura dos sons. Nesta \"evoluci\u00f3n\" do sistema dodecaf\u00f3nico existen varias series que afectan a outros elementos da m\u00fasica como a intensidade, a duraci\u00f3n etc.\nUnha composici\u00f3n totalmente serial poder\u00eda, con facilidade, producir no o\u00ednte a impresi\u00f3n de aleatoriedade, xa que a m\u00fasica que se basea nestes principios carece de temas no sentido cl\u00e1sico de entes mel\u00f3dico-r\u00edtmico-harm\u00f3nicos facilmente perceptibles con ampliaci\u00f3ns, derivaci\u00f3ns e desenvolvementos reco\u00f1ecibles dos mesmos. Con isto coexiste unha ausencia t\u00edpica dun pulso r\u00edtmico distinto e a ausencia de todo sentido de progresi\u00f3n, de movemento cara puntos de culme."}
{"id": "176480", "revid": "22570", "url": "https://gl.wikipedia.org/wiki?curid=176480", "title": "Grandeza de Espa\u00f1a", "text": "A Grandeza de Espa\u00f1a \u00e9 a m\u00e1xima dignidade da nobreza espa\u00f1ola na xerarqu\u00eda nobiliaria, pois est\u00e1 situada inmediatamente logo da de infante, que est\u00e1 reservada aos fillos do rei de Espa\u00f1a e aos do pr\u00edncipe de Asturias. \u00c9 outorgada polo rei e xeralmente vai unida a un t\u00edtulo nobiliario, polo que \u00e9 hereditaria, a\u00ednda que en ocasi\u00f3ns conc\u00e9dese de forma vitalicia a unha persoa en concreto, como os fillos dos infantes de Espa\u00f1a, que non herdan o tratamento dos seus proxenitores. \u00c9 tam\u00e9n a m\u00e1is alta dignidade da s\u00faa clase de toda Europa, pois os seus privilexios foron maiores que os doutras figuras similares europeas, como os pares de Francia ou os peers do Reino Unido\nA s\u00faa orixe at\u00f3pase nas antigas monarqu\u00edas visigodas, a\u00ednda que non \u00e9 ata o reinado de Carlos I de Espa\u00f1a no s\u00e9culo XVI cando comeza a regularse e establecerse como a co\u00f1ecemos na actualidade.\nNa actualidade preto de 400 t\u00edtulos nobiliarios ostentan a Grandeza de Espa\u00f1a. As\u00f3ciase tradicionalmente aos duques, pero pode acompa\u00f1ar aos t\u00edtulos de marqu\u00e9s, conde, vizconde, bar\u00f3n e se\u00f1or. Os netos do Rei, fillos dos Infantes de Espa\u00f1a, de acordo coa lexislaci\u00f3n vixente (Real Decreto 1368/1987), reciben tam\u00e9n o tratamento de Grandes de Espa\u00f1a."}
{"id": "176481", "revid": "2074", "url": "https://gl.wikipedia.org/wiki?curid=176481", "title": "SpongeBob", "text": ""}
{"id": "176482", "revid": "98629", "url": "https://gl.wikipedia.org/wiki?curid=176482", "title": "Olivier Messiaen", "text": "Olivier Eug\u00e8ne Charles Prosper Messiaen, nado en Avi\u00f1\u00f3n o 10 de decembro de 1908 e finado en Clichy o 27 de abril de 1992, foi un compositor, organista e pedagogo franc\u00e9s. Foi unha figura influente, \u00fanica e inclasificable. Estudou \u00f3rgano e composici\u00f3n en Par\u00eds. En cuxo conservatorio ingresou aos 11 anos e tivo como profesores a Paul Dukas, Marcel Dupr\u00e9, Maurice Emmanuel e Charles-Marie Widor. Foi designado organista na Igrexa da Santa Trindade de Par\u00eds en 1931, posto que ocupou at\u00e9 a s\u00faa morte.\nEn 1940, na batalla de Francia, Messiaen converteuse en prisioneiro de guerra, e mentres estaba encarcerado compuxo o seu \"Quatuor pour la fin du temps\" (\"Cuarteto para o fin dos tempos\") para os catro instrumentos dispo\u00f1\u00edbeis al\u00ed: piano, viol\u00edn, violoncello e clarinete. A obra foi estreada por Messiaen e os seus amigos prisioneiros ante unha audiencia de prisioneiros e vixiantes.\u200b Ao sa\u00edres de prisi\u00f3n en 1941, pronto foi nomeado profesor de harmon\u00eda, e m\u00e1is tarde profesor de composici\u00f3n en 1966 no Conservatorio de Par\u00eds, posto que mantivo at\u00e9 o seu retiro en 1978. Entre os seus distinguidos alumnos est\u00e1n Pierre Boulez, Yvonne Loriod (quen despois ser\u00eda a segunda muller de Messiaen, e a int\u00e9rprete por excelencia das s\u00faas obras escritas para piano ou con piano solista), Karlheinz Stockhausen, Iannis Xenakis, William Bolcom e George Benjamin.\nEn 1971 foi galardoado co Premio Erasmus.\nA m\u00fasica de Messiaen \u00e9 ritmicamente complexa (el estaba interesado nos ritmos da antiga Grecia e de orixes hind\u00fas), e bas\u00e9ase harm\u00f3nica e melodicamente nos modos de transposici\u00f3n limitada, que foron unha innovaci\u00f3n propia de Messiaen. Moitas das s\u00faas composici\u00f3ns representan o que el chamou \u00abos aspectos marabillosos da f\u00e9\u00bb, mostrando o seu inquebrant\u00e1bel catolicismo. Viaxou moito e escribiu as s\u00faas obras inspirado por diversas influencias, como a m\u00fasica xaponesa, a paisaxe do Can\u00f3n de Bryce en Utah ou a vida de San Francisco de As\u00eds. Messiaen experimentou unha certa sinestesia manifestada como unha percepci\u00f3n de cores cando o\u00eda certas harmon\u00edas. Durante un per\u00edodo moi curto, Messiaen experimentou co serialismo integral, en cuxo campo \u00e9 citado a mi\u00fado coma un innovador. O seu estilo absorbeu moitas influencias musicais ex\u00f3ticas como o gamelan de Indonesia (a percusi\u00f3n afinada ten un papel importante nas s\u00faas obras orquestais), e tam\u00e9n usou as ondas Martenot.\nMessiaen estaba fascinado polo \u00abcanto dos paxaros\u00bb; dic\u00eda que os paxaros eran os mellores m\u00fasicos e consider\u00e1base a si mesmo tanto ornit\u00f3logo como compositor. Transcrib\u00eda o canto dos paxaros nas s\u00faas viaxes por todo o mundo, e incorporou as transcrici\u00f3ns destes cantos en gran parte da s\u00faa m\u00fasica. O seu uso innovador da cor, a s\u00faa concepci\u00f3n persoal da relaci\u00f3n entre o tempo e a m\u00fasica, o seu uso do canto dos paxaros, e o seu intento de expresar profundas ideas relixiosas, todo se combina de tal modo que fai case impos\u00edbel confundir unha composici\u00f3n de Messiaen cunha obra de calquera outro compositor contempor\u00e1neo occidental."}
{"id": "176483", "revid": "59564", "url": "https://gl.wikipedia.org/wiki?curid=176483", "title": "Inma Otero Varela", "text": "Inmaculada Otero Varela, tam\u00e9n co\u00f1ecida como Inmaculada Otero ou Inma Otero, nada en Carral o 30 de xu\u00f1o de 1976, \u00e9 unha fil\u00f3loga e ensa\u00edsta galega.\nTraxectoria.\nLicenciada en Filolox\u00eda Hisp\u00e1nica pola Universidade da Coru\u00f1a (1994-1998) e Filolox\u00eda Galega na Universidade de Santiago de Compostela (1998-2000). Obtivo o Diploma de Estudos Avanzados nesta \u00faltima universidade no 2002 co traballo de investigaci\u00f3n \"A narrativa experimental galega dos 80 e 90: un achegamento ao posmodernismo\", no que tivo como titora a Dolores Vilavedra. Traballou no Centro de Documentaci\u00f3n Socioling\u00fc\u00edstica de Galicia, pertencente ao Consello da Cultura Galega (2002-2003), para posteriormente ser Lectora de Lingua e Cultura Galega na Universidade de Roma \"La Sapienza\" (2003-2008). Traballa como profesora de Lingua e Literatura Galega no IES David Buj\u00e1n de Cambre. Colabora como cr\u00edtica literaria no suplemento \"Sermos\" de \"N\u00f3s Diario\", en Grial e na web italiana \u00abInsula Europea\u00bb."}
{"id": "176484", "revid": "98629", "url": "https://gl.wikipedia.org/wiki?curid=176484", "title": "Vitoria Ux\u00eda de Battenberg", "text": "Vitoria Ux\u00eda Xulia Ena de Battenberg, nada no Castelo de Balmoral (Aberdeenshire, Escocia) o 24 de outubro de 1887 e finada en Lausana (Su\u00edza) o 15 de abril de 1969, era neta da ra\u00ed\u00f1a Vitoria de Inglaterra, e converteuse en ra\u00ed\u00f1a consorte de Espa\u00f1a polo seu matrimonio co rei Afonso XIII. Foi a bisavoa do monarca Filipe VI de Espa\u00f1a.\nInfancia.\nEra filla de Henrique de Battenberg e da s\u00faa esposa, a princesa Beatriz, filla m\u00e1is nova da ra\u00ed\u00f1a Vitoria do Reino Unido e do pr\u00edncipe Alberte. Vitoria recibiu o nome das s\u00faas d\u00faas avoas e da s\u00faa madri\u00f1a, a emperatriz Ux\u00eda, vi\u00fava do emperador Napole\u00f3n III. Familiarmente era co\u00f1ecida como \"Ena\".\nA princesa Ena creceu na Corte da ra\u00ed\u00f1a Vitoria. Pasou a s\u00faa infancia no castelo de Windsor, Balmoral e en Osborne House, na Illa de Wight. O seu pai morreu en 1896 tras contraer unhas febres en \u00c1frica. Logo da morte da ra\u00ed\u00f1a Vitoria en 1901, os Battenberg fixaron a s\u00faa residencia no Palacio de Kensington, en Londres.\nEn 1905, a princesa asistiu a unha festa organizada polo seu t\u00edo, Eduardo VII, en honra de Afonso XIII de Espa\u00f1a. O monarca espa\u00f1ol fixouse na moza a pesar da oposici\u00f3n existente a un eventual matrimonio.\nA ra\u00ed\u00f1a Mar\u00eda Cristina, nai de Afonso XIII, non era partidaria desta uni\u00f3n, dadas as escuras orixes da li\u00f1a Battenberg. Ademais, Vitoria Ux\u00eda ostentaba unicamente o t\u00edtulo de \"Alteza Seren\u00edsima\", que a ra\u00ed\u00f1a Mar\u00eda Cristina consideraba de rango inferior. Por outra banda, os antecedentes de hemofilia provenientes da p\u00f3la da familia da s\u00faa avoa (a ra\u00ed\u00f1a Vitoria) tampouco agradaban \u00e1 ra\u00ed\u00f1a.\nMatrimonio.\nA pesar de todo, o 9 de marzo de 1906, a Casa Real de Espa\u00f1a anunciou o compromiso matrimonial do rei Afonso XIII e a princesa Vitoria Ux\u00eda. A nova preocupou a moitos espa\u00f1ois, xa que a noiva era anglicana e non ti\u00f1a suficiente categor\u00eda.\nA princesa venceu o primeiro obst\u00e1culo ao converterse ao catolicismo. Celebrou a cerimonia de conversi\u00f3n o bispo de Nottingham no oratorio do palacio de Miramar, na cidade de Donostia. O seu t\u00edo, o rei Eduardo VII, eliminou o segundo obst\u00e1culo ao darlle o tratamento de Alteza Real o 3 de abril de 1906. O matrimonio tivo lugar en Madrid na igrexa de San Xer\u00f3nimo o 31 de maio de 1906, e a ra\u00ed\u00f1a luciu por primeira vez o Diadema dos lises.\nTras a cerimonia, o cortexo nupcial que se dirix\u00eda de regreso ao Palacio Real sufriu \u00e1 altura do n\u00famero 88 da \"Calle Mayor\" un atentado perpetrado polo anarquista Mateo Morral, que lanzou unha bomba desde un balc\u00f3n \u00e1 carroza real. A carroza envorcou pero foi rapidamente recomposta. A ra\u00ed\u00f1a Vitoria Ux\u00eda salvou a vida porque, no momento xusto da explosi\u00f3n, virou a cabeza para contemplar a igrexa de Santa Mar\u00eda. Tras este feito, presentouse ante os invitados \u00e1 voda no Palacio Real co vestido de noiva ensanguentado polos mortos causados pola explosi\u00f3n.\nOs seus anos na corte de Madrid foron complicados. Ao seu car\u00e1cter reservado, propio da r\u00edxida corte vitoriana, un\u00eduselle a dif\u00edcil relaci\u00f3n con ra\u00ed\u00f1a nai, Mar\u00eda Cristina de Habsburgo-Lorena, que sempre mantivo a autoridade sobre a familia real e a influencia sobre o rei. Cando estalou a primeira guerra mundial en 1914, as diferenzas entre ambas exalt\u00e1ronse, xa que a ra\u00ed\u00f1a nai mostrou o seu claro sentimento xerman\u00f3filo mentres que a ra\u00ed\u00f1a consorte demostrou o seu apoio ao seu curm\u00e1n, o rei Xurxo V do Reino Unido.\nEn canto \u00e1s relaci\u00f3ns persoais co seu esposo, Afonso XIII sempre lle recriminou a transmisi\u00f3n da hemofilia aos seus fillos e herdeiros; ademais, a relaci\u00f3n foi arrefri\u00e1ndose e as infidelidades do rei foron convert\u00e9ndose en cousa com\u00fan en palacio. Vitoria Ux\u00eda comezou un illamento persoal que a afastou m\u00e1is do pobo, centrada na s\u00faa paix\u00f3n polas xoias e os luxos.\nDescendencia.\nO matrimonio tivo un total de sete fillos, cinco homes e d\u00faas mulleres: \nDespois do nacemento dos seus fillos, a relaci\u00f3n entre a ra\u00ed\u00f1a e o seu esposo foise deteriorando, pois Afonso XIII tivo numerosas relaci\u00f3ns extramatrimoniais.\nExilio e morte.\nA familia real espa\u00f1ola partiu cara ao exilio o 14 de abril de 1931, cando nas elecci\u00f3ns municipais do 12 de abril de 1931 os partidos republicanos ga\u00f1aron na maior\u00eda das grandes cidades, e como consecuencia o rei Afonso XIII abdicou e suspendeu deliberadamente o exercicio do poder real, o que deu lugar \u00e1 proclamaci\u00f3n da Segunda Rep\u00fablica Espa\u00f1ola. A familia real trasladouse a Francia e m\u00e1is tarde ao Reino de Italia. A parella real terminou separ\u00e1ndose, e Vitoria Ux\u00eda regresou \u00e1 Gran Breta\u00f1a. En 1939, tras o inicio da segunda guerra mundial, a ex-ra\u00ed\u00f1a consorte foi convidada a abandonar o Reino Unido e deixou de pertencer \u00e1 familia real brit\u00e1nica. Trasladouse a Lausana, Su\u00edza, onde fixou a s\u00faa residencia definitiva nun palacete chamado \"Vieille Fontaine\" (actualmente propiedade dunha entidade financeira su\u00edza), ao que acud\u00edan moitos dos seus netos a visitala; estes cham\u00e1bana cari\u00f1osamente avoa \"Gangan\". Adolf Hitler obrig\u00e1raa a marchar de Italia porque cr\u00eda que era unha esp\u00eda inglesa, polo que ela se afincou en Su\u00edza.\nEn 1938 toda a familia se reuniu en Roma para o bautizo do primeiro fillo var\u00f3n de Juan de Borb\u00f3n, Xo\u00e1n Carlos, posteriormente rei de Espa\u00f1a, de quen foi madri\u00f1a xunto co cardeal Pacelli, futuro papa P\u00edo XII. O 15 de xaneiro de 1941, Afonso XIII, presentindo que a s\u00faa morte estaba pr\u00f3xima, transferiu os dereitos sucesorios da Coroa Espa\u00f1ola ao seu fillo Juan, Conde de Barcelona. Afonso XIII morreu o 28 de febreiro de 1941.\nVitoria Ux\u00eda regresou momentaneamente a Espa\u00f1a en febreiro de 1968, tras 37 anos de exilio, para exercer de madri\u00f1a no bautizo do seu bisneto, Filipe de Borb\u00f3n, fillo de Xo\u00e1n Carlos de Borb\u00f3n e de Sof\u00eda de Grecia e Dinamarca.\nVitoria Ux\u00eda morreu en Lausana o 15 de abril de 1969 e foi enterrada na capela do Sacre Coeur. O 25 de abril de 1985, a Casa Real trasladou os seus restos a Espa\u00f1a, que repousan no Pante\u00f3n Real do Mosteiro de El Escorial preto dos do seu esposo Afonso XIII, e dos seus fillos Alfonso, Jaime e Gonzalo."}
{"id": "176485", "revid": "23204", "url": "https://gl.wikipedia.org/wiki?curid=176485", "title": "Charlotte's Web", "text": "Charlotte's Web (en galego, \"A ara\u00f1eira de Charlotte\") \u00e9 unha novela de literatura infantil escrita por E. B. White publicada en 1952, con ilustraci\u00f3ns de Garth Williams. O libro narra a historia dun porco chamado Wilbur e a s\u00faa amizade cunha ara\u00f1a, Charlotte. Cando Wilbur vai sufrir a matanza, Charlotte escribe mensaxes na s\u00faa tea para persuadir o granxeiro de deixalo vivir.\n\"Charlotte's Web\" est\u00e1 considerada como un dos cl\u00e1sicos da literatura infantil. \"Publishers Weekly\" inclu\u00edu o libro na lista das novelas para nenos m\u00e1is vendidas no ano 2000.\n\"Charlotte's Web\" tivo a s\u00faa versi\u00f3n animada producida por Hanna-Barbera Productions e Paramount Pictures no ano 1973. Paramount publicou unha secuela, \"\", nos EUA en 2003. Tam\u00e9n se fixo outra adaptaci\u00f3n cinematogr\u00e1fica da historia orixinal, as\u00ed como un videoxogo baseado nesta adaptaci\u00f3n, ambos do ano 2006."}
{"id": "176486", "revid": "2074", "url": "https://gl.wikipedia.org/wiki?curid=176486", "title": "Charlotte's Web (novela)", "text": ""}
{"id": "176487", "revid": "10599", "url": "https://gl.wikipedia.org/wiki?curid=176487", "title": "Cristina de Borb\u00f3n", "text": ""}
{"id": "176488", "revid": "12452", "url": "https://gl.wikipedia.org/wiki?curid=176488", "title": "Elena de Borb\u00f3n", "text": ""}
{"id": "176489", "revid": "98629", "url": "https://gl.wikipedia.org/wiki?curid=176489", "title": "The Fox and the Hound", "text": "The Fox and the Hound (en galego, \"O raposo e o can de caza\") \u00e9 un filme de drama animado estadounidense do ano 1981 producido por Walt Disney Productions e baseado libremente na novela hom\u00f3nima escrita por Daniel P. Mannix. O vix\u00e9simo cuarto filme animado de Disney. Dirixido por Ted Berman, Richard Rich, e Art Stevens, o filme incl\u00fae as voces de Mickey Rooney, Kurt Russell, Pearl Bailey, Jack Albertson, Sandy Duncan, Jeanette Nolan, Pat Buttram, John Fiedler, John McIntire, Dick Bakalyan, Paul Winchell, Keith Mitchell, e Corey Feldman.\n\"The Fox and the Hound\" foi estreado nos cines dos Estados Unidos o 10 de xullo de 1981. Ata a s\u00faa estrea, foi a pel\u00edcula animada m\u00e1is cara producida ata esa data: custou 12 mill\u00f3ns de d\u00f3lares. Foi reestreado nos cines o 25 de marzo de 1988. En 2006 sa\u00edu \u00e1 venda unha secuela, \"The Fox and the Hound 2\".\nSinopse.\nO filme narra a historia de dous amigos improbables, un raposo vermello chamado Tod e un can de caza, Copper, que loitan por preservar a s\u00faa amizade malia os instintos emerxentes e as presi\u00f3ns sociais que os queren levar a ser adversarios."}
{"id": "176492", "revid": "1887714", "url": "https://gl.wikipedia.org/wiki?curid=176492", "title": "Bisau", "text": ""}
{"id": "176493", "revid": "89787", "url": "https://gl.wikipedia.org/wiki?curid=176493", "title": "Lu\u00eds Rodr\u00edguez Seoane", "text": "Lu\u00eds Isidoro Rodr\u00edguez Seoane, nado en Pontevedra o 5 de abril de 1836 e finado en Santiago de Compostela o 12 de agosto de 1902, foi un m\u00e9dico e pol\u00edtico galego.\nTraxectoria.\nFillo de Lu\u00eds Rodr\u00edguez Garea, era doutor en Medicina pola Universidade de Madrid. Pertenceu ao Partido Moderado, foi un dos organizadores do Banquete de Conxo, onde leu un dos brindes, e formou parte da xunta revolucionaria de 1868 de Pontevedra. Foi deputado nas Cortes pola circunscrici\u00f3n de Pontevedra (1869-1871), polos distritos de Ponte Caldelas (1871-1872) e da Ca\u00f1iza (1881-1884) e senador pola provincia de Pontevedra (1886-1887) e A Coru\u00f1a (1899-1900). Foi presidente da Real Sociedade Econ\u00f3mica de Amigos do Pa\u00eds de Santiago (1885-1886). En 1871 foi nomeado gobernador civil de C\u00e1ceres e director xeral de Aduanas e en 1888 gobernador de Asturias. Foi un dos fundadores do semanario pontevedr\u00e9s \"El Pa\u00eds\" (1857) e colaborou en \"El Buscapi\u00e9\", \"El Siglo M\u00e9dico\", \"La Perseverancia\", \"Revista de Galicia\" e \"Faro de Vigo\", e cultivou a poes\u00eda en galego e castel\u00e1n.\nVida persoal.\nEra irm\u00e1n de Jos\u00e9 Rodr\u00edguez Seoane."}
{"id": "176496", "revid": "56817", "url": "https://gl.wikipedia.org/wiki?curid=176496", "title": "Futurismo (m\u00fasica)", "text": "O futurismo musical foi unha corrente musical xurdida en Italia a principios do s\u00e9culo XX. A vertente musical do futurismo rexeitaba a tradici\u00f3n e intruduc\u00eda elementos sonoros novos. Esta corrente influ\u00edu en moitos compositores posteriores.\nHistoria.\nO futurismo, creado polo artista e escritor Filippo Tommaso Marinetti en 1909 atraeu principalmente a pintores, escultores e escritores, mais tam\u00e9n a ti\u00f1a interese en promocionar a m\u00fasica futurista, polo que Marinetti animou ao compositor Francesco Balilla Pratella a traballar nesta direcci\u00f3n. Froito disto, en 1910 Pratella editou o seu \"Manifesto dos m\u00fasicos futuristas\" que abogaba polo emprego de escalas microtonais e de combinaci\u00f3ns polirr\u00edtmicas, as\u00ed como pola introduci\u00f3n na m\u00fasica do esp\u00edrito da \"multitude, de grandes f\u00e1bricas, de trens, de li\u00f1as transatl\u00e1nticas, de combates navais, de coches e de avi\u00f3ns\"."}
{"id": "176500", "revid": "12452", "url": "https://gl.wikipedia.org/wiki?curid=176500", "title": "Sexismundo de Hungr\u00eda", "text": ""}
{"id": "176501", "revid": "89787", "url": "https://gl.wikipedia.org/wiki?curid=176501", "title": "The Walking Dead (c\u00f3mic)", "text": "The Walking Dead (en galego, \"Os mortos viventes\") \u00e9 unha serie de historietas estadounidense de periodicidade mensual escrita por Robert Kirkman e primeiramente debuxada por Tony Moore, e logo por Charlie Adlar a partir do s\u00e9timo n\u00famero. \"The Walking Dead\" conta as peripecias dun grupo de persoas tratando de sobrevivir tras unha apocalipse zombi.\nRealizada en branco e negro, e grises, excepto as portadas, que son a cor, foi publicada orixinalmente en Estados Unidos por Image Comics desde o ano 2003, e en Espa\u00f1a por Planeta DeAgostini Comics desde xu\u00f1o de 2005. No 2010 foi obxecto dunha adaptaci\u00f3n televisiva."}
{"id": "176502", "revid": "98629", "url": "https://gl.wikipedia.org/wiki?curid=176502", "title": "Nov\u00e9 M\u011bsto", "text": "Nov\u00e9 M\u011bsto (do checo: \"Cidade Nova\") \u00e9 un distrito da cidade de Praga, Rep\u00fablica Checa. \u00c9 a m\u00e1is nova e grande das cinco cidades independentes (dende a Idade Media at\u00e9 1784) que hoxe forman o centro hist\u00f3rico da Praga moderna. Nov\u00e9 M\u011bsto foi fundada en 1348 por Carlos IV xusto f\u00f3ra das murallas leste e sur de Star\u00e9 M\u011bsto (\"Cidade Vella\"). Forma unha \u00e1rea de 7,5\u00a0km\u00b2, unhas tres veces o tama\u00f1o de Star\u00e9 M\u011bsto. A poboaci\u00f3n de Praga en 1378 era duns 40.000 habitantes, quizais o dobre, fac\u00e9ndoa a cuarta cidade m\u00e1is poboada ao norte dos Alpes e, por superficie, a terceira de toda Europa.\nA\u00ednda que se pode m\u00e1is ou menos comparar o trazado actual de Nov\u00e9 M\u011bsto co da \u00e9poca da s\u00faa construci\u00f3n no s\u00e9culo XIV, s\u00f3 unhas cantas igrexas e alg\u00fan edificio administrativo da \u00e9poca sobrevive. Hoxe, hai moitos edificios civ\u00eds e educativas no distrito, m\u00e1is destacadas igrexas g\u00f3ticas e barrocas. Con todo, estas non son os principais puntos tur\u00edsticos da zona, sendo o monumento m\u00e1is famoso a Praza de Venceslau. Esta praza, que foi constru\u00edda como un mercado de cabalos, agora funciona como un centro de comercio e turismo. No s\u00e9culo XV, o Novom\u011bstsk\u00e1 radnice (\"Casa do Concello de Nov\u00e9 M\u011bsto\") foi escenario da primeira das tres defenestraci\u00f3ns de Praga.\nHistoria.\nFundaci\u00f3n.\nDespois da coroaci\u00f3n de Carlos IV como Rei do Sacro Imperio Romano Xerm\u00e1nico en 1346, e de lograr a independencia de Praga dentro da Igrexa coa creaci\u00f3n do Arcebispado en 1344, decidiu fundar unha nova cidade, Nov\u00e9 M\u011bsto, xa que Praga ser\u00eda a nova residencia do Rei. A parte diso, o problema da vivenda dentro dos muros da cidade antiga, que xa fora evidente co pai Carlos IV, Xo\u00e1n de Luxemburgo, ped\u00eda urxentemente unha soluci\u00f3n. Moitas persoas, sobre todo os checos m\u00e1is pobres, est\u00e1banse a instalar en suburbios situados ao p\u00e9 das murallas da cidade, na ribeira do r\u00edo Moldava.\nO orixinal acerca da decisi\u00f3n de Carlos IV de fundar unha nova cidade foi que escolleu, en lugar de crear un barrio administrativo dependente ou de ampliar do casco antigo, crear unha nova cidade independente co seu propio marco xur\u00eddico. Con todo, Carlos planeara unir a nova cidade, f\u00edsica e xuridicamente, coa parte antiga da cidade, decretando a xesti\u00f3n com\u00fan en 1367. Con todo, a uni\u00f3n non funcionou e, debido principalmente \u00e1 oposici\u00f3n dos dous Concellos, a uni\u00f3n finalizou tan s\u00f3 dez anos despois. Pese a todo, logo de concederse moitos dereitos e liberdades aos habitantes da cidade nova, os habitantes da parte antiga tam\u00e9n conseguiron unha mellora nos seus dereitos, e ademais outorgouselles a garant\u00eda de libre acceso \u00e1 cidade nova.\nXunto coa creaci\u00f3n de Nov\u00e9 M\u011bsto, o rei fixo moitos esforzos para aumentar a importancia de Praga, xa non s\u00f3 por ser a s\u00faa residencia, sen\u00f3n para tentar convertela nun dos centros pol\u00edticos e econ\u00f3micos de Europa Central. Para iso fundou o 7 de abril de 1348 a Universidade Carolina, a primeira do centro de Europa, creou novas rutas tr\u00e1nsito e fixo navegable o r\u00edo Moldava. A construci\u00f3n de Nov\u00e9 M\u011bsto foi probablemente rematada na s\u00faa primeira fase ao redor do ano 1367, nos anos da uni\u00f3n de curta duraci\u00f3n coa Cidade Vella.\nExpansi\u00f3n.\nA nova cidade cubr\u00eda unha \u00e1rea de preto de 250 hect\u00e1reas, polo que o seu tama\u00f1o era de m\u00e1is do dobre que o do casco antigo (106 hect\u00e1reas). A lonxitude era de 5 quil\u00f3metros de norte a sur, e de entre 0,8 e 1,2 quil\u00f3metros de leste a oeste. A zona planificada foi logo divid\u00eda en varias parcelas, de acordo \u00e1 adecuaci\u00f3n dos terreos para a disposici\u00f3n da nova cidade. Ao longo do Moldava, dende Vy\u0161ehrad cara ao casco antigo, constru\u00edronse varios asentamentos de coireiros e de pescadores, coas s\u00faas propias igrexas, as\u00ed como un cemiterio xudeu. Ao oeste da Cidade Vella (\"Star\u00e9 M\u011bsto\"), no Moldava, o asentamento de Po\u0159\u00ed\u010d\u00ed estaba xa densamente constru\u00eddo, con d\u00faas igrexas, San Clemente e San Pedro, as\u00ed como a corte do bispo.\nHab\u00eda tam\u00e9n un socalco de terra, orientado cara o leste, claramente separado por un pronunciado cantil de 6 a 8\u00a0metros de profundidade. A meseta superior estaba dominada por d\u00faas cristas que se proxectaban cara ao oeste, as cales se proxectou que ser\u00edan ocupadas por construci\u00f3ns nun futuro. Con todo, xa exist\u00edan a\u00ed alg\u00fans asentamentos m\u00e1is pequenos, como \"Na Rybn\u00ed\u010dku\" ou \"Rybn\u00ed\u010dek\", onde hab\u00eda unha rotonda rom\u00e1nica probablemente adicada a Santo Estevo.\nA fortificaci\u00f3n.\nA construci\u00f3n de Nov\u00e9 M\u011bsto iniciouse o 26 de marzo de 1348 co acto de colocaci\u00f3n da primeira pedra da muralla por Carlos IV. O muralla non s\u00f3 proporcionaba seguridade para a nova cidade planificada, sen\u00f3n que tam\u00e9n a separaba legalmente das terras circundantes. A importancia que se outorgou \u00e1 fortificaci\u00f3n, entre outras cousas, \u00e9 evidente no feito de que tan s\u00f3 se tardou dous anos en rematala, a\u00ednda que era relativamente baixa en comparaci\u00f3n coas murallas doutras cidades m\u00e1is antigas de Bohemia.\nA muralla comezouse a constru\u00edr en Vy\u0161ehrad (cuxa propia fortificaci\u00f3n estaba a ser renovada ao mesmo tempo) e dende al\u00ed dirix\u00edase ao longo do escarpado socalco superior do r\u00edo Moldava, polo regato de Boti\u010d, cara o punto m\u00e1is alto da zona, onde se construir\u00eda posteriormente a Corte de Carlos. A muralla volv\u00edase dende a\u00ed e segu\u00eda un rumbo case exacto en direcci\u00f3n norte. Despois dun leve xiro cara ao leste, entre a porta da r\u00faa Je\u010dn\u00e1 e o mercado de cabalos (agora Praza de Venceslau), a muralla avanzaba ao longo dun arroio no outeiro San Vito, cuxo profundo val manti\u00f1a unha distancia constante con Star\u00e9 M\u011bsto at\u00e9 chegar ao r\u00edo Moldava, onde a muralla volv\u00edase de novo, esta vez cara ao oeste.\nA diferenza de Star\u00e9 M\u011bsto, a muralla non foi constru\u00edda ao longo do Moldava, xa que se ti\u00f1a que asegurar o libre acceso ao r\u00edo. En total, a muralla ti\u00f1a unha lonxitude duns 3,5 quil\u00f3metros de longo, 6,1 metros de altura, 3,5 metros de ancho e estaba coroada con ameas. A muralla tam\u00e9n ti\u00f1a torres. Estaban colocadas ao longo do lado oriental cada 100 metros; o sur, debido \u00e1 inclinaci\u00f3n do terreo adxacente, hab\u00eda tan s\u00f3 unha. As torres m\u00e1is fortes estaban situadas nas esquinas da muralla sueste e nordeste, no arroio do outeiro de San Vito, e no extremo norte polo Moldava. Estaba s\u00f3 aberta por catro portas e algunhas pequenas portelas. Ademais estaba protexida por un foxo por onde flu\u00eda auga, sobre todo polas zonas onde hab\u00eda antigos arroios, sec\u00e1ndose nalg\u00fans lugares debido \u00e1s diferenzas de altura. Non hab\u00eda unha muralla exterior (f\u00f3ra do foxo).\nDese\u00f1o.\nCoa fundaci\u00f3n de Nov\u00e9 M\u011bsto en 1348, a zona xa estaba delimitada e dividida en parcelas. O plan de estradas, as\u00ed como as posici\u00f3ns dos distintos mercados e os produtos que deb\u00edan ser vendidos en cada un deles, estaban xa determinados. A estrutura dos asentamentos m\u00e1is grandes \u00e1 beira do Moldava mant\u00edvose en li\u00f1as xerais, mais nos restantes, at\u00e9 ese intre terreo sen desenvolver, foron creadas r\u00faas e prazas inusitadamente amplas, respectando as rutas xa existentes. Con todo, a \u00e1rea de Nov\u00e9 M\u011bsto era tan grande que non puido ser resolta por completo, e grandes sectores do norte, ao redor do asentamento de Po\u0159\u00ed\u010d\u00ed, e do sueste mantiv\u00e9ronse sen desenvolver at\u00e9 o s\u00e9culo XIX. A planificaci\u00f3n da Cidade Nova foi probablemente a responsabilidade do mestre construtor da catedral Matthias von Arras, que chegou a Praga dende Avi\u00f1\u00f3n por invitaci\u00f3n de Carlos IV de 1342 at\u00e9 1344.\nCarlos IV prohibiu expresamente a especulaci\u00f3n inmobiliaria e concedeu, a t\u00f3dolos que se quixesen asentar na cidade, doce anos de exenci\u00f3n de impostos. Con todo, para ga\u00f1ar a exenci\u00f3n fiscal hab\u00eda que comezar a constru\u00edr un edificio de pedra na parcela especificada no prazo dun mes e rematalo antes de ano e medio. Este privilexio p\u00faxose a disposici\u00f3n non s\u00f3 aos cristi\u00e1ns, sen\u00f3n tam\u00e9n aos xudeus, a\u00ednda que moi poucos destes \u00faltimos fixeron uso del.\nSegundo rexistros contables s\u00e1bese que 1372 as r\u00faas de Nov\u00e9 M\u011bsto estaban xa rodeadas por casas na s\u00faa maior parte. Unha raz\u00f3n importante para o r\u00e1pido asentamento foi o decreto de Carlos IV, segundo o cal as operaci\u00f3ns ruidosas e sucias ti\u00f1an que ser desprazadas do casco antigo cara a nova cidade. As\u00ed, dentro de Nov\u00e9 M\u011bsto desenvolv\u00e9ronse mercados axeitados para cada actividade; por exemplo, pescadores, carpinteiros, balseiros, coireiros ou tintureiros atop\u00e1banse ao longo do Moldava, e ferradores, caldeireiros ou ebanistas ao redor do mercado de cabalos. Polo tanto Nov\u00e9 M\u011bsto foi habitada sobre todo por artes\u00e1ns checos pobres, mentres que no casco antigo atop\u00e1banse na s\u00faa maior\u00eda artes\u00e1ns alem\u00e1ns e xudeus. Estas grandes diferenzas econ\u00f3micas e \u00e9tnicas deron lugar a unha clara separaci\u00f3n das d\u00faas cidades, o que no futuro influir\u00eda nos disturbios ocorridos durante a revoluci\u00f3n husita a comezos do s\u00e9culo XV.\nBaixo Nov\u00e9 M\u011bsto.\nA Igrexa de Santo Henrique e Cunegunda (\"Kostel sv. Jind\u0159icha\"), con catro celos\u00edas e tres torres de igual altura, preto dun asentamento xa existente, estableceuse como a principal igrexa parroquial de Nov\u00e9 M\u011bsto (\"ecclesia parochialis primaria\") a partir de 1350, inmediatamente despois da finalizaci\u00f3n da muralla. Antes de que o campanario independente fora constru\u00eddo, probablemente cumpr\u00eda esta funci\u00f3n a torre da esquina suroeste. Do mesmo xeito, tam\u00e9n foi fundada a escola parroquial da igrexa por Carlos IV a cal, mesmo durante os s\u00e9culos XVI e XVII, estaba a\u00ednda entre as mellores escolas de Bohemia, sendo xunto coa Universidade foi un dos centros educativos m\u00e1is destacados de Praga. Non moi lonxe da igrexa, no sitio da actual principal oficina de correos (\"Budova Hlavn\u00ed\"), constru\u00edda entre 1871 e 1874, estaban os xard\u00edns bot\u00e1nicos da Universidade Carolina. O \"Xard\u00edn do anxo\", como foi chamado, foi constru\u00eddo polo farmac\u00e9utico e m\u00e9dico persoal de Carlos IV, Angelus von Florenz, e f\u00edxose famoso en toda Europa pola s\u00faa singularidade.\nO centro econ\u00f3mico do barrio setentrional era o Mercado da Palla, que estaba m\u00e1is ou menos onde hoxe se atopa o moderno Senov\u00e1\u017en\u00e9 n\u00e1m\u011bst\u00ed. Wilfried Brosche foi probablemente o responsable da planificaci\u00f3n do mercado, na mesma li\u00f1a que o Mercado do Cabalo. Hoxe, a r\u00faa Hibernia (\"ulice Hybernsk\u00e1\") forma o l\u00edmite sur do antigo mercado. O mercado funcionou ao longo do antigo cami\u00f1o a Kutn\u00e1 Hora, que era a ruta principal cara ao leste. Na entrada do casco antigo atop\u00e1base a \"porta farrapenta\" (en checo: \"br\u00e1na Horsk\u00e1\"), m\u00e1is tarde chamada de Santo Ambrosio e finalmente de Celetn\u00e1. A renovaci\u00f3n da porta ao parecer xa foi obxecto de Carlos IV. A actual Porta da P\u00f3lvora (en checo: \"Pra\u0161n\u00e1 br\u00e1na\") foi constru\u00edda en 1475. A Porta da Monta\u00f1a ou Porta de San Vito (en checo: \"Horsk\u00e1 br\u00e1na\") formaba o extremo superior da muralla de Nov\u00e9 M\u011bsto.\nNo extremo inferior do Mercado da Palla, Carlos IV estabeleceu en 1355 un mosteiro beneditino. O mosteiro e a igrexa adic\u00e1ronse a Santo Ambrosio en conmemoraci\u00f3n da coroaci\u00f3n de Carlos como Rei da Lombard\u00eda, xa que esta foi o 5 de xaneiro dese ano na Catedral de San Ambrosio, en Mil\u00e1n, onde o santo foi bispo no s\u00e9culo IV. Ademais, preto do mosteiro, probablemente fronte \u00e1 Porta de San Bieito, estaba o hospicio de Xo\u00e1n e Xacobe.\nA segunda r\u00faa de mercado m\u00e1is importante no baixo Nov\u00e9 M\u011bsto era \"Na Po\u0159\u00ed\u010d\u00ed\" ou R\u00faa do R\u00edo. Remont\u00e1base probablemente a unha antiga ruta que comezaba na Porta de San Bieito e at\u00e9 o antigo asentamento do Moldava. As d\u00faas orixinais igrexas cat\u00f3licas de San Pedro (\"Kostel sv. Petra na Po\u0159\u00ed\u010d\u00ed\") e San Clemente en Po\u0159\u00ed\u010d\u00ed (Kostel sv. Klimenta na Po\u0159\u00ed\u010d\u00ed), foron os sometidas a diferentes ampliaci\u00f3ns e cambios na segunda metade do s\u00e9culo XIV. Entre o antigo asentamento e a nova construci\u00f3n ao norte do Mercado de Cabalos quedaba moito espazo aberto sen desenvolver, a partir da altura da Igrexa de Santo Henrique, sendo enchido principalmente con xard\u00edns e espazos verdes.\nAlto Nov\u00e9 M\u011bsto.\nA parte superior de Nov\u00e9 M\u011bsto converteuse nun foco de importancia. Unha antiga estrada cara Vy\u0161ehrad, que continuaba at\u00e9 o sur de Bohemia, converter\u00edase na ruta m\u00e1is longa de tr\u00e1fico en Praga e na columna vertebral da parte alta de Nov\u00e9 M\u011bsto (hoxe r\u00faas de Sp\u00e1len\u00e1, Vy\u0161ehradsk\u00e1 e Na Slupi). Comezaba na Porta San Marti\u00f1o ou Zderaz en Per\u0161t\u00fdn e formaba o ensanche dunha importante arteria da Cidade Vella. O tr\u00e1fico no extremo sur de Nov\u00e9 M\u011bsto era agora dirixido por Vy\u0161ehrad, e continuaba at\u00e9 a \u00fanica torre na parte sur da muralla, na parte m\u00e1is empinada da cidade. A secci\u00f3n desta v\u00eda durante o seu paso pola beira Moldava tivo que adaptarse aos asentamentos existentes de Opatovice, Zderaz e Podskal\u00ed, polo que se mantivo a antiga anchura, moi estreita. S\u00f3 coa construci\u00f3n do peirao do Moldava, e a transformaci\u00f3n de case t\u00f3dalas \u00e1reas da ribeira, a finais do s\u00e9culo XIX e comezos do XX foron eliminadas as vellas estruturas.\nOutra importante caracter\u00edstica do barrio \u00e9 a Praza de Carlos. Situada na metade da antiga estrada de Carlos IV, foi creada grazas \u00e1 ampliaci\u00f3n do Mercado de Gando (\"Dobyt\u010d\u00ed trh\"), que cunhas medidas aproximadas de 550 por 150 metros, foi durante moito tempo a praza m\u00e1is grande de Europa, e segue sendo hoxe unha das m\u00e1is grandes do mundo. Era na \u00e9poca un importante centro administrativo, econ\u00f3mico e de comercio, onde se comerciaba principalmente con gando, peixe, madeira e o carb\u00f3n. O seu car\u00e1cter de praza central s\u00f3 foi cedido at\u00e9 tempos recentes \u00e1 Praza de Venceslau."}
{"id": "176503", "revid": "5132", "url": "https://gl.wikipedia.org/wiki?curid=176503", "title": "Nove M\u011bsto", "text": ""}
{"id": "176504", "revid": "5132", "url": "https://gl.wikipedia.org/wiki?curid=176504", "title": "Nov\u00e9 Mesto", "text": ""}
{"id": "176505", "revid": "5132", "url": "https://gl.wikipedia.org/wiki?curid=176505", "title": "Nove Mesto", "text": ""}
{"id": "176506", "revid": "5132", "url": "https://gl.wikipedia.org/wiki?curid=176506", "title": "Cidade Nova, Praga", "text": ""}
{"id": "176507", "revid": "5132", "url": "https://gl.wikipedia.org/wiki?curid=176507", "title": "Cidade Nova de Praga", "text": ""}
{"id": "176508", "revid": "5132", "url": "https://gl.wikipedia.org/wiki?curid=176508", "title": "Cidade Nova (Praga)", "text": ""}
{"id": "176510", "revid": "56817", "url": "https://gl.wikipedia.org/wiki?curid=176510", "title": "Mira (\u00e1lbum)", "text": "Mira \u00e9 o primeiro disco do grupo c\u00e1ntabro de rock La Fuga. Foi publicado en 1998."}
{"id": "176513", "revid": "29398", "url": "https://gl.wikipedia.org/wiki?curid=176513", "title": "C\u00e1novas, Rodrigo, Adolfo y Guzm\u00e1n", "text": "C\u00e1novas, Rodrigo, Adolfo y Guzm\u00e1n, tam\u00e9n co\u00f1ecidos polas s\u00faas siglas, CRAG, \u00e9 un cuarteto espa\u00f1ol de m\u00fasica pop, intermitentemente en activo desde os anos 1970, formado polos m\u00fasicos Juan Robles C\u00e1novas, Rodrigo Garc\u00eda, Adolfo Rodr\u00edguez e Jos\u00e9 Mar\u00eda Guzm\u00e1n. Os catro xuntos publicaron en todos estes anos s\u00f3 tres elep\u00e9s e, a\u00ednda que no seu momento non tiveron practicamente \u00e9xito, nin de p\u00fablico nin de cr\u00edtica, pois co tempo son reco\u00f1ecidos comparados coa banda estadounidense Crosby, Still, Nash and Young. O seu elep\u00e9 \"Se\u00f1ora azul\" est\u00e1 considerado un dos mellores do pop espa\u00f1ol."}
{"id": "176514", "revid": "1887932", "url": "https://gl.wikipedia.org/wiki?curid=176514", "title": "Crosby, Stills and Nash (and Young)", "text": ""}
{"id": "176515", "revid": "5863", "url": "https://gl.wikipedia.org/wiki?curid=176515", "title": "John Cheever", "text": "John Cheever, nado en Quincy (Massachusetts) o 27 de maio de 1912 e finado en Ossining (Nova York) o 18 de xu\u00f1o de 1982, foi un autor de relatos e novelista estadounidense, frecuentemente chamado o \"Chejov dos barrios residenciais\". Conta no seu haber cun premio Pulitzer."}
{"id": "176516", "revid": "5863", "url": "https://gl.wikipedia.org/wiki?curid=176516", "title": "William James Sidis", "text": "William James Sidis, nado o 1 de abril de 1898 en Nova York e finado o 17 de xullo de 1944, foi un matem\u00e1tico estadounidense. Tratouse dunha das persoas m\u00e1is intelixentes das que se ten noticia a xulgar polo seu cociente intelectual, estimado entre 250 e 300. Era Fillo dos inmigrantes Sarah Mandelbaum Sidis e Boris Sidis. Inventou unha lingua: o vendergood."}
{"id": "176517", "revid": "75439", "url": "https://gl.wikipedia.org/wiki?curid=176517", "title": "Harrison's Principles of Internal Medicine", "text": "HARRISON, Principios de Medicina Interna, \u00e9 un tratado americano de medicina interna. Publicado por vez primeira en 1950. Actualmente est\u00e1 no mercado a d\u00e9cimo s\u00e9tima edici\u00f3n (publicada en febreiro de 2008 por McGraw-Hill e prep\u00e1rase a decimoitava versi\u00f3n en ingl\u00e9s que se estima que sair\u00e1 publicada en xu\u00f1o de 2011 a\u00ednda que xa est\u00e1 lista en formato dixital dende febreiro de 2011. A\u00ednda que est\u00e1 dirixido a membros de todas as especialidades, \u00e9 principalmente empregado por m\u00e9dicos internistas as\u00ed como por estudantes de medicina.\nO primeiro editor da obra foi Tinsley R. Harrison de Birmingham, Alabama (Estados Unidos). Harrison \u00e9 membro dunha familia que con el suman seis xeraci\u00f3ns de m\u00e9dicos. Nesta obra, desempe\u00f1ou tarefas de editor xefe das cinco primeiras edici\u00f3ns e estableceu o formato do traballo: unha s\u00f3lida base de medicina cl\u00ednica e de laboratorio (ademais da respectiva terap\u00e9utica), entrelazada cun amplo entendemento da fisiopatolox\u00eda subxacente e m\u00e1is tarde fundamentos de xen\u00e9tica epidemiol\u00f3xica contemplando diferentes poboaci\u00f3ns. A 17\u00aa edici\u00f3n do libro est\u00e1 adicada \u00f3 Dr. Georger W. Thom, que foi editor das primeiras 7 edici\u00f3ns e editor xefe da 8\u00aa edici\u00f3n. Finou en 1950. A\u00ednda que Harrison foi o primeiro editor xefe e ide\u00f3logo da obra, nas diferentes edici\u00f3ns traballaron centos de profesionais da medicina e de \u00e1reas af\u00edns. \u00c9 unha obra moi extensa. A modo de exemplo, a 16\u00aa edici\u00f3n en espa\u00f1ol consta de 2 volumes dunhas 3 000 p\u00e1xinas e 379 temas nos que contribu\u00edron 221 colaboradores.\n\u00c9 probablemente, o libro m\u00e1is difundido no mundo da medicina. Durante os \u00faltimos 60 anos converteuse nunha obra fundamental no estudo da medicina, primeiro en Estados Unidos, e despois no resto do mundo, pasando polas mans de m\u00e9dicos e estudantes de todo o mundo. A nivel popular \u00e9 co\u00f1ecido como \"O Harrison\".\nCita.\nNa 1\u00aa edici\u00f3n hai unha cita do Dr. Tinsley R. Harrison: \nColaboradores sobranceiros.\nAs sucesivas edici\u00f3ns, ademais de Tinsley R. Harrison contaron con outros autores de relevo como: WR Resnick, MM Wintrobe, GM Thorn, PB Beeson, RD Adams, IL Bennett Jr., E Braunwald, KJ Isselbacher, RG Petersdorf, JD Wilson, JB Martin, AS Fauci, DL Kasper, SL Hauser, DL Longo, JL Jameson, ademais de innumerables colaboraci\u00f3ns, na s\u00faa maior\u00eda m\u00e9dicos e investigadores.\nTraduci\u00f3ns.\nEscrito en ingl\u00e9s e actualmente traducido a varias linguas (\u00e1rabe, chin\u00e9s, franc\u00e9s, alem\u00e1n, espa\u00f1ol, italiano portugu\u00e9s, xapon\u00e9s, coreano, turco, polaco, roman\u00e9s, croata, serbio e grego) \u00e9 a primeira referencia t\u00e9cnico-cient\u00edfica para a pr\u00e1ctica m\u00e9dica e a agregaci\u00f3n das especialidades de internamento af\u00edns, ademais de referencia bibliogr\u00e1fica fundamental para estudantes de Medicina Humana, M\u00e9dicos Internos (Residentes) e Especialistas.\nEdici\u00f3ns do tratado en ingl\u00e9s.\n1\u00aa: 1950, 2\u00aa: 1954, 3\u00aa: 1958, 4\u00aa: 1962, 5\u00aa: 1966, 6\u00aa: 1970, 7\u00aa: 1974, 8\u00aa: 1977, 9\u00aa: 1980, 10\u00aa: 1983, 11\u00aa: 1987, 12\u00aa: 1991, 13\u00aa: 1994, 14\u00aa: 1998, 15\u00aa: 2002, 16\u00aa: 2005, 17\u00aa: 2008, 18\u00aa: 2011."}
{"id": "176518", "revid": "895", "url": "https://gl.wikipedia.org/wiki?curid=176518", "title": "Paris Saint-Germain F.C.", "text": ""}
{"id": "176522", "revid": "5749", "url": "https://gl.wikipedia.org/wiki?curid=176522", "title": "Lycaon pictus", "text": ""}
{"id": "176523", "revid": "56817", "url": "https://gl.wikipedia.org/wiki?curid=176523", "title": "Blew", "text": "Blew \u00e9 o t\u00edtulo dunha canci\u00f3n editada como maxi-sinxelo pola banda estadounidense de grunge Nirvana en decembro de 1989.\nListaxe de canci\u00f3ns.\nTodos os temas foron compostos por Kurt Cobain, ag\u00e1s onde se indique. "}
{"id": "176524", "revid": "1576", "url": "https://gl.wikipedia.org/wiki?curid=176524", "title": "Japanese Whispers", "text": "Japanese Whispers: The Cure Singles Nov 82:Nov 83 \u00e9 un recompilatorio da banda inglesa de rock alternativo The Cure, editado o 6 de decembro de 1983 polo seu propio selo Fiction Records.\nBasicamente, \u00e9 un recompilatorio dos sinxelos \"Let's Go to Bed\", \"The Walk\" e \"The Lovecats\". Os outros temas son as caras-b destes sinxelos. Unha das canci\u00f3ns da \u00e9poca, \"Mr. Pink Eyes\" (a segunda cara-b de \"The Lovecats\") non foi inclu\u00edda no \u00e1lbum. Os temas foron gravados cando a banda estaba nunha fase de transici\u00f3n despois de que o baixista Simon Gallup deixase o grupo na xira do \u00e1lbum anterior, \"Pornography\". Para estes sinxelos, Lol Tolhurst pasouse da bater\u00eda aos teclados, un rol que manter\u00eda ata a s\u00faa marcha en 1989.\nListaxe de canci\u00f3ns.\nTodos os temas compostos por Robert Smith e Laurence Tolhurst ag\u00e1s onde se indique."}
{"id": "176525", "revid": "22570", "url": "https://gl.wikipedia.org/wiki?curid=176525", "title": "Guerolito", "text": "Guerolito \u00e9 o primeiro \u00e1lbum de remesturas do artista estadounidense Beck, editado o 13 de decembro do 2005. Est\u00e1 formado por todas as canci\u00f3ns do \u00e1lbum \"Guero\" remesturadas por distintos artistas, e conta ademais co tema \"Clap Hands\", que aparec\u00eda na edici\u00f3n especial limitada de \"Guero\".\n\"Guerolito\" acadou o n\u00famero 191 nas lastas da \"Billboard\" e en xullo do ano 2008 levaba vendidas 76.000 copias nos Estados Unidos.\nListaxe de canci\u00f3ns.\nTodos os temas foron escritos por Beck Hansen e The Dust Brothers, ag\u00e1s onde se indique."}
{"id": "176526", "revid": "75439", "url": "https://gl.wikipedia.org/wiki?curid=176526", "title": "Year Zero Remixed", "text": "Year Zero Remixed \u00e9 o t\u00edtulo en ingl\u00e9s dun \u00e1lbum de remesturas de Nine Inch Nails, publicado nun \"leetspeak\" como Y34RZ3R0R3M1X3D e editado o 20 de novembro do 2007 nos Estados Unidos e o 26 de novembro no Reino Unido. Est\u00e1 formado por versi\u00f3ns remesturadas de temas do seu \u00e1lbum de estudio \"Year Zero\", creados por varios artistas e produtores.\nEste \u00e1lbum foi o derradeiro de Nine Inch Nails en ser editado a trav\u00e9s de Interscope Records, ao cumprirse os compromisos contractuais da banda coa discogr\u00e1fica.\nListaxe de canci\u00f3ns.\nVinilo.\nUn dos discos ten unha soa cara."}
{"id": "176527", "revid": "5863", "url": "https://gl.wikipedia.org/wiki?curid=176527", "title": "Tom\u00e1s P\u00e9rez Vidal", "text": "Tom\u00e1s P\u00e9rez Vidal, nado en Casaio (Carballeda de Valdeorras) o 21 de decembro de 1954, \u00e9 un pol\u00edtico galego do Partido Popular de Galicia.\nTraxectoria.\nLicenciado en Ciencias Econ\u00f3micas e Empresariais pola Universidade Complutense de Madrid e con co\u00f1ecementos de Dereito polo Real Centro Universitario Mar\u00eda Cristina de El Escorial. Foi Subdirector xeral de Xesti\u00f3n Econ\u00f3mica da Xunta de Galicia (1982) e Director xeral de Relaci\u00f3ns Institucionais (1983-1985). Elixido deputado do Parlamento de Galicia na I e II lexislaturas, en 1985 foi elixido Vicepresidente do Parlamento. Foi presidente do Parlamento de Galicia, logo da morte do seu antecesor Antonio Ros\u00f3n, entre o 13 de maio de 1986 e o 16 de xaneiro de 1990. Foi designado senador pola Comunidade Aut\u00f3noma de Galicia na IV Lexislatura (1989). Foi concelleiro en Ourense logo das elecci\u00f3ns de 1991, deputado provincial na Deputaci\u00f3n de Ourense e ao pouco de ser nomeado conselleiro de Agricultura, Gander\u00eda e Montes en 1991, abandonar\u00eda o seu asento no Senado. Continuar\u00eda de conselleiro ata 1997, cando foi substitu\u00eddo por C\u00e1stor Gago."}
{"id": "176528", "revid": "1131", "url": "https://gl.wikipedia.org/wiki?curid=176528", "title": "Serra da Cova da Serpe", "text": "A serra da Cova da Serpe \u00e9 unha serra galega situada entre as provincias de Lugo e A Coru\u00f1a. Acada a s\u00faa maior altura no Monte da Cova da Serpe, con 841 m.\nCaracter\u00edsticas.\nTr\u00e1tase dun pequeno cordal monta\u00f1oso duns 25 quil\u00f3metros de lonxitude, que se estende en direcci\u00f3n N-S. Forma parte do conxunto de serras, denominadas polos xe\u00f3grafos, en conxunto, a dorsal atl\u00e1ntica ou dorsal galega, que atravesa Galiza desde a Estaca de Bares - serra da Faladoira - ata a serra do Faro de Avi\u00f3n, nos lindes entre Ourense e Pontevedra, seguindo unha li\u00f1a de direcci\u00f3n meridiana, de arredor de 200\u00a0km. A serra da Cova da Serpe separa aproximadamente os concellos de Curtis e Sobrado, na provincia da Coru\u00f1a, dos de Guitiriz e Friol na de Lugo.\nA serra serve para a cr\u00eda de gando vac\u00fan e cabalar libre. Pola zona hai grandes plantaci\u00f3ns de pi\u00f1eiros. No cumio da serra hai varias antenas de telecomunicaci\u00f3ns e un parque e\u00f3lico."}
{"id": "176529", "revid": "1131", "url": "https://gl.wikipedia.org/wiki?curid=176529", "title": "Monte da Cova da Serpe", "text": "A Cova da Serpe \u00e9 a maior elevaci\u00f3n da serra do mesmo nome con 841 m sobre o nivel do mar, e sit\u00faase xusto no punto onde confl\u00faen os lindes dos concellos de Guitiriz, Friol e Sobrado.\nO monte \u00e9 citado xa no s\u00e9culo X como \"Cova de Serpente\" e era un dos fitos que sinalaban a doaz\u00f3n inicial ao mosteiro de Sobrado. O nome procede dunha caverna localizada nas proximidades da cima, dunha lonxitude duns 12 metros, e un altor na boca de sobre 2 metros; a anchura m\u00e1xima \u00e9 de 5 metros.\nDomingo Font\u00e1n, durante a elaboraci\u00f3n da s\u00faa \"Carta xeom\u00e9trica de Galiza\", estivo at\u00e9 tres veces na Cova da Serpe: en 1822, 1828 e 1830. A \u00faltima vez, grazas ao acompa\u00f1amento de bo tempo, puido ver polos seus aparellos a Torre de H\u00e9rcules, situada a uns 70 quil\u00f3metros.\nLendas.\nEstanislao Fern\u00e1ndez de la Cigo\u00f1a recolleu d\u00faas lendas diferentes sobre a cova. Nunha f\u00e1lase dunha enorme serpe, capaz de tragar gando, dun bocado en Miraz (Friol), a uns 8 quil\u00f3metros de distancia, sen que o rabo do r\u00e9ptil sa\u00edra do gruta. Os veci\u00f1os acaban por matar o monstro d\u00e1ndolle de cebo un burro de alcatr\u00e1n, e prend\u00e9ndolle lume. Na segunda lenda a filla do se\u00f1or de Miraz escapa cun mozo alde\u00e1n, do que est\u00e1 namorada, acabando os amantes por refuxiarse na cova, onde o mozo ser\u00e1 quen de matar \u00e1 serpe. Por\u00e9n, nas lendas recollidas por Carr\u00e9, o se\u00f1or de Miraz \u00e9 substitu\u00eddo polo se\u00f1or da torre de Narla."}
{"id": "176530", "revid": "16394", "url": "https://gl.wikipedia.org/wiki?curid=176530", "title": "Cova da Serpe", "text": ""}
{"id": "176533", "revid": "1131", "url": "https://gl.wikipedia.org/wiki?curid=176533", "title": "Sal\u00f3n do Autom\u00f3bil de Vigo", "text": "O Sal\u00f3n do Autom\u00f3bil de Vigo \u00e9 un evento expositivo comercial anual, do mundo do motor, que se celebra na primavera no Instituto Feiral de Vigo, dende o ano 1992, sendo as\u00ed o segundo certame en activo m\u00e1is antigo de Espa\u00f1a, s\u00f3 por detr\u00e1s do Sal\u00f3n do Autom\u00f3bil da Fira de Barcelona.\nActividades.\nO Sal\u00f3n de Vigo consta de varias actividades. Principalmente a exposici\u00f3n comercial e venda de veh\u00edculos de d\u00faas e catro rodas da maior\u00eda da marcas, dende turismos ata caravanas e autocaravanas, e mesmo pequenas embarcaci\u00f3ns, que incl\u00fae \u00e1s veces presentaci\u00f3ns dalg\u00fans modelos novos. En 2011 esta exposici\u00f3n tivo \u00f3 seu servizo 25.000 m\u00b2 repartidos en dos pavill\u00f3ns.\nAdoitan expo\u00f1erse, tam\u00e9n, coches e motocicletas antigas (\"Retro Sal\u00f3n\").\nNos anos 2007-2010 f\u00edxose noutro pavill\u00f3n do IFEVI unha demostraci\u00f3n deportiva \"indoor\" chamada \"RacingShow\", na que competiron varios pilotos de rally, dos campionatos galego, espa\u00f1ol e portugu\u00e9s, e de cando en vez algunha estrela internacional, como foi o caso de Juha Kankkunen, Didier Auriol, Miki Biasion ou Timo Salonen.\nEn ocasi\u00f3ns tam\u00e9n se fan demostraci\u00f3ns de karting no exterior do recinto.\nEdici\u00f3n 2011.\nEn 2011 o Sal\u00f3n de Vigo cumpriu 20 anos, e tivo lugar entre os d\u00edas 30 de abril e 8 de maio. Nesta edici\u00f3n homenaxeouse \u00e1 marca francesa Citro\u00ebn cunha exposici\u00f3n de 40 coches hist\u00f3ricos e outros actuais, e unha concentraci\u00f3n de coches de propietarios particulares, que tivo lugar o 7 de maio.\nRetro Auto&amp;Moto Galicia.\nDende o ano 2015 f\u00edxose coincidir, durante tres d\u00edas, co \"V Retro Auto&amp;Moto Galicia\" (evento monogr\u00e1fico sobre veh\u00edculos e motos cl\u00e1sicas e de \u00e9poca), que nas catro edici\u00f3ns anteriores v\u00ed\u00f1ase celebrando en Santiago de Compostela.\n\"Motor Ocasi\u00f3n\".\nEn datas posteriores e no mesmo recinto, cel\u00e9brase o Motor Ocasi\u00f3n, adicado aos veh\u00edculos de segunda man."}
{"id": "176534", "revid": "98629", "url": "https://gl.wikipedia.org/wiki?curid=176534", "title": "Sleepy Hollow", "text": "Sleepy Hollow \u00e9 un filme dirixido por Tim Burton que se estreou en 1999. Bas\u00e9ase na novela de Washington Irving, \" A lenda de Sleepy Hollow\". A m\u00fasica do filme foi composta por Danny Elfman e foi rodada nos estudios Leavesden Film Studios. Foi un \u00e9xito en portelo e tivo unha boa acollida pola cr\u00edtica, con menci\u00f3n especial \u00e1 musicalizaci\u00f3n g\u00f3tica de Elfman e \u00e1 fotograf\u00eda obra de Emmanuel Lubezki.\nGa\u00f1ou un Oscar por Mellor Direcci\u00f3n de Arte, as\u00ed como dous BAFTAs por Mellor Dese\u00f1o de Vestiario e Mellor Dese\u00f1o de Produci\u00f3n.\nSinopse.\nEstados Unidos, ano 1799. O axente Ichabod Crane (Johnny Depp), un polic\u00eda de Nova York, \u00e9 enviado polos seus superiores \u00e1 pequena e remota vila de Sleepy Hollow para pescudar que hai de verdade na lenda dun xinete sen cabeza que arrep\u00eda \u00f3s habitantes do lugar.\nEste medo v\u00e9n provocado por unha serie de brutais asasinatos nos que as v\u00edtimas son atopadas decapitadas. Crane conf\u00eda nas s\u00faas avanzadas t\u00e9cnicas de investigaci\u00f3n para resolve-los crimes, tales como a an\u00e1lise de pegadas dactilares e autopsias.\nCrane chega a Sleepy Hollow provisto da s\u00faa bolsa de ferramentas cient\u00edficas pero soamente \u00e9 informado polos anci\u00e1ns da vila de que o asasino non \u00e9 de carne e \u00f3so, sen\u00f3n m\u00e1is ben un guerreiro de ultratumba sen cabeza que cabalga pola noite nun enorme cabalo negro.\nComeza a s\u00faa propia investigaci\u00f3n permanecendo esc\u00e9ptico sobre as historias sobrenaturais que lle contan, ata que el mesmo se atopa co xinete sen cabeza. Aluga un cuarto na casa da familia m\u00e1is rica da vila, os Van Tassels, e medra unha atracci\u00f3n cara a s\u00faa filla, a misteriosa Katrina, \u00f3 mesmo tempo que \u00e9 acosado por pesadelos da terrible tortura da s\u00faa nai cando era un cativo.\nProfundando no misterio coa axuda do orfo Masbath, cuxo pai fora v\u00edtima do xinete, Crane descobre o punto de entrada do xinete \u00f3 mundo real, a retorta \u00c1rbore dos Mortos.\nCrane atopa que o cranio non est\u00e1 presente na tumba e os asasinatos contin\u00faan ata que descobre que os feitos xiran arredor dunha trama por dereitos de terra e de vinganza. O xinete \u00e9 controlado pola madrastra de Katrina, Lady Van Tassel, quen env\u00eda o asasino tras Katrina. Despois dunha liorta no mu\u00ed\u00f1o de vento local e unha persecuci\u00f3n pola fraga, Crane finalmente det\u00e9n \u00e1 se\u00f1ora Van Tassel mediante a devoluci\u00f3n do cranio \u00f3 xinete, quen recupera a s\u00faa cabeza e volve \u00f3 inferno. O seu labor en Sleepy Hollow remata e xunto con Katrina e Masbath, retorna a Nova York, a tempo para o novo s\u00e9culo."}
{"id": "176535", "revid": "5863", "url": "https://gl.wikipedia.org/wiki?curid=176535", "title": "C\u00e1stor Gago", "text": "C\u00e1stor Gago \u00c1lvarez, nado en Ver\u00edn o 13 de agosto de 1953, \u00e9 un pol\u00edtico galego vinculado ao PPdeG.\nTraxectoria.\nEnxe\u00f1eiro t\u00e9cnico agr\u00edcola, \u00e9 funcionario do Corpo T\u00e9cnico Superior da Xunta de Galicia. Foi xefe de Extensi\u00f3n Agraria en Ver\u00edn e concelleiro, tenente de alcalde e delegado de Promoci\u00f3n Econ\u00f3mica do Concello de Ver\u00edn. Foi elixido parlamentario pola provincia de Ourense nas elecci\u00f3ns auton\u00f3micas de 1997. Foi conselleiro de Agricultura, Gander\u00eda e Pol\u00edtica Agroalimentaria entre 1997 e 2001, cargo que tivo que abandonar como consecuencia da pol\u00e9mica xesti\u00f3n do problema co mal das vacas tolas. Volveu ser elixido parlamentario nas auton\u00f3micas de 2001."}
{"id": "176536", "revid": "1888", "url": "https://gl.wikipedia.org/wiki?curid=176536", "title": "Antonio Ros\u00f3n P\u00e9rez", "text": ""}
{"id": "176537", "revid": "3471", "url": "https://gl.wikipedia.org/wiki?curid=176537", "title": "P\u00f3mulo", "text": ""}
{"id": "176538", "revid": "3471", "url": "https://gl.wikipedia.org/wiki?curid=176538", "title": "Cigom\u00e1tico", "text": ""}
{"id": "176546", "revid": "23204", "url": "https://gl.wikipedia.org/wiki?curid=176546", "title": "Alfonso Cuar\u00f3n", "text": "Alfonso Cuar\u00f3n Orozco nado o 28 de novembro de 1961 en Cidade de M\u00e9xico, M\u00e9xico, \u00e9 un guionista, produtor e director de cinema mexicano. \u00c9 irm\u00e1n de Carlos Cuar\u00f3n e estivo casado coa cr\u00edtica de cinema italiana Annalisa Bugliani. Est\u00e1 considerado como un dos cineastas mexicanos m\u00e1is prometedores da s\u00faa xeraci\u00f3n, xunto a outros como Guillermo del Toro ou Alejandro Gonz\u00e1lez I\u00f1\u00e1rritu, quen tam\u00e9n conseguiron transcendencia internacional a partir da d\u00e9cada de 1990.\nTraxectoria.\nCuar\u00f3n comezou dirixindo un filme independente no seu pa\u00eds natal, pero o reco\u00f1ecemento internacional chegoulle con produci\u00f3ns norteamericanas como \"A princesi\u00f1a\" (baseado na novela de Frances Hodgson Burnett) e a s\u00faa longametraxe, \"Y tu mam\u00e1 tambi\u00e9n\" (con Maribel Verd\u00fa, Gael Garc\u00eda Bernal e Diego Luna). Posteriormente dirixiu proxectos de grande orzamento e ben acollidos pola cr\u00edtica como \"Harry Potter e o preso de Azkaban\" e \"Children of Men\".\nTam\u00e9n \u00e9 co\u00f1ecido por \"Great Expectations\" (adaptaci\u00f3n da novela de Charles Dickens, con Ethan Hawke e Gwyneth Paltrow), e por \"El laberinto del fauno\" (de Guillermo del Toro), no que fai de produtor."}
{"id": "176548", "revid": "85894", "url": "https://gl.wikipedia.org/wiki?curid=176548", "title": "Jos\u00e9 Luis Rivera Mallo", "text": "Jos\u00e9 Luis Rivera Mallo, nado en Vilagarc\u00eda de Arousa o 5 de setembro de 1936, \u00e9 un pol\u00edtico galego do PPdeG.\nTraxectoria.\nIniciou estudos de Dereito na Universidade de Santiago de Compostela. Foi concelleiro no concello de Vilagarc\u00eda de Arousa (1979-1983). En 1983 foi elixido alcalde de Vilagarc\u00eda de Arousa pola candidatura de Alianza Popular, revalidando a alcald\u00eda en 1987. Foi Presidente do Consello de Administraci\u00f3n de Fexdega (1983-1991) e Presidente da Mancomunidade de concellos de Arousa (1983-1991). Foi senador por Pontevedra na IV Lexislatura (1989-1993) e na V Lexislatura (1993-1996) ao sa\u00edr escolleito nas elecci\u00f3ns de 1989 e de 1993. Entre 1996 e 1998 foi presidente da Autoridade Portuaria de Vilagarc\u00eda\nPor\u00e9n, abandonou o Partido Popular e en 1999, 2003, en 2007 e en 2011 presentouse de novo \u00e1 alcald\u00eda de Vilagarc\u00eda de Arousa encabezando a candidatura de Independientes por Vilagarc\u00eda (IVIL), e obtendo respectivamente 3, 2, 1 e 1 concelleiro. Neste \u00faltimo ano, o concelleiro valeulle para darlle a alcald\u00eda ao Partido Popular. Semanas despois integrouse de novo no Partido Popular, e a finais do ano 2011 integraba a terna que o PPdeG presentaba ao Senado pola provincia de Pontevedra, e para a que sa\u00edu elixido."}
{"id": "176549", "revid": "5993139", "url": "https://gl.wikipedia.org/wiki?curid=176549", "title": "Mart\u00edn P\u00e9rez V\u00e1zquez", "text": "Mart\u00edn P\u00e9rez V\u00e1zquez, nado en Cidade de M\u00e9xico o 1 de abril\u00a0de 1983, \u00e9 un futbolista mexicano. Xoga de dianteiro\u00a0e o seu club actual \u00e9 o Sporting Carballi\u00f1o."}
{"id": "176552", "revid": "5863", "url": "https://gl.wikipedia.org/wiki?curid=176552", "title": "Maria Teresa de Noronha", "text": "Maria Teresa do Carmo de Noronha Guimar\u00e3es Ser\u00f4dio, co\u00f1ecida como Maria Teresa de Noronha, nada en Lisboa o 7 de novembro de 1918 e finada en S\u00e3o Pedro de Penaferrim o 4 de xullo de 1993, foi unha fadista portuguesa. Fados como \"Fado da Verdade\", \"Fado Hil\u00e1rio\", \"Fado das horas\" ou \"Fado Anadia\" foron alg\u00fans dos seus meirandes \u00e9xitos musicais."}
{"id": "176555", "revid": "22570", "url": "https://gl.wikipedia.org/wiki?curid=176555", "title": "Preservativo feminino", "text": "O preservativo ou cond\u00f3n feminino \u00e9 un m\u00e9todo anticonceptivo de barreira de uso vaxinal alternativo ao preservativo masculino. Consiste nunha delgada funda que se axusta \u00e1s paredes da vaxina e se pode levar posto at\u00e9 un m\u00e1ximo de 8 horas. A diferenza do preservativo masculino, non queda axustado por medio da tensi\u00f3n, e pola humidade e temperatura propias da vaxina adh\u00edrese comodamente e a s\u00faa presenza \u00e9 case inapreci\u00e1bel. O preservativo feminino apareceu en 1992 en Inglaterra e nos Estados Unidos e axi\u00f1a o seu uso pasou \u00e1 Europa continental e o resto do mundo occidental."}
{"id": "176556", "revid": "6939", "url": "https://gl.wikipedia.org/wiki?curid=176556", "title": "Preservativo masculino", "text": ""}
{"id": "176559", "revid": "23204", "url": "https://gl.wikipedia.org/wiki?curid=176559", "title": "A golpes de rock and roll", "text": "A golpes de rock and roll \u00e9 o segundo \u00e1lbum do grupo musical c\u00e1ntabro La Fuga, disco de estilo roqueiro publicado no ano 2000."}
{"id": "176560", "revid": "1888883", "url": "https://gl.wikipedia.org/wiki?curid=176560", "title": "A golpes de Rock and Roll", "text": ""}
{"id": "176561", "revid": "1987", "url": "https://gl.wikipedia.org/wiki?curid=176561", "title": "Aaron Ciechanover", "text": "Aaron Ciechanover (en ), nado o 1 de outubro de 1947 en Haifa (Israel), \u00e9 un bi\u00f3logo israel\u00ed galardoado co Premio Nobel de Qu\u00edmica do ano 2004.\nTraxectoria.\nNaceu nunha familia polaca xud\u00eda que fuxiu do seu pa\u00eds logo da segunda guerra mundial. Estudou Medicina na Universidade Hebrea de Xerusal\u00e9n, onde se licenciou en 1974, e posteriormente realizou o doutoramento en Biolox\u00eda no Instituto Tecnol\u00f3xico Israel\u00ed (Technion) en 1982. Actualmente \u00e9 docente no departamento de Bioqu\u00edmica e dirixe o Instituto Rappaport de Investigaci\u00f3n en medicina no Technion.\nInvestigaci\u00f3ns cient\u00edficas.\nInteresado na degradaci\u00f3n das prote\u00ednas, xunto a Avram Hershko no seu Laboratorio de investigaci\u00f3n no Technion observou como esta degradaci\u00f3n era regulada pola ubiquitina, unha pequena prote\u00edna que aparece de forma natural nas c\u00e9lulas eucariotas. Por este descubrimento en 2004 foi galardoado, xunto con Avram Hershko e Irwin Rose, co Premio Nobel de Qu\u00edmica.\nEn 2000 recibiu o premio Lasker \u00e1 investigaci\u00f3n b\u00e1sica en medicina."}
{"id": "176563", "revid": "56817", "url": "https://gl.wikipedia.org/wiki?curid=176563", "title": "A las doce", "text": "A las doce \u00e9 o terceiro \u00e1lbum de estudio do grupo c\u00e1ntabro La Fuga, publicado no ano 2001."}
{"id": "176564", "revid": "56817", "url": "https://gl.wikipedia.org/wiki?curid=176564", "title": "Calles de papel", "text": "Calles de papel \u00e9 o cuarto disco do grupo c\u00e1ntabro La Fuga, publicado no 2003."}
{"id": "176566", "revid": "56817", "url": "https://gl.wikipedia.org/wiki?curid=176566", "title": "Negociando gasolina", "text": "Negociando gasolina \u00e9 o quinto \u00e1lbum do grupo c\u00e1ntabro La Fuga, publicado no 2005."}
{"id": "176567", "revid": "895", "url": "https://gl.wikipedia.org/wiki?curid=176567", "title": "Barakaldo CF", "text": ""}
{"id": "176568", "revid": "98629", "url": "https://gl.wikipedia.org/wiki?curid=176568", "title": "Casper Van Dien", "text": "Casper Robert Van Dien, Jr. nado en Milton (Florida) o 18 de decembro de 1968, \u00e9 un actor estadounidense co\u00f1ecido principalmente polo seu papel como Johnny Rico en \"Starship Troopers\" e como Andre en \"Watch Over Me\", serie emitida en My Network Tv.\nTraxectoria.\nFillo dunha mestra de xard\u00edn de infancia retirada e dun piloto de guerra, pasou a s\u00faa infancia en Ridgewood, Nova Jersey. Na s\u00faa familia existe unha longa tradici\u00f3n militar, xa que o seu av\u00f3 foi marine na segunda guerra mundial. Van Dien \u00e9 descendente dunha familia holandesa longamente asentada na \u00e1rea de Nova York. Tam\u00e9n ten ascendencia sueca, francesa, inglesa e nativa americana.\nCando medrou mudouse coa s\u00faa familia a Florida e enrolouse na divisi\u00f3n San Petersburgo. Despois foi \u00e1 Universidade Estatal de Florida en Tallahassee, incrib\u00edndose como pre-m\u00e9dico. Al\u00ed elixiu clases de teatro como actividade \"extra escolar\". Pasou pouco tempo ata que actuar comezou a eclipsar o seu interese pola medicina, e deixou a universidade para continuar a s\u00faa carreira nese campo.\nTrasladouse aos \u00c1nxeles e conseguiu pequenos papeis en series e filmes de televisi\u00f3n. D\u00faas das s\u00faas primeiras oportunidades foron os papeis secundarios que realizou en \"One Life to live\", e \"Beverly Hills, 90210\". A continuaci\u00f3n participou en numerosos filmes lanzados directamente \u00f3 mercado dom\u00e9stico como \"Night Eyes 4\", \"Beastmaster 3\", \"The Eye of Braxus\" ou \"Night Scream\". Acadou un maior reco\u00f1ecemento \u00f3 protagonizar o biopic de \"\", pero foi xusto despois cando obtivo o decisivo papel de Johnny Rico no filme de ciencia ficci\u00f3n de Paul Verhoeven \"Starship Troopers\". Isto levouno a ser elixido como Tarz\u00e1n en \"Tarzan and the Lost City\". Tam\u00e9n encarnou a Brom von Brunten en \"Sleepy Hollow\", o filme de Tim Burton que toma como base o cl\u00e1sico de Washington Irving.\nVolvendo \u00e1s s\u00faas ra\u00edces televisivas, no ano 2000 aparece en Titans, do produtor Aaron Spelling para a NBC, xunto con Yasmine Bleeth, John Barrowman, Perry King e Victoria Principal. No 2005 produce e aparece no reality show I Married a Princess, sobre a s\u00faa vida profesional e persoal xunto con Catherine Oxenberg, cuxa nai \u00e9 a princesa Elizabeth de Iugoslavia. A finais de 2006 Van Dien foi elixido para a serie Watch Over Me no papel de Andre mentres que a s\u00faa muller \u00e9 tam\u00e9n co-protagonista caracterizando a Leandra Thames.\nVida persoal.\nEstivo casado con Carrie Mitchum (neta de Robert Mitchum) dende 1993 at\u00e9 o 1997. Tiveron dous fillos: Cappy (Casper Robert Mitchum Van Dien) e Gracie (Caroline Dorothy Grace Van Dien).\nA \u00fanica vez que a parella traballou xunta foi preto do final do matrimonio, en \"\", onde tam\u00e9n actuou con Robert Mitchum. Sa\u00edu con Denise Richards alg\u00fan tempo mentres traballaban en Starship Troopers.\nDurante a rodaxe de The Collectors, co\u00f1eceu a Catherine Oxenberg. Traballaron xuntos no suspense cristi\u00e1n \"The Omega Code\". Casaron en maio de 1999. Oxenberg ti\u00f1a unha filla, India, dun matrimonio anterior. Actualmente, Van Dien e Oxenberg te\u00f1en dous fillos en com\u00fan, Maya e Celeste.\nNo ano 2006, Van Dien foi invitado \u00f3 Larry King Live, onde admitiu que foi obxecto de abusos sexuais por parte da s\u00faa coidadora cando ti\u00f1a oito anos. Gardouno en segredo at\u00e9 os trinta e dous."}
{"id": "176569", "revid": "23204", "url": "https://gl.wikipedia.org/wiki?curid=176569", "title": "Jos\u00e9 Luis G\u00f3mez G\u00f3mez", "text": "Jos\u00e9 Luis G\u00f3mez G\u00f3mez, nado en Bri\u00f3n en 1958, \u00e9 un xornalista galego.\nTraxectoria.\nComezou a traballar en \"La Voz de Galicia\" en 1982 como redactor, onde foi ascendendo progresivamente ata converterse no director do xornal de m\u00e1is tiraxe de Galicia. Durante estes anos especial\u00edzase en informaci\u00f3n econ\u00f3mica, onde destaca a s\u00faa proximidade a Caixa Galicia: para a s\u00faa fundaci\u00f3n publica diversos libros e artigos, ao tempo que escribe unha biograf\u00eda autorizada do seu director xeral Jos\u00e9 Luis M\u00e9ndez L\u00f3pez.\nEn 1999 pasa a ser director da divisi\u00f3n editorial de prensa diaria do Grupo Zeta, e despois accede ao cargo de coordinador de publicaci\u00f3ns e comunicaci\u00f3n do grupo, de onde \u00e9 relevado en 2003. No ano da s\u00faa sa\u00edda do Grupo Voz participa na creaci\u00f3n de \"Xornal.com\", un pequeno medio electr\u00f3nico en Galicia, que pasa a dirixir dende o momento en que deixa o Grupo Zeta.\nDende 2005 ata 2008 \u00e9 tam\u00e9n director da revista \"Capital\". O xornal electr\u00f3nico Xornal.com d\u00e1 orixe a finais de 2008 a \"Xornal de Galicia\", un xornal en papel onde G\u00f3mez participa como accionista e como director ata marzo de 2011, cando \u00e9 destitu\u00eddo dous d\u00edas despois da publicaci\u00f3n dunha fotograf\u00eda de Mariano Rajoy, daquela l\u00edder do PP, a bordo dun barco vencellado ao narcotr\u00e1fico.\nDurante a s\u00faa carreira foi colaborador de diversos medios de prensa (\"El Correo Gallego\", \"Deia\", \"Diario de Le\u00f3n\", \"Diario 16\", \"El Pa\u00eds\"), televisi\u00f3n (Telecinco), ou radio."}
{"id": "176571", "revid": "5863", "url": "https://gl.wikipedia.org/wiki?curid=176571", "title": "Mar\u00eda Mart\u00ednez Val", "text": "Mar\u00eda Mart\u00ednez Val, nada en Hannover en 1970, \u00e9 unha xornalista galega, foi directora de \"Xornal de Galicia\" (2011).\nTraxectoria.\nMar\u00eda Mart\u00ednez Val comezou a traballar no xornal \"El Ideal Gallego\" (1991), para pasar rapidamente a \"Galicia Hoxe\" e \"El Correo Gallego\". Accedeu posteriormente, a comezos da d\u00e9cada de 2000 ao grupo Voz, onde foi directora de comunicaci\u00f3n do grupo e da Fundaci\u00f3n Santiago Rey Fern\u00e1ndez-Latorre. En 2008 foi fichada como subdirectora de \"Xornal de Galicia\" polo seu promotor Jos\u00e9 Luis G\u00f3mez G\u00f3mez, cando a fundaci\u00f3n do medio.\nEn marzo de 2011 substitu\u00edu a G\u00f3mez no posto de director."}
{"id": "176573", "revid": "5863", "url": "https://gl.wikipedia.org/wiki?curid=176573", "title": "Jos\u00e9 Luis G\u00f3mez", "text": ""}
{"id": "176576", "revid": "23204", "url": "https://gl.wikipedia.org/wiki?curid=176576", "title": "Jonathan Melvoin", "text": "Jonathan David Melvoin, nado o 6 de decembro de 1961 nos \u00c1nxeles e finado o 12 de xullo de 1996 na cidade de Nova York, foi un teclista estadounidense activo durante os anos 80 e 90.\nTraxectoria.\nEra o irm\u00e1n de Susannah e Wendy Melvoin da banda Prince and the Revolution. Primeiro aprendeu a tocar a bater\u00eda, e actuou con varias bandas de punk rock nos 80 coma The Dickies, e tam\u00e9n contribu\u00edu co proxecto Wendy &amp; Lisa, as\u00ed como con Prince and the Revolution no seu \u00e1lbum \"Around the World in a Day\". No intre da s\u00faa morte era teclista de xira de The Smashing Pumpkins, durante a s\u00faa presentaci\u00f3n mundial do \u00e1lbum \"Mellon Collie and the Infinite Sadness\".\nMorreu en Nova York debido a unha sobredose de hero\u00edna cando ti\u00f1a 34 anos. O bater\u00eda de The Smashing Pumpkins Jimmy Chamberlin, que estaba con el, tentou revivilo sen \u00e9xito. Hai moito misterio e especulaci\u00f3ns sobre o que realmente pasou. Os operadores do 911 aconsellaron a Chamberlin po\u00f1er a cabeza de Melvoin na ducha nun intento de revivilo mentres non chegaban os m\u00e9dicos. Melvoin foi declarado morto no lugar. Chamberlin ser\u00eda posteriormente despedido da banda. Segundo a mesma, ambos xa tiveran alg\u00fan incidente coas drogas anteriormente. Melvoin xa fora despedido, pero estaba continuando a xira con The Smashing Pumpkins ata o final desa parte da mesma. O seu reposto \u00eda ser Dennis Flemion de The Frogs. O seu derradeiro concerto foi no Capital Centre en Landover, Maryland.\nOs membros de The Smashing Pumpkins non foron convidados ao seu enterramento. Jonathan deixou unha muller e un neno. Moitos temas inspir\u00e1ronse na s\u00faa morte, coma \"Angel\" de Sarah McLachlan, \"Jonathan\" de Wendy &amp; Lisa e o tema de Prince \"The Love We Make\" do seu \u00e1lbum \"Emancipation\"."}
{"id": "176577", "revid": "1093", "url": "https://gl.wikipedia.org/wiki?curid=176577", "title": "The Null Corporation", "text": "The Null Corporation \u00e9 un selo discogr\u00e1fico independente estadounidense que edita o traballo de Nine Inch Nails e How to Destroy Angels. Os \u00e1lbums de Nine Inch Nails \"Ghosts I\u2013IV\" e \"The Slip\" foron lanzados en formato f\u00edsico baixo a etiqueta de The Null Corporation. O seu nome tam\u00e9n est\u00e1 asociado \u00e1s descargas dixitais da banda, \u00e1 s\u00faa canle oficial en YouTube, e aos seus perf\u00eds de MySpace e Facebook."}
{"id": "176578", "revid": "865", "url": "https://gl.wikipedia.org/wiki?curid=176578", "title": "Universal Music", "text": ""}
{"id": "176579", "revid": "85894", "url": "https://gl.wikipedia.org/wiki?curid=176579", "title": "O Castro, Burres, Arz\u00faa", "text": "O Castro \u00e9 un lugar da parroquia de Burres no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 26 habitantes no ano 2010 segundo datos do Instituto Nacional de Estad\u00edstica, dos cales 10 eran homes e 16 eran mulleres."}
{"id": "176580", "revid": "85894", "url": "https://gl.wikipedia.org/wiki?curid=176580", "title": "Cortobe, Burres, Arz\u00faa", "text": "Cortobe \u00e9 un lugar da parroquia de Burres no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 47 habitantes no ano 2010 segundo datos do Instituto Nacional de Estad\u00edstica, dos cales 24 eran homes e 23 eran mulleres."}
{"id": "176581", "revid": "98629", "url": "https://gl.wikipedia.org/wiki?curid=176581", "title": "Los ojos de Julia", "text": "Los ojos de Julia \u00e9 un filme de terror dirixido por Guillem Morales e protagonizado por Bel\u00e9n Rueda que se estreou en 2010.\nSinopse.\nJulia regresa a Bellavista co seu marido para visitar \u00e1 s\u00faa irm\u00e1, que est\u00e1 case cega debido a unha enfermidade dexenerativa da que intentou operarse sen \u00e9xito. \u00d3 chegar, descobren que se suicidou. Julia non s\u00f3 debe afrontar a perda da s\u00faa irm\u00e1, sen\u00f3n tam\u00e9n a perda de toda esperanza para deter a s\u00faa inminente cegueira, pois ela sofre a mesma enfermidade e parece compartir tam\u00e9n o mesmo destino."}
{"id": "176586", "revid": "85894", "url": "https://gl.wikipedia.org/wiki?curid=176586", "title": "A Freixa, Ribadetea, Ponteareas", "text": "A Freixa \u00e9 un lugar da parroquia de Ribadetea, no concello pontevedr\u00e9s de Ponteareas, na Comarca do Condado. Segundo o IGE, en 2022 ti\u00f1a 133 habitantes (65 homes e 68 mulleres).\nDescrici\u00f3n.\nO lugar \u00e9 de moito turismo. Proliferan as segundas vivendas. Hai praia fluvial formada por unha presa e mesmo hai un c\u00e1mping de primeira categor\u00eda.\nNa Freixa, ba\u00f1ada polas augas do r\u00edo Tea, houbo, a partir de 1895, unha turbina que xeraba corrente el\u00e9ctrica para subministrar a Ponteareas. M\u00e1is recentemente f\u00edxose unha estaci\u00f3n de control de peixes que ten, entre outras funci\u00f3ns, a da captura de salm\u00f3ns reprodutores e o seguimento de reos e lampreas. O espazo participa no proxecto europeo Rede Natura 2000."}
{"id": "176588", "revid": "1131", "url": "https://gl.wikipedia.org/wiki?curid=176588", "title": "Freixa", "text": "O termo freixa p\u00f3dese referir a:\nAmais, como top\u00f3nimo pode referirse a:"}
{"id": "176589", "revid": "85894", "url": "https://gl.wikipedia.org/wiki?curid=176589", "title": "O Cruceiro, Burres, Arz\u00faa", "text": "O Cruceiro \u00e9 un lugar da parroquia de Burres no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 58 habitantes no ano 2010 segundo datos do Instituto Nacional de Estad\u00edstica, dos cales 36 eran homes e 22 eran mulleres."}
{"id": "176590", "revid": "85894", "url": "https://gl.wikipedia.org/wiki?curid=176590", "title": "A Curiscada, Burres, Arz\u00faa", "text": "A Curiscada \u00e9 un lugar da parroquia de Burres no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 16 habitantes no ano 2010 segundo datos do Instituto Nacional de Estad\u00edstica, dos cales 9 eran homes e 7 eran mulleres."}
{"id": "176591", "revid": "85894", "url": "https://gl.wikipedia.org/wiki?curid=176591", "title": "Fondevila, Burres, Arz\u00faa", "text": "Fondevila (prov\u00e9n de fondo + de + vila, do lat\u00edn \"Fundus\", 'a parte baixa dunha vila' ) \u00e9 un lugar da parroquia de Burres no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 7 habitantes no ano 2010 segundo datos do Instituto Nacional de Estad\u00edstica, dos cales 3 eran homes e 4 eran mulleres."}
{"id": "176592", "revid": "85894", "url": "https://gl.wikipedia.org/wiki?curid=176592", "title": "Fontelas, Burres, Arz\u00faa", "text": "Fontelas \u00e9 un lugar da parroquia de Burres no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 16 habitantes no ano 2010 segundo datos do Instituto Nacional de Estad\u00edstica, dos cales 7 eran homes e 9 eran mulleres."}
{"id": "176593", "revid": "85894", "url": "https://gl.wikipedia.org/wiki?curid=176593", "title": "A Igrexa, Burres, Arz\u00faa", "text": "A Igrexa \u00e9 un lugar da parroquia de Burres no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 29 habitantes no ano 2010 segundo datos do Instituto Nacional de Estad\u00edstica, dos cales 16 eran homes e 13 eran mulleres.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "176594", "revid": "85894", "url": "https://gl.wikipedia.org/wiki?curid=176594", "title": "Os Pazos, Burres, Arz\u00faa", "text": "Os Pazos \u00e9 un lugar da parroquia de Burres no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 9 habitantes no ano 2010 segundo datos do Instituto Nacional de Estad\u00edstica, dos cales 5 eran homes e 4 eran mulleres."}
{"id": "176595", "revid": "85894", "url": "https://gl.wikipedia.org/wiki?curid=176595", "title": "Os Penedos, Burres, Arz\u00faa", "text": "Os Penedos \u00e9 un lugar da parroquia de Burres no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 6 habitantes no ano 2010 segundo datos do Instituto Nacional de Estad\u00edstica, dos cales 3 eran homes e 3 eran mulleres."}
{"id": "176596", "revid": "85894", "url": "https://gl.wikipedia.org/wiki?curid=176596", "title": "Pregonto\u00f1o, Burres, Arz\u00faa", "text": "Pregonto\u00f1o \u00e9 un lugar da parroquia de Burres no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 36 habitantes no ano 2013 segundo datos do Instituto Nacional de Estad\u00edstica, dos cales 19 eran homes e 17 eran mulleres."}
{"id": "176597", "revid": "85894", "url": "https://gl.wikipedia.org/wiki?curid=176597", "title": "As Quint\u00e1s, Burres, Arz\u00faa", "text": "As Quint\u00e1s \u00e9 un lugar da parroquia de Burres no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 20 habitantes no ano 2010 segundo datos do Instituto Nacional de Estad\u00edstica, dos cales 9 eran homes e 11 eran mulleres."}
{"id": "176598", "revid": "85894", "url": "https://gl.wikipedia.org/wiki?curid=176598", "title": "Ra\u00eddo, Burres, Arz\u00faa", "text": "Ra\u00eddo \u00e9 un lugar da parroquia de Burres no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 16 habitantes no ano 2010 segundo datos do Instituto Nacional de Estad\u00edstica, dos cales 9 eran homes e 7 eran mulleres."}
{"id": "176599", "revid": "85894", "url": "https://gl.wikipedia.org/wiki?curid=176599", "title": "Rour\u00eds, Burres, Arz\u00faa", "text": "Rour\u00eds \u00e9 un lugar da parroquia de Burres no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 27 habitantes no ano 2010 segundo datos do Instituto Nacional de Estad\u00edstica, dos cales 14 eran homes e 13 eran mulleres."}
{"id": "176600", "revid": "85894", "url": "https://gl.wikipedia.org/wiki?curid=176600", "title": "Salmonte, Burres, Arz\u00faa", "text": "Salmonte \u00e9 un lugar da parroquia de Burres no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 29 habitantes no ano 2010 segundo datos do Instituto Nacional de Estad\u00edstica, dos cales 16 eran homes e 13 eran mulleres."}
{"id": "176601", "revid": "85894", "url": "https://gl.wikipedia.org/wiki?curid=176601", "title": "Sebio, Burres, Arz\u00faa", "text": "Sebio \u00e9 un lugar da parroquia de Burres no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 14 habitantes no ano 2010 segundo datos do Instituto Nacional de Estad\u00edstica, dos cales 8 eran homes e 6 eran mulleres."}
{"id": "176602", "revid": "85894", "url": "https://gl.wikipedia.org/wiki?curid=176602", "title": "A Uceira, Burres, Arz\u00faa", "text": "A Uceira \u00e9 un lugar da parroquia de Burres no concello coru\u00f1\u00e9s de Arz\u00faa na Comarca de Arz\u00faa. Non ti\u00f1a habitantes no ano 2010 segundo datos do Instituto Nacional de Estad\u00edstica."}
{"id": "176603", "revid": "5312", "url": "https://gl.wikipedia.org/wiki?curid=176603", "title": "Avram Hershko", "text": "Avram Hershko (en h\u00fangaro: \"Hersk\u00f3 Ferenc\"), nado o 31 de decembro de 1937 en Karcag, Hungr\u00eda, \u00e9 un bi\u00f3logo h\u00fangaro xudeu nacionalizado israel\u00ed. En 2004 foi galardoado co Premio Nobel de Qu\u00edmica polo descubrimento da degradaci\u00f3n prote\u00ednica causada pola ubiquitina.\nTraxectoria.\nNado en Hungr\u00eda, en 1950 emigrou coa s\u00faa familia a Israel. Graduouse en medicina en 1965 e doutorouse en biolox\u00eda en 1969 na Facultade de Medicina Hassadah da Universidade Hebrea de Xerusal\u00e9n.\nEntre 1965 e 1967 foi membro das Forzas de Defensa Israelitas, onde desenvolveu tarefas de f\u00edsico.\nActualmente \u00e9 profesor distinguido no Rappaport Family Institute for Research in Medical Sciences do Technion (o Instituto Israel\u00ed de Tecnolox\u00eda), en Haifa, e profesor adxunto de patolox\u00eda na Universidade de Nova York.\nInvestigaci\u00f3ns cient\u00edficas.\nInteresado na degradaci\u00f3n prote\u00ednica, xunto a Aaron Ciechanover no seu laboratorio de investigaci\u00f3n do Technion e en colaboraci\u00f3n co estadounidense Irwin Rose, observou como esta degradaci\u00f3n era regulada pola ubiquitina, unha pequena prote\u00edna que aparece de forma natural nas c\u00e9lulas eucariotas. Por este descubrimento, en 2004 foron galardoados Avram Hershko e Irwin Rose co Premio Nobel de Qu\u00edmica."}
{"id": "176605", "revid": "98629", "url": "https://gl.wikipedia.org/wiki?curid=176605", "title": "Mar\u00eda das Merc\u00e9s de Borb\u00f3n-D\u00faas Sicilias", "text": "Mar\u00eda das Merc\u00e9s de Borb\u00f3n-D\u00faas Sicilias e Orleans, nada en Madrid o 23 de decembro de 1910 e finada en Lanzarote o 2 de xaneiro de 2000, foi princesa das D\u00faas Sicilias, princesa da Casa de Borb\u00f3n coas mesmas dignidades e honras que os infantes de Espa\u00f1a (concesi\u00f3n de Afonso XIII ao nacer), infanta de Espa\u00f1a e condesa de Barcelona por matrimonio (1935-2000).\nPrimeiros anos de vida.\nBautizada como \"Mar\u00eda de las Mercedes Cristina Genara Isabel Luisa Carolina Victoria de Todos los Santos\", era filla do infante Carlos Tancredo de Borb\u00f3n-D\u00faas Sicilias (1870-1949) e da s\u00faa segunda esposa, a princesa Luisa de Orleans (1882-1958) que foi filla do pr\u00edncipe Filipe de Orleans, conde de Par\u00eds e de Mar\u00eda Isabel de Orleans, infanta de Espa\u00f1a por parte de nai e princesa de Orleans por parte de pai.\nNaceu no denominado Palacio de Villamejor, no cal resid\u00edan os seus pais e que \u00e9 a actual sede do Ministerio de Administraci\u00f3ns P\u00fablicas, Paseo da Castellana, 3, de Madrid. Unha placa no edificio recorda este feito. En 1929 foille concedida a Banda da Real Orde da Ra\u00ed\u00f1a Mar\u00eda Luisa.\nViviu en Madrid durante os primeiros anos da s\u00faa vida. Trasladouse a Sevilla (cidade pola que sentiu especial predilecci\u00f3n) co resto da s\u00faa familia cando o seu pai foi destinado \u00e1 capital andaluza como capit\u00e1n xeneral da rexi\u00f3n militar correspondente. En 1931 por mor da proclamaci\u00f3n da II Rep\u00fablica partiu cara ao exilio en Francia xunto \u00e1 s\u00faa familia, residiu primeiro en Cannes e posteriormente en Par\u00eds.\nMatrimonio e fillos.\nEn 1935 con motivo da voda da infanta Beatriz, irm\u00e1 de Xo\u00e1n de Borb\u00f3n, Mar\u00eda das Merc\u00e9s atopouse ao seu futuro marido en Roma. O infante Xo\u00e1n de Borb\u00f3n, , converteuse en sucesor dos dereitos din\u00e1sticos do seu pai Afonso XIII pola renuncia do seu dous irm\u00e1ns m\u00e1is vellos, e xa que logo, en Xefe da Casa Real Espa\u00f1ola e pretendente ao trono de Espa\u00f1a. El e Mar\u00eda das Mercedes non se viron desde a proclamaci\u00f3n da II Rep\u00fablica. O 12 de outubro de 1935 contraeron matrimonio na bas\u00edlica de Santa Mar\u00eda dos Anxos e os M\u00e1rtires en Roma. Tiveron catro fillos:\nImportancia p\u00fablica.\nXo\u00e1n de Borb\u00f3n e Mar\u00eda de las Mercedes residiron en Cannes (onde naceu a s\u00faa primox\u00e9nita, Pilar), Roma (onde naceron os seus outros tres fillos), e, ao desencadearse a segunda guerra mundial, traslad\u00e1ronse a Lausana (na neutral Su\u00edza) para vivir xunto \u00e1 ra\u00ed\u00f1a Vitoria Ux\u00eda, nai de Xo\u00e1n de Borb\u00f3n. Finalizado o conflito, fixaron a s\u00faa residencia en Estoril (Portugal), onde permanecer\u00edan ata o seu regreso a Espa\u00f1a en 1976, restaurada a monarqu\u00eda por Franco. Durante o seu exilio Mar\u00eda das Merc\u00e9s visitou Espa\u00f1a nalgunhas ocasi\u00f3ns: en 1949, para acudir ao enterro do seu pai en Sevilla, en 1964 para asistir ao bautizo a s\u00faa neta a infanta Elena e en 1969 acudiu ao do seu neto Felipe de Borb\u00f3n, actual Pr\u00edncipe de Asturias.\nMar\u00eda de las Mercedes mediou entre o seu fillo e marido, distanciados por mor da designaci\u00f3n de Xo\u00e1n Carlos como sucesor por parte do xeneral Franco en 1969. O 14 de maio de 1977, Juan de Borb\u00f3n renunciou \u00e1 xefatura da Casa Real Espa\u00f1ola e aos seus dereitos sucesorios en favor do seu fillo o rei Juan Carlos I (monarca desde o 22 de novembro de 1975).\nXo\u00e1n de Borb\u00f3n e a s\u00faa muller conservaron o t\u00edtulo de condes de Barcelona que xa utilizaran durante o seu exilio.\n\u00daltimos anos de vida.\nMar\u00eda de las Mercedes fracturou a cadeira dereita en 1982 e o f\u00e9mur esquerdo en 1985, accidentes que lle fixeron ter que utilizar unha cadeira de rodas. O 1 de abril de 1993 morreu Juan de Borb\u00f3n a consecuencia dun cancro de larinxe.\nA Condesa de Barcelona foi unha muller afeccionada \u00e1 pintura, a m\u00fasica, a cultura andaluza e os touros. Ademais, foi socia de honra do Real Betis.\nDesde o seu regreso a Espa\u00f1a, viviu sempre na urbanizaci\u00f3n Puerta del Hierro de Madrid, nun chal\u00e9 chamado \"Villa Giralda\", coma no que vivira en Estoril. Mar\u00eda de las Mercedes faleceu repentinamente o 2 de xaneiro de 2000 por mor dun ataque card\u00edaco na Residencia Real de La Mareta, na illa canaria de Lanzarote, a onde acudira toda a Familia Real para pasar uns d\u00edas de descanso polo Aninovo, aos 89 anos de idade. Foi enterrada no Mosteiro de El Escorial."}
{"id": "176606", "revid": "1131", "url": "https://gl.wikipedia.org/wiki?curid=176606", "title": "Os Penedos", "text": "Un penedo \u00e9 unha pedra moi grande que sobresae na terra ou no mar. Como top\u00f3nimo, Os Penedos pode referirse a:"}
{"id": "176608", "revid": "56817", "url": "https://gl.wikipedia.org/wiki?curid=176608", "title": "A Curiscada", "text": "O top\u00f3nimo galego A Curiscada pode referirse a:"}
{"id": "176609", "revid": "1888", "url": "https://gl.wikipedia.org/wiki?curid=176609", "title": "Rour\u00eds", "text": "O top\u00f3nimo Rour\u00eds pode referirse a dous lugares de Galicia:"}
{"id": "176610", "revid": "1888", "url": "https://gl.wikipedia.org/wiki?curid=176610", "title": "Ra\u00eddo", "text": "O top\u00f3nimo Ra\u00eddo pode referirse a dous lugares de Galicia:"}
{"id": "176611", "revid": "12452", "url": "https://gl.wikipedia.org/wiki?curid=176611", "title": "Antonio Bernardino Ramilo Fern\u00e1ndez", "text": ""}
{"id": "176612", "revid": "98629", "url": "https://gl.wikipedia.org/wiki?curid=176612", "title": "The Pacific", "text": "The Pacific \u00e9 unha miniserie de televisi\u00f3n estadounidense. Dos mesmos creadores de \"Band of Brothers\", est\u00e1 ambientada na segunda guerra mundial na zona do Pac\u00edfico.\nA serie tivo un orzamento de 200 mill\u00f3ns de d\u00f3lares.\nEn Espa\u00f1a emitiuse en Canal+ (2010) e en Antena 3 / Nitro (2011)."}
{"id": "176614", "revid": "1888", "url": "https://gl.wikipedia.org/wiki?curid=176614", "title": "Lu\u00eds Cordeiro Rodr\u00edguez", "text": ""}
{"id": "176615", "revid": "89787", "url": "https://gl.wikipedia.org/wiki?curid=176615", "title": "Jos\u00e9 Mar\u00eda Pardo Montero", "text": "Jos\u00e9 Mar\u00eda Pardo Montero, nado en Sobrado o 24 de setembro de 1930 e finado en Lugo o 25 de outubro de 2015, foi un avogado e pol\u00edtico galego.\nTraxectoria.\nEstudou o bacharelato en Santiago de Compostela e licenciouse en Dereito na USC. Exerceu como avogado en Vilalba. Casou con \u00c1ngeles Hortal Espinosa.\nComo home p\u00fablico, tivo unha longa traxectoria pol\u00edtica. Foi deputado de UCD por Lugo na lexislatura constitu\u00ednte (1977-1979), logo senador na I lexislatura (1979-1982), parlamentario auton\u00f3mico en 1981 e deputado por Pontevedra na III Lexislatura (1986-1989). En 1979 foi nomeado Conselleiro de ordenaci\u00f3n do territorio, urbanismo e transportes da Xunta preauton\u00f3mica. O 11 de abril de 1987 como representante do Partido Liberal, constitu\u00edu na Coru\u00f1a a Coalici\u00f3n Progresista Galega, con Fernando Garc\u00eda Agud\u00edn, por Coalici\u00f3n Galega e Enrique Marfany polo PDP.\nContribu\u00edu \u00e1 dinamizaci\u00f3n econ\u00f3mica de Lugo desde o seu cargo como presidente de Caixa Rural Galega, que se converteu (dende 1986) en tal na s\u00faa presidencia a partir da Caixa Rural de Lugo."}
{"id": "176620", "revid": "89787", "url": "https://gl.wikipedia.org/wiki?curid=176620", "title": "Cancro de pr\u00f3stata", "text": "O cancro de pr\u00f3stata ou c\u00e1ncer de pr\u00f3stata \u00e9 aquel cancro que se desenvolve nun dos \u00f3rganos glandulares do sistema reprodutor masculino chamado pr\u00f3stata. O cancro prod\u00facese cando algunhas c\u00e9lulas prost\u00e1ticas mutan e comezan a multiplicarse de maneira deconstrolada. Estas tam\u00e9n poder\u00edan propagarse dende a pr\u00f3stata cara a outras partes do corpo, especialmente os \u00f3sos e os ganglios linf\u00e1ticos orixinando met\u00e1stases.\nEsta afecci\u00f3n pode causar dor, micci\u00f3n dificultosa ou disfunci\u00f3n er\u00e9ctil, entre outros s\u00edntomas.\nO d\u00eda 15 de setembro cel\u00e9brase o D\u00eda Europeo da Sa\u00fade Prost\u00e1tica .\nCaracter\u00edsticas.\nA enfermidade desenv\u00f3lvese m\u00e1is frecuentemente en individuos maiores de 50 anos. \u00c9 o segundo tipo de cancro m\u00e1is com\u00fan en homes. Con todo, moitos que desenvolven o cancro de pr\u00f3stata nunca te\u00f1en s\u00edntomas, nin son sometidos a terapia. Diversos factores, inclu\u00edndo a xen\u00e9tica e a dieta, foron implicados no seu desenvolvemento, pero at\u00e9 o 2005, as modalidades de prevenci\u00f3n primaria co\u00f1ecidas son insuficientes para eliminar o risco de contraer a enfermidade.\nA detecci\u00f3n leva a cabo principalmente pola proba en sangue do ant\u00edgeno prost\u00e1tico espec\u00edfico, chamado PSA (acr\u00f3nimo ingl\u00e9s de prostate-specific antigen) ou por exploraci\u00f3n f\u00edsica da gl\u00e1ndula prost\u00e1tica (tacto rectal). Os resultados sospeitosos tipicamente dan lugar \u00e1 posterior extracci\u00f3n dunha mostra tisular da pr\u00f3stata (biopsia), que \u00e9 examinada en microscopio.\nO tratamento pode inclu\u00edr cirurx\u00eda, radioterapia, quimioterapia, ou ben unha combinaci\u00f3n de todas. A idade e o estado de sa\u00fade xeral do afectado, tanto como o alcance da diseminaci\u00f3n, a aparencia dos tecidos examinados ao microscopio e a resposta do cancro ao tratamento inicial, son vitais na determinaci\u00f3n do resultado terap\u00e9utico. Debido a que o cancro de pr\u00f3stata \u00e9 unha enfermidade que afecta preferentemente a homes maiores, moitos deles morrer\u00e1n por outras causas antes de que o cancro poida propagarse ou causar s\u00edntomas."}
{"id": "176621", "revid": "6939", "url": "https://gl.wikipedia.org/wiki?curid=176621", "title": "C\u00e1ncer de pr\u00f3stata", "text": ""}
{"id": "176623", "revid": "89787", "url": "https://gl.wikipedia.org/wiki?curid=176623", "title": "Recto", "text": "O recto \u00e9 o \u00faltimo tramo do tubo dixestivo, situado inmediatamente despois do colon sigmoide. O recto recibe os materiais destinados \u00e1 excreci\u00f3n que quedan despois de todo o proceso da dixesti\u00f3n dos alimentos, constitu\u00edndo as feces. O recto \u00e9 a parte final do intestino groso e ten unha lonxitude de 15 cent\u00edmetros, e de aqu\u00ed as feces saen do corpo a trav\u00e9s do ano."}
{"id": "176627", "revid": "15490", "url": "https://gl.wikipedia.org/wiki?curid=176627", "title": "\u00c1lvaro Vali\u00f1o", "text": "\u00c1lvaro Vali\u00f1o, nado na Coru\u00f1a en 1977, \u00e9 un dese\u00f1ador gr\u00e1fico galego de reco\u00f1ecido prestixio no \u00e1mbito internacional.\nTraxectoria.\n\u00c9 un dese\u00f1ador que traballa no campo da infograf\u00eda, a ilustraci\u00f3n e o dese\u00f1o gr\u00e1fico. En 2011 traballaba no premiado departamento de infograf\u00eda do diario de \u00e1mbito estatal \"P\u00fablico\". Anterioramente fix\u00e9rao en \"La Voz de Galicia\". En 2002 converteuse no primeiro dese\u00f1ador dun medio galego en obter o premio internacional \u201c\"Award of Excellence\"\u201d que outorga a Society of Newspaper Design. Acadouno por un infogr\u00e1fico sobre crimes non resoltos.\nTen traballado para \"National Geographic\", \"The Guardian\", \"Il Corriere della Sera\" ou \"The Washington Post\"."}
{"id": "176630", "revid": "22570", "url": "https://gl.wikipedia.org/wiki?curid=176630", "title": "Robert H. Grubbs", "text": "Robert H. Grubbs, nado en Possum Trot (Kentucky) o 27 de febreiro de 1942 e finado o 19 de decembro de 2021, foi un qu\u00edmico e profesor universitario estadounidense, galardoado co Premio Nobel de Qu\u00edmica do ano 2005.\nTraxectoria.\nIniciou os seus estudos de Qu\u00edmica na Universidade de Florida, continuounos na Universidade de Columbia (Nova York) e finalizounos na californiana de Stanford en 1969.\nPouco despois, entrou como profesor axudante na Universidade de M\u00edchigan, onde en 1973 foi promovido a profesor asociado, pero cinco anos m\u00e1is tarde regresou a California para exercer como catedr\u00e1tico de Qu\u00edmica no Instituto Tecnol\u00f3xico de California (Caltech), posto no que continuou ata o seu falecemento.\nInvestigaci\u00f3ns cient\u00edficas.\nAs s\u00faas investigaci\u00f3ns en qu\u00edmica \u00f3rgano-met\u00e1lica e qu\u00edmica org\u00e1nica acerca da cat\u00e1lisis as\u00ed como na met\u00e1tese dos alcenos proporcion\u00e1ronlle unha s\u00f3lida reputaci\u00f3n internacional e innumerables reco\u00f1ecementos, como o premio da Sociedade Americana de Qu\u00edmica e a medalla Benjamin Franklin do ano 2000.\nXunto ao franc\u00e9s Yves Chauvin e o seu colega estadounidense Richard R. Schrock comparte o Nobel de Qu\u00edmica 2005 polo seu traballo na \u00e1rea da met\u00e1tese olef\u00ednica."}
{"id": "176633", "revid": "1131", "url": "https://gl.wikipedia.org/wiki?curid=176633", "title": "Ian McDiarmid", "text": "Ian McDiarmid nado en Carnoustie (Tayside) o 11 de agosto de 1944, \u00e9 un actor e director escoc\u00e9s de teatro, que tam\u00e9n fixo aparici\u00f3ns espor\u00e1dicas no cinema e na televisi\u00f3n.\nMcDiarmid tivo unha exitosa carreira no teatro, pero en todo o mundo \u00e9 reco\u00f1ecido polo seu m\u00e1is famoso papel como o Emperador Palpatine nos filmes de Star Wars (nas trilox\u00edas orixinais e na precuela). \nDende o ano 1976 apareceu en 47 filmes.\nTraxectoria.\nMcDiarmid naceu en Carnoustie e converteuse nun afeccionado do teatro \u00e1 idade de cinco anos, cando o seu pai o levou a ver un acto co nome de Tommy Morgan nun teatro situado en Dundee. No 2004 declarou: \"Dalg\u00fan xeito fascinoume, e tam\u00e9n me arrepiaba. T\u00f3dalas luces, toda a maquillaxe. D\u00edxenme, 'Non sei o que \u00e9 isto, pero qu\u00e9roo'.\nPor outra banda, por medo \u00e1 desaprobaci\u00f3n do seu pai, McDiarmid asistiu \u00e1 Universidade de St Andrews, onde recibiu unha mestr\u00eda en Psicolox\u00eda. Pouco despois, decidiu seguir unha carreira no teatro e tomou cursos de capacitaci\u00f3n en calidade na Royal Scottish Academy of Music and Drama en Glasgow. \nEn 1968, McDiarmid recibiu unha medalla de ouro polo seu traballo. Este ser\u00eda o primeiro de moitos reco\u00f1ecementos que lle deu o teatro pola s\u00faa labor. McDiarmid afirmou que se converteu no seu receptor \"facendo t\u00f3dalas tarefas aburridas que tes que facer cando es novo para ga\u00f1a-la vida.\"\nAgora ten unha exitosa carreira como director de teatro, e dende 1990 at\u00e9 a s\u00faa xubilaci\u00f3n no 2001 foi director art\u00edstico do conxunto Almeida Theatre de Londres en Islington. El e o seu co-director Jonathan Kent reviviron o Almeida e convenceron a moitas estrelas de Hollywood como Kevin Spacey, Ralph Fiennes e Anna Friel a pisar os taboleiros do seu humilde teatro. Ga\u00f1ou o cobizado premio London Evening Standard en 1998 polos seus esforzos.\nStar Wars.\nA\u00ednda que McDiarmid \u00e9 ante todo un actor de teatro, consid\u00e9rase feliz de traballar en filmes. Despois dunha pequena aparici\u00f3n na pel\u00edcula de \"Dragonslayer\", McDiarmid foi elixido por George Lucas para encarnar o Emperador Palpatine en \". Dezaseis anos despois volveu interpretar o papel dun senador m\u00e1is novo na precuela das pel\u00edculas de Star Wars. El mesmo atribu\u00edu a oportunidade de repetir o seu papel \u00f3 feito de ser moito m\u00e1is novo que a s\u00faa personaxe a primeira vez que fac\u00eda o papel.\nNas precuelas interpreta dous caracteres distintos e volve crear a s\u00faa interpretaci\u00f3n diab\u00f3lica de Palpatine en \". Se ben lograra anteriormente pouco reco\u00f1ecemento debido \u00e1s extensas pr\u00f3teses empregadas para o papel que o fac\u00eda irreco\u00f1ecible, recibiu ampla atenci\u00f3n e aclamaci\u00f3n da cr\u00edtica polo seu papel m\u00e1is amplo nas precuelas.\nTam\u00e9n traballou en Star Wars como a voz de Palpatine nos videoxogos: \"Super Star Wars: The Empire Strikes Back\", \"Super Star Wars: Return of the Jedi\", \"Lego Star Wars The Video Game\", \"Lego Star Wars II: The Original Trilogy\", \"Star Wars Battlefront: Renegade Squadron\" e \"Star Wars Battlefront: Elite Squadron\"."}
{"id": "176634", "revid": "1987", "url": "https://gl.wikipedia.org/wiki?curid=176634", "title": "Richard R. Schrock", "text": "Richard R. Schrock, nado o 4 de xaneiro de 1945 en Berne, Indiana, Estados Unidos, \u00e9 un qu\u00edmico e profesor universitario estadounidense galardonato co Premio Nobel de Qu\u00edmica do ano 2005.\nTraxectoria.\nCursou qu\u00edmica nas universidades de California ( licenciouse en 1967) e Harvard, onde se doutorou en 1971, e realizou os seus estudos posdotorales na Universidade de Cambridge (Gran Breta\u00f1a).\nEn 1972 foi contratado pola compa\u00f1\u00eda qu\u00edmica E. I. DuPont de Nemours and Company, onde formou parte do grupo investigador de George Parshall.\nTres anos despois entrou no prestixioso Instituto de Tecnolox\u00eda de Massachusetts (MIT), onde se converteu en profesor en 1980 e segue exercendo a s\u00faa actividade docente.\nEntre os galard\u00f3ns que logrou ao longo da s\u00faa carreira figuran os premios en Qu\u00edmica Inorg\u00e1nica e Qu\u00edmica Organomet\u00e1lica da Sociedade Qu\u00edmica Americana.\nInvestigaci\u00f3ns cient\u00edficas.\nXunto ao franc\u00e9s Yves Chauvin e o tam\u00e9n estadounidense Robert H. Grubbs, ga\u00f1ou o Premio Nobel de Qu\u00edmica de 2005 polo seu traballo no campo da met\u00e1tesis olef\u00ednica, especialmente realizada acerca dos alcenos.\nRichard R. Schrock en Galicia.\nO d\u00eda 11 de novembro de 2011 estivo en Fisterra invitado polo f\u00edsico baiense Jorge Mira"}
{"id": "176635", "revid": "6939", "url": "https://gl.wikipedia.org/wiki?curid=176635", "title": "Gram\u00e1tica comparada", "text": ""}
{"id": "176636", "revid": "23204", "url": "https://gl.wikipedia.org/wiki?curid=176636", "title": "Bed\u0159ich Hrozn\u00fd", "text": "Bed\u0159ich Hrozn\u00fd, nado en Lys\u00e1 nad Labem o 6 de maio de 1879 e finado en Praga o 12 de decembro de 1952, foi un ling\u00fcista, orientalista e arque\u00f3logo checo, que destacou por ser o primeiro en descifrar o hitita e a reco\u00f1ecela como lingua indoeuropea.\nTraxectoria.\nFormaci\u00f3n e primeiros estudos.\nNado en Lys\u00e1 nad Labem, en Bohemia central, estudou hebreo e \u00e1rabe en Kolin e en 1904 participou nalgunhas escavaci\u00f3ns na Palestina setentrional. A continuaci\u00f3n, especializouse en asiriolox\u00eda, linguas orientais e escritura cuneiforme na Universidade de Viena, onde foi profesor do 1905 ao 1919.\nO desciframento do hitita.\nChamado a filas na Primeira guerra mundial, tivo ocasi\u00f3n de estudar as tabo\u00ed\u00f1as cuneiformes ata o daquela sen descifrar atopadas en Bo\u011fazk\u00f6y, no asentamento que despois haber\u00eda ser identificado como \u1e2aattu\u0161a, a capital do Imperio hitita. Aplicando o m\u00e9todo combinatorio deu deducido, partindo dos ideogramas xa co\u00f1ecidos, o senso das outras palabras que constitu\u00edan unha determinada frase. Illou e descifrou as\u00ed diferentes elementos, entre os que estaban unha desinencia \"-an\" con funci\u00f3n de acusativo singular, unha ra\u00edz verbal \"ad-\" / \"eza-\" co significado de \"comer\", nas formas \"ezateni\" (\"v\u00f3s comeredes\") e \"adanzi\" (\"eles comer\u00e1n\"); \"vadar\" co significado de \"auga\".\nA aplicaci\u00f3n do m\u00e9todo comparativo propio da indoeurope\u00edstica permitiulle inmediatamente a Hrozn\u00fd establecer estreitas conexi\u00f3ns entre a lingua que vi\u00f1a de descifrar, o hitita, e outras linguas indoeuropeas: \"ad-\" / \"eza-\" era inmediatamente compar\u00e1bel co lat\u00edn \"edo\", ao alem\u00e1n \"essen\", ao checo \"j\u00ecsti\"; \"vadar\" ao ingl\u00e9s \"water\", ao alem\u00e1n \"Wasser\", ao checo \"voda\". A primeira frase descifrada por Hrozn\u00fd en hitita foi unha f\u00f3rmula lit\u00farxica: \u00abAgora v\u00f3s comeredes pan, despois beberedes auga\u00bb.\nOs resultados dos seus estudos, publicados en 1917, revolucionaron a indoeurope\u00edstica e conduciron progresivamente ao abandono de diversos paradigmas elaborados pola disciplina no curso do s\u00e9culo XIX, da reconstruci\u00f3n \"greco-sanscritista\" proposta pola escola neogram\u00e1tica alem\u00e1 \u00e1 existencia dunha isoglosa dialectal que ter\u00eda dividido as linguas indoeuropeas en occidentais e orientais (isoglosa centum-satem).\nA docencia en Praga.\nDo 1919 ao 1952, ano da s\u00faa morte, Hrozn\u00fd detentou a C\u00e1tedra de Historia do Oriente Antigo na Universidade Carolina de Praga, onde foi Reitor entre o 1939 e o 1940. En 1925 dirixiu unha expedici\u00f3n checoslovaca a K\u00fcltepe (a hitita Ne\u0161 ou Kane\u0161), sempre en Anatolia, onde atopou un milleiro de tabo\u00ed\u00f1as en asirio."}
{"id": "176637", "revid": "624", "url": "https://gl.wikipedia.org/wiki?curid=176637", "title": "\u1e2aattu\u0161a", "text": ""}
{"id": "176638", "revid": "624", "url": "https://gl.wikipedia.org/wiki?curid=176638", "title": "Ne\u0161", "text": ""}
{"id": "176639", "revid": "624", "url": "https://gl.wikipedia.org/wiki?curid=176639", "title": "Kane\u0161", "text": ""}
{"id": "176640", "revid": "624", "url": "https://gl.wikipedia.org/wiki?curid=176640", "title": "Friedrich Hrozn\u00fd", "text": ""}
{"id": "176641", "revid": "624", "url": "https://gl.wikipedia.org/wiki?curid=176641", "title": "Linguas anatolias", "text": ""}
{"id": "176643", "revid": "23204", "url": "https://gl.wikipedia.org/wiki?curid=176643", "title": "Gustaf Kossinna", "text": "Gustaf Kossinna, nado en Tilsit, Sovetsk (Oblast' de Kaliningrad), o 28 de setembro de 1858 e morto en Berl\u00edn o 20 de decembro de 1931, foi un fil\u00f3logo e arque\u00f3logo alem\u00e1n, profesor na Universidade de Berl\u00edn\nXunto con Carl Schuchhardt foi o m\u00e1is influente estudoso alem\u00e1n de prehistoria no seu tempo e foi o creador das t\u00e9cnicas de \"Siedlungsarchaologie\" ou \"arqueolox\u00eda dos asentamentos\". AS s\u00faas teor\u00edas nacionalistas sobre as orixes dos pobos xerm\u00e1nicos influenciaron alg\u00fans aspectos da ideolox\u00eda nazi a\u00ednda que as s\u00faas visi\u00f3ns sobre a prehistoria foron rexeitados pola historiograf\u00eda oficial nacionalsocialista.\nTraxectoria.\nKossinna era un masuro xermanizado. Naceu en Tilsit (Prusia Oriental) no Reino de Prusia. O seu pai era un mestre de escola secundaria superior. De neno aprendeu a tocar o piano e o lat\u00edn.\nA continuaci\u00f3n emprendeu estudos universitarios en distintas universidades alem\u00e1s, estudou filolox\u00eda cl\u00e1sica e xerm\u00e1nica en G\u00f6ttingen, Leipzig, Berl\u00edn e Estrasburgo. Recibiu grande influencia de K. Muellenhoff, quen o animou a investigar sobre as orixes das linguas indoeuropeas e da cultura xerm\u00e1nica. Conseguiu o doutoramento en Estrasburgo en 1887, sobre a documentaci\u00f3n da lingua alta franconia. Do 1888 ao 1892 traballou como bibliotecario.\nKossinna dedicara os seus primeiros estudos \u00e1 orixe e \u00e1 prehistoria do pobo xerm\u00e1nico. Identificara o \"asentamento ancestral\" dos xermanos na zona que vai do norte de Alema\u00f1a e o sur de Escandinavia. En 1896 expresou as s\u00faas ideas na conferencia que organizara e que titulou: \"As orixes prehist\u00f3ricas dos teut\u00f3ns en Alema\u00f1a\". En 1902 nome\u00e1rono profesor de arqueolox\u00eda na Universidade de Berl\u00edn. No mesmo ano identificou, ao seu parecer, a patria ancestral dos protoindoeuropeos que, segundo o seu parecer, hab\u00eda que buscar no territorio onde no eneol\u00edtico se estend\u00eda a Cultura da cer\u00e1mica cordada; foi el quen propuxo o Schleswig-Holstein como \"Urheimat\" das linguas indoeuropeas, precisamente a que era tam\u00e9n a patria ancestral dos antigos xermanos. A s\u00faa tese permaneceu durante varios decenios, sobre todo entre o mundo acad\u00e9mico alem\u00e1n onde se converteu nunha especie de dogma raramente contradita.\nA seguir publicou moitos libros sobre as orixes dos pobos xerm\u00e1nicos e fundou a \"Sociedade alem\u00e1 de Prehistoria\" para promover o interese e a investigaci\u00f3n na materia. Converteuse no arque\u00f3logo de lingua alem\u00e1 m\u00e1is famoso do mundo tam\u00e9n polo uso que fixo da arqueolox\u00eda para xustificar o expansionismo alem\u00e1n.\nCultura material e etnia.\nKossinna desenvolveu a teor\u00eda segundo a cal o territorio rexional dunha etnia pode ser definido pola cultura material atopada no sitio arqueol\u00f3xico. Escribiu que as \"\u00e1reas arqueol\u00f3xico-culturais corresponden indiscutibelmente coas \u00e1reas dun particular pobo ou tribo\". Esta afirmaci\u00f3n \u00e9 co\u00f1ecida como \"Lei de Kossinna\" (Lex Kossinna) e constit\u00fae a base do seu m\u00e9todo denominado \"Arqueolox\u00eda do asentamento\". A prop\u00f3sito da Arqueolox\u00eda do asentamento moderna Kossinna subli\u00f1a, en palabras de Stefan Arvidsson, que \"un conxunto unificado de achados arqueol\u00f3xicos, unha cultura, era o signo dunha etnia unificada\". As ideas de Kossinna poden ser ligadas estreitamente \u00e1 ideolox\u00eda alem\u00e1 chamada \"Movemento v\u00f6lkisch\", chega ao extremo de considerar calquera cambio cultural verificado nun territorio como o resultado da migraci\u00f3n dun novo pobo (\"todo \u00e9 migraci\u00f3n\")."}
{"id": "176645", "revid": "31997", "url": "https://gl.wikipedia.org/wiki?curid=176645", "title": "Claudio Williman", "text": "Claudio Williman, nado en Montevideo o 10 de outubro de 1861 e finado o 9 de febreiro de 1934, foi avogado, docente e pol\u00edtico uruguaio. Militante do Partido Colorado exerceu a Presidencia da Rep\u00fablica durante os anos 1907 a 1911.\nTraxectoria.\nFillo de emigrantes galegos, naceu en 1861 en Montevideo. O seu pai, Jos\u00e9 Williman, era veci\u00f1o de Arteixo a\u00ednda que natural de Maianca (Oleiros) e descendente dun franc\u00e9s de orixe alsaciana; a s\u00faa nai, Antonia Gonz\u00e1lez era de Cai\u00f3n, onde casaron. \nRevolucionario do Quebracho, grad\u00faase como Doutor en Xurisprudencia no ano 1888. En outubro de 1904 combateu militarmente o levantamento branco encabezado por Aparicio Saravia.\nDurante o su mandato, de marcado signo conservador, reforzou o poder xudicial, creou os ministerios de Obras P\u00fablicas e Industria e logrou que o pa\u00eds retomara a senda constitucional.\nLogrou acordar coa Arxentina os l\u00edmites do R\u00edo da Prata e co Brasil os l\u00edmites da Lagoa Mer\u00edn.\nFoi Reitor da Universidade da Rep\u00fablica (UdelaR) d\u00faas veces (1902-1904 e 1912-1916), antes e despois de exercer coma Presidente. En 1915 renuncia como senador para ser nomeado Presidente do Banco da Rep\u00fablica, cargo que exerceu durante dous per\u00edodos consecutivos (1916-1924)."}
{"id": "176646", "revid": "98629", "url": "https://gl.wikipedia.org/wiki?curid=176646", "title": "C/Z Records", "text": "C/Z Records \u00e9 un selo discogr\u00e1fico estadounidense baseado en Seattle creado a principios de 1985 por Chris Hanzsek e Tina Casale coa edici\u00f3n do agora lendario LP, \"Deep Six\", que recompilaba as priemiras gravaci\u00f3ns dos proxenitores reais do que posteriormente foi co\u00f1ecido como grunge. Na actualidade o selo \u00e9 propiedade de Daniel House.\nHistoria.\nO selo fund\u00e1rono a principios de 1985 Chris Hanzsek e Tina Casale. A s\u00faa primeira edici\u00f3n, aparecida o 1 de setembro dese ano, foi titulada \"Deep Six\" (CZ001). Este era un LP recompilatorio que contaba con algunhas bandas de grunge como Soundgarden, The Melvins, Green River, Skin Yard, Malfunkshun e The U-Men. A nivel nacional, o disco foi unha especie de decepci\u00f3n, e despois duns 18 meses, Chris e Tina decat\u00e1ronse de que levar un selo discogr\u00e1fico non era a carreira que quer\u00edan perseguir.\nDaniel House, baixista de Skin Yard, que estaba negociando a realizaci\u00f3n do primeiro disco para a s\u00faa banda, finalmente f\u00edxose cargo das operaci\u00f3ns do selo. Durante varios anos C/Z foi pouco m\u00e1is que unha afecci\u00f3n, pero rapidamente converteuse nunha sa\u00edda para moitas bandas pequenas de Seattle, das que House pensaba que fac\u00edan boa m\u00fasica. En 1989 House comezou a traballar como director de vendas para un novo selo independente da cidade chamado Sub Pop, e eventualmente deixou C/Z convertida xa nun \u00e9xito. Posteriormente lanzou os priemiros \u00e1lbums e sinxelos de destacadas bandas como The Presidents of the United States of America, The Melvins, Built to Spill, 7 Year Bitch, The Gits, Silkworm e Hammerbox.\nNo ano 1993 C/Z asinou un contrato de produci\u00f3n e distribuci\u00f3n con RED Distribution, que pertenc\u00eda a Sony. O contrato non funcionou e deixou ao selo sen recursos en menos dun ano. House viuse forzado a reorganizarse e pasar\u00eda un ano ata que aparecesen novas edici\u00f3ns con C/Z.\nEn 1996 Zoo Entertainment, pertencente a BMG, apadrinou a C/Z. Zoo proporcionoulle un modesto presuposto para operar e gravar, e asit\u00eduna cos novos artistas. En 1997 Zoo \u00eda ser adquirida por Volcano Entertainment e as terceiras empresas foron retiradas da compra.\nDaniel House volveu a C/Z funcionando a tempo parcial, editando ocasionalmente alg\u00fan disco pero con pouca frecuencia."}
{"id": "176647", "revid": "98629", "url": "https://gl.wikipedia.org/wiki?curid=176647", "title": "J Records", "text": "J Records foi un selo discogr\u00e1fico estadounidense propiedade de Sony Music Entertainment, e distribu\u00eddo a trav\u00e9s de RCA/Jive Label Group.\nHistoria.\nJ Records foi fundado no ano 2000 polo veterano industrial Clive Davis, con 15 mill\u00f3ns de d\u00f3lares financiados pola BMG, despois da s\u00faa expulsi\u00f3n de Arista Records ese mesmo ano, e inicialmente operou como unha discograf\u00eda independente ditribu\u00edda a traves da BMG. Olivia foi a primeira artista en asinar con J Records, pero posteriormente foi expulsada polas s\u00faas pobres vendas de \u00e1lbums. No ano 2001, o selo tivo \u00e9xito coa s\u00faa primeira edici\u00f3n, o multi-platino \"Songs in A Minor\", \u00e1lbum de estrea de Alicia Keys, do que se venderon ao redor de 12 mill\u00f3ns de copias en todo o mundo. Ese mesmo ano, J Records tivo outro \u00e9xito co primeiro \u00e1lbum de O-Town. Posteriormente artistas establecidos como D'Angelo, Jamie Foxx e Monica un\u00edronse ao selo.\nNo ano 2002, BMG mercou unha participaci\u00f3n maioritaria do selo. Ese mesmo ano, J Records comezou a funcionar baixo o RCA Music Group, onde Davis foi nomeado presidente e CEO, e asinou cos ga\u00f1adores do programa \"American Idol\" Fantasia e Ruben Studdard. En agosto do 2005 as operaci\u00f3ns de J Records fusion\u00e1ronse coas de Arista Records, a\u00ednda que \u00e1mbolos dous selos continuaron editando os seus propios produtos.\nDurante o ver\u00e1n do 2011 o RCA Music Group someteuse a unha reestruturaci\u00f3n que levou ao peche de J Recors, xunto cos selos irm\u00e1ns Jive e Arista, o d\u00eda 7 de outubro. RCA Records comezar\u00e1 a editar todos os traballos do RCA Music Group a trav\u00e9s de RCA Records."}
{"id": "176648", "revid": "23204", "url": "https://gl.wikipedia.org/wiki?curid=176648", "title": "Pilar de Borb\u00f3n e Borb\u00f3n-D\u00faas Sicilias", "text": "Pilar de Borb\u00f3n e Borb\u00f3n-D\u00faas Sicilias, nada en Cannes, Francia, o 30 de xullo de 1936 e finada en Madrid o 8 de xaneiro de 2020, foi Infanta de Espa\u00f1a polo Real Decreto 1368/1987, de 6 de novembro. Filla de Xo\u00e1n de Borb\u00f3n, conde de Barcelona e de Mar\u00eda das Mercedes de Borb\u00f3n-D\u00faas Sicilias, foi irm\u00e1 do rei de Espa\u00f1a, Xo\u00e1n Carlos I e da infanta Margarida. Ti\u00f1a o tratamento de \"Alteza Real\", e era ademais Duquesa de Badaxoz por Decreto 758/1967, de 13 de abril.\nDereitos de sucesi\u00f3n.\nRenunciou aos seus dereitos de sucesi\u00f3n ao trono espa\u00f1ol ao contraer matrimonio cunha persoa allea a algunha familia real como estipulaba a Pragm\u00e1tica Sanci\u00f3n do rei Carlos III sobre matrimonios dos membros da familia real, pero esta renuncia, ao producirse anterioridade \u00e1 entrada en vigor da Constituci\u00f3n e \u00e1 reinstauraci\u00f3n da monarqu\u00eda non foi ratificada polas Cortes Espa\u00f1olas. A\u00ednda que a norma de Carlos III quedou abolida de facto coa proclamaci\u00f3n da II Rep\u00fablica, a maior\u00eda de expertos na materia consideran que tanto Pilar como a s\u00faa irm\u00e1 e todos os seus descendentes quedaron exclu\u00eddos da li\u00f1a sucesoria pero esta situaci\u00f3n non foi confirmada oficialmente. Ademais a Constituci\u00f3n espa\u00f1ola de 1978 establece no artigo 57.5 que: \"As abdicaci\u00f3ns e renuncias e calquera d\u00fabida de feito ou de dereito que ocorra na orde de sucesi\u00f3n \u00e1 Coroa resolveranse por unha lei org\u00e1nica\", o que posibilita que no caso de que fose necesario a infanta Pilar e os seus fillos poidan ser inclu\u00eddos na li\u00f1a de sucesi\u00f3n con aprobaci\u00f3n das Cortes Xerais.\nTraxectoria.\nPilar de Borb\u00f3n foi presidenta da Federaci\u00f3n Ecuestre Internacional desde 1994 ata 2005, cando foi sucedida no cargo pola princesa Haya bint Hussein de Xordania. Tam\u00e9n era membro honorario do Comit\u00e9 Ol\u00edmpico Internacional desde 2006, tendo sido membro activo desde 1996. As\u00ed mesmo formou parte do Consello de Honra do Comit\u00e9 Ol\u00edmpico Espa\u00f1ol.\nContraeu matrimonio o 5 de maio de 1967, no mosteiro dos Jer\u00f3nimos de Bel\u00e9m de Lisboa con Luis G\u00f3mez-Acebo y Duque de Estrada (1934-1991) vizconde de La Torre e primo irm\u00e1n da ra\u00ed\u00f1a Margarida de Bulgaria, do cal naceron cinco fillos:\nO esposo da infanta, duque consorte de Badaxoz, faleceu o 9 de marzo de 1991, a consecuencia dun cancro linf\u00e1tico."}
{"id": "176650", "revid": "1888", "url": "https://gl.wikipedia.org/wiki?curid=176650", "title": "El Pa\u00eds (hom\u00f3nimos)", "text": "El Pa\u00eds \u00e9 o nome de varias publicaci\u00f3ns:\nTam\u00e9n foi o nome de varias publicaci\u00f3ns galegas:"}
{"id": "176651", "revid": "98629", "url": "https://gl.wikipedia.org/wiki?curid=176651", "title": "Margarida de Borb\u00f3n e Borb\u00f3n-D\u00faas Sicilias", "text": "Margarida de Borb\u00f3n e Borb\u00f3n-D\u00faas Sicilias, cuxo nome completo \u00e9 Margarita Mar\u00eda de la Victoria Esperanza Jacoba Felicidad Perpetua de Todos los Santos de Borb\u00f3n y Borb\u00f3n-Dos Sicilias nada en Roma o 6 de marzo de 1939, \u00e9 unha nobre espa\u00f1ola, nomeada Infanta de Espa\u00f1a polo Real decreto 1368/1987, de 6 de novembro. Filla de Xo\u00e1n de Borb\u00f3n, conde de Barcelona e de Mar\u00eda das Mercedes de Borb\u00f3n-D\u00faas Sicilias, \u00e9 irm\u00e1 do anterior rei de Espa\u00f1a, Xo\u00e1n Carlos I e da infanta Pilar. Ten o tratamento de \"Alteza Real\", e \u00e9 ademais, Duquesa de Soria e de Duquesa de Hernani. A infanta Margarita \u00e9 invidente desde o seu nacemento.\nDereitos de sucesi\u00f3n.\nRenunciou aos seus dereitos de sucesi\u00f3n ao trono espa\u00f1ol ao contraer matrimonio cunha persoa allea a algunha familia real como estipulaba a Pragm\u00e1tica Sanci\u00f3n do rei Carlos III sobre matrimonios dos membros da familia real. Esta renuncia, producida con anterioridade \u00e1 aprobaci\u00f3n da Constituci\u00f3n e \u00e1 reinstauraci\u00f3n da monarqu\u00eda, non foi ratificada polas Cortes Xerais. A\u00ednda que a norma de Carlos III quedou abolida de facto coa proclamaci\u00f3n da II Rep\u00fablica, a maior\u00eda de expertos na materia consideran que tanto Margarita como a s\u00faa irm\u00e1 e todos os seus descendentes quedaron exclu\u00eddos da li\u00f1a sucesoria pero esta situaci\u00f3n non foi confirmada oficialmente.\nTraxectoria.\nContraeu matrimonio na igrexa de San Antonio de Estoril, Portugal, o 12 de outubro de 1972 co m\u00e9dico Carlos Emilio Zurita y Delgado. O matrimonio tivo dous fillos: \nO 6 de xaneiro de 1979, Margarita herdou o t\u00edtulo de duquesa de Hernani ao falecer un t\u00edo afastado seu, Manfredo de Borb\u00f3n, primeiro duque de Hernani. O seu irm\u00e1n concedeulle o t\u00edtulo vitalicio de duquesa de Soria o 23 de xu\u00f1o de 1981.\nEn 1989 creou xunto ao seu esposo a Fundaci\u00f3n Cultural Duques de Soria con sede no antigo convento da Merc\u00e9 de Soria. Margarita tam\u00e9n \u00e9 presidenta honoraria da delegaci\u00f3n en Espa\u00f1a de UNICEF, da Fundaci\u00f3n Espa\u00f1ola do Coraz\u00f3n e da Federaci\u00f3n Espa\u00f1ola de Hemofilia."}
{"id": "176652", "revid": "89787", "url": "https://gl.wikipedia.org/wiki?curid=176652", "title": "Knud Holmboe", "text": "Knud Valdemar Gylding Holmboe, nado en Horsens o 22 de abril de 1902 e finado en Aqaba (Xordania) o 13 de outubro de 1931, foi un xornalista e explorador dinamarqu\u00e9s.\nTraxectoria.\nConverteuse ao islam en \u00c1frica do Norte. Viaxou principalmente por Marrocos a fin de aprender o \u00e1rabe e profundar nos seus co\u00f1ecementos relixiosos. Foi irm\u00e1n do compositor Vagn Holmboe."}
{"id": "176653", "revid": "1888", "url": "https://gl.wikipedia.org/wiki?curid=176653", "title": "El Pa\u00eds Gallego", "text": "El Pa\u00eds Gallego foi o nome de d\u00faas publicaci\u00f3ns galegas:"}
{"id": "176654", "revid": "25871", "url": "https://gl.wikipedia.org/wiki?curid=176654", "title": "Vagn Holmboe", "text": "Vagn Gylding Holmboe, nado en Horsens o 20 de decembro de 1909 e finado en Raml\u00f8se o 1 de setembro de 1996, foi un compositor e profesor dinamarqu\u00e9s de m\u00fasica cl\u00e1sica que escribiu un gran n\u00famero de composici\u00f3ns en estilo neocl\u00e1sico. Era irm\u00e1n do explorador Knud Holmboe."}
{"id": "176655", "revid": "98629", "url": "https://gl.wikipedia.org/wiki?curid=176655", "title": "Alfonso de Borb\u00f3n e Borb\u00f3n-D\u00faas Sicilias", "text": " \nAlfonso de Borb\u00f3n e Borb\u00f3n-D\u00faas Sicilias, nado en Roma o 3 de outubro de 1941 e finado en Estoril, Portugal, o 29 de marzo de 1956, infante de Espa\u00f1a, foi fillo do infante e Conde de Barcelona Juan de Borb\u00f3n, Xefe da Casa Real de Espa\u00f1a naquel momento, e a Princesa Mar\u00eda de las Mercedes de Borb\u00f3n-D\u00faas Sicilias.\nTraxectoria.\nNado baixo o nome de \"Alfonso Cristino Teresa \u00c1ngelo Francisco de As\u00eds y Todos los Santos\", o irm\u00e1n m\u00e1is novo do Rei Xo\u00e1n Carlos I de Espa\u00f1a acompa\u00f1ou a este a Espa\u00f1a para estudar Bacharelato. Esta decisi\u00f3n tom\u00e1rona o ditador Franco e Juan de Borb\u00f3n, o seu pai, o 25 de agosto de 1948.\nCase oito anos m\u00e1is tarde, o 29 de marzo de 1956, mentres gozaba das vacaci\u00f3ns de Semana Santa no Estoril (Portugal), o seu irm\u00e1n m\u00e1is vello (por ent\u00f3n cadete da Academia Xeral Militar de Zaragoza e unha idade de 18 anos) Xo\u00e1n Carlos disparou un rev\u00f3lver accidentalmente, que acabou coa s\u00faa vida..\nO mozo Alfonso, de 14 anos, foi enterrado en Portugal ata que o 15 de outubro de 1992 os seus restos foron trasladados ao Pante\u00f3n de Infantes do Mosteiro de El Escorial, a petici\u00f3n do seu pai."}
{"id": "176656", "revid": "1888", "url": "https://gl.wikipedia.org/wiki?curid=176656", "title": "El Pa\u00eds Gallego (1888)", "text": "El Pa\u00eds Gallego foi un peri\u00f3dico galego editado en Santiago de Compostela entre 1888 e 1891.\nHistoria e caracter\u00edsticas.\nSubtitulado \"Diario de intereses materiales\" e \"Diario de Santiago\", aparece o 3 de febreiro de 1888. Fundado e dirixido por Enrique Labarta Pose, era de car\u00e1cter rexionalista moderado, e defendeu a pol\u00edtica de Montero R\u00edos. Ao cabo de dous meses o director foi substitu\u00eddo por M\u00e1ximo Leyes Posse. A partir de abril de 1891 o director foi Santiago Fraga e o redactor xefe Eusebio Alonso Vieites. Con motivo do 25 de xullo de 1888 publicou un suplemento no que colaboraron os escritores m\u00e1is destacados da \u00e9poca. Cesou a s\u00faa publicaci\u00f3n o 11 de xu\u00f1o de 1891."}
{"id": "176657", "revid": "1987", "url": "https://gl.wikipedia.org/wiki?curid=176657", "title": "Gaetano Donizetti", "text": "Domenico Gaetano Maria Donizetti, m\u00e1is co\u00f1ecido como Gaetano Donizetti, nado en B\u00e9rgamo o 29 de novembro de 1797 e finado na mesma cidade o 8 de abril de 1848, foi un compositor italiano de \u00f3peras moi prol\u00edfico, co\u00f1ecido polas s\u00faas obras \"L'elisir d'amore\", que cont\u00e9n a famosa aria \"Unha furtiva b\u00e1goa\"; \"Lucia dei Lammermoor\", inspirada na novela de Walter Scott; e \"La favorita\"."}
{"id": "176659", "revid": "23204", "url": "https://gl.wikipedia.org/wiki?curid=176659", "title": "Cannes", "text": "Cannes (en occitano: \"Canas\") \u00e9 unha cidade e comuna francesa, situada no departamento de Alpes Mar\u00edtimos, na rexi\u00f3n de Provenza-Alpes-Costa Azul. \u00c9 un dos centros da tur\u00edstica rexi\u00f3n da Costa Azul e sede anual do seu soado festival europeo de cine internacional.\nMonumentos.\nA costa, co seu soado Boulevard da Croisette, \u00e9 unha das s\u00faas m\u00e1is importantes atracci\u00f3ns tur\u00edsticas, as\u00ed como as illas de L\u00e9rins, que forman parte da localidade.\nMuseos.\nOutros museos importantes son o Museo da Mari\u00f1a, o Museo do Mar, o Museo da Fotograf\u00eda e o Museo Internacional da Perfumar\u00eda."}
{"id": "176661", "revid": "5863", "url": "https://gl.wikipedia.org/wiki?curid=176661", "title": "El Agrario Barcal\u00e9s", "text": "El Agrario Barcal\u00e9s foi un peri\u00f3dico agrarista de Negreira en lingua castel\u00e1. Publicouse de 1921 a 1927.\nCaracter\u00edsticas.\nSubtitulado \"\u00d3rgano de la Federaci\u00f3n de las Asociaciones Agrarias del partido de Negreira\" e desde o n\u00famero 6 \"\u00d3rgano de la Federaci\u00f3n de las Asociaciones Agrarias del partido de Muros-Negreira\", foi unha publicaci\u00f3n agrarista que apareceu o 6 de setembro de 1921. Inicialmente era mensual, public\u00e1base o primeiro domingo de cada mes, e desde o n\u00famero 49 pasou a publicarse quincenalmente. Estaba dirixido por Manuel Ruso Alonso e Lu\u00eds Pereiro Gonz\u00e1lez era o redactor-xefe. Colaboraron nel Ux\u00edo Carr\u00e9 Aldao, Ant\u00f3n Villar Ponte, Prado Lameiro, Avelino Rodr\u00edguez El\u00edas, Manuel Bergueiro e Salvador Garc\u00eda-Boda\u00f1o Fern\u00e1ndez. Inclu\u00eda informaci\u00f3n sobre o agrarismo e a comarca da Barcala. Era partidario de Jos\u00e9 Mar\u00eda Param\u00e9s candidato conservador a deputado pola circunscrici\u00f3n de Muros-Negreira. Desapareceu en xu\u00f1o de 1927, co n\u00famero 81."}
{"id": "176663", "revid": "1888", "url": "https://gl.wikipedia.org/wiki?curid=176663", "title": "La Causa", "text": "La Causa foi un peri\u00f3dico aparecido en Pontevedra en 1913.\nCaracter\u00edsticas.\nSubtitulado \"\u00d3rgano de la Federaci\u00f3n Agr\u00edcola de Pontevedra y defensor de los trabajadores del campo y del obrero en general\", apareceu o 1 de marzo de 1913 con car\u00e1cter semanal. Dirixido por Francisco Soli\u00f1o, a s\u00faa li\u00f1a editorial enmarcouse na propaganda agraria. Inclu\u00eda temas como a eliminaci\u00f3n do sistema foral ou a loita anticaciquil. Tam\u00e9n apareceron nas s\u00faas p\u00e1xinas alg\u00fans poemas escritos en galego. Polemizou con \"La Tierra\". Deixou de publicarse co n\u00famero 15, o 23 de xu\u00f1o de 1913."}
{"id": "176664", "revid": "1888", "url": "https://gl.wikipedia.org/wiki?curid=176664", "title": "Redenci\u00f3n Gallega", "text": "Redenci\u00f3n Gallega foi un peri\u00f3dico aparecido en Vigo entre 1910 e 1913.\nHistoria e caracter\u00edsticas.\nApareceu o 13 de marzo de 1910. De periodicidade quincenal e dirixido por Arturo Prieto Alcayna, criticou o sistema foral e avogou pola liberaci\u00f3n total do labrego. Foi voceiro das sociedades agr\u00edcolas de Teis-Lavadores, funcionando como \u00f3rgano do Directorio Antiforista de Teis. No I Congreso Agrario Provincial de Pontevedra de 1912 foi nomeado voceiro da Federaci\u00f3n Provincial de Agricultores. En 1913 polemizou con \"La Tierra\". Cesou a s\u00faa publicaci\u00f3n en 1913."}
{"id": "176668", "revid": "1888", "url": "https://gl.wikipedia.org/wiki?curid=176668", "title": "El Regionalista (Chantada)", "text": "El Regionalista foi un peri\u00f3dico editado en Chantada entre 1920 e 1924.\nHistoria e caracter\u00edsticas.\nSubtitulado \"Semanario de Chantada\", \"Revista quincenal chantadina\" (a partir do n\u00famero 36) e \"Revista mensual chantadina\", variaci\u00f3ns segundo a s\u00faa periodicidade, estaba dirixido por Jos\u00e9 Costa Figueiras e conti\u00f1a novas pol\u00edticas, actualidade e temas de interese local e galego. Ocup\u00e1base tam\u00e9n da emigraci\u00f3n, a literatura galega e a exaltaci\u00f3n dos galegos ilustres, especialmente dos pol\u00edticos m\u00e1is preocupados por Galicia como Basilio \u00c1lvarez, Gerardo Doval, Leonardo Rodr\u00edguez ou Pere Garcia F\u00e0ria. Entre os seus colaboradores figuraban Ram\u00f3n Fern\u00e1ndez Mato, Antonio V\u00e1zquez Campo, Jos\u00e9 Mar\u00eda Cibeira e Xavier B\u00f3veda. Cesou a s\u00faa publicaci\u00f3n o 1 de xaneiro de 1924, co n\u00famero 43."}
{"id": "176669", "revid": "98629", "url": "https://gl.wikipedia.org/wiki?curid=176669", "title": "Osamu Shimomura", "text": ", nado en Fukuchiyama (prefectura de Quioto) o 27 de agosto de 1928, \u00e9 un qu\u00edmico org\u00e1nico e bi\u00f3logo mari\u00f1o xapon\u00e9s galardoado co Premio Nobel de Qu\u00edmica do ano 2008 polo descubrimento e desenvolvemento da prote\u00edna fluorescente verde (GFP), xunto aos estadounidenses Martin Chalfie e Roger Y. Tsien.\nTraxectoria.\nShimomura foi educado en Manchuria e Osaca, onde o seu pai, oficial do ex\u00e9rcito, estaba destinado. Posteriormente trasladouse a Isahaya, Nagasaki. A s\u00faa muller, Akemi, \u00e1 que co\u00f1eceu na Universidade de Nagasaki, \u00e9 tam\u00e9n qu\u00edmica org\u00e1nica e compa\u00f1eira nas s\u00faas investigaci\u00f3ns. O seu fillo, Tsutomu Shimomura, \u00e9 un experto en seguridade inform\u00e1tica que colaborou no arresto do \"hacker\" e phreaker Kevin Mitnick.\nEstudos acad\u00e9micos e traballo cient\u00edfico.\nO profesor Shimomura pos\u00fae un Ph.D. en qu\u00edmica org\u00e1nica e \u00e9 profesor em\u00e9rito de d\u00faas instituci\u00f3ns cient\u00edficas dos Estados Unidos, o \"Marine Biological Laboratory\" (MBL) situado en Woods Hole, Massachusetts (onde traballou desde 1980 ata a s\u00faa xubilaci\u00f3n, en 2001) e a \"Boston University Medical School\".\nO 8 de outubro do 2008 foi galardoado co Premio Nobel de Qu\u00edmica, xunto a Martin Chalfie e Roger Y. Tsien, polo seu traballo coa prote\u00edna fluorescente verde (GFP), dentro dos seus estudos da medusa \"Aequorea vitoria\" e da prote\u00edna aequorina. O profesor Shimomura foi o primeiro que illou e describiu a GFP da medusa, e descubriu que a GFP, ao recibir radiaci\u00f3n ultravioleta, emite unha luz verde."}
{"id": "176670", "revid": "1888", "url": "https://gl.wikipedia.org/wiki?curid=176670", "title": "Jos\u00e9 Costa Figueiras", "text": "Jos\u00e9 Costa Figueiras, nado en Toiriz (Pant\u00f3n) o 4 de abril de 1880 e finado en Chantada o 5 de xu\u00f1o de 1955, foi un escritor e xornalista galego.\nTraxectoria.\nEstudou o bacharelato en Ourense e comezou a s\u00faa carreira xornal\u00edstica nos peri\u00f3dicos lugueses \"El Regional\" e \"La Idea Moderna\" e en \"Heraldo de Lemos\" de Monforte de Lemos; tam\u00e9n colaborou en \"Las Riberas\". Trasladouse a Barcelona en 1903 e al\u00ed colaborou na prensa, foi correspondente do madrile\u00f1o \"Diario Universal\" dende 1906 e redactor da \"Enciclopedia Ilustrada\" impresa pola Editorial Segu\u00ed. Regresou a Chantada en 1908 e fundou o semanario \"Faro-Mi\u00f1o\", que deixou de publicarse a finais dese ano. Emigrou \u00e1 Arxentina en 1910 e en Buenos Aires traballou na oficina recadadora de impostos, na redacci\u00f3n do diario \"La Argentina\" e comezou o seu labor literario. Al\u00ed fundou e dirixiu a revista \"Rojo y Gualda\", dirixiu o bolet\u00edn do Centro Gallego e foi presidente fundador da Asociaci\u00f3n de Chantada y su Partido (1916). Regresou a Espa\u00f1a en 1917, traballando no xornal madrile\u00f1o \"El F\u00edgaro\" e colaborou en \"Vida Gallega\". En 1920 fundou e dirixiu en Chantada \"El Regionalista\". Na ditadura de Primo de Rivera foi oficial do concello de Carballedo e secretario do concello de Monterroso en 1926. Destinado durante alg\u00fan tempo na Delegaci\u00f3n de Traballo de Lugo, en 1947 pasou \u00e1 Secci\u00f3n de Estudos e Publicaci\u00f3ns do Ministerio en Madrid, cargo no que se xubilou en 1950. Neste ano regresou \u00e1 s\u00faa residencia de Chantada, onde faleceu.\nFoi pai do tam\u00e9n xornalista e escritor Xavier Costa Clavell."}
{"id": "176682", "revid": "98629", "url": "https://gl.wikipedia.org/wiki?curid=176682", "title": "Federica de Hannover", "text": "Federica de Hannover, nada en Blankenburg, Alema\u00f1a o 18 de abril de 1917 e finada en Madrid o 6 de febreiro de 1981, foi a ra\u00ed\u00f1a consorte de Grecia desde 1947, logo de casar con Paulo I en 1938. Era princesa de Hannover e duquesa de Brunswick e Luneburgo. Foi a nai de Sof\u00eda de Grecia, ra\u00ed\u00f1a em\u00e9rita de Espa\u00f1a.\nTraxectoria.\nFederica naceu o 18 de abril de 1917 en Blankenburg, Harz, Alema\u00f1a. Filla de Ernesto Augusto III, Duque de Brunswick e da princesa Vitoria Lu\u00edsa de Prusia, a \u00fanica filla do emperador Guillerme II de Alema\u00f1a e Augusta Vitoria de Schleswig-Holstein.\nPolo seu av\u00f3 materno, Federica era bisneta do emperador alem\u00e1n Frederico III e de Vitoria de Saxonia Coburgo Gota. Como descendente do rei Xurxo III do Reino Unido, ela, no momento do seu nacemento, ocupaba o trix\u00e9simo cuarto posto na li\u00f1a de sucesi\u00f3n ao trono brit\u00e1nico.\nCasou co pr\u00edncipe Paulo o 9 de xaneiro de 1938 en Atenas. Durante parte do seu matrimonio, residiron en Psychiko, un barrio residencial de Atenas. Dez meses logo da s\u00faa voda, o 2 de novembro de 1938, naceu o primeiro dos seus fillos; Sof\u00eda, futura Ra\u00ed\u00f1a de Espa\u00f1a. O 2 de xu\u00f1o de 1940, naceu o seu fillo Constantino. Durante a segunda guerra mundial tiveron que emigrar a Creta e logo a Sur\u00e1frica, onde naceu a s\u00faa terceira filla, Irene, o 11 de maio de 1941. Posteriormente traslad\u00e1ronse a Londres.\nO 1 de setembro de 1946, Grecia decidiu mediante plebiscito restaurar ao rei Xurxo II no trono. Deste xeito Paulo e Federica convert\u00edanse en pr\u00edncipes herdeiros. Un ano m\u00e1is tarde, o 1 de abril de 1947, o rei Xurxo II morr\u00eda, e Federica e o seu marido ascend\u00edan ao trono.\nTras a guerra civil (1946-1949) os reis, en calidade representativa, loitaron por reconstru\u00edr un pa\u00eds empobrecido tras unha gran inestabilidade pol\u00edtica. Naqueles anos, a ra\u00ed\u00f1a Federica impulsou en todo o pa\u00eds a creaci\u00f3n dunha rede de 53 orfanatos, para acoller a orfos e a nenos de familias empobrecidas e desestructuradas pola guerra civil, procedentes na s\u00faa maior\u00eda da rexi\u00f3n de Macedonia.\nA principios dos anos 60, parte da opini\u00f3n p\u00fablica pr\u00f3xima \u00e1 oposici\u00f3n empezou a reprochar \u00e1 familia real os gastos suntuosos que a coroa orixinaba ao Estado, nun pa\u00eds cuxa recuperaci\u00f3n econ\u00f3mica a\u00ednda depend\u00eda en boa medida da axuda estranxeira. O rei morreu o 6 de marzo de 1964 e Federica converteuse en ra\u00ed\u00f1a nai do seu fillo Constantino II. Durante o reinado do seu fillo, Federica foi criticada en numerosas ocasi\u00f3ns por inducir en exceso ao novo rei. En 1967, tras o golpe dos coroneis, Federica fuxiu de Grecia xunto \u00e1 familia real despois de que fracasase o contragolpe intentado por Constantino. Federica instalouse en Roma e, posteriormente, a familia real trasladouse a Londres.\nLogo da ca\u00edda da ditadura e a restauraci\u00f3n da democracia en 1974, o goberno provisional liderado por Konstand\u00ednos Karamanl\u00eds organizou un referendum a fin de que o pobo grego pronunci\u00e1sese sobre a permanencia da monarqu\u00eda. Constantino prometeu ent\u00f3n que se volvese reinar, manter\u00eda \u00e1 s\u00faa nai afastada do pa\u00eds e da vida pol\u00edtica. Os partidarios da rep\u00fablica ga\u00f1aron con ampla maior\u00eda (70%), e a familia real decidiu permanecer no exilio. Federica, coa s\u00faa filla Irene, foise a vivir a Madr\u00e1s, na India. Pasou longas tempadas en Espa\u00f1a, pa\u00eds onde reinaba desde 1975 a s\u00faa filla Sof\u00eda, sen chegar a vivir definitivamente en Madrid.\nFederica morreu o 6 de febreiro de 1981 en Madrid. Faleceu dun infarto masivo logo dunha operaci\u00f3n por unhas acumulaci\u00f3ns de colesterina nas p\u00e1lpebras. Foi enterrada en Tatoi, en Grecia."}
{"id": "176684", "revid": "98629", "url": "https://gl.wikipedia.org/wiki?curid=176684", "title": "Paulo I de Grecia", "text": "Paulo I de Grecia, da Casa de Schleswig-Holstein-Sonderburg-Gl\u00fccksburg, nado en Tatoi, Grecia, o 14 de decembro de 1901 e finado en Atenas, o 6 de marzo de 1964, foi monarca de Grecia entre 1947 e 1964.\nFoi o terceiro fillo de Constantino I de Grecia e de Sof\u00eda de Prusia, da Casa de Hohenzollern. Contraeu matrimonio coa princesa Federica de Hannover en 1938, que era prima segunda por parte da familia real danesa e \u00e1 s\u00faa vez filla da s\u00faa curm\u00e1 Vitoria Luisa de Prusia. Con Federica tivo tres fillos: Sof\u00eda (actual Ra\u00ed\u00f1a de Espa\u00f1a), Constantino e Irene.\nTraxectoria.\nDe 1917 a 1920, viviu no exilio coa s\u00faa familia, despois de que o seu pai, Constantino I, tivese que abdicar polas s\u00faas simpat\u00edas alem\u00e1s. Volveu vivir no exilio a partir de 1923, tras a segunda abdicaci\u00f3n do seu pai pola derrota grega na guerra con Turqu\u00eda, e o fracasado intento de golpe militar mon\u00e1rquico que conducir\u00e1 \u00e1 proclamaci\u00f3n da Segunda Rep\u00fablica Hel\u00e9nica en marzo de 1924. O seu pai morreu en Italia a finais de 1923, e o seu irm\u00e1n m\u00e1is vello, Xurxo II de Grecia, foi chamado a reinar en 1935, despois de que un golpe militar mon\u00e1rquico acabase coa rep\u00fablica. Durante a maior parte da segunda guerra mundial (de 1941 a 1946), ao estar Grecia ocupada polas forzas do Eixo, a familia real grega viviu en Cidade do Cabo (Sur\u00e1frica), antes de trasladarse a O Cairo (Exipto) en 1944, desde onde o seu irm\u00e1n o rei Xurxo II radiou diversas mensaxes ao pobo heleno en apoio ao goberno grego no exilio.\nRegresou a Grecia en setembro de 1946 durante a Guerra civil grega, despois de que os mon\u00e1rquicos ga\u00f1asen as elecci\u00f3ns xerais e que un plebiscito confirmase a restauraci\u00f3n da monarqu\u00eda. Ocupou o trono en abril de 1947, tras a morte do seu irm\u00e1n Xurxo II. Nos anos 1950 Grecia recuperouse economicamente grazas ao plan Marshall. As relaci\u00f3ns diplom\u00e1ticas e econ\u00f3micas co exterior v\u00edronse reforzadas polas frecuentes visitas da familia real no estranxeiro; Paulo I foi o primeiro monarca grego en visitar un xefe de Estado turco. Con todo as relaci\u00f3ns co Reino Unido deterior\u00e1ronse pola cuesti\u00f3n de Chipre, que logrou finalmente a s\u00faa independencia en 1960.\nParalelamente, os sentimentos republicanos \u00edan en aumento no pa\u00eds. Paulo I foi criticado en diversas ocasi\u00f3ns por inmiscirse en cuesti\u00f3ns pol\u00edticas e infrinxir as regras da monarqu\u00eda constitucional. A Federica de Hannover reproch\u00e1baselle a s\u00faa pertenza \u00e1 secci\u00f3n feminina das Mocidades Hitlerianas nos anos 30, \u00e9 dicir, cando ti\u00f1a menos de vinte anos e a afiliaci\u00f3n era obrigatoria. Crec\u00edan tam\u00e9n as cr\u00edticas sobre o tren de vida da familia real e o seu custo para o Estado grego. As tensi\u00f3ns entre o Rei e o seu primeiro ministro Konstand\u00ednos Karamanl\u00eds eran cada vez m\u00e1is palpables. En 1963, o partido Uni\u00f3n de Centro de Georgios Papandreou ga\u00f1ou as elecci\u00f3ns xerais, unha vitoria que -a xu\u00edzo de Karamanl\u00eds- era ilex\u00edtima, polo que opinaba que o Rei non lle deber\u00eda chamar a formar goberno. Karamanlis dimitiu e exiliouse a Francia. A vitoria do partido de Papandreou revalidouse nas elecci\u00f3ns de febreiro de 1964.\nPaulo I morreu ao mes seguinte, a principios de marzo de 1964, \u00e1s poucas semanas de ser operado dun cancro de est\u00f3mago. Foi sucedido polo seu fillo Constantino.\nFoi amante de Denham Fouts, co\u00f1ecido prostituto estadounidense famoso por servir de inspiraci\u00f3n a escritores como Truman Capote, Gore Vidal, Christopher Isherwood e Gavin Lambert.\nFillos.\nCon Federica de Hannover tivo tres fillos: "}
{"id": "176685", "revid": "88215", "url": "https://gl.wikipedia.org/wiki?curid=176685", "title": "Roger Y. Tsien", "text": "Roger Yonchien Tsien (en chin\u00e9s tradicional \u9322\u6c38\u5065; en chin\u00e9s simplificado \u94b1\u6c38\u5065; en pinyin Qi\u00e1n Y\u01d2ngji\u00e0n), nado o 1 de febreiro de 1952 en Nova York (Estados Unidos), \u00e9 un bioqu\u00edmico estadounidense, de orixe chinesa, profesor no Departamento de Qu\u00edmica e Bioqu\u00edmica da Universidade de San Diego. No ano 2008 foi galardoado co Premio Nobel de Qu\u00edmica, polo \u00abseu descubrimento e desenvolvemento da prote\u00edna fluorescente verde\u00bb, xunto ao tam\u00e9n estadounidense Martin Chalfie, e ao xapon\u00e9s Osamu Shimomura. O premio, de 10 mill\u00f3ns de coroas suecas (1,4 mill\u00f3ns de d\u00f3lares ou 1,03 mill\u00f3ns de euros) repartirase entre os tres por partes iguais.\nSegundo o comunicado de prensa da Real Academia das Ciencias de Suecia en Estocolmo, o profesor Tsien \"estendeu a paleta de cores m\u00e1is al\u00f3 do verde, o cal permite aos investigadores dar \u00e1s prote\u00ednas e c\u00e9lulas diferentes cores, para seguir varios procesos biol\u00f3xicos ao mesmo tempo.\" O propio Tsien declarou, en conferencia telef\u00f3nica tras a noticia da adxudicaci\u00f3n do Premio Nobel de Qu\u00edmica 2008, que el non se considera un cient\u00edfico chin\u00e9s: \"Crieime nos Estados Unidos e desde ent\u00f3n pasei a mi\u00f1a vida aqu\u00ed. Pero, se lles serve \u00e1s persoas na China, espero que o premio inspire a estudantes e cient\u00edficos al\u00e1.\nTraxectoria.\nRoger Y. Tsien naceu en Nova York, a\u00ednda que creceu en Livingston (Nova Jersey). O seu pai era enxe\u00f1eiro mec\u00e1nico, e os seus t\u00edos por parte de nai eran profesores de enxe\u00f1er\u00eda no Instituto de Tecnolox\u00eda de Massachusetts (MIT). Un dos seus t\u00edos foi o prominente cient\u00edfico chin\u00e9s Qian Xuesen. Tsien, que se considera a si mesmo enxe\u00f1eiro molecular, dixo nunha ocasi\u00f3n: \u00abestou facultado pola mi\u00f1a herdanza para desenvolver este tipo de traballo\u00bb.\nTsien sufr\u00eda de asma de pequeno, polo que pasaba gran parte do seu tempo en casa. As\u00ed, dedicaba longas horas a experimentos qu\u00edmicos no seu laboratorio do soto. Con dezaseis anos ga\u00f1ou o primeiro premio da Intel Science Talent Search, competici\u00f3n a nivel nacional nos Estados Unidos para estudantes de secundaria, cun proxecto sobre como os metais se unen ao tiocianato.\nEstudou na Universidade Harvard, gradu\u00e1ndose cun \"Bachelor of Science\" en f\u00edsica e qu\u00edmica en 1972. Graduouse con \"summa cum laude\". Tras a s\u00faa titulaci\u00f3n uniuse ao Laboratorio Fisiol\u00f3xico da Universidade de Cambridge, Inglaterra, en 1977, e traballou como investigador no Gonville and Caius College ata 1981."}
{"id": "176686", "revid": "89787", "url": "https://gl.wikipedia.org/wiki?curid=176686", "title": "Billetes de euro", "text": "Os billetes de euro, o papel moeda da Eurozona con valores faciais en euros, at\u00f3panse en circulaci\u00f3n desde 2002, data en que se emitiu a primeira serie. Os bancos centrais nacionais dos pa\u00edses da Eurozona e o Banco Central Europeo est\u00e1n facultados para os emitir, a\u00ednda que na pr\u00e1ctica soamente os primeiros o fan fisicamente. \nAs denominaci\u00f3ns dos billetes son sete: 5 EUR, 10 EUR, 20 EUR, 50 EUR, 100 EUR, 200 EUR e 500 EUR. De xeito diferente \u00e1s moedas met\u00e1licas, que te\u00f1en un anverso com\u00fan e reversos propios de cada Estado, o dese\u00f1o dos billetes \u00e9 id\u00e9ntico en toda a Eurozona, a\u00ednda que se imprimen en varios dos pa\u00edses que a compo\u00f1en. \nOs billetes de euro est\u00e1n fabricados a partir de fibra de algod\u00f3n puro, o que mellora a s\u00faa durabilidade e lles confire un tacto caracter\u00edstico. O m\u00e1is pequeno (5 EUR) mide 120 mm x 62 mm e o m\u00e1is grande (500 EUR) 160 x 82 mm, e presentan varias combinaci\u00f3ns de cores. Estes billetes incl\u00faen numerosas e complexas medidas de seguridade tales como marcas de auga, tintas invisibles, hologramas e microimpresi\u00f3ns que avalan a s\u00faa autenticidade. \nSegundo as estimaci\u00f3ns do Banco Central Europeo (BCE), en agosto de 2018, hab\u00eda un total 21.737 mill\u00f3ns de billetes en circulaci\u00f3n por toda a Eurozona, cun valor total de 1,193 bill\u00f3ns de euros. O 8 de novembro de 2012, o BCE anunciou que a primeira serie de billetes (co\u00f1ecida como \"\u00c9pocas e estilos de Europa\") ser\u00eda substitu\u00edda por unha nova serie (\"Europa\"), nun proceso progresivo que comezou co cambio billete de cinco euros o 2 de maio de 2013.\nContexto hist\u00f3rico.\nO euro entrou en vigor o 1 de xaneiro de 1999. A s\u00faa creaci\u00f3n fora un obxectivo da Uni\u00f3n Europea (UE) e dos seus predecesores desde a d\u00e9cada de 1960. O Tratado de Maastricht entrou en vigor en 1993 coa meta de crear unha uni\u00f3n econ\u00f3mica e monetaria en 1999 para todos os Estados membros da UE, coas excepci\u00f3ns do Reino Unido e de Dinamarca (a\u00ednda que este \u00faltimo aplica un tipo de cambio fixo co euro).\nEn 1999, a moeda naceu virtualmente, como unidade de conta, coexistindo coas anteriores moedas nacionais, e o 1 de xaneiro de 2002 comezaron a circular os billetes e moedas coas novas denominaci\u00f3ns, ata se expandir por case toda a Uni\u00f3n Europea. En 2009, no Tratado de Lisboa formalizouse a autoridade pol\u00edtica do euro, o Eurogrupo, xunto co Banco Central Europeo.\nEslovenia uniuse \u00e1 Eurozona en 2007, Chipre e Malta fix\u00e9rono en 2008, Eslovaquia en 2009, Estonia en 2011, Letonia en 2014 e Lituania en 2015.\nPrimeira serie: \"\u00c9pocas e estilos de Europa\".\nDenominaci\u00f3ns e especificaci\u00f3ns.\nA cada denominaci\u00f3n destes billetes corresp\u00f3ndelle unha cor e tama\u00f1o caracter\u00edsticos. O dese\u00f1o de cada un est\u00e1 baseado na arquitectura europea en varios per\u00edodos art\u00edsticos. Os seus anversos amosan portas e fiestras, como s\u00edmbolo do esp\u00edrito de apertura e cooperaci\u00f3n de Europa, mentres que as s\u00faas parte traseira reproducen imaxes de pontes, met\u00e1fora da uni\u00f3n dos pobos europeos entre si e co resto do Mundo. T\u00edvose coidado en que os exemplos arquitect\u00f3nicos non representasen monumentos existentes para evitar controversia de cales deber\u00edan ser os elixidos.\nOs elementos com\u00fans a todos os billetes son a bandeira europea, as iniciais do Banco Central Europeo en cinco versi\u00f3ns (BCE, ECB, EZB, \u0395\u039a\u03a4, EKP), un mapa de Europa no reverso, o nome \"euro\" nos alfabetos latino e grego, e as 12 estrelas da bandeira da Uni\u00f3n Europea. \nOs dese\u00f1os dos billetes foron escollidos de entre 44 propostas presentadas ao concurso promovido polo Consello do Instituto Monetario Europeo o 12 de febreiro de 1996. O dese\u00f1o ga\u00f1ador, creado polo austr\u00edaco Robert Kalina, foi elixido o 3 de decembro dese mesmo ano.\" \nAs rexi\u00f3ns ultraperif\u00e9ricas da Uni\u00f3n Europea que aparecen reflectidas nos billetes son: Azores, G\u00fciana francesa, Guadalupe, Illas Canarias, Madeira, Martinica e Reuni\u00f3n. Chipre e Malta non se amosan nesta primeira serie, xa que se uniron \u00e1 Uni\u00f3n Europea en 2004. Ademais, Malta \u00e9 demasiado pequena para se poder inclu\u00edr, xa que o tama\u00f1o m\u00ednimo \u00e9 de 400 km\u00b2 e Chipre est\u00e1 demasiado ao leste. Ambos os pa\u00edses aparecen xa, no entanto, na segunda serie.\nSinaturas.\nTodos os billetes de euros levan a sinatura do presidente do Banco Central Europeo no momento da s\u00faa impresi\u00f3n. Os primeiros exemplares levaban a de Wim Duisenberg, o seu primeiro presidente, e en novembro de 2003 foi substitu\u00edda pola do seu sucesor Jean-Claude Trichet, que estivo vixente ata marzo de 2012. O 1 de novembro de 2011, Mario Draghi converteuse no terceiro presidente da instituci\u00f3n, e os billetes pasaron a exhibir a s\u00faa sinatura partir de marzo de 2012.\nC\u00f3digos do pa\u00eds emisor.\nDe xeito semellante \u00e1s marcas de ceca nas moedas, nos billetes pode identificarse o seu pa\u00eds de emisi\u00f3n a partir da primeira letra do seu n\u00famero de serie. Este c\u00f3digo de pa\u00eds est\u00e1 no seu reverso (a letra do n\u00famero de serie). Asignouse unha letra do alfabeto co criterio da orde alfab\u00e9tica inversa do nome de cada pa\u00eds da Uni\u00f3n Europea (formada daquela por 15 pa\u00edses) no seu idioma orixinal, inclu\u00edndo tam\u00e9n aqueles nos que a\u00ednda non adoptaron o euro. Os pa\u00edses que se foron incorporando \u00e1 Eurozona posteriormente foron engadidos por orde cronol\u00f3xica.\nOs c\u00f3digos W, K e J est\u00e1n reservados para membros da Uni\u00f3n Europea que non est\u00e1n na Eurozona, mentres que o R est\u00e1 reservada para Luxemburgo que, malia formar parte da Eurozona, non emite billetes.\nAs posici\u00f3ns de Dinamarca e Grecia foron cambiadas, posto que o Y \u00e9 tam\u00e9n unha letra do alfabeto grego, mentres que o W non o \u00e9.\nC\u00f3digos de identificaci\u00f3n do impresor.\nNos anversos dos billetes aparecen, as\u00ed mesmo uns c\u00f3digos correspondentes ao impresor, ben dentro dun rect\u00e1ngulo (5 e 50 euros), ben nunha estrela (10, 20 e 500 euros) ou ben integrados na decoraci\u00f3n de fondo preto do motivo central (100 e 200 euros). Este c\u00f3digo est\u00e1 composto por unha letra seguida de tres d\u00edxitos, unha letra m\u00e1is e un derradeiro d\u00edxito. A primeira letra indica o organismo que imprimiu o billete, o n\u00famero de tres d\u00edxitos seguinte \u00e9 o da matriz utilizada na impresi\u00f3n e, finalmente, a letra e o n\u00famero finais indican a posici\u00f3n do billete na prancha na s\u00faa impresi\u00f3n. Cada prancha pode ter ata dez ringleiras (representadas do A ao K) e seis columnas (do 1 ao 6).\nPor exemplo, un billete co c\u00f3digo de impresor L068B6 foi fabricado polo Banco de Francia en Chamali\u00e8res, coa matriz n\u00famero 68 e estaba situado na segunda ringleira da sexta columna da prancha de impresi\u00f3n.\nElementos de seguridade.\nO Banco Central Europeo fixo p\u00fablicas algunhas das caracter\u00edsticas de seguridade m\u00e1is b\u00e1sicas dos billetes de euro, para permitir as\u00ed ao p\u00fablico a determinaci\u00f3n r\u00e1pida da autenticidade ou a falsidade dos billetes circulantes. Con todo, co fin de preservar a s\u00faa seguridade, a lista completa destes dispositivos \u00e9 un segredo celosamente gardado. Segundo os datos co\u00f1ecidos, os billetes de euro incl\u00faen polo menos trinta dispositivos de seguridade diferentes, entre os que cabe salientar os seguintes:\nSegunda serie: \"Europa\".\n\u00c1 parte do xa mencionado cambio de sinatura dos presidentes do Banco Central Europeo, todos os billetes de cada denominaci\u00f3n son iguais nos primeiros anos da s\u00faa emisi\u00f3n. Respondendo ao plan da autoridade monetaria de redese\u00f1ar os billetes cada sete ou oito anos despois da s\u00faa primeira posta en circulaci\u00f3n, en maio de 2013 comezou a implantaci\u00f3n progresiva dunha segunda serie con novas t\u00e9cnicas para evitar a s\u00faa falsificaci\u00f3n e xa coa incorporaci\u00f3n de Chipre e Malta no dese\u00f1o dos billetes. Para este redese\u00f1o, o BCE escolleu un dese\u00f1ador de billetes independente, Reinhold Gerstetter, que xa se ocupara anteriormente, entre outros, dos billetes espa\u00f1ois.\nNestes novos billetes, a palabra \"euro\" aparece escrita en tres alfabetos (no canto dos dous da primeira serie), xa que ao latino e ao grego se lles engade o cir\u00edlico (\u0415\u0412\u0420\u041e), logo da incorporaci\u00f3n de Bulgaria \u00e1 Uni\u00f3n Europea en 2007.\nOutra novidade \u00e9 a ampliaci\u00f3n das variantes das siglas do Banco Central Europeo, para recoller os novos idiomas dos estados que se foron sumando \u00e1 Uni\u00f3n Europea neses anos. As iniciais aparecen nesta orde:\nEsta segunda serie amosa un retrato de Europa \u2014personaxe da mitolox\u00eda grega raptada por Zeus que lle deu nome ao continente\u2014 na marca de auga e no holograma. Os novos billetes vanse introducindo de xeito gradual ao longo de varios anos, comezando polo de 5 euros en maio de 2013 e continuando co de 10 euros en setembro de 2014, o de 20 euros en novembro de 2015, o de 50 euros en abril de 2017 e os de 100 euros e 200 euros en maio de 2019. O 4 de maio de 2016, o Banco Central Europeo decidiu non emitir un billete de 500 euros dentro da serie Europa.\nOs novos billetes son unha evoluci\u00f3n e, malia manteren o dese\u00f1o de \"\u00e9pocas e estilos\" da primeira serie e amosaren as mesmas cores dominantes, modific\u00e1ronse para incorporar os elementos de seguridade mellorados. O seu dese\u00f1o f\u00edxose p\u00fablico en Frankfurt o 10 de xaneiro de 2013.\nA circulaci\u00f3n dos billetes da primeira serie seguir\u00e1 estando vixente ata que o Banco Central Europeo dea a orde aos bancos nacionais da s\u00faa retirada de circulaci\u00f3n.\nSinaturas.\nOs primeiros billetes desta segunda serie levan tam\u00e9n a sinatura de Mario Draghi, presidente do Banco Central Europeo, cuxo mandato comezou en novembro de 2011 e ten a s\u00faa finalizaci\u00f3n prevista para novembro de 2019.\nC\u00f3digos de identificaci\u00f3n do impresor.\nO n\u00famero de serie dos billetes da segunda serie consta de d\u00faas numeraci\u00f3ns presentes nos seus reversos: un n\u00famero horizontal impreso en negro e un n\u00famero vertical da cor de cada valor en concreto. O n\u00famero horizontal est\u00e1 composto por d\u00faas letras e d\u00faas cifras, en tanto que o vertical o forman s\u00f3 as seis cifras derradeiras do n\u00famero horizontal. O c\u00f3digo de identificaci\u00f3n do pa\u00eds emisor desaparece dos billetes desta segunda serie.\n\u00c1 contra da primeira serie, a primeira letra do n\u00famero de serie pasa a designar agora a instituci\u00f3n impresora do billete. A segunda serie segue unha orde alfab\u00e9tica e non ten unha significaci\u00f3n concreta, m\u00e1is que a de permitir un maior n\u00famero de combinaci\u00f3ns posibles, con respecto \u00e1 primeira serie.\nC\u00f3mpre subli\u00f1ar que unha gran parte dos c\u00f3digos dos impresores retoma os identificadores dos pa\u00edses da primeira serie: J, M, N, P, S, T, U, V, X, Y e Z.\nElementos de seguridade da segunda serie.\nEn palabras de Mario Draghi en xaneiro de 2013, a serie Europa \"ser\u00e1 m\u00e1is intelixentee segura que a primeira serie\". Xa que logo, en relaci\u00f3n aos billetes da primeira serie, estes da segunda levan elementos de seguridade reforzados co fin de loitar m\u00e1is eficazmente contra a falsificaci\u00f3n. Neles p\u00f3\u00f1ense en pr\u00e1ctica novas t\u00e9cnicas relacionadas coa variaci\u00f3n de cor, as bandas hologr\u00e1ficas, a s\u00faa visi\u00f3n baixo luz ultravioleta etc. O 8 de novembro de 2012 co\u00f1ec\u00edanse tres novos elementos presentes nos billetes de 5 euros da segunda serie: o retrato en marca de auga, o retrato holograma e o n\u00famero esmeralda. Estes son alg\u00fans dos elementos de seguridade co\u00f1ecidos:\nDenominaci\u00f3ns inferiores.\nPropostas de billetes de 1 e 2 euros.\nItalia, Grecia, Austria e Eslovenia solicitaron en repetidas ocasi\u00f3ns a introduci\u00f3n de denominaci\u00f3ns inferiores de billetes de euro. O Banco Central Europeo indicou que \u201cimprimir un billete de 1 euro \u00e9 m\u00e1is caro (e dura menos) que cu\u00f1ar unha moeda do mesmo valor\u201d. O 18 de novembro de 2004, o Banco Central Europeo decidiu definitivamente que non hab\u00eda suficiente demanda na Eurozona de billetes en denominaci\u00f3ns pequenas.\nPor\u00e9n, o 25 de outubro de 2005, m\u00e1is da metade dos membros do Parlamento Europeo presentaron unha moci\u00f3n invocando a Comisi\u00f3n Europea e o Banco Central Europeo para que reco\u00f1ecesen definitivamente a necesidade de introducir billetes de 1 e de 2 euros. \nBilletes de 0 euros.\nDoutra banda, o Banco Central Europeo deu permiso ao estado alem\u00e1n de Schleswig-Holstein para p\u00f3r en circulaci\u00f3n a primeira tirada de billetes de 0 euros. Tr\u00e1tase dunha moeda dirixida a coleccionistas e turistas que pasen polo estado, co obxectivo de que poidan levar un recordo da s\u00faa experiencia. O billete, co\u00f1ecido como \"Der Null-Euro-Schein richte\", carece de valor real, polo que non ten uso no mercado. No entanto, para comprar un destes exemplares c\u00f3mpre pagar 2,5 euros.\nSupresi\u00f3n do billete de 500 euros.\nDado o elevado valor deste billete (o cuarto maior do mundo entre os billetes en circulaci\u00f3n en novembro de 2010), a metade da poboaci\u00f3n europea non tivo ning\u00fan deles nas s\u00faas mans. Por\u00e9n, este billete representa por si mesmo un terzo da masa monetaria dos billetes en euros, para un valor que atinx\u00eda os 288.000 mill\u00f3ns de euros en xaneiro de 2013. Unha cuarta parte dos billetes de 500 euros (72.000 mill\u00f3ns de euros, ou 144 mill\u00f3ns de exemplares) circula unicamente en Espa\u00f1a e, neste pa\u00eds, o 75 % do efectivo circulante \u00e9o en billetes de 500 euros. \nOs billetes dun valor semellante permiten o transporte de importantes sumas de di\u00f1eiro nun escaso volume, o que favorece a circulaci\u00f3n di\u00f1eiro procedente de actividades il\u00edcitas. Isto const\u00e1tase particularmente despois do inicio de 2012, cando se puxo en pr\u00e1ctica a rastrexabilidade das operaci\u00f3ns bancarias internacionais. Ademais, as sanci\u00f3ns relativamente moderadas por non informar acerca do transporte de di\u00f1eiro l\u00edquido ao estranxeiro (que van do 0 ao 25 % da cantidade transportada) non favorecen a reduci\u00f3n desta actividade.\nTendo en conta esta situaci\u00f3n, alg\u00fans pa\u00edses tomaron en consideraci\u00f3n a supresi\u00f3n total deste billete. Base\u00e1ndose no argumento de que a maior\u00eda se utuilizan para a fraude, o Reino Unido, mesmo sen ser un pa\u00eds da Eurozona, decidiu prohibir o seu uso e, ao outro lado do Atl\u00e1ntico, os Estados Unidos paralizaron a fabricaci\u00f3n dos billetes de 500 d\u00f3lares para loitar contra a mafia. Do mesmo xeito, o executivo franc\u00e9s solicitou repetidamente ao Banco Central Europeo a supresi\u00f3n desta denominaci\u00f3n, decisi\u00f3n que, en calquera caso, s\u00f3 poder\u00e1 recaer no Consello de Gobernadores dos Bancos Centrais Europeos, co acordo dos Estados Membros. Alema\u00f1a \u00e9, \"a priori\", \u00e9 desfavorable \u00e1 supresi\u00f3n, xa que a s\u00faa poboaci\u00f3n est\u00e1 moi afeita a pagar en l\u00edquido mesmo cantidades importantes.\nEn relaci\u00f3n coa segunda serie (\"Europa\"), o presidente do BCE, Mario Draghi declarara inicialmente que esta consistir\u00eda nos mesmos valores que a primeira. Por\u00e9n, o 4 de maio de 2016, o BCE anunciou oficialmente que deixar\u00eda de producir e de p\u00f3r en circulaci\u00f3n billetes de 500 euros en 2018 e que a serie Europa xa non incluir\u00eda este valor. Os billetes existentes no mercado manteranse e poderase intercambiar cos bancos centrais nacionais do Eurosistema durante un per\u00edodo de momento ilimitado. A partir desta decisi\u00f3n, os billetes de 500 euros est\u00e1n a chegar en grandes cantidades aos bancos centrais; e este feito, en combinaci\u00f3n co feito de que (coa excepci\u00f3n de Austria e Alema\u00f1a), te\u00f1en moi pouca repercusi\u00f3n na vida coti\u00e1 das persoas, hai unha grande probabilidade de que, de feito, a s\u00faa funci\u00f3n se limite no futuro a un valor de reserva e de aforro."}
{"id": "176696", "revid": "23204", "url": "https://gl.wikipedia.org/wiki?curid=176696", "title": "Stuart Proud Eagle Grant", "text": "Stuart Proud Eagle Grant, nado en McCook, Nebrasca, o 26 de xaneiro de 1946, \u00e9 un actor s\u00edux da tribo dos lakota."}
{"id": "176698", "revid": "23204", "url": "https://gl.wikipedia.org/wiki?curid=176698", "title": "Q'orianka Kilcher", "text": "Q'orianka Waira Qoiana Kilcher nada en Schweigmatt (Alema\u00f1a) o 11 de febreiro de 1990, \u00e9 unha actriz, bailarina e cantante estadounidense. F\u00edxose famosa pola s\u00faa interpretaci\u00f3n de Pocahontas no filme \"The New World\". \nTraxectoria.\nFoi criada en Hawai e posteriormente nos \u00c1nxeles. Ten ra\u00edces su\u00edzo-peruanas. O seu pai (artista) pertence \u00e1 cultura ind\u00edxena quechua-huachipaeri, mentres que a s\u00faa nai, Saskia Kilcher (activista dos dereitos humanos) \u00e9 de ascendencia su\u00edza, a\u00ednda que nada en Alasca. \u00c9 prima segunda da cantante Jewel Kilcher. Ten dous irm\u00e1ns, Kainoa Kilcher e Xihuaru Kilcher, que son actores e acr\u00f3batas. O seu av\u00f3 materno foi o famoso monta\u00f1eiro de Alasca Ray \"Pirata\" Gener, que faleceu de hipotermia mentres descend\u00eda do Monte Everest o 2 de outubro de 1979.\nO seu nome, Q'orianka, significa \"aguia de ouro\" en quechua. Fala ingl\u00e9s e algo de alem\u00e1n. Aprendeu tam\u00e9n algunhas palabras da extinta lingua powhatan, unha lingua algonquina, pola s\u00faa participaci\u00f3n no filme \"The New World\".\nCando Kilcher ti\u00f1a dous anos, ela e a s\u00faa nai mud\u00e1ronse a Honolul\u00fa, Hawai, onde naceu o seu irm\u00e1n Kainoa. O seu pai, de quen est\u00e1 distanciada, estivo ausente durante gran parte da s\u00faa vida. \u00d3 medrar en Hawai adaptouse \u00e1 cultura hawaiana local e comezou a bailar hula \u00e1 idade de cinco anos. Tam\u00e9n adestrou na danza tahitiana e de \u00c1frica Occidental, as\u00ed como no ballet, hip hop e baile moderno. En 1997 ga\u00f1ou un premio no Ballet Xove de Hawai \u00e1 idade de 7 anos.\nNos anos 1996 e 1997 foi seleccionada para competir no Concurso Internacional de Danza de Tahit\u00ed en San Jos\u00e9, California. Foi elixida tam\u00e9n como membro das cantantes de Waikiki como soprano solista, interpretando a Misa de Schubert en G e nocturnos de Gian Carlo Menotti. \u00c1 idade de seis anos, Kilcher estudou canto cl\u00e1sico na Universidade de Hawai con Laurence Paxton e teatro con Bill Ogilvie.\nEn 1999, a s\u00faa nai m\u00fadase coa s\u00faa familia a California e Kilcher comeza a amosa-lo seu talento nas r\u00faas Third Street Promenade en Santa Monica.\n\u00d3s nove anos, Kilcher foi elixida como \"Choire Who\" en \"How the Grinch Stole Christmas\" de Ron Howard. \u00d3s doce anos, recibiu unha bolsa completa para o instituto de m\u00fasica de Hollywood, onde estudou interpretaci\u00f3n vocal, teor\u00eda da m\u00fasica e composici\u00f3n. Tam\u00e9n logrou o cinto negro en Wushu, Kung Fu e Stunt.\nCon catorce anos, Q'orianka destacou entre ringleiras de novos actores coa s\u00faa interpretaci\u00f3n de Pocahontas xunto a Colin Farrel e Christian Bale no filme \"The New World\", dirixida por Terrence Malick e nomeada \u00f3 Oscar. A s\u00faa actuaci\u00f3n valeulle numerosas nomeamentos e premios m\u00e1is o filme estreouse en decembro do 2005 con cr\u00edticas variadas e cunha recadaci\u00f3n bruta relativamente baixa.\nPor outra banda, o suposto amor entre Colin Farrel e unha nov\u00edsima Kilcher de tan s\u00f3 catorce anos foi un tema delicado. Foi estudado por avogados que insistiron en que algunhas escenas foran tomadas novamente para cumprir coas leis de pornograf\u00eda infantil.\nNo ver\u00e1n de 2006, comezou a filmar \"The Power of Few\", que foi producido pola s\u00faa propia compa\u00f1\u00eda. Neste filme desempe\u00f1ou un papel principal como a princesa Ka\u02bbiulani e n\u00e1rrase a historia de como os Estados Unidos derrocan a monarqu\u00eda en Hawai.\nNo 2009, levou a cabo \"The People Speak\", un filme documental que emprega as representaci\u00f3ns dram\u00e1ticas e musicais das cartas, diarios e discursos dos estadounidenses t\u00f3dolos d\u00edas, sobre a base do historiador Howard Zinn.\nXa no 2010, Kilcher encarna a Kerrianne Larkin, filla de Chibs Telford e Larkin Fiona na serie de televisi\u00f3n \"Sons of Anarchy\".\nActivismo.\nKilcher est\u00e1 comprometida coa defensa dos dereitos humanos e o activismo ambiental. Fala en nome de diversas causas para loitar pola xustiza co medio ambiente e os dereitos humanos b\u00e1sicos. Viaxa a mi\u00fado para falar en eventos xuven\u00eds, colexios e universidades e \u00e9 unha oradora destacada de organizaci\u00f3ns como Amnist\u00eda Internacional, o Foro Internacional sobre Globalizaci\u00f3n IFG e os debates das Naci\u00f3ns Unidas titulados: \"Pobos Ind\u00edxenas: Dereitos Humanos, Dignidade e Desenvolvemento con Identidade\", en colaboraci\u00f3n coa Declaraci\u00f3n sobre os Dereitos dos Pobos Ind\u00edxenas.\nTam\u00e9n presta a s\u00faa voz, celebridade e enerx\u00eda como portavoz, colaboradora e partidaria de varias organizaci\u00f3ns non gobernamentais internacionais e nacionais.\nForma parte dunha organizaci\u00f3n que tenta conectar os mozos de Hollywood cos l\u00edderes activistas xuven\u00eds e proxectos de todo o mundo en apoio \u00e1 sustentabilidade ambiental, responsabilidade corporativa e dereitos humanos b\u00e1sicos.\nAdemais do activismo p\u00fablico, Kilcher \u00e9 unha defensora do medio ambiente e apoia a conduci\u00f3n con c\u00e9lulas de combustible de hidr\u00f3xeno con cero emisi\u00f3ns nos autom\u00f3biles.\nO 11 de xu\u00f1o de 2009 visitou Lima para apoiar os dereitos dos pobos ind\u00edxenas no Amazonas Bagua, no Per\u00fa. No 2007, ga\u00f1ou o premio Brower pola s\u00faa labor en convencer \u00f3 Occidental Petroleum de retirarse do val do Amazonas peruano. Recibiu tam\u00e9n o premio Young Hollywood Green Award.\nO 1 de xu\u00f1o de 2010, Kilcher e a s\u00faa nai foron detidas despois de que Kilcher se encadeara \u00e1s portas fronte \u00e1 Casa Branca en Washington, D.C., mentres a s\u00faa nai esparex\u00eda pintura negra a modo de petr\u00f3leo. Por iso, foi acusada de conduta desordenada por protestar durante a reuni\u00f3n do presidente Barack Obama co presidente peruano Alan Garc\u00eda."}
{"id": "176702", "revid": "89787", "url": "https://gl.wikipedia.org/wiki?curid=176702", "title": "Daniel V\u00e1zquez Campo", "text": "Daniel V\u00e1zquez Campo, nado en Chantada en 1894 e finado en Ribadavia en 1940, foi un avogado e pol\u00edtico galego.\nTraxectoria.\nFillo de Daniel V\u00e1zquez B\u00f3o. Licenciado en Dereito (1926). Colaborador do peri\u00f3dico \"Hidalgu\u00eda\" e director de \"La Voz del Agro\". Foi un dos promotores da Asociaci\u00f3n Republicana de Chantada o 9 de novembro de 1930 xunto con Antonio Noguerol Eyr\u00e9 e Modesto \u00c1lvarez Taboada, e o seu primeiro presidente, sendo reelixido en febreiro de 1931, e novamente en 1933. O 10 de marzo de 1930 foi un dos fundadores da Organizaci\u00f3n Republicana de Lugo, que se uniu \u00e1 ORGA, e foi presidente da Comisi\u00f3n Xestora da Deputaci\u00f3n de Lugo cando se proclamou a Segunda Rep\u00fablica Espa\u00f1ola. Nas Elecci\u00f3ns a Cortes Constitu\u00edntes de 1931 foi elixido deputado pola provincia de Lugo pola ORGA.\nVida persoal.\nCasou con Modesta Cuesta Guti\u00e9rrez e foi pai da escritora Pilar V\u00e1zquez Cuesta."}
{"id": "176703", "revid": "1888", "url": "https://gl.wikipedia.org/wiki?curid=176703", "title": "Alfonso Pazos Cid", "text": "Alfonso Pazos Cid, nado en Ourense e finado en Cidade de M\u00e9xico o 8 de marzo de 1978, foi un avogado e pol\u00edtico galego.\nTraxectoria.\nFoi presidente da Juventud Republicana de Ourense (1928). Constitu\u00edu en 1930 a asociaci\u00f3n de escritores Akademos d'Ourens con C\u00e1ndido Fern\u00e1ndez Mazas. Militante do Partido Republicano Radical Socialista, foi novamente elixido presidente da Juventud Republicana de Ourense en febreiro de 1931. Foi elixido deputado pola provincia de Ourense integrado na coalici\u00f3n coa FRG nas elecci\u00f3ns a Cortes Constitu\u00edntes de 1931. Non renovou o mandato nas elecci\u00f3ns de 1933, pero volveu ser elixido pola mesma circunscrici\u00f3n nas listas de Uni\u00f3n Republicana nas elecci\u00f3ns xerais de 1936. Co golpe de Estado do 18 de xullo de 1936 fuxiu e agochouse at\u00e9 pasar a Portugal e Francia con Francisco Dopazo Rodr\u00edguez. Logo chegou a Madrid e ao fin da guerra a Valencia. Foi secretario de organizaci\u00f3n da Solidaridade Galega Antifeixista. Coa fin da guerra pasou a Francia e logo exiliouse en M\u00e9xico. En 1949 participou no Congreso Mundial de Partidarios da Paz celebrado en Par\u00eds, xunto a Bibiano Fern\u00e1ndez Osorio-Tafall, Mariano Ruiz-Funes Garc\u00eda e Jos\u00e9 Giral.\nVida persoal.\nCasou con Mar\u00eda del Pilar Bande Rodr\u00edguez e foi pai de Alfonso Pazos Bande, e av\u00f3 de Sergio Pazos."}
{"id": "176704", "revid": "85894", "url": "https://gl.wikipedia.org/wiki?curid=176704", "title": "Jos\u00e9 Mill\u00e1n", "text": "Jos\u00e9 Mar\u00eda Mill\u00e1n, nado en Pontevedra en 1860 e finado na mesma cidade o 2 de marzo de 1936, foi un xornalista e escritor galego.\nTraxectoria.\nFoi deputado provincial, depositario da Deputaci\u00f3n de Pontevedra e vogal do Padroado do Museo Provincial de Pontevedra. Fundou o xornal \"La Opini\u00f3n\" e foi director de \"Cr\u00f3nica de Pontevedra\" e \"La Correspondencia Gallega\" (1899-1901).\nVida persoal.\nCasou con C\u00e1ndida Mari\u00f1o Villanueva en 1887 e foi pai de Rosa e Isidoro Mill\u00e1n Mari\u00f1o."}
{"id": "176705", "revid": "1888", "url": "https://gl.wikipedia.org/wiki?curid=176705", "title": "Isidoro Mill\u00e1n Mari\u00f1o", "text": "Isidoro Mill\u00e1n Mari\u00f1o, nado en Pontevedra en 1890 e finado na mesma cidade o 31 de agosto de 1983, foi un avogado, pol\u00edtico e xornalista galego.\nTraxectoria.\nLicenciado en Dereito pola USC. Membro de \u00abHelenes n\u00ba 7\u00bb, o seu nome simb\u00f3lico era Urco e s\u00f3 acadou o grao 1\u00ba (aprendiz). Colaborou en \"La Correspondencia Gallega\", que dirix\u00eda o seu pai Jos\u00e9 Mill\u00e1n e \"Faro de Vigo\". Participou no Pacto de Barrantes (1930) e liderou o Partido Liberal Dem\u00f3crata en Pontevedra. Foi elixido deputado pola provincia de Pontevedra polo Partido Republicano Liberal Dem\u00f3crata nas elecci\u00f3ns xerais de 1933, e ocupou o cargo de Director Xeral de Xustiza durante o bienio cedista. En 1935 entrevistouse con Jos\u00e9 Calvo Sotelo en Cuntis, defendendo a uni\u00f3n das forzas de centro e dereita para opo\u00f1erse \u00e1s esquerdas. Logo do golpe de Estado do 18 de xullo de 1936 foi afervoado defensor do golpe militar nos primeiros momentos. Posteriormente foi detido o 4 de maio de 1939 \"por celebrar reuniones de car\u00e1cter pol\u00edtico\", encarcerado e confinado tres meses a unha vila de C\u00e1ceres. Volveu ser detido o 17 de xaneiro de 1940 por ser autor de folletos sen p\u00e9 de imprenta. Foi procesado en 1945 acusado de ser mas\u00f3n e condenado polo delito de masoner\u00eda o 7 de xullo de 1951. Despois permaneceu afastado da actividade pol\u00edtica, dedic\u00e1ndose \u00e1 s\u00faa profesi\u00f3n. Finou en Pontevedra o 31 de agosto de 1983.\nPublicou \"A la sombra del Ap\u00f3stol (Once siglos de vida compostelana)\" en 1938. Aparece como figurante na pel\u00edcula \"Miss Ledyia\" (1916).\nVida persoal.\nCasou en Cambados con Encarnaci\u00f3n Gonz\u00e1lez-Pardo Fraga en xu\u00f1o de 1918, e foi pai de Mar\u00eda Encarnaci\u00f3n, Mar\u00eda Jes\u00fas, Isidoro, Francisco Jos\u00e9, Pedro e Ram\u00f3n Mill\u00e1n Gonz\u00e1lez-Pardo."}
{"id": "176706", "revid": "5863", "url": "https://gl.wikipedia.org/wiki?curid=176706", "title": "Instituto de Estudios Galegos Padre Sarmiento", "text": ""}
{"id": "176707", "revid": "19415", "url": "https://gl.wikipedia.org/wiki?curid=176707", "title": "Primeira Divisi\u00f3n Nacional de balonm\u00e1n", "text": ""}
{"id": "176708", "revid": "12452", "url": "https://gl.wikipedia.org/wiki?curid=176708", "title": "Divisi\u00f3n de Honra B de Balonm\u00e1n", "text": ""}
{"id": "176709", "revid": "19415", "url": "https://gl.wikipedia.org/wiki?curid=176709", "title": "Octavio Pilotes Posada", "text": ""}
{"id": "176710", "revid": "23204", "url": "https://gl.wikipedia.org/wiki?curid=176710", "title": "Handball-Bundesliga", "text": "A Handball-Bundesliga ou DKB Handball-Bundesliga, \u00e9 a m\u00e1xima categor\u00eda do balonm\u00e1n en Alema\u00f1a. Foi creada en 1966 e actualmente \u00e9 o campionato m\u00e1is destacado a nivel internacional xunto coa Liga ASOBAL do estado espa\u00f1ol.\nHistoria.\nAs d\u00faas primeiras tempadas, (1947-48 e 1948-49) foron organizadas pola \"Deutschen Arbeitsausschuss f\u00fcr Handball (DAH)\". A \"Deutsche Handballbund (DHB)\" tomou o relevo en outubro de 1949. A competici\u00f3n realiz\u00e1base en forma de grupos rexionais cun torneo final ao final da tempada.\nEn 1966 naceu a Bundesliga como tal, primeiro constitu\u00edda por dous grupos (Norte e Sur) e logo, dende 1977, nun \u00fanico grupo formado por dezaoito equipos. En 1981 creouse unha segunda categor\u00eda que actualmente est\u00e1 formada por dous grupos (Norte e Sur) formados por dezaoito equipos cada un."}
{"id": "176711", "revid": "865", "url": "https://gl.wikipedia.org/wiki?curid=176711", "title": "Neu!", "text": "Neu! foi unha banda alem\u00e1 de Krautrock formada por Klaus Dinger e Michael Rother despois de separarse de Kraftwerk a principios dos anos 70. A pesar de que o seu \u00e9xito comercial foi m\u00ednimo durante o tempo no que estivo activa, Neu! est\u00e1 considerada un dos pais do Krautrock e foi unha significativa influencia para artistas como David Bowie, Brian Eno, Iggy Pop, PiL, Boredoms, Joy Division, Gary Numan, Ultravox, Simple Minds, Negativland, Stereolab, Radiohead, The Horrors, Electrelane, e moitos grupos da actual escena da m\u00fasica electr\u00f3nica."}
{"id": "176712", "revid": "98629", "url": "https://gl.wikipedia.org/wiki?curid=176712", "title": "My Life With Thrill Kill Kult", "text": "My Life With Thrill Kill Kult \u00e9 unha banda estadounidense de m\u00fasica disco, electr\u00f3nica e industrial procedente de Chicago, Illinois e fundada no ano 1987.\nHistoria.\nO nome Thrill Kill Kult creouno Frankie Nardiello, que estivera de xira con Ministry en 1986 como t\u00e9cnico de luces. Frankie compuxo un feixe de canci\u00f3ns co l\u00edder de Ministry Alain Jourgensen, que fora anteriormente compa\u00f1eiro de Nardiello nun grupo chamado Special Affect, e un dos temas titul\u00e1base \"Thrill Kill Kult\". Pouco despois, Nardiello e o seu amigo Marston Daley comezaron a concibir unha pel\u00edcula chamada \"Hammerhead Housewife and the Thrill Kill Kult\". Esta nunca se rematou, pero a m\u00fasica que gravaron para a s\u00faa banda sonora foi editada como un EP de tres temas por Wax Trax! Records.\nCham\u00e1ndose a si mesmos Groovie Mann (Nardiello) e Buzz McCoy (Daley), iniciaron My Life With the Thrill Kill Kult. Despois de que o primeiro EP tivese boas vendas, editaron un \u00e1lbum, \"I See Good Spirits and I See Bad Spirits\", no ano 1988. O d\u00fao chamou a atencion das radios universitarias e das pistas de baile, e tam\u00e9n de grupos relixiosos que se opuxeron abertamente \u00e1 s\u00faa imaxe ocultista. A banda continuou xerando controversia no seguinte lanzamento, que inclu\u00eda un EP de remesturas titulado \"Nervous Xians\", e fix\u00e9ronse a\u00ednda m\u00e1is populares co lanzamento do sinxelo \"Kooler Than Jesus\".\nO segundo \u00e1lbum de Thrill Kill Kult, 'Confessions of a Knife\", converteuse nun dos lanzamentos m\u00e1is vendidos de Wax Trax!, e continuou provocando con t\u00edtulos como \"A Daisy Chain 4 Satan\" e \"Rivers of Blood, Years of Darkness\".\nXunto cos seus compa\u00f1eiros de selo Ministry, KMFDM e Front 242, Thrill Kill Kult axudou a desenvolver a escena da m\u00fasica industrial, pero de todos os xeitos continuaron evolucionando, creando un son dificilmente categorizable ou identificable. Era m\u00fasica electr\u00f3nica con ritmos pesados, con reminiscencias tanto do disco como do funk, a\u00ednda que amplificado ata niveis abrasivos. Thrill Kill Kult reflect\u00eda un cambio, onde as gravaci\u00f3ns de m\u00fasica disco pod\u00edan ser sinistras e agresivas, engad\u00edndolle riffs e referencias m\u00e1is acordes a un grupo de heavy metal. Unha das s\u00faas caracter\u00edsticas m\u00e1is distintivas \u00e9 o uso de di\u00e1logos ou gravaci\u00f3ns faladas sacados de pel\u00edculas de serie B e outras fontes.\nNo inicio da s\u00faa carreira, a m\u00fasica da banda foi co\u00f1ecida por ter unha tem\u00e1tica \"sat\u00e1nica\", pero ningunha das s\u00faas canci\u00f3ns fala sobre o satanismo ou o culto ao demo, a\u00ednda que as imaxes blasfemas formaron parte da s\u00faas letras e da s\u00faa arte. Por exemplo, a canci\u00f3n \"A Daisy Chain 4 Satan\" semella suxerir o contrario, pero realmente \u00e9 s\u00f3 o t\u00edtulo dunha novela \"pulp\" de misterio escrita por Joan Fleming, vista por Nardiello nun andel.\nO elemento \"ocultista\" da banda desprazouse a un segundo plano nos \u00faltimos anos, centr\u00e1ndose m\u00e1is no seu son disco de \"mala calidade\".. O \u00e1lbum de 1991 \"Sexplosion!\" marcou un salto do grupo cara ritmos m\u00e1is proximos ao house psicod\u00e9lico. Os seus \u00faltimos traballos ampliaron estes sons e exploraron novas direcci\u00f3ns, como no disco de 1995 \"Hit &amp; Run Holiday\", que combiana o t\u00edpico son electr\u00f3nico da banda cun surf rock psicod\u00e9lico con reminiscencias do garage rock dos 60 e de bandas m\u00e1is modernas como The B-52's."}
{"id": "176713", "revid": "98629", "url": "https://gl.wikipedia.org/wiki?curid=176713", "title": "How to Destroy Angels", "text": "How to Destroy Angels \u00e9 unha banda de post-industrial estadounidense composta polo l\u00edder de Nine Inch Nails Trent Reznor, a s\u00faa muller Mariqueen Maandig e Atticus Ross. Rob Sheridan \u00e9 o director art\u00edstico do grupo. O seu nome est\u00e1 sacado dun sinxelo da banda Coil aparecido en 1984.\nHistoria.\nA primeira edici\u00f3n da banda foi un EP de 6 temas, \"How to Destroy Angels\", editado o 1 de xu\u00f1o do 2010 de xeito gratu\u00edto a trav\u00e9s da s\u00faa web. Do EP sacouse o sinxelo \"A Drowning\", e unha segunda canci\u00f3n, \"The Space in Between\", estreouse como v\u00eddeo en Pitchfork o d\u00eda 14 de maio. O v\u00eddeo foi dirixido por Rupert Sanders, e \u00e1mbalas d\u00faas canci\u00f3ns foron lanzadas como arquivos de son multipista.\nUn terceiro tema, \"The Believers\", estivo dispo\u00f1ible a trav\u00e9s da aplicaci\u00f3n para o iPad da revista \"Wired\", xunto cunha an\u00e1lise da canci\u00f3n, e tam\u00e9n como descarga gratu\u00edta a trav\u00e9s da p\u00e1xina oficial.\nSegundo dixo Trent Reznor nunha entrevista en \"Times Talk\" no ano 2011, a banda est\u00e1 traballando nun novo EP. Falando do seu son comentou que ser\u00eda m\u00e1is r\u00edtmico, distinto ao do primeiro e afirmou que aparecer\u00eda ao longo do 2011, posiblemente de cara o ver\u00e1n."}
{"id": "176714", "revid": "865", "url": "https://gl.wikipedia.org/wiki?curid=176714", "title": "Y34RZ3R0R3M1X3D", "text": ""}
{"id": "176715", "revid": "89787", "url": "https://gl.wikipedia.org/wiki?curid=176715", "title": "Frisch Auf G\u00f6ppingen", "text": "O TPSG Frisch Auf G\u00f6ppingen ou simplemente FRISCH AUF! G\u00f6ppingen \u00e9 un equipo de balonm\u00e1n da cidade de G\u00f6ppingen, Alema\u00f1a. Actualmente compite na Handball-Bundesliga, a m\u00e1xima categor\u00eda do balonm\u00e1n alem\u00e1n, competici\u00f3n que ga\u00f1ou en nove ocasi\u00f3ns (terceiro equipo con m\u00e1is t\u00edtulos), catro delas consecutivas, a\u00ednda que seis destes nove t\u00edtulos foron conseguidos entre 1954 e 1961, e o seu \u00faltimo t\u00edtulo de liga data de 1972.\nConseguiron fama cando Bernhard Kempa e os seus irm\u00e1ns se trasladaron de Silesia a G\u00f6ppingen en 1948 e comezaron a xogar no club. Primeiro como xogador e logo como adestrador, levou ao club a conseguir moitos t\u00edtulos.\nA nivel internacional, o equipo alem\u00e1n ga\u00f1ou a Copa de Europa en d\u00faas ocasi\u00f3ns (1960 e 1962), e perdendo a final de 1959 fronte ao Redbergslids IK sueco. M\u00e1is recentemente, o equipo venceu na Copa EHF 2011 e 2012.\nNos anos '90 disputou a 2. Handball-Bundesliga (segunda categor\u00eda), retornando \u00e1 elite no 2001."}
{"id": "176716", "revid": "89787", "url": "https://gl.wikipedia.org/wiki?curid=176716", "title": "SG Wallau-Massenheim", "text": "O SG Wallau-Massenheim \u00e9 un equipo de balonm\u00e1n da localidade de Wallau (Hofheim), Alema\u00f1a. Actualmente compite na Oberliga-Hessen.\nO club foi fundado o 1 de agosto de 1975 e viviu unha \u00e9poca dourada a principios dos '90, cando ga\u00f1ou d\u00faas Bundesligas consecutivas, d\u00faas Copas de Alema\u00f1a tam\u00e9n consecutivas, unha Copa IHF (derrotando na final ao SKA Minsk belaruso) e mesmo disputou a final da Copa de Europa de 1993, caendo fronte ao RK Zagreb croata. A pesar deste \u00e9xito, o equipo est\u00e1 actualmente lonxe da elite, disputando competici\u00f3ns rexionais."}
{"id": "176717", "revid": "47401", "url": "https://gl.wikipedia.org/wiki?curid=176717", "title": "Antoni Mart\u00ed", "text": "Antoni Mart\u00ed Petit, nado en Escaldes-Engordany o 30 de xullo de 1963 e finado na mesma localidade o 6 de novembro de 2023, foi un pol\u00edtico andorrano, elixido presidente do Goberno de Andorra en marzo de 2011.\nTraxectoria.\nLicenciouse como arquitecto na Universidade de Tolosa. Mart\u00ed pertence ao Partido Liberal de Andorra e como tal resultou elixido deputado nas elecci\u00f3ns de 1994, 1997 e 2001, pero dimitiu en 2003 para presentarse \u00e1s elecci\u00f3ns municipais en Escaldes-Engordany. Reelixido como alcalde en 2007, encabezou a candidatura Dem\u00f2crates per Andorra nas elecci\u00f3ns de marzo de 2011, formada por distintos grupos liberais e conservadores. Conseguiu nelas a vitoria, ao acadar o 55% dos votos e 22 dos 36 escanos en disputa."}
{"id": "176718", "revid": "56817", "url": "https://gl.wikipedia.org/wiki?curid=176718", "title": "Hidalgu\u00eda", "text": "Hidalgu\u00eda foi un semanario editado en Chantada en 1916.\nHistoria e caracter\u00edsticas.\nSubtitulado \"Semanario maurista\", apareceu o 26 de febreiro de 1916. Autocualif\u00edcabase como \"\u00fanico semanario maurista que se publica en Galicia\", e foi fundado e dirixido por Manuel V\u00e1zquez Campo. O xerente foi Ram\u00f3n Guti\u00e9rrez Tojo, que xa colaborara en \"El Centinela\". Outros colaboradores foron Abelardo Otero, V\u00e1zquez Boo e Daniel V\u00e1zquez Campo."}
{"id": "176719", "revid": "23204", "url": "https://gl.wikipedia.org/wiki?curid=176719", "title": "Adalbert Kuhn", "text": "Franz Felix Adalbert Kuhn, nado en K\u00f6nigsberg in der Neumark o 19 de novembro de 1812 e morto en Berl\u00edn o 5 de maio de 1881, foi un ling\u00fcista e fil\u00f3logo alem\u00e1n, estudoso da mitolox\u00eda, da prehistoria e das antig\u00fcidades indoeuropeas. Consid\u00e9rase o fundador da mitolox\u00eda comparada.\nTraxectoria.\nKuhn nace en K\u00f6nigsberg en 1812 na rexi\u00f3n de Neumark, en Brandeburgo. En 1841 comezou a s\u00faa relaci\u00f3n co \"K\u00f6llnisches Gymnasium\" en Berl\u00edn, do cal se converteu en director en 1870. Kuhn foi o fundador dunha nova escola de mitolox\u00eda comparativa, baseada na filolox\u00eda comparada. Inspirado na obra \"Deutsche Mythologie\" de Jakob Grimm, dedicouse ao estudo das historias e das lendas xerm\u00e1nicas e publicou diversos ensaios: \"M\u00e4rkische Sagen und M\u00e4rchen\" (1842), \"Norddeutsche Sagen, M\u00e4rchen und Gebr\u00e4uche\" (1848) e \"Sagen, Gebr\u00e4uche und M\u00e4rchen aus Westfalen\" (1859).\nPero a s\u00faa reputaci\u00f3n bas\u00e9ase nas s\u00faas investigaci\u00f3ns sobre a lingua e a historia dos pobos indoeuropeos en conxunto. Os seus libros cimeiros neste \u00e1mbito son: \"Zur \u00e4ltesten Geschichte der Indogermanischen V\u00f6lker\" (1845), no que tentou render conta da primitiva civilizaci\u00f3n indoeuropea antes da s\u00faa fragmentaci\u00f3n en diversos pobos, confrontando e analizando os significados orixinarios das palabras e das s\u00faas derivaci\u00f3ns nas diferentes linguas: \"Die Herabkunft des Feuers und des G\u00f6ttertranks\" (1859; nova ed. de E Kuhn, baixo o t\u00edtulo de \"Mythologische Studien\", 1886); \"\u00dcber Entwicklungsstufen der Mythenbildung\" (1873), no que sost\u00e9n que as orixes dos mitos deben buscarse no dominio da lingua, e que os seus factores m\u00e1is esenciais eran a polisemia e a homonimia.\nKuhn foi tam\u00e9n editor da revista \"Historische Sprachforschung (orixinariamente \"Zeitschrift f\u00fcr vergleichende Sprachforschung auf dem Gebiete der Indogermanischen Sprachen\"), que era na s\u00faa \u00e9poca a revista m\u00e1is acreditada sobre o tema."}
{"id": "176720", "revid": "624", "url": "https://gl.wikipedia.org/wiki?curid=176720", "title": "Jakob Grimm", "text": ""}
{"id": "176723", "revid": "56817", "url": "https://gl.wikipedia.org/wiki?curid=176723", "title": "Historische Sprachforschung", "text": "Historische Sprachforschung (HS) (\"Investigaci\u00f3n ling\u00fc\u00edstica hist\u00f3rica\") \u00e9 unha revista alem\u00e1 de ling\u00fc\u00edstica hist\u00f3rica indoeuropea, fundada en 1852 por Adalbert Kuhn. O nome actual \u00e9 recente: anteriormente a revista cham\u00e1base \"Zeitschrift f\u00fcr vergleichende Sprachforschung\" (\"Revista de ling\u00fc\u00edstica comparativa\") ou, m\u00e1is simplemente, \"Kuhn's Zeitschrift\" (KZ). A denominaci\u00f3n actual foi introducida en 1988 (en ocasi\u00f3n do volume n\u00b0 101). Pola s\u00faa antig\u00fcidade \u00e9 a segunda revista de ling\u00fc\u00edstica a\u00ednda activa, e substitu\u00edu os \"Beitr\u00e4ge zur vergleichenden Sprachforschung\" (\"Contribuci\u00f3ns de ling\u00fc\u00edstica comparativa\") ou \"Kuhn-Schleichlers Beitr\u00e4ge\" (KSB; 1852-74) e os \"Beitr\u00e4ge zur Kunde der indogermanischen Sprachen\" (\"Contribuci\u00f3ns de indoeurope\u00edstica\") ou \"Bezzenbergers Beitr\u00e4ge\" (BB; 1877-1906).\nActualmente o director respons\u00e1bel \u00e9 Martin K\u00fcmmel (Universidade de Jena), e a editorial Vandenhoeck &amp; Ruprecht, G\u00f6ttingen. Normalmente saen dous n\u00fameros por ano.\nV\u00e9xase tam\u00e9n.\nLigaz\u00f3ns externas.\n\u00cdndice dos n\u00fameros 1-100 da \"Kuhns Zeitschrift\" "}
{"id": "176724", "revid": "624", "url": "https://gl.wikipedia.org/wiki?curid=176724", "title": "Zeitschrift f\u00fcr vergleichende Sprachforschung", "text": ""}
{"id": "176725", "revid": "96271", "url": "https://gl.wikipedia.org/wiki?curid=176725", "title": "Xo\u00e1n Vidal Mart\u00ednez", "text": "Xo\u00e1n Vidal Mart\u00ednez, nado na parroquia de Salcedo (Pontevedra) o 29 de marzo de 1904 e finado na mesma vila o 19 de xu\u00f1o de 1994, foi un mestre e poeta galego.\nTraxectoria.\nFillo de Juan Vidal Lino, estudou para mestre e traballou a prol do ensino en galego con Ant\u00f3n Iglesias Vilarelle. Foi fundador, xunto con Castelao e outros, do Partido Galeguista de Pontevedra, do que chegou a ser presidente. M\u00e1is adiante, o partido integrouse no Partido Galeguista.\nTralo golpe de Estado do 18 de xullo de 1936, foi represaliado, e abandonou a poes\u00eda para dedicarse ao seu traballo como mestre. En 1946 asentouse coa s\u00faa dona en Ares e foi mestre da Alianza Aresana (1946-1969). En 1969 marchou \u00e1s Illas Canarias e exerceu no Colexio Ram\u00f3n y Cajal de Santa Cruz de Tenerife, no que se xubilou aos 65 anos.\nVida persoal.\nEra irm\u00e1n da tam\u00e9n poeta Aurora Vidal Mart\u00ednez. Casou en Poio en 1933 coa mestra Aurora Caram\u00e9s Monteagudo, filla de Jos\u00e9 Mar\u00eda Caram\u00e9s Dur\u00e1n. Tiveron tres fillos e cinco fillas, entre elas as tam\u00e9n escritoras Aurora e Clementina Vidal Caram\u00e9s.\nObra.\nColaborou en \"La Raza\" e publicou poemas en \"Vida Gallega\". Xunto a Modesto Bar\u00e1 \u00c1lvarez fundou a revista \"Hebe\". Amais, fundou as revistas literarias de corte nacionalista \"Alborada\" e \"Cristal\" (1932-33), xunto a Xos\u00e9 Mar\u00eda \u00c1lvarez Bl\u00e1zquez.\nComo poeta, pertenceu \u00e1 xeraci\u00f3n do 25, xunto a Lu\u00eds Amado Carballo e \u00c1lvarez Bl\u00e1zquez. Publicou catro obras:"}
{"id": "176738", "revid": "22570", "url": "https://gl.wikipedia.org/wiki?curid=176738", "title": "Liga de Campi\u00f3ns da EHF", "text": "A Copa de Europa de Balonm\u00e1n, tam\u00e9n denominada Liga de Campi\u00f3ns (\"Champions League\" en ingl\u00e9s) \u00e9 o nome que recibe a m\u00e1xima competici\u00f3n de clubs de balonm\u00e1n a nivel europeo. Est\u00e1 organizada pola EHF (\"European Handball Federation\"), e re\u00fane aos mellores equipos das principais ligas do balonm\u00e1n europeo.\nA competici\u00f3n cel\u00e9brase anualmente dende a tempada 1956-57, a\u00ednda que ao longo dos anos foi modificado o sistema de competici\u00f3n. Nos primeiros anos participaban unicamente os campi\u00f3ns de cada unha das ligas nacionais adscritas \u00e1 EHF. Actualmente re\u00fane aos mellores clasificados das principais ligas, non s\u00f3 aos campi\u00f3ns. O club con m\u00e1is t\u00edtulos da Copa de Europa de Balonm\u00e1n \u00e9 o FC Barcelona da Liga ASOBAL, con nove t\u00edtulos, e o actual campi\u00f3n \u00e9 precisamente o FC Barcelona.\nSistema de competici\u00f3n.\nActualmente a Copa de Europa consta dunha fase preliminar na que oito equipos de ligas de pa\u00edses de menor coeficiente se agrupan en dous grupos de catro equipos cada un. O ga\u00f1ador de cada grupo pasa \u00e1 seguinte rolda.\nNa segunda rolda hai catro grupos de seis equipos cada un. Nesta rolda participan os mellores equipos europeos, achegando a Bundesliga e a Liga ASOBAL tres clubs cada unha.\nOs catro primeiros clasificados pasan a oitavos de final, enfront\u00e1ndose en sorteo cruzado (primeiros contra cuartos e segundos contra terceiros) e a dobre partido (un encontro no campo de cada equipo).\nOs oito clasificados pasan a cuartos de final en sorteo puro e tam\u00e9n a dobre partido.\nFinalmente, os catro vencedores disputan o t\u00edtulo baixo o formato de Final a Catro ou \"Final Four\"."}
{"id": "176739", "revid": "12452", "url": "https://gl.wikipedia.org/wiki?curid=176739", "title": "Copa de Europa de balonm\u00e1n", "text": ""}
{"id": "176741", "revid": "56817", "url": "https://gl.wikipedia.org/wiki?curid=176741", "title": "Mi", "text": "Mi pode referirse a:"}
{"id": "176742", "revid": "1131", "url": "https://gl.wikipedia.org/wiki?curid=176742", "title": "Alborada (Pontevedra)", "text": "Alborada. Publicaci\u00f3n literaria foi unha revista editada en Pontevedra en 1922, integramente en lingua galega, mesmo a publicidade.\nHistoria e caracter\u00edsticas.\nApareceu en maio de 1922 e foi unha publicaci\u00f3n literaria mensual en galego. Foi fundada por Xo\u00e1n Vidal Mart\u00ednez e Lu\u00eds Amado Carballo, sendo dirixida por Modesto Bar\u00e1 \u00c1lvarez con Marcos Cabanillas como redactor-xefe.\nOs colaboradores literarios foron: Ram\u00f3n Cabanillas con \"O cabaleiro do Sant Grial\" publicou no primeiro volume, e tam\u00e9n Vicente Risco, Ant\u00f3n Villar Ponte, Amado Carballo, que publicou \"Maliaxe\" no volume III, Leandro Carr\u00e9 Alvarellos, Antonio Noriega Varela, Francisca Herrera Garrido, Ram\u00f3n Otero Pedrayo, Roberto Blanco Torres e Ant\u00f3n Losada Di\u00e9guez cun conto e unha lenda aparecidas no volume II. Na parte gr\u00e1fica participaron Alfonso Daniel Rodr\u00edguez Castelao, \u00c1lvaro Cebreiro e Manuel M\u00e9ndez Dom\u00ednguez.\nO \u00faltimo n\u00famero sa\u00edu no ver\u00e1n de 1922, coincidindo co 25 de xullo, un volume especial cun editorial asinado por N\u00f3s e textos con alusi\u00f3ns ao Ap\u00f3stolo Santiago, \u00e1 natureza, \u00e1 raza e a Friedrich Nietzsche. Participaron neste n\u00famero Eugenio Montes, Risco, Ant\u00f3n Vilar Ponte, Cabanillas, Amado Carballo, Manuel Antonio e Valent\u00edn Paz-Andrade.\nFoi reeditada en facs\u00edmile en 1990 por Sotelo Blanco Edici\u00f3ns, con presentaci\u00f3n de Xos\u00e9 Filgueira Valverde."}
{"id": "176743", "revid": "22570", "url": "https://gl.wikipedia.org/wiki?curid=176743", "title": "Dem\u00f2crates per Andorra", "text": "Dem\u00f2crates per Andorra (DA, en galego: \"Dem\u00f3cratas por Andorra\") \u00e9 unha coalici\u00f3n pol\u00edtica de Andorra, formadoa por liberais e conservadores que se presentou \u00e1s elecci\u00f3ns xerais de Andorra de 2011.\nHistoria.\nNas elecci\u00f3ns de 2009, as forzas de centrodereita de Andorra, agrupadas na denominaci\u00f3n da Coalici\u00f3 Reformista perderon o poder a mans do Partido Socialdem\u00f3crata de Andorra. Dous anos m\u00e1is tarde, en medio da crise financeira mundial, o presidente do goberno de Andorra, Jaume Bartumeu non foi quen de aprobar os orzamentos e convocou elecci\u00f3ns xerais, que se celebraron o 3 de abril de 2011.\nA eses comicios a oposici\u00f3n liberal-conservadora chegou coa creaci\u00f3n de Dem\u00f3cratas por Andorra, que integraba a membros do Partit Liberal d'Andorra, do Nou Centre, do Partit Reformista d'Andorra e mesmo dalgunhas persoas vencelladas ao Partido Socialdem\u00f3crata de Andorra. A coalici\u00f3n tam\u00e9n recibiu o apoio do partido parroquial Uni\u00f3 Laurediana.\nO seu cabeza de lista foi o liberal Antoni Mart\u00ed, que obtivo unha esmagadora maior\u00eda co 55% dos votos, e 28 dos 34 conselleiros no Consello Xeral de Andorra."}
{"id": "176749", "revid": "98629", "url": "https://gl.wikipedia.org/wiki?curid=176749", "title": "Engurras", "text": "Engurras \u00e9 un filme de animaci\u00f3n galego que se estreou por primeira vez o 19 de setembro de 2011 no Festival Internacional de Cine de Donostia, baseado no \u00e1lbum de banda dese\u00f1ada \"Engurras\", de Paco Roca.\nSinopse.\nEmilio e Miguel son dous anci\u00e1ns reclu\u00eddos nun xeri\u00e1trico que se fan amigos. Emilio, que padece un principio de alzheimer, conta inmediatamente coa axuda de Miguel e outros compa\u00f1eiros que tratar\u00e1n de evitar que vaia a parar \u00f3 andar dos eivados. O seu disparatado plan tingue de humor e tenrura o mon\u00f3tono d\u00eda a d\u00eda na residencia.\nProduci\u00f3n.\nO filme comezouse a rodar en xaneiro de 2010, dirixido por Ignacio Ferreras. A direcci\u00f3n de animaci\u00f3n \u00e9 do propio Paco Roca, autor do \u00e1lbum orixinal, e a m\u00fasica do compositor galego Nani Garc\u00eda. As produtoras son Perro Verde Films e a catal\u00e1 Cromosoma."}
{"id": "176750", "revid": "98629", "url": "https://gl.wikipedia.org/wiki?curid=176750", "title": "Powwow Highway", "text": "Powwow Highway \u00e9 un filme dirixido por Jonathan Wacks que se estreou en 1989. \u00c9 un drama baseado na novela escrita por David Seals. Est\u00e1 protagonizada por A Martinez, Gary Farmer, e Amanda Wyss. Wes Studi e Graham Greene, que eran actores relativamente desco\u00f1ecidos naquela \u00e9poca, te\u00f1en papeis menores.\nSinopse.\nPara a tribo dos cheyennes do Lame Deer, Montana, o so\u00f1o americano tomou un desv\u00edo cruel. Buddy Red Bow (A Martinez) \u00e9 un temperamental activista, que est\u00e1 loitando contra os contratistas que env\u00edan a Sandy Youngblood \u00e1 reserva. Estes queren convencer \u00f3 Consello de Anci\u00e1ns de que voten a favor dun contrato de miner\u00eda a ceo aberto. O personaxe principal \u00e9 unha persoa introspectiva e amable nun proceso de busca da dignidade e da identidade. O seu amigo da secundaria, que \u00e9 un veterano da Guerra de Vietnam, exerce o poder como un activista de elevados principios sociais."}
{"id": "176751", "revid": "23204", "url": "https://gl.wikipedia.org/wiki?curid=176751", "title": "Floyd Westerman", "text": "Floyd \"Red Crow\" Westerman, tam\u00e9n co\u00f1ecido como Kanghi Duta (\"Corvo vermello\" en galego) nado en Dacota do Sur o 17 de agosto de 1936 e finado nos \u00c1nxeles o 13 de decembro de 2007, foi un m\u00fasico, pol\u00edtico e actor s\u00edux. Despois dunha longa carreira como cantante de m\u00fasica country, nos derradeiros anos da s\u00faa vida, adicouse \u00e1 interpretaci\u00f3n, actuando en numerosos filmes de nativos americanos no cine e na televisi\u00f3n. Tam\u00e9n traballou como pol\u00edtico activista loitando polas causas dos nativos americanos.\nTraxectoria.\nAntes de comezar a traballar no cine e na televisi\u00f3n, Westerman ti\u00f1a unha gran reputaci\u00f3n como cantante de country. Durante a s\u00faa carreira de m\u00fasico, Westerman colaborou con Jackson Browne, Willie Nelson, Bonnie Raitt, Harry Belafonte, Joni Mitchell, Kris Kristofferson, e Buffy Sainte-Marie. Na d\u00e9cada dos 1990s, cantou con Sting para recadar fondos para a conservaci\u00f3n dos bosques primarios.\nWesterman debutou no cinema en \"Renegades\" (1989), pero acadou maior sona no seu papel do \"Xefe Dez Osos\" en \"Dances with Wolves\" (1990), e no filme de Oliver Stone \"The Doors\" (1991). En setembro de 2007, Westerman remata o seu \u00faltimo traballo cinematogr\u00e1fico no filme \"Swing Vote\" (2008).\nAs s\u00faas aparici\u00f3ns en televisi\u00f3n incl\u00faen o papel do \"T\u00edo Ray\" en \"Walker, ranger de Texas\", \"O que agarda\" en \"Northern Exposure\", e m\u00faltiples aparici\u00f3ns como \"Albert Hosteen\" en \"The X-Files\".\nWesterman \u00e9 reco\u00f1ecido pola s\u00faa vocaci\u00f3n pol\u00edtica pola defensa das causas dos nativos americanos. El participou no American Indian Movement."}
{"id": "176755", "revid": "1093", "url": "https://gl.wikipedia.org/wiki?curid=176755", "title": "Joaquim Alberto Chissano", "text": ""}
{"id": "176784", "revid": "23204", "url": "https://gl.wikipedia.org/wiki?curid=176784", "title": "Richard Griffiths", "text": "Richard Griffiths nado o 31 de xullo de 1947 en Thornaby-on-Tees (Yorkshire) e finado o 28 de marzo de 2013 en Coventry, foi un actor ingl\u00e9s de teatro, cinema e televisi\u00f3n condecorado coa Orde do Imperio Brit\u00e1nico. Recibiu o Laurence Olivier Award como mellor actor, o Drama Desk Award como mellor actor en escena, o Outer Critics Circle Award de mellor actor e un Premio Tony \u00e1 mellor actuaci\u00f3n como actor principal, todo para o seu papel na obra \"The History Boys\". Tam\u00e9n foi co\u00f1ecido principalmente por encarnar a Vernon Dursley nos filmes de \"Harry Potter\", o t\u00edo Monty en \"Withnail and I\" e Henry Crabbe en \"Pie in the Sky\".\nGriffiths interpretou, xunto con Daniel Radcliffe a reproduci\u00f3n da obra premiada Equus, de Peter Shaffer no West End de Londres. O \u00faltimo ano, Griffiths recibiu unha nomeamento \u00f3 BAFTA por mellor actor na s\u00faa interpretaci\u00f3n de H\u00e9ctor na adaptaci\u00f3n cinematogr\u00e1fica de Nicholas Hytner sobre os The History Boys.\nGriffiths foi distinguido coa Orde do Imperio Brit\u00e1nico, outorgada pola Ra\u00ed\u00f1a de Inglaterra o d\u00eda de Aninovo de 2008.\nPremios e nomeamentos.\nPremios BAFTA\nPremios Tony\nLaurence Olivier Award "}
{"id": "176808", "revid": "1888", "url": "https://gl.wikipedia.org/wiki?curid=176808", "title": "Antonio Maura Montaner", "text": ""}
{"id": "176809", "revid": "1888", "url": "https://gl.wikipedia.org/wiki?curid=176809", "title": "Maurismo", "text": ""}
{"id": "176810", "revid": "1888", "url": "https://gl.wikipedia.org/wiki?curid=176810", "title": "El Centinela", "text": "El Centinela foi o nome de varias publicaci\u00f3ns:"}
{"id": "176811", "revid": "1888", "url": "https://gl.wikipedia.org/wiki?curid=176811", "title": "El Centinela (Chantada)", "text": "El Centinela foi un semanario editado en Chantada entre 1912 e 1914.\nHistoria e caracter\u00edsticas.\nSubtitulado \"Semanario independiente, defensor de los que rezan, trabajan y pagan\", o primeiro n\u00famero sa\u00edu o 26 de maio de 1912. Foi unha publicaci\u00f3n de tendencia cat\u00f3lica agraria. O director era Lorenzo V\u00e1zquez Macedo, o administrador Ram\u00f3n Guti\u00e9rrez Tojo e os redactores Julio P\u00e9rez de Guerra e Marcial Garc\u00eda Cereijo. O 24 de decembro de 1913 adoptou o novo subt\u00edtulo de \"Semanario chantadino independiente\" baixo a nova administraci\u00f3n de Jes\u00fas V\u00e1zquez Campo. Inclu\u00eda temas de car\u00e1cter agrario, relixioso e relacionados coa emigraci\u00f3n, e informaba sobre as actividades de Acci\u00f3n Gallega. Posu\u00eda unha secci\u00f3n denominada \"Municipaler\u00edas\" e no n\u00famero 40 inseriu un \"Catecismo Municipal\" semellante ao \"Catecismo do labrego\" de Lamas Carvajal. Mantivo unha constante pol\u00e9mica co peri\u00f3dico chantadino \"La Comarca\". Deixou de editarse en maio de 1914 no n\u00famero 104."}
{"id": "176812", "revid": "89787", "url": "https://gl.wikipedia.org/wiki?curid=176812", "title": "R\u00edo Corgo, r\u00edo Sarela", "text": "O R\u00edo Corgo, tam\u00e9n co\u00f1ecido como R\u00edo Corvo, \u00e9 un pequeno r\u00edo que nace no concello de Santiago de Compostela e desemboca no r\u00edo Sarela. O r\u00edo nace en Meixonfr\u00edo, \u00f3 norte da cidade, nun manancial \u00e1 beira da r\u00faa do Corgo. O seu percorrido \u00e9 duns 5 quil\u00f3metros e discorre por alg\u00fans dos parques da cidade compostel\u00e1. Tam\u00e9n hai treitos nos que o r\u00edo foi artificialmente canalizado baixo a terra \u00f3 seu paso por zonas urbanas como intersecci\u00f3ns de r\u00faas ou a antiga feira do gando en Salgueiri\u00f1os.\nCaracter\u00edsticas.\nAo pouco de nacer, o r\u00edo oc\u00faltase para reaparecer pouco despois en Salgueiri\u00f1os. Ese treito do r\u00edo forma parte dunha rede de parques e xard\u00edns da cidade destinados \u00f3 lecer e \u00f3 paseo.\nO r\u00edo Corgo penetra na propia cidade de Santiago de Compostela por un conxunto de parques: o Parque da Ponte Mantible, o Parque da M\u00fasica e mais o Parque de Galeras.\nNo Parque da Ponte Mantible, o r\u00edo Corgo pasa por debaixo da Ponte Mantible, un acueduto da Idade Media que levaba auga \u00e1 catedral e \u00e1s fontes da zona vella da cidade. No Parque da M\u00fasica, o r\u00edo Corgo \u00e9 retido para formar un lago artificial fronte \u00f3 Auditorio de Galicia, e a continuaci\u00f3n percorre o resto do parque entre \u00e1rbores e pontes.\nUns centos de metros despois de deixar o Parque da M\u00fasica, as augas do r\u00edo Corgo son canalizadas de novo, ata chegar \u00f3 Parque de Galeras, preto do vello Hospital Xeral de Galicia, e \u00f3 p\u00e9 do Monte P\u00edo (a residencia oficial da Presidencia da Xunta), onde o Corgo e o Sarela se xuntan."}
{"id": "176813", "revid": "23562", "url": "https://gl.wikipedia.org/wiki?curid=176813", "title": "R\u00edo Corvo", "text": ""}
{"id": "176814", "revid": "85894", "url": "https://gl.wikipedia.org/wiki?curid=176814", "title": "Juan Carlos Ramis", "text": "Juan Carlos Ramis Jim\u00e9nez nado en Chantada en 1962, \u00e9 un debuxante galego de banda dese\u00f1ada.\nBiograf\u00eda.\nRamis traballou nas revistas de Edici\u00f3ns B \"Mortadelo\" \"Zipi y Zape\" (posteriormente \"Super Mortadelo\" e \"Super Zipi y Zape\"), \"Yo y Yo\" e \"TBO\".\nFoi un dos artistas m\u00e1is prol\u00edficos da casa nas d\u00e9cadas de 1980 e 1990, creando os personaxes de Alfalfo Romeo e Sporty para a revista \"Mortadelo\", Los Xunguis para \"Zipi y Zape\" (xunto con Joaqu\u00edn Cera) e herdando a secci\u00f3n \"El rollo del d\u00eda\" de \"TBO\" creada por Manuel V\u00e1zquez Gallego.\nA finais dos 80, na \u00faltima etapa da revista \"Guai!\", as s\u00faas historietas tam\u00e9n formaron parte desta revista e incluso realizou algunha das portadas da revista.\nTralo declive das revistas de banda dese\u00f1ada, Ramis continuar\u00eda como guionista e colorista de Joaqu\u00edn Cera, publicando \"Los Xunguis\" , ademais de participar nun intento por resucita-los personaxes m\u00e1is populares de Jos\u00e9 Escobar, Zipi e Zape."}
{"id": "176815", "revid": "23204", "url": "https://gl.wikipedia.org/wiki?curid=176815", "title": "Tartessos", "text": "Durante a primeira metade do primeiro milenio a.C. a Pen\u00ednsula Ib\u00e9rica estivo colonizada por fenicios e gregos (especialmente no sueste da pen\u00ednsula) e grazas e eses contactos, dispomos das primeiras novas sobre a Pen\u00ednsula, centradas na existencia dun grande estado chamado Tartessos.\nAdemais dos descubrimentos arqueol\u00f3xicos, temos fontes e m\u00e1is escritos gregos que revelan que Tartessos foi un reino cuxa influencia estend\u00edase dende Serra Morena ata Xibraltar e dende o oc\u00e9ano Atl\u00e1ntico ata Cartaxena. A s\u00faa econom\u00eda estaba baseada nunha agricultura e nunha econom\u00eda moi avanzadas xa que explotaban os xacementos minerais da rexi\u00f3n (que ben pod\u00edan ser de prata, ouro, chumbo e cobre) e a trav\u00e9s de perigosas expedici\u00f3ns polo Atl\u00e1ntico obti\u00f1an esta\u00f1o das illas Casit\u00e9rides (Illas brit\u00e1nicas)\nPero m\u00e1is adiante, o pobo dos Tartessos caeu baixo o dominio cartaxin\u00e9s, un pouco antes do s\u00e9culo III a.C."}
{"id": "176816", "revid": "15490", "url": "https://gl.wikipedia.org/wiki?curid=176816", "title": "El Eco de Orense", "text": "El Eco de Orense foi un xornal editado en Ourense entre 1880 e 1909.\nHistoria e caracter\u00edsticas.\nSubtitulado \"Peri\u00f3dico pol\u00edtico\", \"Peri\u00f3dico liberal\", \"Diario pol\u00edtico\" e \"Diario de la ma\u00f1ana\", o peri\u00f3dico comezou tendo un car\u00e1cter bisemanal, edit\u00e1ndose os m\u00e9rcores e s\u00e1bados, a partir de 1887 principiou a publicarse tres veces \u00e1 semana (martes, xoves e s\u00e1bados) ata que, finalmente, dende primeiros de agosto de 1892 ata 1909 (data do seu cesamento) sa\u00edu diariamente, con excepci\u00f3n dos festivos.\nFoi fundado polo deputado liberal Vicente P\u00e9rez, e exerceron como directores Rodr\u00edguez Quiroga (1880-1883), Valent\u00edn Lamas Carvajal (1883-1906), Modesto Lamas S\u00e1nchez (1906-1908) e Antonio Fuentes Fern\u00e1ndez (1908-1909). Entre os seus redactores figuraron Juan Neira Cancela, Arturo V\u00e1zquez N\u00fa\u00f1ez, \u00c1lvarez de N\u00f3voa, Basilio \u00c1lvarez, Jos\u00e9 Adrio Men\u00e9ndez, Alfonso Carballo Rey, Julio Carballo Enr\u00edquez e Juan J. Reza. No campo literario contou coas colaboraci\u00f3ns de Alberto Garc\u00eda Ferreiro, Saco y Arce, Manuel Mart\u00ednez Sueiro e Antonio Rey Soto.\nAdemais de informaci\u00f3n xeral ofrec\u00eda artigos de cr\u00edtica \u00e1s autoridades locais. Foi un peri\u00f3dico biling\u00fce con predominio do castel\u00e1n (o galego reduc\u00edase, polo com\u00fan, a alg\u00fans textos literarios) e entre o seu contido, destacaban particularmente a publicaci\u00f3n de follet\u00edns, as cr\u00edticas \u00e1s autoridades ourens\u00e1s (moitas delas recollidas en \"Ecos\") e as secci\u00f3ns \"En broma\", \"Instant\u00e1neas\" e as populares \"Mostacillas\".\nO xornal iniciou a s\u00faa publicaci\u00f3n defendendo a pol\u00edtica liberal do seu fundador, Vicente P\u00e9rez, pasou logo a adoptar un liberalismo singular e independente deste, e despois rompeu toda relaci\u00f3n co seu creador, amosando a s\u00faa oposici\u00f3n a Vicente P\u00e9rez, despois de que este crease \"El Mi\u00f1o\" en 1898, convert\u00e9ndose nun medio achegado ao clericalismo, cunha postura m\u00e1is conservadora."}
{"id": "176818", "revid": "25871", "url": "https://gl.wikipedia.org/wiki?curid=176818", "title": "Dermot Ahern", "text": "Dermot Christopher Ahern, nado en Drogheda (Condado de Louth) o 2 de febreiro de 1955, \u00e9 un pol\u00edtico irland\u00e9s.\nTraxectoria.\nFoi ministro de Asuntos Exteriores do seu pa\u00eds dende o 29 de setembro de 2004 ata 2008. Foi membro do partido pol\u00edtico Fianna F\u00e1il."}
{"id": "176819", "revid": "1888", "url": "https://gl.wikipedia.org/wiki?curid=176819", "title": "Lamas Carvajal", "text": ""}
{"id": "176820", "revid": "5863", "url": "https://gl.wikipedia.org/wiki?curid=176820", "title": "Claudio Monteverdi", "text": "Claudio Giovanni Antonio Monteverdi, nado o 15 de maio de 1567 en Cremona e finado o 29 de novembro de 1643 en Venecia, marcou a transici\u00f3n entre a tradici\u00f3n polif\u00f3nica e madrigalista do s\u00e9culo XVI e o nacemento do drama l\u00edrico e da \u00f3pera no s\u00e9culo XVII. \u00c9 a figura m\u00e1is importante na transici\u00f3n entre a m\u00fasica do Renacemento e do Barroco."}
{"id": "176821", "revid": "1888", "url": "https://gl.wikipedia.org/wiki?curid=176821", "title": "La Rep\u00fablica (1931)", "text": "La Rep\u00fablica foi un peri\u00f3dico editado en Pontevedra en 1931.\nHistoria e caracter\u00edsticas.\nApareceu o 5 de setembro de 1931, promovido polo Partido Republicano Radical Socialista e estaba dirixido por Celestino Poza Cobas, m\u00e9dico e presidente da agrupaci\u00f3n pol\u00edtica local."}
{"id": "176822", "revid": "7596", "url": "https://gl.wikipedia.org/wiki?curid=176822", "title": "Javier Rodrigo de Santos", "text": "Javier Rodrigo de Santos, nado en Burgos o 4 de maio de 1965, \u00e9 un pol\u00edtico castel\u00e1n, vinculado ao Partido Popular at\u00e9 o ano 2009, cando foi expulsado por mor dunha condena por abusos sexuais a menores.\nTraxectoria.\nResidente en Palma desde 1991, foi o ex-tenente de alcalde e ex-concelleiro de Urbanismo do seu concello polo Partido Popular. O seu nome saltou \u00e1 fama a raz\u00f3n de esc\u00e1ndalos de malversaci\u00f3n de fondos p\u00fablicos e abusos sexuais a menores. Foi director da campa\u00f1a electoral de Jaume Matas en 2003. O 28 de outubro do 2009 de Santos foi condenado polo Tribunal Superior de Xustiza de Baleares a 13 anos e seis meses de c\u00e1rcere por abusos sexuais a menores referidos."}
{"id": "176823", "revid": "1888", "url": "https://gl.wikipedia.org/wiki?curid=176823", "title": "\u00c1lvarez de N\u00f3voa", "text": ""}
{"id": "176824", "revid": "1505", "url": "https://gl.wikipedia.org/wiki?curid=176824", "title": "Abuso sexual", "text": "O abuso sexual \u00e9 actividade sexual entre d\u00faas ou m\u00e1is persoas sen consentimento dunha delas. Pode producirse entre adultos, dun adulto a un menor, o que se co\u00f1ece como abuso sexual a menores e abuso sexual infantil- ou mesmo entre dous menores. Pode estar referido a calquera tipo de penetraci\u00f3n de \u00f3rganos xenitais en contra da vontade, ou aproveitando a incapacidade dun menor para comprender certos actos. Tam\u00e9n se incl\u00fae o inducir ou obrigar a tocar os \u00f3rganos xenitais do abusador. Tam\u00e9n pode ser calquera acci\u00f3n que incite ao menor a presenciar contido sexual impropio (observar ao adulto espido ou mentres mant\u00e9n relaci\u00f3ns sexuais con outras persoas, ver material pornogr\u00e1fico ou asistir a conversas de contido sexual, por exemplo)."}
{"id": "176829", "revid": "5749", "url": "https://gl.wikipedia.org/wiki?curid=176829", "title": "Miguel de las Cuevas", "text": "Miguel \u00c1ngel de las Cuevas Barber\u00e1, nado en Alacant o 19 de xu\u00f1o de 1986, \u00e9 un futbolista espa\u00f1ol. Xoga de centrocampista e o seu equipo actual \u00e9 o C\u00f3rdoba CF.\nTraxectoria.\nEn xu\u00f1o de 2009 produciuse a s\u00faa contrataci\u00f3n polo Real Sporting de Gij\u00f3n para as seguintes catro tempadas. Na primeira delas, disputou 37 partidos de liga nos que marcou un total de 8 goles e foi determinante para a permanencia do equipo asturiano en Primeira Divisi\u00f3n. Na campa\u00f1a 2010\u201311 marcou o gol que deu a vitoria ao Sporting no Santiago Bernab\u00e9u ante o Real Madrid, terceira na historia dos branquivermellos e que puxo fin, ademais, \u00e1 racha de 150 partidos consecutivos sen perder como local encadeados polo adestrador branco Jos\u00e9 Mourinho en competici\u00f3n de liga."}
{"id": "176842", "revid": "98629", "url": "https://gl.wikipedia.org/wiki?curid=176842", "title": "Autorregulaci\u00f3n", "text": "A autorregulaci\u00f3n \u00e9 o proceso de control que todo ser vivo exerce sobre as s\u00faas funci\u00f3ns. \u00c9 o resultado de mecanismos adaptativos internos que traballan para axustar (ou mitigar) os seus sistemas biol\u00f3xicos en resposta a determinados est\u00edmulos externos.\nReal\u00edzase mediante unha serie de reacci\u00f3ns qu\u00edmicas que se producen en diferentes \u00f3rganos (ou org\u00e1nulos, no caso dos unicelulares) e que lle permiten ao ser vivo adaptarse e relacionarse co medio que o rodea, tanto no que respecta ao ambiente f\u00edsico como ao resto de seres vivos que habitan con el. Grazas a iso, o individuo pode buscar os seus alimentos, defenderse dos seus inimigos, buscar outros individuos de sexo oposto (no caso da reproduci\u00f3n sexual), adaptarse \u00e1s variaci\u00f3ns do medio (e mesmo migrar a outras zonas m\u00e1is apropiadas durante as estaci\u00f3ns desfavor\u00e1beis) e, en fin, permanecer con vida no lugar en que habita. \nNos animais, o proceso darwiniano de selecci\u00f3n natural, constit\u00fae unha forma complexa de autorregulaci\u00f3n: un sistema composto polas presas e os seus depredadores autorreg\u00falase segundo un mecanismo descrito pola ecuaci\u00f3n de Bernoulli e, se faltara, tanto as presas coma os depredadores desaparece\u00edan.\nOs animais homeot\u00e9rmicos (\"de sangue quente\", na linguaxe corrente), deben esta condici\u00f3n a teren a s\u00faa temperatura corporal autorregulada, o que fai m\u00e1is simple o desenvolvemento do embri\u00f3n. Richard Dawkins sinala que o c\u00f3digo xen\u00e9tico dos anfibios \u00e9 m\u00e1is complexo que o do home, e atrib\u00fae esa diferenza \u00e1 complexidade acrecentada do desenvolvemento dos embri\u00f3ns a temperatura vari\u00e1bel.\nNo home, a\u00ednda que moitos sistemas do corpo pos\u00faen alg\u00fan grao de autorregulaci\u00f3n, obs\u00e9rvanse m\u00e1is claramente no ril, no coraz\u00f3n e no cerebro.\nNestes \u00f3rganos, especialmente nos dous \u00faltimos, a autorregulaci\u00f3n \u00e9 esencial para a vida, e a trav\u00e9s deles o corpo pode desviar sangue (e, polo tanto, ox\u00edxeno) cara a onde m\u00e1is se necesite."}
{"id": "176843", "revid": "1093", "url": "https://gl.wikipedia.org/wiki?curid=176843", "title": "Nicanor Duarte Frutos", "text": ""}
{"id": "176845", "revid": "1093", "url": "https://gl.wikipedia.org/wiki?curid=176845", "title": "Primeiro Ministro dos Pa\u00edses Baixos", "text": ""}
{"id": "176850", "revid": "23204", "url": "https://gl.wikipedia.org/wiki?curid=176850", "title": "A mi\u00f1a fermosa lavander\u00eda", "text": "My Beautiful Laundrette (\"A mi\u00f1a fermosa lavandar\u00eda\"), \u00e9 un filme brit\u00e1nico estreado o 18 de novembro de 1985, dirixido por Stephen Frears e con gui\u00f3n de Hanif Kureishi. A fita ofrece unha visi\u00f3n sobre unha relaci\u00f3n homosexual e a vida da comunidade asi\u00e1tica no Londres da \u00e9poca de goberno de Margaret Thatcher.\nTrama.\nOmar (Gordon Warnecke) \u00e9 o fillo dun xornalista paquistan\u00ed que vive en Londres pero que detesta Inglaterra, o seu trato aos inmigrantes e a s\u00faa pol\u00edtica internacional. En troques, o seu t\u00edo paterno, Nasser, \u00e9 un home integrado na sociedade inglesa e un exitoso empresario, activo membro da comunidade asi\u00e1tica da capital. O pai de Omar p\u00eddelle ao t\u00edo que lle dea a Omar un traballo, e tras traballar un breve per\u00edodo lavando coches nun garaxe do seu t\u00edo, as\u00edgnanlle a tarefa de rexentar unha lavandar\u00eda en declive para sacala adiante, e el pon todo o seu empe\u00f1o niso.\nEntre tanto o coche de Omar \u00e9 atacado por un grupo de ultradereitistas que gritan consignas racistas. Entre os extremistas Omar reco\u00f1ece a un vello amigo do colexio, Johnny (Daniel Day-Lewis). Tras o reencontro Johnny acepta axudar a Omar na lavandar\u00eda e ambos retoman unha relaci\u00f3n amorosa que interromperan ao deixar os estudos.\nA relaci\u00f3n entre ambos os dous verase influenciada pola situaci\u00f3n econ\u00f3mica, a antiga banda de Johnny e tam\u00e9n por Tania, a filla de Nasser. Ademais, m\u00f3stranse as relaci\u00f3ns sociais dos demais membros da familia de Omar.\nTras varias vicisitudes ambos os mozos contin\u00faan xuntos e rexentando d\u00faas novas lavandar\u00edas."}
{"id": "176851", "revid": "1131", "url": "https://gl.wikipedia.org/wiki?curid=176851", "title": "Stephen Frears", "text": "Stephen Frears, nado en Leicester o 20 de xu\u00f1o de 1941, \u00e9 un director de cinema brit\u00e1nico. Algunhas obras s\u00faas son \"A mi\u00f1a fermosa lavander\u00eda\" ou \"As amizades perigosas\". Foi candidato d\u00faas veces aos premios Oscar da Academia, en 1990 e 2007."}
{"id": "176856", "revid": "89787", "url": "https://gl.wikipedia.org/wiki?curid=176856", "title": "Jaume Matas", "text": "Jaume Matas i Palou, nado en Palma o 5 de outubro de 1956, \u00e9 un pol\u00edtico balear vinculado ao Partido Popular. Foi ministro de Medio Ambiente de Espa\u00f1a e presidente do Partido Popular de Baleares e presidente do Goberno Balear en d\u00faas ocasi\u00f3ns, entre 1996 e 1999 e desde 2003 at\u00e9 as elecci\u00f3ns auton\u00f3micas do 27 de maio de 2007. At\u00f3pase imputado por doce delitos presuntamente cometidos durante a s\u00faa etapa no goberno balear: prevaricaci\u00f3n, suborno, malversaci\u00f3n, apropiaci\u00f3n indebida, falsidade documental, tr\u00e1fico de influencias, branqueo de capitais, delito fiscal e delito electoral, especialmente no contexto do caso Palma Arena.\nTraxectoria.\nEstudou econom\u00eda e empresariais (especialidade en Facenda P\u00fablica) na Universidade de Valencia. Tras ingresar no corpo de inspectores de Facenda e traballar en negocios familiares, entrou en pol\u00edtica en 1989, cando foi nomeado director xeral de orzamentos do Goberno Balear. Desta maneira ga\u00f1ou a confianza do daquela presidente, Gabriel Ca\u00f1ellas (PP).\nEn 1976 afiliouse a Alianza Popular de Baleares. En 1978 accedeu \u00e1 candidatura a Alcalde de Palma, cargo que ocupou un mes despois de que AP ga\u00f1ase as elecci\u00f3ns municipais en Palma no ano seguinte. Nas elecci\u00f3ns de 1983 volveu ga\u00f1ar e foi reelixido alcalde desa cidade. O cargo renovouno nas elecci\u00f3ns de 1987 xa como membro do Partido Popular de Baleares. Un mes despois das elecci\u00f3ns dese ano, o Presidente das Illas Baleares, Gabriel Ca\u00f1ellas nomeouno Conselleiro de Econom\u00eda e Facenda, cargo que compaxinou at\u00e9 o final da s\u00faa alcald\u00eda e o final da hexemon\u00eda de Gabriel Ca\u00f1ellas no Goberno Balear.\nEn setembro de 1991 foi nomeado Presidente do PP de Mallorca, as\u00ed quedou automaticamente situado como candidato \u00e1 Presidencia do Consello Insular de Mallorca nas elecci\u00f3ns de 1995. En 1992 Matas pasou a ser Vicepresidente do PP Balear. Nas elecci\u00f3ns de 1995, o PP ga\u00f1ou, o que permitiu a Matas formar un pacto de apoio parlamentario con Uni\u00f3 Mallorquina no Consello Inular de Mallorca e ser investido Presidente do mesmo. En 1996 foi nomeado Presidente das Illas Baleares por primeira vez. Ao suceder isto, puxo a Presidencia do Consello Insular de Mallorca en mans da at\u00e9 agora Vicepresidenta, Maria Antonia Munar (UM). Por \u00faltimo foi nomeado Presidente do PP Balear e deixou a Presidencia do PP de Mallorca en mans de Rosa Estar\u00e0s que foi a Vicepresidenta do Goberno Balear. Nas elecci\u00f3ns de 1999, ga\u00f1ou as elecci\u00f3ns pero o PSOE, UM e PSM-Entesa formaron un Pacto de Progreso que nomeou a Francesc Antich (PSOE) Presidente das Illas Baleares.\nDe 2000 a 2003 foi Ministro de Medio Ambiente no segundo goberno de Jos\u00e9 Mar\u00eda Aznar, \u00e9poca na que creou o Plan Hidrol\u00f3xico Nacional. Como ministro de Medio Ambiente procedeuse \u00e1 ratificaci\u00f3n do Protocolo de Kyoto, momento no que Espa\u00f1a ocupaba a presidencia da Uni\u00f3n Europea.\nEn 2003 volveuse a presentar \u00e1s elecci\u00f3ns auton\u00f3micas ao Parlamento Balear, obtendo a maior\u00eda absoluta e recuperando a presidencia do Goberno Balear. Durante o seu mandato (2003-2007) derrogouse a \"ecotaxa\" e suprimiuse o Imposto de Sucesi\u00f3ns, entre outras pol\u00edticas. As\u00ed mesmo impuls\u00e1ronse autoestradas e autov\u00edas en Mallorca e Eivissa abrindo a pol\u00e9mica polo impacto ambiental. Durante a s\u00faa presidencia reformouse o Estatuto de Autonom\u00eda que ampl\u00eda a capacidade de autogoberno coa incorporaci\u00f3n de novas competencias.\nNas elecci\u00f3ns do 27 de maio de 2007 obtivo a maior\u00eda de votos pero non conseguiu formar goberno. O 21 de xu\u00f1o de 2007 deixou a pol\u00edtica. En setembro incorporouse ao Grupo Barcel\u00f3, onde exerceu de comercial internacional da multinacional nos Estados Unidos, cargo que abandonou a finais de xaneiro de 2009.\nRosa Estar\u00e0s, candidata do PP ao Consello Insular de Mallorca asumiu a direcci\u00f3n do partido at\u00e9 o Congreso Rexional en 2008 e substitu\u00edu a Matas como xefa da oposici\u00f3n no Parlamento Balear. O 7 de setembro de 2007, Jaume Matas abandonou o cargo de Presidente de Partido Popular de Baleares, sendo elixida en substituci\u00f3n Rosa Estar\u00e1s."}
{"id": "176858", "revid": "89787", "url": "https://gl.wikipedia.org/wiki?curid=176858", "title": "Michel Martelly", "text": "Michel Joseph Martelly, nado o 12 de febreiro de 1961 en Port-au-Prince, m\u00e1is co\u00f1ecido como Sweet Micky, \u00e9 un m\u00fasico e pol\u00edtico haitiano.\nTraxectoria.\nCarreira musical.\nFillo dun capataz dunha industria petrol\u00edfera, Martelly aprendeu a tocar o piano de maneira autodidacta. Despois de tentar estudar Medicina sen \u00e9xito, comezou a estudar Ciencias, pero deixou a universidade sen rematar a carreira, e alistouse na Academia Militar de Hait\u00ed, de onde tivo que liscar logo de deixar embarazada a filla dun xeneral. Emigrou aos Estados Unidos logo de casar cunha cidad\u00e1 dese pa\u00eds, e seis meses despois regresou a Hait\u00ed divorciado, en 1986. Volveu emigrar aos Estados Unidos cunha moza, coa que tivo o seu primeiro fillo en Miami, pero aos poucos meses regresa a Port-au-Prince, onde comeza a tocar os teclados en locais nocturnos.\nFoi un dos primeiros en tocar kompa, un estilo de m\u00fasica de baile caribe\u00f1o, cantado en crioulo haitiano. Nesas \u00e9 cando lanza a s\u00faa banda, Sweet Micky, e comeza a labrar unha sona como performer, dando concertos provocadores e empregando letras sat\u00edricas inzadas de comentarios sociopol\u00edticos. En 1988 gravou o seu primeiro \u00e1lbum en solitario, \"Ooo La La\", que foi un grande \u00e9xito, e ao ano seguinte \"Konpas Foret des Pins\". Dende ent\u00f3n Martelly gravou catorce \u00e1lbums, ata que anunciou a s\u00faa retirada en 2006. Por\u00e9n, en 2008 regresaba aos escenarios.\nPol\u00edtica.\nSituado \u00e1 dereita do espectro pol\u00edtico, ten vencellos cos partidarios do golpe de estado de 1991, que derrubou o presidente Jean-Bertrand Aristide De feito, o club que rexentaba era o centro de actividade nocturna de boa parte dos militares golpistas.\nEn xullo de 2010 anunciou a s\u00faa candidatura \u00e1s elecci\u00f3ns lexislativas e presidenciais de Hait\u00ed pola formaci\u00f3n Repons Peyizan. Despois de quedar terceiro por unha presada de votos (co 21.84%), pasou \u00e1 segunda rolda logo de que o segundo clasificado, Jude C\u00e9lestin tivera que retirarse logo de acusaci\u00f3ns de fraude masiva. Na segunda volta enfrontouse a Mirlande Manigat o 20 de marzo de 2011, e resultou elixido presidente de Hait\u00ed por unha ampla diferenza.\nO 8 de febreiro de 2016, deixou o cargo, sen que a\u00ednda houbera sucesor despois de que, debido \u00e1 tensi\u00f3n social, houbera que suspender a segunda volta das elecci\u00f3ns presidenciais."}
{"id": "176860", "revid": "839", "url": "https://gl.wikipedia.org/wiki?curid=176860", "title": "Uni\u00f3 Mallorquina", "text": "Uni\u00f3 Mallorquina foi un partido pol\u00edtico cuxo \u00e1mbito de actuaci\u00f3n era a illa balear de Mallorca. A s\u00faa ideolox\u00eda era liberal e defin\u00edase como nacionalista. Pertenc\u00eda \u00e1 Internacional Liberal e ao Partido Europeo Liberal Dem\u00f3crata Reformista. O 28 de febreiro de 2011 anunciou a s\u00faa disoluci\u00f3n debido aos numerosos casos de corrupci\u00f3n e a s\u00faa transformaci\u00f3n en Converg\u00e8ncia per les Illes."}
{"id": "176861", "revid": "10599", "url": "https://gl.wikipedia.org/wiki?curid=176861", "title": "Port-au-Prince", "text": ""}
{"id": "176866", "revid": "54334", "url": "https://gl.wikipedia.org/wiki?curid=176866", "title": "Historia do Recife", "text": "A historia do Recife desenv\u00f3lvese entre o que era un lugar secundario como porto ao servizo da capital da colonia portuguesa na rexi\u00f3n, Olinda, e a metr\u00f3pole actual capital do estado brasileiro de Pernambuco.\nO porto no arrecife.\nEn 1535 o \"donat\u00e1rio\" de Pernambuco pola coroa portuguesa, Duarte Coelho Pereira, fundou a poboaci\u00f3n de Olinda nun outeiro a car\u00f3n da costa do Atl\u00e1ntico. Dous anos despois, na carta de concesi\u00f3n de foros de vila para Olinda menci\u00f3nase o lugar do \"arrecife dos nav\u00edos\" (seis quil\u00f3metros ao sur, na foz do r\u00edo Capibaribe) poboado por pescadores e mareantes .\nEn efecto, Recife foi durante case dous s\u00e9culos o resgardado porto de Olinda, a capital da colonia onde resid\u00eda a aristocracia portuguesa, dignatarios e terratenentes da cana de azucre. En realidade, o poboado situ\u00e1base nun estreito e longo istmo costeiro (barra) defendido das ondas do oc\u00e9ano por un arrecife paralelo \u00e1 costa .\nCidade Mauricia.\nA desprotecci\u00f3n do porto do arrecife fronte aos ataques piratas e a ameaza de invasi\u00f3n pola Compa\u00f1\u00eda Holandesa das Indias Occidentais levaron a erixir empalizadas e fortificaci\u00f3ns. Pero en 1630 os holandeses ocuparon a colonia. Deseguida (1637) foi dese\u00f1ado fronte ao arrecife (onde o poboado tam\u00e9n recibiu un primeiro ordenamento) o plan para o trazado dunha nova cidade como capital da Nova Holanda que se nomeou \"Mauritsstad\" (\"Cidade Mauricia\", por Xo\u00e1n Mauricio de Nassau, gobernador dos Pa\u00edses Baixos).\nO proxecto de Pieter Post impulsado por Mauricio de Nassau inclu\u00eda un trazado regular con prazas, canais, diques, pontes , parques e xard\u00edns (bot\u00e1nico e zool\u00f3xico). O edificio m\u00e1is notable era o pazo de goberno (Pazo de Friburgo, hoxe desaparecido ), na punta nordeste da illa de Santo Antonio, onde Mauritsstad se asentaba. Era unha cidade moderna (con museo natural, observatorio, servizo de bombeiros e recollida de lixo) aberta \u00e1 tolerancia relixiosa, o que atra\u00edu moitos europeos, entre eles comerciantes xudeus da pen\u00ednsula ib\u00e9rica (primeira sinagoga do Novo Mundo).\nSegregaci\u00f3n de Olinda.\nLogo de expulsados os holandeses (1654) houbo unha gradual reocupaci\u00f3n do trazado da Cidade Mauricia ao xeito colonial portugu\u00e9s, perd\u00e9ndose en parte a regularidade e o rigor xeom\u00e9trico. Por outra banda, a rivalidade latente entre a empobrecida nobreza azucreira de Olinda e a nova e pr\u00f3spera burgues\u00eda inmigrada (comerciantes portugueses ou \"mascates\") da cidade deixada atr\u00e1s polos holandeses, estalou nun conflito cando a segregaci\u00f3n de Recife como concello independente elevado a categor\u00eda de vila (\"Santo Ant\u00f3nio das Cacimbas do Recife do Porto\", en 1709). Sufocada a Guerra dos Mascates polas tropas portuguesas, veu ser o xerme do futuro independentismo brasileiro.\nO desenvolvemento da nova vila foi r\u00e1pido, \u00e1 calor da riqueza xerada polo comercio do porto. Dos 16.000 habitantes que contaba en 1711 pasou a 25.000 en 1745. Ao longo do s\u00e9culo XVIII constru\u00edronse moitas igrexas e conventos, ampli\u00e1ndose de continuo mediante recheos a superficie habitable tanto no arrecife como na illa de Santo Antonio . Na ourela norte do Capibaribe, onde Mauricio de Nassau constru\u00edra a s\u00faa vila de lecer comunicada con Mauritsstad por outra ponte, desenvolveuse o arrabalde de Boa Vista, futuro terceiro n\u00facleo conformador do centro da cidade .\nS\u00e9culo XIX.\nO s\u00e9culo XIX foi o das revoluci\u00f3ns que levaron \u00e1 independencia do Brasil e Recife converteuse na capitalidade de Pernambuco (1827). No eido urbano supuxo a modernizaci\u00f3n da cidade de acordo cos tempos e cos status novos, especialmente durante a administraci\u00f3n de Francisco do Rego Barros (1837-1844) e segundo o modelo de Par\u00eds, onde aquel residira (auga, saneamento, luz p\u00fablica, hospitais, ferrocarril entre 1858 e 1870, etc.). As li\u00f1as xerais da vila mantiv\u00e9ronse cos tres n\u00facleos principais unidos por novas pontes a trav\u00e9s dos brazos de auga . No lugar do arruinado Pazo de Friburgo na punta da illa de Santo Antonio erixiuse o novo Pazo de Goberno e diante a futura Praza da Rep\u00fablica, co teatro de Santa Isabel .\nS\u00e9culo XX.\nO forte crecemento comezou co s\u00e9culo XX (duplicouse a poboaci\u00f3n entre 1900 e 1920 ao pasar de 113 000 a 239 000 habitantes). Continuou o labor de modernizaci\u00f3n, o que implicou \u00e1s veces a destruci\u00f3n do pasado colonial no vello Recife . A cidade creceu na beiramar coa urbanizaci\u00f3n da li\u00f1a de praia de Boa Viagem no sur .\nNa segunda metade do s\u00e9culo a expansi\u00f3n acentuouse, configurando a metr\u00f3pole actual ."}
{"id": "176867", "revid": "88215", "url": "https://gl.wikipedia.org/wiki?curid=176867", "title": "John McBain", "text": "John Paul McBain (nado o 23 de abril de 1965 en Nova Jersey) \u00e9 un guitarrista estadounidense que tocou en Monster Magnet, Wellwater Conspiracy, Hater e estivo tam\u00e9n na primeira formaci\u00f3n de Queens of the Stone Age, ademais de contribu\u00edr nas \"Desert Sessions\". No ano 2006 lanzou o seu primeiro \u00e1lbum en solitario, \"The In-Flight Feature\", a trav\u00e9s do selo Duna Records (propiedade de Brant Bjork)."}
{"id": "176868", "revid": "865", "url": "https://gl.wikipedia.org/wiki?curid=176868", "title": "D'arcy", "text": ""}
{"id": "176869", "revid": "23204", "url": "https://gl.wikipedia.org/wiki?curid=176869", "title": "Bob Weston", "text": "Bob Weston \u00e9 un m\u00fasico, produtor e t\u00e9cnico de son estadounidense. \u00c9 co\u00f1ecido sobre todo por ser o baixista nas bandas Volcano Suns e Shellac, e por tocar tam\u00e9n en Mission of Burma.\nTraxectoria.\nWeston naceu e medrou en Waltham, Massachusetts. Durante os ver\u00e1ns de 1985 e 1987, marchou como corneta co famoso Garfield Cadets Drum and Bugle Corps de Garfield, New Jersey. A agrupaci\u00f3n ga\u00f1ou a Drum Corps International World Championships neses dous anos. Weston a\u00ednda toca a trompeta, como fixo nos \u00e1lbums \"The Sea and the Bells\" de Rachel's (1996) e \"Things We Lost in the Fire\" de Low (2001).\nEn 1988, obteu o grao de enxe\u00f1eiro el\u00e9ctrico pola University of Lowell en Lowell, Massachusetts. Mentres traballaba na emisora da universidade, WJUL, comezou a mesturar actuaci\u00f3ns ao vivo de bandas da zona de Boston, como The Pixies e The Blake Babies.\nEn 1987 Weston uniuse a The Volcano Suns, tocando o baixo. O grupo estaba liderado por Peter Prescott, que anteriormente fora o bater\u00eda de Mission of Burma, separada en 1983.\nWeston uniuse a Steve Albini e Todd Trainer na banda Shellac no ano 1991. Con Albini, Weston mellorou as s\u00faas habilidades de produci\u00f3n e comezou a gravar e a mesturar traballos de bandas como Sebadoh, June of 44, Polvo, The Coctails, Archers of Loaf, Chavez, Rachel's, Ken Vandermark e Rodan. Weston tam\u00e9n foi o axudante de Albini no \u00e1lbum de Nirvana \"In Utero\". Por\u00e9n, o traballo de gravaci\u00f3n e mestura de Weston non se limita s\u00f3 \u00e1 m\u00fasica e ten traballado ocasionalmente de \"freelance\" para a National Public Radio, sobre todo na comedia \"Wait, Wait, Don't Tell Me\".\nNo ano 2002, Weston uniuse a recentemente retornada Mission of Burma, ocupando o lugar de Martin Swope como manipulador de son e t\u00e9cnico da banda. Bob aparece nos \u00e1lbums \"ONoffON\", \"The Obliterati\" e \"The Sound The Speed The Light\".\nA principios do 2007, Weston fundou Chicago Mastering Service, con Jason Ward."}
{"id": "176870", "revid": "89787", "url": "https://gl.wikipedia.org/wiki?curid=176870", "title": "Calvert Watkins", "text": "Calvert Watkins, nado en Pittsburgh (Pensilvania) o 13 de marzo de 1933 e finado o 20 de marzo de 2013 nos \u00c1nxeles, foi un fil\u00f3logo e ling\u00fcista estadounidense.\nTraxectoria.\nFoi profesor em\u00e9rito de ling\u00fc\u00edstica e de Filolox\u00eda cl\u00e1sica na Universidade Harvard e tam\u00e9n \u201cProfessor-in-residence\u201d na Universidade de California nos \u00c1nxeles (UCLA).\nA s\u00faa tese de doutoramento, \"Indo-European Origins of the Celtic Verb I. The Sigmatic Aorist\" (Dublin Institute for Advanced Studies, 1962), que reflect\u00eda as ideas estruturalista de Jerzy Kury\u0142owicz, foi a base dunha nova perspectiva na ling\u00fc\u00edstica comparada das linguas c\u00e9lticas e ao estudo do sistema verbal das Linguas indoeuropeas.\nWatkins completou as s\u00faas contribuci\u00f3ns aos estudos sobre a gram\u00e1tica indoeuropea coa publicaci\u00f3n da \"Indogermanische Grammatik III/1: Geschichte der Indogermanischen Verbalflexion\" (1969). O seu labor sobre o vocabulario e a po\u00e9tica indoeuropea ten producido ata hoxe un amplo n\u00famero de artigos publicados relativos (entre outras cousas) \u00e1s linguas c\u00e9lticas, anat\u00f3licas, grega, it\u00e1licas e indoiranias, materiais utilizados no posterior libro \"How to Kill a Dragon: Aspects of Indo-European Poetics\" (Oxford University Press, 1995).\nAdemais contribu\u00edu, no seu \u00e1mbito de competencia das linguas indoeuropeas, \u00e1 primeira edici\u00f3n do \"The American Heritage Dictionary of the English Language\" e publicou \"The American Heritage Dictionary of Indo-European Roots\" (ISBN 0-618-08250-6).\nA s\u00faa parella foi a sanscritista Stephanie Jamison."}
{"id": "176872", "revid": "56817", "url": "https://gl.wikipedia.org/wiki?curid=176872", "title": "Repons Peyizan", "text": "Repons Peyizan, en galego Resposta Campesi\u00f1a, \u00e9 unha coalici\u00f3n pol\u00edtica haitiana.\nDeu o seu apoio o candidato presidencial Michel Martelly no proceso electoral de 2010, e este obtivo un 22% dos votos na primeira volta, e imp\u00faxose na segunda, celebrada en marzo de 2011."}
{"id": "176876", "revid": "89787", "url": "https://gl.wikipedia.org/wiki?curid=176876", "title": "Mirlande Manigat", "text": "Mirlande Manigat, de solteira Mirlande Hyppolite, nada en Mirago\u00e2ne, o 3 de novembro de 1940, \u00e9 unha pol\u00edtica haitiana.\nTraxectoria.\nLicenciada en Dereito pola Universidade da Sorbonne, casou con Leslie Manigat, daquela ministro de Fran\u00e7ois Duvalier, en 1963 tivo que exiliarse a Francia, Estados Unidos e Venezuela. Volveu \u00e1 illa en 1987, conseguiu un escano como senadora, e en 1988 recibiu o t\u00edtulo de Primeira Dama logo de que o seu home se convertese democraticamente en presidente do pa\u00eds. A finais dese mesmo ano, un golpe de estado enviouna de novo ao exilio, de onde regresou en 1990.\nDespois de presentarse infrutuosamente ao Senado de Hait\u00ed en 2006, Mirlande Manigat presentou a s\u00faa candidatura \u00e1s elecci\u00f3ns presidenciais de 2010 \u00e1 fronte do partido Reagrupaci\u00f3n de Dem\u00f3cratas Nacionais Progresistas, de centrodereita. A s\u00faa candidatura centr\u00e1base nas melloras educativas e no suavizamento das pexas para acceder \u00e1 dobre nacionalidade. Tam\u00e9n apostaba por darlles cargos no goberno a persoas da di\u00e1spora haitiana e por ser m\u00e1is independente da axuda estranxeira e das ONGs..\nManigat venceu a primeira volta das presidenciais, cun 31% dos votos. Por\u00e9n, na segunda volta s\u00f3 conseguiu aumentar os seus apoios ata o 38%, sendo amplamente superada polo candidato de Repons Peyizan, o cantante Michel Martelly.\n\u00c9 vicerreitora da Universidade de Quisqueya."}
{"id": "176877", "revid": "72012", "url": "https://gl.wikipedia.org/wiki?curid=176877", "title": "Jacinto Almad\u00e9n", "text": "Jacinto Antol\u00edn Gallego, chamado artisticamente Jacinto Almad\u00e9n, tam\u00e9n chamado El Ni\u00f1o de Almad\u00e9n, nado en Almad\u00e9n en 1899 e finado en Igualada en 1968, foi un cantaor flamenco.\nTraxectoria.\nDebutou en 1918 no Kursaal Magdalena de Madrid e instalouse nesa cidade, onde actuaba \u00e1s noites en clubs e caf\u00e9s. S\u00e1bese que compartiu escenario na d\u00e9cada dos vinte e dos trinta con Antonio Chac\u00f3n, Angelillo, Guerrita, Pepe Marchena, Consuelo La Trianera ou Cigarrera. En 1939 estivo nun espect\u00e1culo con Juanito Valderrama no Teatro Pav\u00f3n de Madrid e despois de varios anos cantanto e de xira pasa a integrar o bal\u00e9 de Pilar L\u00f3pez, encabezado por Manolo El Malague\u00f1o.\nEntre 1948 e 1961 actuou con Jos\u00e9 Cepero, El Culata, Pepe de Badajoz, Vargas Araceli, Antonio Arenas, Soledad Miralles, Carmen Mora ou El G\u00fcito. En 1962 realiza as s\u00faas primeiras gravaci\u00f3ns no estranxeiro, en Par\u00eds, e neses \u00faltimos anos da s\u00faa vida ser\u00e1n frecuentes as viaxes e as gravaci\u00f3ns en Francia. Tam\u00e9n neses anos comeza a recibir diversos homenaxes, como o que se celebrou no sonado tablao madrile\u00f1o Las Cuevas de Nemesio, en 1965 ou en La Uni\u00f3n en 1968. Ofreceu recitais no Teatro de la Comedia de Madrid, na Universidade da Sorbonne e no The\u00e2tre des Nations, os dous en Par\u00eds, e faleceu precisamente cando regresaba de Bordeos a Madrid, nun accidente de tr\u00e1fico en Igualada.\nFilmograf\u00eda.\nUnha serrana de Jacinto Almad\u00e9n aparece na banda sonora de \"Caravaggio\", o filme dirixido por Derek Jarman en 1986."}
{"id": "176878", "revid": "1093", "url": "https://gl.wikipedia.org/wiki?curid=176878", "title": "El Ni\u00f1o de Almad\u00e9n", "text": ""}
{"id": "176884", "revid": "98629", "url": "https://gl.wikipedia.org/wiki?curid=176884", "title": "Fran Ca\u00ednzos", "text": "Francisco Manuel Ca\u00ednzos Palmero, nado en Barcelona o 12 de xullo\u00a0de 1973, \u00e9 un exfutbolista galego. Xogaba de defensa."}
{"id": "176890", "revid": "122896", "url": "https://gl.wikipedia.org/wiki?curid=176890", "title": "GSH Trissino", "text": "O Gruppo Sportivo Hockey Trissino \u00e9 un equipo de h\u00f3ckey a pat\u00edns da localidade de Trissino, Vicenza (Italia). Foi fundado en 1961 e actualmente compite na segunda categor\u00eda d\u00f3 h\u00f3ckey a pat\u00edns italiano, a Serie A1. Ao longo dos seus 50 anos de historia, o club ga\u00f1ou unha liga e unha copa, \u00e1mbolos dous t\u00edtulos consegu\u00eddos na d\u00e9cada dos '70.\nXogadores c\u00e9lebres.\nO ex-capit\u00e1n da selecci\u00f3n italiana de h\u00f3ckey a pat\u00edns, ex xogador do H.C. Liceo, e actual xogador do Hockey Valdagno, Dario Rigo, \u00e9 trissinese e iniciou a s\u00faa carreira no Gruppo Sportivo Hockey Trissino."}
{"id": "176894", "revid": "1892499", "url": "https://gl.wikipedia.org/wiki?curid=176894", "title": "Minusval\u00eda", "text": ""}
{"id": "176895", "revid": "23204", "url": "https://gl.wikipedia.org/wiki?curid=176895", "title": "Dario Rigo", "text": "Dario Rigo, nado o 1 de abril de 1970 en Trissino, Vicenza (Italia), \u00e9 un xogador de h\u00f3ckey a pat\u00edns italiano que actualmente xoga na demarcaci\u00f3n de defensa no Hockey Valdagno da Serie A1, a m\u00e1xima categor\u00eda do h\u00f3ckey a pat\u00edns italiano. Destaca a s\u00faa traxectoria no Hockey Novara, club no que xogou en tres etapas e co que ga\u00f1ou 12 t\u00edtulos, inclu\u00edndo dous europeos.\nTraxectoria.\nDario Rigo comezou a s\u00faa carreira como xogador de h\u00f3ckey a pat\u00edns no equipo da s\u00faa cidade natal, o GSH Trissino, equipo no que xogou entre 1987 e 1991, ano no que asinou polo Hockey Novara. Estando no seu primeiro club conseguiu a medalla de ouro no Campionato de Europa celebrado en 1990 na localidade italiana de Lodi. Co Novara ga\u00f1ou unha Liga e unha Copa de Italia na s\u00faa \u00faltima tempada (1992-93) e d\u00faas Copas CERS consecutivas. Xogando no H\u00f3ckey Novara conseguiu coa selecci\u00f3n italiana as medallas de prata no Campionato de Europa de Wuppertal (1992) e o Campionato do Mundo de Sesto San Giovanni (1993), ademais conseguiu a medalla de bronce nas Olimpiadas de Barcelona 1992.\nEntre 1993 e 1996 xogou no Roller Monza, ga\u00f1ando unha Liga no seu \u00faltimo ano e unha Recopa de Europa o ano anterior, \u00e1 vez ga\u00f1aba as medallas de prata e bronce nos Campionatos de Europa de 1994 e 1996. En 1996 volveu a Novara, nesta segunda etapa no club piemont\u00e9s ga\u00f1ou d\u00faas Ligas e d\u00faas copas de xeito consecutivo nos dous anos que xogou no club, e coa s\u00faa selecci\u00f3n conseguiu as medallas de ouro no Mundial de 1997 e de bronce no Europeo de 1998. Na tempada 1998-99 pasou a xogar no Amatori Vercelli, e ao ano seguinte asinou polo H.C. Liceo da Coru\u00f1a, mais nesta etapa non conseguiu ga\u00f1ar ning\u00fan t\u00edtulo a nivel de clubs, mais ga\u00f1ando o bronce no Europeo de Wimmis do ano 2000.\nNa tempada 2000-01 iniciou a s\u00faa terceira etapa no Hockey Novara, equipo no que xogou ata o 2002, ano da s\u00faa fichaxe polo Bassano 54, nesta terceira etapa conseguiu novamente dous dobretes consecutivos e dous bronces coa s\u00faa selecci\u00f3n no Mundial do 2001 e no Europeo do 2002. En Bassano xogou ata a tempada 2007-08, no Bassano 54 ga\u00f1ou unha Liga (2003-04) e unha Copa (2004), foi na s\u00faa etapa en Bassano na \u00faltima que conseguiu medallas coa s\u00faa selecci\u00f3n, foron no Mundial do 2003 e no Europeo do 2004. Actualmente xoga no Hockey Valdagno, club polo que asinou no 2008 e co que na tempada 2009-10 ga\u00f1ou a Liga italiana."}
{"id": "176898", "revid": "23204", "url": "https://gl.wikipedia.org/wiki?curid=176898", "title": "Miranda Richardson", "text": "Miranda Jane Richardson nada o 3 de marzo de 1958 \u00e9 unha actriz inglesa de cinema, televisi\u00f3n e teatro.\nTraxectoria.\nEn 1985, Richardson fixo o seu debut no cinema como Ruth Ellis, a \u00faltima muller a ser aforcada no drama biogr\u00e1fico de Mike Newell \"Bailar cun estra\u00f1o\". Un ano despois, foi lanzada por Steven Spielberg para aparecer no seu drama sobre a segunda guerra mundial, \"O imperio do sol\" (1987).\nRichardson \u00e9 co\u00f1ecida polo seu papel como a Ra\u00ed\u00f1a Sabela I de Inglaterra, tam\u00e9n co\u00f1ecida como Queenie, na comedia de televisi\u00f3n brit\u00e1nica \"Blackadder II\" (1986).\nRichardson apareceu nunha serie de papeis secundarios no cine, inclu\u00edndo Vanessa Bell en \"The Hours\", Lady Van Tassel, en \"Sleepy Hollow\" e Patsy Carpenter en \"The Evening Star\". Ela tam\u00e9n ga\u00f1ou eloxios pola s\u00faa interpretaci\u00f3n en \"The Crying Game\" e \"Enchanted April\", co que ga\u00f1ou un Globo de Ouro.\nRichardson tam\u00e9n apareceu como a Ra\u00ed\u00f1a Rosalind de Dinamarca en The Prince and Me e como a ama de ballet Madame Giry, na versi\u00f3n cinematogr\u00e1fica do musical de Andrew Lloyd Webber The Phantom of the Opera (2004). En 2005, apareceu no papel de Rita Skeeter, a xornalista d\u2019\"O Profeta Diario\" en \"Harry Potter e o C\u00e1liz de Fogo\"."}
{"id": "176899", "revid": "1093", "url": "https://gl.wikipedia.org/wiki?curid=176899", "title": "Pedro Manuel Cardoso Pi\u00e7arra Morais Afonso", "text": ""}
{"id": "176900", "revid": "1093", "url": "https://gl.wikipedia.org/wiki?curid=176900", "title": "Tiago Emanuel da Costa Sousa", "text": ""}
{"id": "176901", "revid": "1093", "url": "https://gl.wikipedia.org/wiki?curid=176901", "title": "Pedro Miguel Batalha Alves", "text": ""}
{"id": "176902", "revid": "1093", "url": "https://gl.wikipedia.org/wiki?curid=176902", "title": "Mart\u00edn Eduardo Payero L\u00f3pez", "text": ""}
{"id": "176903", "revid": "1888", "url": "https://gl.wikipedia.org/wiki?curid=176903", "title": "El Centinela (Pontevedra)", "text": "El Centinela foi un peri\u00f3dico editado en Pontevedra en 1900.\nHistoria e caracter\u00edsticas.\nSubtitulado \"Semanario Independiente, defensor de los intereses generales de la provincia\", apareceu o 8 de marzo de 1900. Sa\u00eda os d\u00edas 1, 8, 15 e 23 de cada mes. Estaba dirixido por Emiliano Iglesias. Constaba de catro p\u00e1xinas nas que recoll\u00eda noticias locais e temas pol\u00edticos. O \u00faltimo n\u00famero do que hai constancia apareceu o 23 de xullo de 1900."}
{"id": "176904", "revid": "98629", "url": "https://gl.wikipedia.org/wiki?curid=176904", "title": "The New World", "text": "The New World \u00e9 unha longametraxe dirixida por Terrence Malick que foi estreada en 2005. \u00c9 unha historia de aventuras sobre a fundaci\u00f3n de Jamestown (o primeiro asentamento colonial ingl\u00e9s no estado de Virxinia), baseada nas figuras hist\u00f3ricas do Capit\u00e1n John Smith e Pocahontas. O elenco est\u00e1 formado por Colin Farrell, Q'orianka Kilcher, Christopher Plummer, Christian Bale, August Schellenberg, Wes Studi, David Thewlis, e Yorick van Wageningen. O filme recibiu numerosos premios e nomeamentos pola s\u00faa fotograf\u00eda e pola interpretaci\u00f3n de Kilcher.\nSinopse.\n\u00c9 un filme sobre a Am\u00e9rica colonial, a comezos do s\u00e9culo XVII, \"O Novo Mundo\" \u00e9 unha aventura \u00e9pica sobre o encontro das culturas europea e nativa americana durante a creaci\u00f3n do asentamento colonial de Jamestown en 1607. Inspirada na lenda do amor entre o Capit\u00e1n John Smith e Pocahontas, historia de dous personaxes fortes, unha muller nativa de gran beleza e un ambicioso buscador de fortuna. A parella de namorados at\u00f3pase dividida entre as esixencias dos seus deberes c\u00edvicos e das do seu coraz\u00f3n."}
{"id": "176906", "revid": "1888", "url": "https://gl.wikipedia.org/wiki?curid=176906", "title": "La Justicia", "text": "La Justicia foi o nome de varias publicaci\u00f3ns:"}
{"id": "176907", "revid": "1888", "url": "https://gl.wikipedia.org/wiki?curid=176907", "title": "La Justicia (Pontevedra)", "text": "La Justicia foi un peri\u00f3dico editado en Pontevedra entre 1886 e 1890.\nHistoria e caracter\u00edsticas.\nSubtitulado \"Diario pol\u00edtico\", apareceu o 4 de decembro de 1886. Fundado e dirixido por Indalecio Armesto, tivo tam\u00e9n como director a Emiliano Iglesias. Era un peri\u00f3dico de tendencia republicana que naceu como continuador de \"El Anunciador\" e trala escisi\u00f3n do Partido Republicano Progresista. Inclu\u00edu informaci\u00f3n pol\u00edtica. Cesou a s\u00faa edici\u00f3n en 1890."}
{"id": "176920", "revid": "98629", "url": "https://gl.wikipedia.org/wiki?curid=176920", "title": "Princess Kaiulani", "text": "Princess Kaiulani \u00e9 unha longametraxe dirixida por Marc Forby que foi estreada en 2009. Est\u00e1 baseada na vida da princesa Ka\u02bbiulani (1875\u20131899) do antigo Reino de Hawai.\nSinopse.\nA estrela do filme \u00e9 Q'orianka Kilcher, no papel da princesa Ka\u02bbiulani, unha das \u00faltimas persoas que ocuparon o trono do Reino de Hawai. Este filme foi preestreado no Hawaii International Film Festival baixo o t\u00edtulo de \"Barbarian Princess\"; despois diso, Roadside Attractions os dereitos do filme e cambiou o t\u00edtulo para os cinemas estadounidenses.\nO filme fala da vida de Ka\u02bbiulani, dende a s\u00faa infancia feliz en Honolulu ata a s\u00faa loita por manter a independencia das illas do poder dos Estados Unidos."}
{"id": "176922", "revid": "1888", "url": "https://gl.wikipedia.org/wiki?curid=176922", "title": "Labarta Pose", "text": ""}
{"id": "176926", "revid": "5132", "url": "https://gl.wikipedia.org/wiki?curid=176926", "title": "Universidade da Sorbona", "text": ""}
{"id": "176927", "revid": "5132", "url": "https://gl.wikipedia.org/wiki?curid=176927", "title": "Universidade da Sorbona de Par\u00eds", "text": ""}
{"id": "176928", "revid": "5132", "url": "https://gl.wikipedia.org/wiki?curid=176928", "title": "Carlos IV de Bohemia", "text": ""}
{"id": "176929", "revid": "1131", "url": "https://gl.wikipedia.org/wiki?curid=176929", "title": "Liga Galega de Rugby 2010-11", "text": "A edici\u00f3n 2010-2011 da Liga Galega de Rugby contou con 7 equipos participantes e transcorreu entre o 10 de outubro do 2010 e o 5 de marzo do 2011 \u00f3 longo de 14 xornadas. O resultado final do campionato foi a vitoria do Campus Ourense RC a pesar dunha derrota na derradeira xornada.\nClasificaci\u00f3n.\n&lt;noinclude&gt;"}
{"id": "176930", "revid": "89787", "url": "https://gl.wikipedia.org/wiki?curid=176930", "title": "Acordo de Linas-Marcoussis", "text": "O Acordo de Linas-Marcoussis \u00e9 un acordo de paz ao que se chegou o 24 de xaneiro de 2003 como remate da Guerra Civil de Costa do Marfil.\nParticipantes.\nEntre o 13 de xaneiro e o 25 de xaneiro de 2003 reun\u00edronse nos veci\u00f1os concellos franceses de Linas e de Marcoussis, representantes dos principais partidos pol\u00edticos marfileses coa intermediaci\u00f3n do presidente da Rep\u00fablica Francesa, Jacques Chirac. Os partidos pol\u00edticos participantes foron:\n\u00c1 xuntanza cheg\u00e1base logo de m\u00e1is de dous anos de guerra civil entre as rebeldes Novas Forzas de Costa do Marfil (MJP, MPCI e MPIGO), que controlaban a metade setentrional do pa\u00eds, de maior\u00eda musulm\u00e1, e o ex\u00e9rcito gobernamental, que controlaba a metade meridional, de maior\u00eda cristi\u00e1, e as principais v\u00edas de comunicaci\u00f3n co exterior.\nO moderador das conversas foi o maxistrado franc\u00e9s Pierre Mazeaud, que logo ser\u00eda presidente do Tribunal Constitucional galo, coa axuda do xu\u00edz Keba Mbaye e do antigo primeiro ministro Seydou Diarra.\nResultados.\nO acordo contemplaba a creaci\u00f3n dun goberno de unidade nacional, onde se integrasen todos os partidos pol\u00edticos, e que se encargar\u00eda da convocatoria de elecci\u00f3ns presidenciais e lexislativas. O goberno deber\u00eda estar dirixido por un primeiro ministro neutral, que non poder\u00eda presentarse aos comicios presidenciais seguintes. Tam\u00e9n sinalaba o acordo a reforma das Forzas Armadas as\u00ed como o desarmamento das forzas rebeldes, e garant\u00eda unha amnist\u00eda para os militares das s\u00faas partes implicadas no conflito. As\u00ed mesmo, tam\u00e9n lles outorgaba \u00e1 ONU, a Francia e \u00e1 CEDEAO o papel de \u00e1rbitros destes procesos.\nConsecuencias.\nDurante os meses seguintes, o desarmamento das forzas rebeldes foi parcial e incompleto, e tardou meses en comezar. M\u00e1is a\u00ednda tardou a convocatoria de elecci\u00f3ns presidenciais e lexislativas, que non se chegou a producir ata 2010."}
{"id": "176932", "revid": "98629", "url": "https://gl.wikipedia.org/wiki?curid=176932", "title": "Universidade Carolina de Praga", "text": "A Universidade Carolina (en checo: \"Univerzita Karlova\", en alem\u00e1n: \"Karls-Universit\u00e4t\", en lat\u00edn: \"Universitas Carolina\") fundada en 1348 en Praga (Bohemia), actualmente Rep\u00fablica Checa, \u00e9 unha das universidades m\u00e1is vellas en Europa e a primeira universidade de Europa Central. Forma parte do Grupo Coimbra.\nO seu selo mostra a Carlos IV (cos seus escudos de armas como Sacro Emperador Romano Xerm\u00e1nico e Conde de Luxemburgo) axeonll\u00e1ndose diante de San Venceslau, rodeado pola inscrici\u00f3n, \"Sigillum Universitatis Scolarium Studii Pragensis\" (en galego: Selo da Academia de Praga, en checo: \"Pe\u010de\u0165 studentsk\u00e9 obce pra\u017esk\u00e9ho u\u010den\u00ed\").\nHistoria.\nA pesar dos intentos do rei Venceslau II de Bohemia de crear un \"Studium generale\" (\"Estudio xeral\") en Praga, non foi at\u00e9 o reinado de Carlos IV cando a Universidade foi creada (1348), inspir\u00e1ndose no modelo das Universidades de Bolo\u00f1a e da Sorbona de Par\u00eds (de aqu\u00ed o nome de \"Carolina\", Sorbona deriva de \"Robert de Sorbon\"). Por tanto, tr\u00e1tase da universidade m\u00e1is antiga de Europa oriental.\nMoi presto a Universidade organizouse como un \"Studium generale\" da \u00e9poca coa creaci\u00f3n das facultades de Arte, Teolox\u00eda, Dereito e Medicina. Ademais, co rexurdimento da liturxia eslava, a Universidade encarg\u00e1base da formaci\u00f3n de cantores para a Catedral de San Vito da cidade. A\u00ednda que Carlos IV fundouna coa idea de que se encargase da formaci\u00f3n intelectual dos notables e nobres de Bohemia, a ela asist\u00edan alumnos de todo o Sacro Imperio Romano Xerm\u00e1nico do cal Carlos IV era emperador. Por iso os alumnos da Universidade organiz\u00e1ronse o 1363 nas seguintes \"naci\u00f3ns\" (\"nationes\"):\nA pesar de todo, os dous grupos hexem\u00f3nicos eran os checos e os alem\u00e1ns, que se repart\u00edan todo o peso aos \u00f3rganos de decisi\u00f3n e mostraban unha enorme rivalidade entre eles. Este feito foi moi com\u00fan en todas as instituci\u00f3ns de Praga at\u00e9 moi entrado o s\u00e9culo XX. A Universidade chegou a adquirir un notable prestixio en toda Europa e organizou intercambios con outras universidades de Europa Occidental.\nA corrente de pensamento predominante \u00e1 Universidade era a do te\u00f3logo John Wycliffe, partidario do pelaxianismo. Por tanto, era considerada un corrente herexe pola Igrexa. Este feito foi moi contestado pola comunidade alem\u00e1, m\u00e1is partidaria do nominalismo. O conflito foi solucionado polo rei Venceslau IV cando deu a supremac\u00eda aos checos, polo que os alem\u00e1ns fundaron unha nova universidade en Leipzig (Alema\u00f1a) en 1409. A\u00ednda as\u00ed, o reitor da Universidade, Jan Hus, foi condenado por herexe e queimado \u00e1 fogueira. Actualmente \u00e9 considerado un heroe na Rep\u00fablica Checa. A partir de 1417 a Universidade desenvolve un programa husita conservador e publica os \"Catro artigos de Praga\" (1419). Por este motivo, os alumnos cat\u00f3licos estranxeiros deixan a Universidade, que ent\u00f3n queda apartada do movemento cultural europeo.\nNo s\u00e9culo XVI o luteranismo permite \u00e1 universidade volver establecer contactos coas universidades dos pa\u00edses protestantes. O fracaso do protestantismo a Bohemia obrigar\u00e1 a clausurar a Universidade, pero v\u00f3lvese a abrir en 1622 a cargo das xesu\u00edtas. O Estado non volve recuperar o control total da Universidade at\u00e9 1747. En 1784 prod\u00facese unha notable mellora do ensino universitario: por primeira vez as clases deixan de facerse en lat\u00edn para ser impartidas en alem\u00e1n. Non ser\u00e1 at\u00e9 o Espertar Nacional Checo (1848) que se exp\u00f3n a necesidade de empregar o checo na docencia.\nNa segunda guerra mundial a comunidade universitaria protestou enerxicamente pola invasi\u00f3n alem\u00e1 de Checoslovaquia, o que custou a vida a moitos alumnos e profesores, as\u00ed como o peche da Universidade e a s\u00faa substituci\u00f3n por unha Universidade alem\u00e1 que depend\u00eda totalmente do Terceiro Reich. Coa liberaci\u00f3n de Praga polos aliados (1945), a Universidade alem\u00e1 foi clausurada e reabriuse a Universidade Carolina. A pesar de todo, despois do golpe de estado de 1948, a Universidade sufriu un control f\u00e9rreo do Estado, que non permit\u00eda un ensino libre e imparcial, o que provocou moito malestar. Por iso, foi a comunidade universitaria a que estivo \u00e1 fronte da Primavera de Praga (1968) e da Revoluci\u00f3n de Veludo (1989), que provocaron a ca\u00edda do r\u00e9xime en Checoslovaquia.\nInstalaci\u00f3ns.\nA Universidade Carolina de Praga non conta cun campus, sen\u00f3n que ten os seus edificios esparexidos polo centro hist\u00f3ricos de Praga, declarado Patrimonio da Humanidade da UNESCO. A pesar de todo, a Facultade de Medicina conta con edificios en Plze\u0148 e Hradec Kralove. A Facultade de Farmacia ten a s\u00faa sede na cidade de Hradec Kralove. Desde 2000 est\u00e1 dividida nas seguintes 17 facultades, todas elas con autonom\u00eda propia:\nO edificio principal da Universidade recibe o nome de \"Karolinum\" e at\u00f3pase en pleno barrio antigo (Star\u00e9 M\u011bsto) de Praga. Foi dada polo banqueiro Rotlev na Universidade, que ordenou a s\u00faa remodelaci\u00f3n a Franti\u0161ek Maxmilian Ka\u0148ka en 1518. Actualmente \u00e9 a sede das oficinas principais e o reitorado e acolle exposici\u00f3ns de arte contempor\u00e1nea abertas ao p\u00fablico xeral.\nA Biblioteca Central da Universidade Carolina (que tam\u00e9n \u00e9 a Biblioteca Nacional da Rep\u00fablica Checa) est\u00e1 situada no edificio hist\u00f3rico chamado \"Klementinum\", situado tam\u00e9n ao barrio de Star\u00e9 M\u011bsto de Praga. Constru\u00eddo o s\u00e9culo XVI foi a sede do Colexio das Xesu\u00edtas de Praga. Como o \"Karolinum\" tam\u00e9n \u00e9 obra de Ka\u0148ka. Tr\u00e1tase do conxunto monumental m\u00e1is importante da cidade, s\u00f3 por \u00faltima do Castelo. Disp\u00f3n dun fondo de m\u00e1is de cinco mill\u00f3ns de volumes (entre os cales destacan 6.000 manuscritos como o \"C\u00f3digo de Vy\u0161ehrad\" e 4.000 incunables).\nConvenios con outras universidades.\nA Universidade Carolina de Praga \u00e9 membro do Grupo Coimbra, o Europaeumi da Asociaci\u00f3n Universitaria Europea. En 2001 asinou a Declaraci\u00f3n de Bolo\u00f1a, pola cal ingresou no Espazo Europeo de Ensino Superior, xunto co resto de universidades da Uni\u00f3n Europea.\nPersoeiros.\nAlumnos notables.\nAlg\u00fans dos m\u00e1is notables alumnos que pasaron pola Universidade Carolina, entres eles tres Premios Nobel, son:\nAcad\u00e9micos notables.\nAlg\u00fans dos m\u00e1is notables acad\u00e9micos que pasaron pola Universidade Carolina son:"}
{"id": "176934", "revid": "5132", "url": "https://gl.wikipedia.org/wiki?curid=176934", "title": "Universidade Carolina", "text": ""}
{"id": "176936", "revid": "5132", "url": "https://gl.wikipedia.org/wiki?curid=176936", "title": "Univerzita Karlova", "text": ""}
{"id": "176937", "revid": "5132", "url": "https://gl.wikipedia.org/wiki?curid=176937", "title": "Karls-Universit\u00e4t", "text": ""}
{"id": "176938", "revid": "5132", "url": "https://gl.wikipedia.org/wiki?curid=176938", "title": "Univerzita Karlova v Praze", "text": ""}
{"id": "176940", "revid": "5132", "url": "https://gl.wikipedia.org/wiki?curid=176940", "title": "Universitas Carolina", "text": ""}
{"id": "176941", "revid": "5132", "url": "https://gl.wikipedia.org/wiki?curid=176941", "title": "Universidade de Carlos en Praga", "text": ""}
{"id": "176942", "revid": "5132", "url": "https://gl.wikipedia.org/wiki?curid=176942", "title": "Universidade de Carlos de Praga", "text": ""}
{"id": "176943", "revid": "5132", "url": "https://gl.wikipedia.org/wiki?curid=176943", "title": "Universidade de Praga", "text": ""}
{"id": "176944", "revid": "51526", "url": "https://gl.wikipedia.org/wiki?curid=176944", "title": "Caricaturas de Mahoma no xornal Jyllands-Posten", "text": "A caricaturas de Mahoma son unha serie de doce vi\u00f1etas de car\u00e1cter sat\u00edrico aparecidas no xornal dinamarqu\u00e9s \"Jyllands-Posten\" por vez primeira o 30 de decembro de 2005 para ilustrar o texto dun artigo relacionado coa autocensura e a liberdade de expresi\u00f3n redactado por Flemming Rose.\nCaracter\u00edsticas.\nNos debuxos aparece representado o profeta do islam Mahoma; a m\u00e1is pol\u00e9mica das caricaturas \u00e9 aquela na que o profeta aparece ataviado cun turbante en forma de bomba, unha vi\u00f1eta inspirada nun outro co\u00f1ecido debuxo de Aladdin portando unha maz\u00e1 enriba do seu turbante. Os debuxos son obra do artista Kurt Westergaard, que a causa disto recibiu diversas ameazas e sufriu varios intentos de asasinato, o \u00faltimo a cargo dun mozo somal\u00ed de 28 anos o 1 de xaneiro de 2010.\nA ra\u00edz da primeira publicaci\u00f3n das imaxes en Dinamarca, houbo unha reacci\u00f3n violenta do radicalismo relixioso isl\u00e1mico e unha contrarreacci\u00f3n de moitas cabeceiras europeas de informaci\u00f3n na defensa da liberdade de expresi\u00f3n, como o diario franc\u00e9s \"France Soir\" ou o alem\u00e1n \"Die Welt\"."}
{"id": "176945", "revid": "6939", "url": "https://gl.wikipedia.org/wiki?curid=176945", "title": "Vi\u00f1etas de Mahoma", "text": ""}
{"id": "176946", "revid": "5863", "url": "https://gl.wikipedia.org/wiki?curid=176946", "title": "Jos\u00e9 Juncal Verdulla", "text": "Jos\u00e9 Juncal Verdulla, nado en Pontevedra o 4 de decembro de 1869 e finado en Barcelona o 20 de xu\u00f1o de 1961, foi un empresario, pedagogo, xornalista e escritor galego.\nTraxectoria.\nEmpresario de pesca en Mar\u00edn. Republicano lerrouxista, como xornalista fundou \"El Grito del Pueblo\", dirixiu \"La Uni\u00f3n Republicana\", \"La Acci\u00f3n\" e \"La Libertad\" e colaborou en \"El Combate\", \"El Progreso\" e \"Galicia en Catalu\u00f1a\" (Barcelona). Casado con Amelia Lerroux, irm\u00e1 de Alejandro Lerroux, por motivos pol\u00edticos estableceuse en Barcelona en 1910. Foi director da Escola de Maxisterio de Barcelona e presidente do Centro Galego de Barcelona, baixo o seu mandato a entidade meteuse de cheo na pol\u00edtica radical, ata o punto de acabar actuando como un ap\u00e9ndice daquel partido. Foi o primeiro presidente da Federaci\u00f3n de Casas regionales de Barcelona, colectivo fundado en 1929. Foi concelleiro e tenente de alcalde de Barcelona. Nomeado embaixador en Portugal en outubro de 1933, continuou no cargo ata febreiro de 1936, sendo substitu\u00eddo por Claudio S\u00e1nchez Albornoz.\nVida persoal.\nCasou en Madrid con Amelia Lerroux Garc\u00eda en agosto de 1907, e foi pai de Manrique e Amelia Juncal Lerroux."}
{"id": "176947", "revid": "89787", "url": "https://gl.wikipedia.org/wiki?curid=176947", "title": "Movemento pola Xustiza e a Paz", "text": "O Movemento pola Xustiza e a Paz, en franc\u00e9s Mouvement pour la justice et la paix (MJP) foi un grupo militar e pol\u00edtico marfil\u00e9s, que funcionou durante os primeiros anos do s\u00e9culo XXI\nHistoria.\nO MJP foi un dos grupos rebeldes que participou na Guerra Civil de Costa do Marfil contra o ex\u00e9rcito regular do presidente Laurent Gbagbo. O seu l\u00edder foi Gaspard D\u00e9li e contaba uns 250 soldados. Despois de tomaren a cidade de Man en novembro de 2002, o MPJ asinou o acordo de cesamento do fogo o 8 de xaneiro de 2003, e tam\u00e9n participou na sinatura do acordo de Linas-Marcoussis o 24 de xaneiro dese ano. A partir de 2004 converteuse nun socio menor do Movemento Patri\u00f3tico de Costa do Marfil, liderado por Guillaume Soro, e nese mesmo ano fusion\u00e1ronse para dar lugar \u00e1s Forzas Novas de Costa do Marfil."}
{"id": "176951", "revid": "5749", "url": "https://gl.wikipedia.org/wiki?curid=176951", "title": "Agroalimentario", "text": ""}
{"id": "176952", "revid": "1410", "url": "https://gl.wikipedia.org/wiki?curid=176952", "title": "Anton Webern", "text": "Anton Webern, nado en Viena o 3 de decembro de 1883 e finado en Mittersill o 15 de setembro de 1945, foi un compositor austr\u00edaco pertencente \u00e1 chamada Segunda Escola de Viena, da que foi un dos m\u00e1ximos expo\u00f1entes xunto con Sch\u00f6nberg e Alban Berg, cos que conformou a chamada Trindade Vienesa. Como alumno e seguidor de Sch\u00f6nberg, Webern \u00e9 un dos m\u00e1ximos expo\u00f1entes do dodecafonismo, ademais, as s\u00faas innovaci\u00f3ns no que se refire \u00e1 organizaci\u00f3n da altura, o ritmo e a din\u00e1mica foron decisivos no desenvolvemento do serialismo integral.\nTraxectoria.\nFoi bautizado co nome de Anton Friedrich Wilhelm von Webern. Nunca usou os seus nomes intermedios, deixando o \"von\" en 1918. Despois de pasar boa parte da s\u00faa mocidade en Graz e Klagenfurt, Webern ingresou na Universidade de Viena en 1902. Estudou musicolox\u00eda con Guido Adler, e presentou unha tese sobre os \"Choralis Constantinus\" do compositor renacentista Heinrich Isaac. Este interese pola m\u00fasica antiga influir\u00eda moito na s\u00faa t\u00e9cnica compositiva anos m\u00e1is tarde.\nA Segunda Escola de Viena.\nEstudou composici\u00f3n con Arnold Schoenberg, e ao graduarse escribiu a s\u00faa \"Passacaglia, Op. 1\" en 1908. Co\u00f1eceu a Alban Berg, quen tam\u00e9n era alumno de Schoenberg, e estas d\u00faas amizades ser\u00edan as m\u00e1is importantes da s\u00faa vida ao marcar decisivamente o seu cami\u00f1o musical. Despois de finalizados os seus estudos, tomou postos de direcci\u00f3n musical nos teatros de Ischl, Teplitz, Danzig, Stettin e Praga antes de regresar a Viena. Al\u00ed axudou a sacar adiante a Sociedade para Execuci\u00f3ns Musicais Privadas que dirix\u00eda Schoenberg e dirixiu a Orquestra Sinf\u00f3nica de Traballadores de Viena dende 1922 ata 1934.\nDurante o nazismo.\nA m\u00fasica de Webern foi denunciada como \"bolxevismo cultural\" cando o Partido Nazi triunfou en Austria en 1938. Polo tanto, tivo dificultades para traballar, e tomou un posto como editor e corretor para a editorial que publicaba a s\u00faa m\u00fasica, Universal Edition. Webern deixou Viena en 1945 e marchou a Mittersill, en Salzburgo, pensando estar m\u00e1is seguro al\u00ed. Por\u00e9n, o 15 de setembro, durante a ocupaci\u00f3n aliada de Austria, foi ferido mortalmente polo disparo dun soldado estadounidense ebrio despois de arrestar ao seu xenro por actividades de contrabando."}
{"id": "176956", "revid": "839", "url": "https://gl.wikipedia.org/wiki?curid=176956", "title": "Johannes Ockeghem", "text": "Johannes Ockeghem, tam\u00e9n escrito como Jean de; apelido Okeghem, Ogkegum, Okchem, Hocquegam, Ockegham; (Saint-Ghislain, B\u00e9lxica, c. 1410 - Tours, Francia, 6 de febreiro de 1497) foi un compositor belga do per\u00edodo do Renacemento, sendo o principal compositor da segunda xeraci\u00f3n da escola francoflamenga."}
{"id": "176973", "revid": "98629", "url": "https://gl.wikipedia.org/wiki?curid=176973", "title": "Fingers Crossed", "text": "Fingers Crossed \u00e9 o \u00e1lbum de estrea da banda australiana de indie pop Architecture in Helsinki, editado o 9 de febreiro do 2003 polo selo Trifekta.\n\u00c9 co\u00f1ecido sobre todo polos seus sintetizadores doces con tons altos e pola ampla variedade instrumental. No disco \u00fasanse glockenspiel, xil\u00f3fono, frauta, catro tipos distintos de guitarra, trompeta, tuba, tromb\u00f3n woodwinds, baixo, distintos tipos de percusi\u00f3n, clarinete ou mel\u00f3dica entre outros. No disco tam\u00e9n atopamos gran variedade de voces."}
{"id": "176974", "revid": "98629", "url": "https://gl.wikipedia.org/wiki?curid=176974", "title": "Future Perfect", "text": "Future Perfect \u00e9 o \u00e1lbum da estrea da banda estadounidense de rock alternativo Autolux, editado o 26 de novembro do 2004. \"Future Perfect\" foi gravado nos \u00c1nxeles nos Sunset Sound baixo a produci\u00f3n de T-Bone Burnett.\nEn outubro de 2016 Pitchfork Media situouno no n\u00famero 44 da s\u00faa lista dos 50 mellores \u00e1lbums de shoegaze de todos os tempos."}
{"id": "176975", "revid": "56817", "url": "https://gl.wikipedia.org/wiki?curid=176975", "title": "Revolution Girl Style Now!", "text": "Revolution Girl Style Now! \u00e9 o primeiro \u00e1lbum da banda de punk rock estadounidense Bikini Kill. Foi auto-editado polo grupo en casete no ano 1991."}
{"id": "176976", "revid": "1576", "url": "https://gl.wikipedia.org/wiki?curid=176976", "title": "Spanking Machine", "text": "Spanking Machine \u00e9 o \u00e1lbum de estrea da banda estadounidense de punk rock Babes in Toyland, editado o 16 de abril de 1990 polo selo Twin/Tone Records.\nListaxe de canci\u00f3ns.\nTodos os temas foron compostos por Babes in Toyland."}
{"id": "176978", "revid": "56817", "url": "https://gl.wikipedia.org/wiki?curid=176978", "title": "Internal Wrangler", "text": "Internal Wrangler \u00e9 o \u00e1lbum de estrea da banda inglesa de rock alternativo Clinic, editado o 1 de maio do 2000 a trav\u00e9s do selo Domino Records."}
{"id": "176979", "revid": "89787", "url": "https://gl.wikipedia.org/wiki?curid=176979", "title": "Faba de Lourenz\u00e1", "text": "A faba de Lourenz\u00e1 \u00e9 unha variedade de feix\u00f3n con Indicaci\u00f3n Xeogr\u00e1fica Protexida da zona de Lourenz\u00e1.\nCaracter\u00edsticas.\nO seu cultivo est\u00e1 favorecido pola climatolox\u00eda continental da zona, con choivas abundantes (1.200 - 1.400\u00a0mm ao ano) e temperaturas suaves (12 a 14\u00a0\u00b0C anuais). Na zona predominan os solos francos e franco-lamacentos, con valores de acidez cun pH de entre 7 e 5.\nHistoria.\nA vida econ\u00f3mica da zona estivo determinada pola celebraci\u00f3n peri\u00f3dica de feiras de gando e produtos agr\u00edcolas, os d\u00edas 9 e 28 de cada mes. O mercado de fabas de Lourenz\u00e1 est\u00e1 documentado dende o s\u00e9culo XVIII.\nNas d\u00e9cadas de 1970 e 1980, debido \u00e1 decadencia do sector l\u00e1cteo, d\u00e9uselle pulo \u00e1 produci\u00f3n da faba e do li\u00f1o, dada a estacionalidade destes cultivos (duran 6 meses). Desde 1990, ano da creaci\u00f3n da festa da faba, cobrou especial relevancia o mercado de fabas por xunto entre outubro e xaneiro. Este mercado consolidouse a comezos do s\u00e9culo XXI, acad\u00e1ndose as 600 toneladas de transacci\u00f3n anual.\nO concello de Lourenz\u00e1 fomentou a profesionalizaci\u00f3n do sector coa construci\u00f3n da Lonxa de Horta, Flor e Faba.\nNo ano 2000 a Xunta de Galicia apoiou a aprobaci\u00f3n da denominaci\u00f3n de orixe protexida para as fabas cultivadas na Mari\u00f1a lucense. O distintivo, \u00e1 espera da aprobaci\u00f3n do Ministerio de Agricultura de Espa\u00f1a e do departamento correspondente da Uni\u00f3n Europea, abranguir\u00e1 a leguminosa producida nos concellos de Alfoz, Barreiros, Burela, Foz, Lourenz\u00e1, Mondo\u00f1edo, A Pontenova, Ribadeo, Trabada, O Valadouro, O Vicedo, Viveiro e Xove.\nVariedades.\nNa actualidade hai d\u00faas variedades principais: a Faba Galaica e a Faba do Marisco, as d\u00faas pertencentes \u00e1 especie \"Phaseolus vulgaris L.\".\nEnfermidades.\nO cultivo da faba pode verse afectado por diversas pragas (mosca da semente, pulg\u00f3ns e gurgullos, que poden chegar a estragar a colleita enteira) e enfermidades (fungos)."}
{"id": "176981", "revid": "56817", "url": "https://gl.wikipedia.org/wiki?curid=176981", "title": "Such Blinding Stars for Starving Eyes", "text": "Such Blinding Stars for Starving Eyes \u00e9 o \u00e1lbum de estrea da banda estadounidense de post-hardcore Cursive. Foi editado o 9 de setembro de 1997 a trav\u00e9s do selo Crank! Records."}
{"id": "176984", "revid": "23204", "url": "https://gl.wikipedia.org/wiki?curid=176984", "title": "Vittore Pisani", "text": "Vittore Pisani, nado en Roma o 23 de febreiro de 1899 e morto en Como o 22 de decembro de 1990, foi un glot\u00f3logo italiano.\nTraxectoria.\nFormaci\u00f3n e primeiros estudos.\nSen unha preparaci\u00f3n cl\u00e1sica adecuada (aprendeu de maneira autodidacta o grego e a mesma glotolox\u00eda), en 1916 inscribiuse na Facultade de Letras da Sapienza para o curso de doutoramento en Filolox\u00eda cl\u00e1sica e doutorouse en 1921 co helenista Nicola Festa cunha tese sobre \"Helena\" de Eur\u00edpides. Tras o doutoramento estudou, tam\u00e9n como autodidacta, o s\u00e1nscrito e en 1923, por suxesti\u00f3n dun amigo sanscritista, mercou nunha librer\u00eda de vello de Roma unha copia da \"Vergleichende Grammatik\" do fundador da indoeurope\u00edstica, Franz Bopp. Entrou as\u00ed en co\u00f1ecemento da ling\u00fc\u00edstica indoeuropea, ou \"indeuropea\", como prefer\u00eda dicir, e comezou a estudar os distintos aspectos relativos \u00e1s culturas expresadas nas linguas indoeuropeas.\nActividade acad\u00e9mica e investigadora.\nEn 1930 obtivo o permiso de docencia en Glotolox\u00eda e en 1933 foi profesor encargado de Historia comparada das linguas cl\u00e1sicas na Universidade de Florencia; en 1935 docente extraordinario de Glotolox\u00eda na Universidade de Cagliari e finalmente, de 1938 a 1964, ordinario na Estatal de Mil\u00e1n; desde 1939 \u00e9 socio correspondente do Instituto lombardo de ciencias e letras, e converteuse en membro efectivo en 1952. En 1946 fundou a revista \"Paideia\" e o ano seguinte o Sodalizio glottologico milanese, que promoveu varios convenios internacionais. En 1969 foi socio correspondente da Accademia Nazionale dei Lincei. Colaborou na \"Enciclopedia Italiana\" na secci\u00f3n de ling\u00fc\u00edstica. En 1985 adxudic\u00e1ronlle o Premio Feltrinelli polos seus m\u00e9ritos filol\u00f3xicos e ling\u00fc\u00edsticos.\nNome destacado da ling\u00fc\u00edstica italiana do s\u00e9culo XX, na s\u00faa escola form\u00e1ronse numerosos estudosos que acadaron importantes c\u00e1tedras en Italia e no estranxeiro. Morreu no Hospital Sant\u2019 Anna de Como o 22 de decembro de 1990, cando se convertera por idade no decano dos ling\u00fcistas italianos que viv\u00edan daquela.\nObras principais.\nA bibliograf\u00eda completa das publicaci\u00f3ns de Vittore Pisani foi recollida por en Ciro Santoro, Maria Teresa Laporta, \"Vittore Pisani glottologo (1899-1990). Bibliografia degli scritti\", Galatina, Congedo, 1991."}
{"id": "176985", "revid": "5132", "url": "https://gl.wikipedia.org/wiki?curid=176985", "title": "Ricoh Manresa", "text": ""}
{"id": "176988", "revid": "85894", "url": "https://gl.wikipedia.org/wiki?curid=176988", "title": "Carlos Marcos", "text": "Carlos Marcos Blanco, nado na Coru\u00f1a o 6 de agosto de 1961, \u00e9 un pol\u00edtico galego.\nTraxectoria.\n\u00c9 licenciado en Filosof\u00eda e Ciencias da Educaci\u00f3n na Universidade de Santiago de Compostela.. Nos anos 80 fundou Uni\u00f3n Coru\u00f1esa, partido que non acadou o apoio necesario para entrar no Concello da Coru\u00f1a como concelleiro. Nesa mesma \u00e9poca fundou a revista \"Estilo Galicia\" e competiu en rallys como copiloto de Jos\u00e9 Mora, disputando o Campionato de Espa\u00f1a de Rallys de Terra e quedando cuarto en 1990.\nNo ano 2007 pres\u00e9ntase como cabeza de lista na Coru\u00f1a do Partido Galeguista \u00e1s elecci\u00f3ns municipais, e non obt\u00e9n representaci\u00f3n no concello. Despois deste fracaso, aliouse co ex-concelleiro do PP Fernando Rodr\u00edguez Corcoba, que tam\u00e9n se presentara sen \u00e9xito como independente \u00e1s elecci\u00f3ns municipais, para reflotar Uni\u00f3n Coru\u00f1esa, unha formaci\u00f3n local de dereitas que xa cofundara canda Jos\u00e9 Gonz\u00e1lez Dopeso.\n\u00c9 defensor do emprego do top\u00f3nimo \"La Coru\u00f1a\", contrario \u00e1 Lei de normalizaci\u00f3n ling\u00fc\u00edstica e \u00e1 Lei de memoria hist\u00f3rica de Espa\u00f1a.\nDenunciou o proxecto Wikipedia perante un xu\u00edz por cualificar a s\u00faa formaci\u00f3n pol\u00edtica de xen\u00f3foba e ultradereitista. En 2018 afiliouse a Vox.\nVida persoal.\nEst\u00e1 casado e ten tres fillos."}
{"id": "176989", "revid": "127505", "url": "https://gl.wikipedia.org/wiki?curid=176989", "title": "Bastards on Parade", "text": "Bastards on Parade \u00e9 un grupo musical da Coru\u00f1a xurdido no 2007 que fai unha sorte de punk-rock celta. Despois de teren feito varios EPs, \"Pipes &amp; Drunx\" e \"Whiskey in my Heart\" no 2008, \"Death Shore Pirates\" no 2009, este \u00faltimo levounos en febreiro do 2010 a unha xira por pa\u00edses europeos como Francia, Alema\u00f1a e Pa\u00edses Baixos.\nO seu disco debut \"Tales from the Death Shore\" presentarase en Par\u00eds o 16 de abril, editado por Carnage Recordz (Francia) e Uncle Owen (Xap\u00f3n), acadando boas cr\u00edticas, e \u00f3 5\u00ba lugar na lista do radio estadounidense shitenonions.com e o 11\u00ba en paddyrock.com."}
{"id": "176998", "revid": "1131", "url": "https://gl.wikipedia.org/wiki?curid=176998", "title": "A Ribeira, Turces, Touro", "text": "Ribeira \u00e9 un lugar da parroquia de Bese\u00f1o, no concello de Touro. Segundo o Instituto Nacional de Estad\u00edstica ti\u00f1a 26 habitantes no 2010, 13 homes e 13 mulleres."}
{"id": "176999", "revid": "1131", "url": "https://gl.wikipedia.org/wiki?curid=176999", "title": "O Monte, Turces, Touro", "text": "O Monte \u00e9 un lugar da parroquia de Bese\u00f1o, no concello de Touro. Segundo o Instituto Nacional de Estad\u00edstica ti\u00f1a 10 habitantes no 2010, 6 homes e 4 mulleres."}
{"id": "177000", "revid": "22570", "url": "https://gl.wikipedia.org/wiki?curid=177000", "title": "Marz\u00e1, Turces, Touro", "text": "Marz\u00e1 \u00e9 un lugar da parroquia de Bese\u00f1o, no concello de Touro. Segundo o Instituto Nacional de Estad\u00edstica ti\u00f1a 3 habitantes no 2010, 2 mulleres e 1 home."}
{"id": "177001", "revid": "85894", "url": "https://gl.wikipedia.org/wiki?curid=177001", "title": "As Hortas, Dombod\u00e1n, Arz\u00faa", "text": "As Hortas \u00e9 un lugar da parroquia de Dombod\u00e1n no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 65 habitantes no ano 2010 segundo datos do Instituto Nacional de Estad\u00edstica, dos cales 32 eran homes e 33 eran mulleres."}
{"id": "177003", "revid": "85894", "url": "https://gl.wikipedia.org/wiki?curid=177003", "title": "Portodemouros, Dombod\u00e1n, Arz\u00faa", "text": "Portodemouros \u00e9 un lugar da parroquia de Dombod\u00e1n no concello coru\u00f1\u00e9s de Arz\u00faa, na comarca hom\u00f3nima. Segundo o Instituto Nacional de Estad\u00edstica en 2010 ti\u00f1a 16 habitantes (sete homes e nove mulleres).\nEst\u00e1 a car\u00f3n da parroquia hom\u00f3nima de Portodemouros, do concello de Vila de Cruces, pero co r\u00edo Ulla polo medio. A esa altura est\u00e1 o encoro de Portodemouros."}
{"id": "177004", "revid": "1131", "url": "https://gl.wikipedia.org/wiki?curid=177004", "title": "Xenofobia", "text": "A xenofobia (do grego \"xeno\", \"estranxeiro\", e \"fobia\", \"temor\") \u00e9 o rexeitamento ao estranxeiro, con manifestaci\u00f3ns que van desde o rexeitamento m\u00e1is ou menos manifesto, o desprezo e as ameazas, at\u00e9 as agresi\u00f3ns e asasinatos.\nCaracter\u00edsticas.\nUnha das formas m\u00e1is com\u00fans de xenofobia \u00e9 a que se exerce en funci\u00f3n da raza, isto \u00e9, o racismo. A \u00abConvenci\u00f3n Internacional sobre a Eliminaci\u00f3n de todas as Formas de Discriminaci\u00f3n Racial\u00bb aprobada pola Asemblea Xeral das Naci\u00f3ns Unidas o 21 de decembro de 1965) define a discriminaci\u00f3n racial ou xenofobia como:"}
{"id": "177005", "revid": "85894", "url": "https://gl.wikipedia.org/wiki?curid=177005", "title": "Trasfontao, Panti\u00f1obre, Arz\u00faa", "text": "Trasfontao \u00e9 un lugar da parroquia de Panti\u00f1obre no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 4 habitantes no ano 2010 segundo datos do Instituto Nacional de Estad\u00edstica, dos cales 3 eran homes e 1 era muller."}
{"id": "177006", "revid": "1987", "url": "https://gl.wikipedia.org/wiki?curid=177006", "title": "Castrill\u00f3n, Maroxo, Arz\u00faa", "text": "Castrill\u00f3n \u00e9 un lugar da parroquia de Maroxo no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 5 habitantes no ano 2018 segundo datos do Instituto Nacional de Estad\u00edstica, dos cales 2 eran homes e 3 eran mulleres."}
{"id": "177007", "revid": "89787", "url": "https://gl.wikipedia.org/wiki?curid=177007", "title": "Calicr\u00e1tidas", "text": "Calicr\u00e1tidas foi un comandante naval espartano durante a Guerra de Decelia, a \u00faltima fase da Guerra do Peloponeso.\nTraxectoria.\nNo ano -406 foi enviado ao Exeo para tomar o mando da frota espartana de Lisandro, o primeiro navarca. O per\u00edodo de tempo en que Calicr\u00e1tidas exerceu de navarca foi breve e tropezou con varias dificultades. Principalmente, as intrigas do seu predecesor, quen aparentemente devolvera o di\u00f1eiro co que a frota deb\u00eda ser pagada polo pr\u00edncipe persa Ciro. Calicr\u00e1tidas necesitaba o di\u00f1eiro de Ciro para pagar aos seus homes, pero, como un espartano tradicionalista, era remiso a pedilo a un persa. Os seus intentos pouco entusiastas de conseguir o financiamento de Ciro non se concretaron, e foi forzado a atopar unha fonte alternativa de fondos, que a cidade de Mileto ao final proveu.\nDespois de ga\u00f1ar unha vitoria inicial contra o almirante ateniense Con\u00f3n, Calicr\u00e1tidas enfrontouse cunha consider\u00e1bel frota ateniense enviada para auxiliar a Con\u00f3n. Enfrontouse a esta frota na batalla de Arxinusas. O seu continxente naval foi completamente derrotado, e Calicr\u00e1tidas morreu. Tras a s\u00faa morte, Lisandro, regresou de Esparta para ocupar o posto de navarca outra vez.\nCalicr\u00e1tidas \u00e9 lembrado como un espartano da vella escola. Desde\u00f1ou a pol\u00edtica de alianza con Persia que fora aprobada baixo Lisandro, e declarou que se a elecci\u00f3n fose s\u00faa, buscar\u00eda a paz con Atenas. O papel crecente do di\u00f1eiro na pol\u00edtica e a diplomacia espartanas, ofend\u00eda a s\u00faa tradicionalista, antimaterialista sensibilidade. A\u00ednda que fracasou no seu mando, ga\u00f1ou o respecto de moitos espartanos e aliados, e foi moi ben considerado despois da s\u00faa morte."}
{"id": "177012", "revid": "839", "url": "https://gl.wikipedia.org/wiki?curid=177012", "title": "Caso Dreyfus", "text": "O caso Dreyfus foi orixinado a ra\u00edz dun erro xudicial, sobre un contexto de espionaxe e antisemitismo, no que a v\u00edtima foi o capit\u00e1n e enxe\u00f1eiro polit\u00e9cnico Alfred Dreyfus (1859-1935), de orixe xud\u00eda-alsaciano, e que durante doce anos, de 1894 a 1906, conmocionou a sociedade francesa da \u00e9poca, marcando un fito na historia do antisemitismo.\nA revelaci\u00f3n do esc\u00e1ndalo en \"J'accuse\", un artigo de \u00c9mile Zola en 1898, provocou unha sucesi\u00f3n de crises pol\u00edticas e sociais in\u00e9ditas en Francia que, no momento do seu apoxeo en 1899, revelaron as fracturas profundas que subxac\u00edan na Terceira Rep\u00fablica Francesa. Dividiu os franceses en dous campos opostos, os \"dreyfusards\" (partidarios de Dreyfus) e os \"antidreyfusards\" (opositores a Dreyfus). Revelou tam\u00e9n a existencia na sociedade francesa dun n\u00facleo de violento nacionalismo e antisemitismo difundido por unha prensa sumamente influente. O caso converteuse en s\u00edmbolo moderno e universal da iniquidade en nome da raz\u00f3n de Estado."}
{"id": "177013", "revid": "102241", "url": "https://gl.wikipedia.org/wiki?curid=177013", "title": "Hindi de Fidxi", "text": "O hindi de Fidxi \u00e9 unha lingua indoaria que \u00e9 lingua materna de 313.000 persoas de orixe india en Fidxi. Esta linguaxe \u00e9 moi diferente do est\u00e1ndar falado en hindi, na India e as relaci\u00f3ns entre as d\u00faas linguas son similares \u00e1s que hai entre holand\u00e9s e afric\u00e1ner. A linguaxe est\u00e1 composta dos dialectos do Leste Hindi (bhojpuri e awadhi) con moitas palabras en ingl\u00e9s e Fidxi. \u00c9 falado cun acento do Pac\u00edfico.\nNos \u00faltimos tempos, debido \u00e1 axitaci\u00f3n pol\u00edtica en Fidxi, un gran n\u00famero de indios de Fidxi te\u00f1en migrado a Australia, Nova Zelandia, os Estados Unidos e o Canad\u00e1, levando a lingua hindi de Fidxi con eles."}
{"id": "177014", "revid": "1576", "url": "https://gl.wikipedia.org/wiki?curid=177014", "title": "Alfred Dreyfus", "text": "Alfred Dreyfus, nado en Mulhouse o 9 de outubro de 1859 e finado en Par\u00eds o 12 de xullo de 1935, foi un militar franc\u00e9s.\nTraxectoria.\nNaceu no seo dunha adi\u00f1eirada familia de orixe xud\u00eda dedicada \u00e1 fabricaci\u00f3n de t\u00e9xtiles, que abandonou Alsacia cando esta rexi\u00f3n foi anexionada por Alema\u00f1a tras a guerra franco-prusiana (1871). En 1872 opta pola cidadan\u00eda francesa e decide dedicarse \u00e1 carreira militar, co desexo de ver reintegrada Alsacia a Francia. En 1882 entra na \u00c9cole polytechnique, decidido a emprender a carreira militar, alcanzado o grao de oficial de artillar\u00eda.\nConsegue o grao de capit\u00e1n en 1889, en 1890 entra na Escola de Guerra e en 1893 no Estado Maior do Ex\u00e9rcito no Ministerio da Guerra franc\u00e9s, momento no que xorden falsas acusaci\u00f3ns (o famoso Caso Dreyfus), que o mante\u00f1en apartado do ex\u00e9rcito e reclu\u00eddo na Illa do Dia\u00f1o, at\u00e9 que en 1906 \u00e9 exonerado e reintegrado no ex\u00e9rcito con todas as honras, retir\u00e1ndose co grao de comandante.\nEn 1914, xa tenente coronel, toma o mando dunha unidade de reaprovisionamiento no curso da primeira guerra mundial. Tras a paz, regresou ao seu retiro at\u00e9 a s\u00faa morte en 1935, aos 75 anos."}
{"id": "177017", "revid": "27155", "url": "https://gl.wikipedia.org/wiki?curid=177017", "title": "Labradorita", "text": "A labradorita \u00e9 un mineral do grupo dos silicatos, subgrupo tectosilicatos, sendo un feldespato dos denominados plaxioclasios. \u00c9 un aluminosilicato de sodio e calcio.\nSer, \u00e9 un membro intermedio da serie de soluci\u00f3n s\u00f3lida dos plaxioclasios que te\u00f1en por extremos a albita (plaxioclasio de sodio) e a anortita (plaxioclasio de calcio). En certo xeito, pode considerarse como unha variedade da anortita.\nO seu nome prov\u00e9n da pen\u00ednsula do Labrador (Canad\u00e1). Outro sin\u00f3mino, como pode ser espectrolita, prov\u00e9n da iridescencia espectral que \u00e9 t\u00edpica deste mineral. Sin\u00f3nimos pouco usados son: \"carnatita\", \"mauilita\", \"radauita\" e \"silicita\".\nH\u00e1bito.\nObserv\u00e1ndoo na posici\u00f3n adecuada apr\u00e9cianse os brillos da s\u00faa peculiar iridescencia, o que alg\u00fans denominan \"labradorescencia\". Presenta nestes brillos un rango de cores desde a azul at\u00e9 a violeta, \u00e1s veces con verdes, amarelos ou laranxas, segundo a variedade. Alg\u00fans raros esp\u00e9cimes presentan todas estas cores \u00e1 vez.\nNormalmente tam\u00e9n presenta maclas, producindo os cristais maclados un efecto de capas finas apiladas.\nAmbiente de formaci\u00f3n.\nAparece na cristalizaci\u00f3n de rochas \u00edgneas e en rochas metam\u00f3rficas. \u00c9 moi com\u00fan que apareza labradorita nos gabros e noutras rochas \u00edgneas m\u00e1ficas, xa que por norma xeral os plaxioclasios son m\u00e1is c\u00e1lcicas canto m\u00e1is b\u00e1sica sexa a roca que os cont\u00e9n. \u00c9 o principal compo\u00f1ente da anortosita.\nPolo seu ambiente de formaci\u00f3n, os minerais aos que normalmente aparece asociada son biotita, piroxeno e hornblenda.\nLocalizaci\u00f3n, extracci\u00f3n e uso.\nExistes importantes dep\u00f3sitos no Labrador (Canad\u00e1), as\u00ed como na pen\u00ednsula Escandinava.\n\u00c1 parte do interese coleccion\u00edstico, a labradorita tam\u00e9n ten aplicaci\u00f3ns industriais para fabricar cer\u00e1micas, materiais refractarios e esmaltes, as\u00ed como tam\u00e9n se emprega cortada en lousas grandes na construci\u00f3n de edificaci\u00f3ns como revestimento ornamental das paredes.\nAlgunhas labradoritas poden ser traballadas na xoier\u00eda."}
{"id": "177021", "revid": "1093", "url": "https://gl.wikipedia.org/wiki?curid=177021", "title": "Fiji Hindi", "text": ""}
{"id": "177023", "revid": "1131", "url": "https://gl.wikipedia.org/wiki?curid=177023", "title": "Timothy Dalton", "text": "Timothy Peter Dalton, nado o 21 de marzo de 1946 en Colwyn Bay (Gales), \u00e9 un actor brit\u00e1nico.\nTraxectoria.\n\u00c9 un actor de teatro co\u00f1ecido polos seus roles Shakespearianos. Tam\u00e9n \u00e9 co\u00f1ecido por interpretar a James Bond en d\u00faas pel\u00edculas: ' e '."}
{"id": "177024", "revid": "98629", "url": "https://gl.wikipedia.org/wiki?curid=177024", "title": "Roberto Olabe", "text": "Roberto Olabe Aranzabal, nado en Vitoria o 20 de outubro de 1967, \u00e9 un exfutbolista espa\u00f1ol. Xogaba de porteiro e militou entre outros no Salamanca e na Real Sociedad. Exerceu tam\u00e9n como adestrador de varios equipos e como director deportivo. \u00c9 pai do tam\u00e9n futbolista Roberto Olabe del Arco."}
{"id": "177026", "revid": "5863", "url": "https://gl.wikipedia.org/wiki?curid=177026", "title": "Sam Mendes", "text": "Samuel Alexander Mendes, nado en Reading (Berkshire) o 1 de agosto de 1965 \u00e9 un director de cinema e teatro brit\u00e1nico.\nTraxectoria.\nEstudou na Universidade de Cambridge. Como director de escena, \u00e9 moi co\u00f1ecido pola s\u00faa produci\u00f3n en 1998 de \"Cabaret\". Como director de cinema destaca pola s\u00faa \u00f3pera prima \"American Beauty\" (1999), a cal o fixo acredor a un premio da Academia por Mellor Director.\nSam Mendes casou coa actriz inglesa Kate Winslet o 24 de maio de 2003. O seu primeiro fillo naceu en 2003. Tam\u00e9n ten unha fillastra, Mia Hiney Threapleton, froito do primeiro matrimonio de Winslet co asistente de direcci\u00f3n ingl\u00e9s Jim Threapleton. O 15 de marzo de 2010 o matrimonio anunciou a s\u00faa separaci\u00f3n."}
{"id": "177027", "revid": "23204", "url": "https://gl.wikipedia.org/wiki?curid=177027", "title": "Vin Diesel", "text": "Mark Sinclair Vincent, co\u00f1ecido como Vin Diesel, nado en Nova York o 18 de xullo de 1967, \u00e9 un actor estadounidense co\u00f1ecido polo seu traballo en filmes de acci\u00f3n como \"Fast &amp; Furious\", \"Pitch Black\", \"xXx\" ou \"The Chronicles of Riddick\"."}
{"id": "177028", "revid": "85894", "url": "https://gl.wikipedia.org/wiki?curid=177028", "title": "O Castrill\u00f3n, Bacoi, Alfoz", "text": "O Castrill\u00f3n \u00e9 un lugar da parroquia de Bacoi, no concello de Alfoz, na comarca da Mari\u00f1a Central. Segundo o INE a s\u00faa poboaci\u00f3n en 2010 era de 3 persoas (2 homes e 1 muller)."}
{"id": "177048", "revid": "1093", "url": "https://gl.wikipedia.org/wiki?curid=177048", "title": "James Callagham", "text": ""}
{"id": "177052", "revid": "25871", "url": "https://gl.wikipedia.org/wiki?curid=177052", "title": "El Amigo del Pueblo", "text": "El Amigo del Pueblo foi o nome de varias publicaci\u00f3ns:"}
{"id": "177053", "revid": "1888", "url": "https://gl.wikipedia.org/wiki?curid=177053", "title": "Concello de Lavadores", "text": "Lavadores foi un antigo concello de Galicia que funcionou como unidade administrativa entre 1836 e 1941.\nXeograf\u00eda.\nLavadores ocupar\u00eda o sector interior oriental do termo actual de Vigo, e formar\u00edano as parroquias de Beade, Bembrive, Cande\u00e1n, Cabral, Teis, Valadares, Zam\u00e1ns, e por suposto Lavadores. A s\u00faa extensi\u00f3n era de 56\u00a0km2.\nO lugar ti\u00f1a moitos lavadoiros, ademais de fontes e mu\u00ed\u00f1o. De todas as s\u00faas parroquias a \u00fanica costeira era a de Teis namentres que o resto se estend\u00eda dende Santa Cristina de Lavadores, que era o n\u00facleo capital do concello, ao longo de todo o Val do Fragoso. A poboaci\u00f3n do concello de Lavadores estaba composta durante o s\u00e9culo XIX na s\u00faa maior parte por agricultores. Viviu intensamente a principios do s\u00e9culo XX o agrarismo e a loita dos foros. Andado o s\u00e9culo o Concello acoller\u00e1 boa parte da clase obreira empregada nas f\u00e1bricas de Vigo, o que dar\u00e1 p\u00e9 a un forte movemento obreiro.\nHistoria.\nO concello de Lavadores creouse no ano 1836 coa divisi\u00f3n territorial da provincia de Pontevedra que configuraba a Lei de Nova Planta.\nPor outra parte, a carencia de servizos en Lavadores e as obras sempre aprazadas por falta de presupostos obrigaba os veci\u00f1os a recorrer a Vigo, o que levou a Beade no ano 1925 a pedir a s\u00faa anexi\u00f3n a Vigo, a\u00ednda que non o logrou, e a Bembrive a converterse nunha entidade local menor con Xunta Administrativa de seu no ano 1931. Catro anos m\u00e1is tarde, no 1935, Teis independizouse de Lavadores. Coas casas e os termos de Vigo e de Lavadores confund\u00edndose, a finais do ano 1940, o alcalde de Lavadores, naquel ent\u00f3n Xes\u00fas Fern\u00e1ndez Fern\u00e1ndez, f\u00edxolle a proposta \u00e1 s\u00faa veci\u00f1anza de anexionarse \u00e1 cidade de Vigo, e o d\u00eda 16 de abril de 1941 Lavadores uniu os seus destinos aos de Vigo. O novo concello ampliouse en 56 quil\u00f3metros cadrados e en m\u00e1is de 39.000 habitantes por aquel ent\u00f3n."}
{"id": "177066", "revid": "1093", "url": "https://gl.wikipedia.org/wiki?curid=177066", "title": "Ismael Rego Gonz\u00e1lez", "text": ""}
{"id": "177070", "revid": "1093", "url": "https://gl.wikipedia.org/wiki?curid=177070", "title": "Philip J. Noel-Baker", "text": ""}
{"id": "177074", "revid": "23204", "url": "https://gl.wikipedia.org/wiki?curid=177074", "title": "Frederico III de Alema\u00f1a", "text": "Frederico III de Hohenzollern, nado en Potsdam o 18 de outubro de 1831 e finado o 15 de xu\u00f1o de 1888, foi o emperador de Alema\u00f1a (k\u00e1iser) e rei de Prusia, durante 1888 (9 de marzo-15 de xu\u00f1o).\nTraxectoria.\nEra fillo do pr\u00edncipe Guillerme de Prusia e de Augusta de Saxonia-Weimar-Eisenach (o seu pai era irm\u00e1n do rei Frederico Guillerme IV de Prusia).\nEn 1858 casou con Vitoria, princesa do Reino Unido, filla da ra\u00ed\u00f1a Vitoria de Gran Breta\u00f1a e Irlanda e Alberte de Saxonia-Coburgo-Hannover, coa que tivo oito fillos:\nCando o seu pai converteuse en rei de Prusia, desde 1861 foi pr\u00edncipe herdeiro da coroa. Participou como oficial de Prusia na Guerra austro-prusiana en 1866 e, en 1870, na Guerra franco-prusiana.\nCon posterioridade \u00e1 unificaci\u00f3n alem\u00e1 (a partir de 1871), Frederico, de ideas liberais e influ\u00eddo pola s\u00faa esposa, tivo diferenzas pol\u00edticas co conservador chanceler Bismarck, pero se mantivo \u00e1 marxe do poder pol\u00edtico durante a vida do seu pai. Falecido Guillerme I o 9 de marzo de 1888, Frederico s\u00f3 puido reinar 99 d\u00edas por padecer un cancro de larinxe, chegando a perder o fala tras unha operaci\u00f3n. Sucedeulle \u00e1 s\u00faa morte o seu fillo Guillerme II."}
{"id": "177075", "revid": "10599", "url": "https://gl.wikipedia.org/wiki?curid=177075", "title": "Vitoria de Saxonia Coburgo Gota", "text": ""}
{"id": "177076", "revid": "89787", "url": "https://gl.wikipedia.org/wiki?curid=177076", "title": "Liga Nacional de F\u00fatbol Americano", "text": "A Liga Nacional de F\u00fatbol Americano (tam\u00e9n co\u00f1ecida como LNFA), \u00e9 a m\u00e1xima competici\u00f3n espa\u00f1ola de F\u00fatbol americano a nivel de clubs. A competici\u00f3n comeza en xaneiro e remata en xu\u00f1o.\nFormato.\nA LNFA se comezou a disputar no ano 1995, despois dalg\u00fans anos lev\u00e1ndose a cabo con \u00e9xito a Liga Catal\u00e1 de F\u00fatbol Americano. Na tempada 2010, o campionato estivo composto por 15 equipos divididos en 3 \"conferencias\", chamadas Conferencia Espa\u00f1ola (cos 5 mellores equipos do ano anterior), Conferencia Nacional (cos 5 seguintes mellores equipos do ano anterior), e Conferencia Hisp\u00e1nica. Durante a tempada regular cada equipo disputou 8 encontros, 2 fronte a cada equipo da s\u00faa mesma conferencia. \u00d3 remate desta tempada regular, lev\u00e1ronse a cabo as eliminatorias polo t\u00edtulo. Estes \"play offs\" se disputaron a un encontro. Nos cuartos de final se enfrontaron o 1\u00ba clasificado da Conferencia Hisp\u00e1nica fronte \u00f3 3\u00ba da Conferencia Espa\u00f1ola, e o 1\u00ba clasificado da Conferencia Nacional fronte \u00f3 4\u00ba da Conferencia Espa\u00f1ola. Mentres, os 2 mellores equipos da Conferencia Espa\u00f1ola, xa agardaban rival nas semifinais.\nNa tempada 2011 o formato tivo alg\u00fan cambio, as\u00ed, tan s\u00f3 os 6 mellores equipos de Espa\u00f1a poden loitar polo t\u00edtulo de liga. A competici\u00f3n de 6 equipos mant\u00edvose at\u00e9 2017.\nLNFA Serie A 2018.\nA m\u00e1xima categor\u00eda do f\u00fatbol americano espa\u00f1ol mudou de formato na tempada 2018. O n\u00famero de equipos participantes medrou de 6 a 15, divididos en tres grupos por criterios xeogr\u00e1ficos.\nDurante a fase de liga regular cada equipo disputar\u00e1 oito encontros, dous contra cada rival do seu propio grupo, e ter\u00e1 d\u00faas xornadas de descanso, complet\u00e1ndose un total de dez xornada de liga regular. Deste xeito, en cada xornada se disputar\u00e1n seis encontros (dous por grupo) e haber\u00e1 tres equipos descansando (un por grupo). Esta fase comezar\u00e1 o 13 de xaneiro de 2018, e rematar\u00e1 o 15 de abril.\n\u00d3 remate da liga regular establecerase unha clasificaci\u00f3n conxunta dos tres grupos. Nela, os doce primeiros equipos da t\u00e1boa xogar\u00e1n as eliminatorias polo t\u00edtulo, e os tres \u00faltimos xogar\u00e1n as eliminatorias de descenso de categor\u00eda.\nNa loita polo t\u00edtulo os catro mellores da clasificaci\u00f3n conxunta estar\u00e1n exentos da primeira rolda de eliminatorias. Os restantes equipos disputar\u00e1n entre eles unha eliminatoria (28/29 de abril) previa \u00f3s cuartos de final do seguinte xeito: \nOs cuartos de final levaranse a cabo o 5/6 de maio:\nAs semifinais ser\u00e1n o 19/20 de maio:\nA final celebrarase o 2/3 de xu\u00f1o.\nPor outra banda, as eliminatorias polo descenso ser\u00e1n entre o 5/6 de maio e o 9/10 de xu\u00f1o. Dos tres equipos da Serie A participantes un descender\u00e1, outro promocionar\u00e1 e outro manter\u00e1 a categor\u00eda. Primeira eliminatoria:\nSegunda eliminatoria:\nA terceira eliminatoria:"}
{"id": "177077", "revid": "89787", "url": "https://gl.wikipedia.org/wiki?curid=177077", "title": "Acordo estrat\u00e9xico entre Eusko Alkartasuna e a Esquerda Abertzale", "text": "O 20 de xu\u00f1o de 2010 a direcci\u00f3n de Eusko Alkartasuna (EA) e antigos membros da ilegalizada Batasuna (denominados xenericamente como esquerda abertzale, a\u00ednda que sen precisi\u00f3n) asinaron publicamente no Palacio Euskalduna de Bilbao un acordo soberanista titulado Lortu arte (Ata conseguilo) e subtitulado Bases dun acordo estrat\u00e9xico entre forzas pol\u00edticas independentistas, polo cal ambas partes compromet\u00e9ronse a defender a \"soberan\u00eda nacional\" do Pa\u00eds Vasco fronte a Espa\u00f1a e Francia."}
{"id": "177084", "revid": "1093", "url": "https://gl.wikipedia.org/wiki?curid=177084", "title": "Ram\u00f3n Mar\u00eda Narv\u00e1ez y Campos", "text": ""}
{"id": "177088", "revid": "1093", "url": "https://gl.wikipedia.org/wiki?curid=177088", "title": "Jos\u00e9 Ram\u00f3n Rodil y Campillo", "text": ""}
{"id": "177090", "revid": "23204", "url": "https://gl.wikipedia.org/wiki?curid=177090", "title": "Carlo Gesualdo", "text": "Carlo Gesualdo (tam\u00e9n co\u00f1ecido como Gesualdo da Venosa), nado o 8 de marzo de 1566 en Venosa e finado o 8 de setembro de 1613 en Gesualdo. Pr\u00edncipe de Venosa e conde de Conza foi un compositor italiano do Renacemento, sendo unha das figuras m\u00e1is salientables deste per\u00edodo. Destaca a grande expresividade dos seus madrigais, que empregaban unha linguaxe crom\u00e1tica desco\u00f1ecida ata o momento. \u00c9 moi salientable o emprego da polifon\u00eda nas s\u00faas composici\u00f3ns.\nObras.\nMadrigais.\nO lugar e ano de publicaci\u00f3n aparece a continuaci\u00f3n do n\u00famero de voces. Entre par\u00e9ntese o nome do poeta (cando \u00e9 co\u00f1ecido). Os madrigais est\u00e1n ordenados por orde alfab\u00e9tica por libro.\nLibro I (\"Madrigali libro primo\"), cinco voces, Ferrara, 1594\nLibro II (\"Madrigili libro secondo\"), cinco voces, Ferrara, 1594\nLibro III (\"Madrigali libro terzo\"), cinco voces, Ferrara, 1595\nLibro IV (\"Madrigali libro quarto\"), cinco voces, Ferrara, 1596\nLibro V (\"Madrigali libro quinto\"), cinco voces, Gesualdo, 1611\nLivro VI (\"Madrigali libro sesto\"), cinco vozes, Gesualdo, 1611\nM\u00fasica sacra.\nSacrae Cantiones I, cinco voces, 1603\nOficio de tinieblas Responsorios para Xoves Santo, seis voces, 1611\nOficio de tinieblas Responsorios para S\u00e1bado Santo, seis voces, 1611"}
{"id": "177091", "revid": "25871", "url": "https://gl.wikipedia.org/wiki?curid=177091", "title": "Orly", "text": "Orly \u00e9 unha comuna francesa na rexi\u00f3n de Illa de Francia, no departamento de Val-de-Marne. Est\u00e9ndese por unha \u00e1rea de 6,69\u00a0km\u00b2, con 20.470 habitantes, segundo os censos de 1999, cunha densidade de 3 060 hab / km\u00b2."}
{"id": "177106", "revid": "89787", "url": "https://gl.wikipedia.org/wiki?curid=177106", "title": "Xo\u00e1n Bautista Andrade", "text": "Juan Bautista Andrade Tojedo, nado en L\u00e9rez (Pontevedra) o 24 de xullo de 1879 e finado na mesma parroquia o 3 de setembro de 1930, foi un escritor galego. Foi t\u00edo do escritor e economista Valent\u00edn Paz-Andrade.\nTraxectoria.\nFillo de Manuel Andrade Carl\u00edn, deuse a co\u00f1ecer como poeta arredor do 1900, ao ga\u00f1ar o primeiro premio nun certame organizado polo Ateneo Le\u00f3n XIII de Compostela. Foi premiado pola composici\u00f3n \"\u00cdntima\" na celebraci\u00f3n do centenario de Rojas Zorrilla en Toledo. En 1910 ga\u00f1ou en Santiago a flor natural polo poema \"Las cumbres\" e o primeiro acc\u00e9sit por \"La casa muerta\".\nSalienta a s\u00faa obra l\u00edrica en castel\u00e1n:\nAndrade ti\u00f1a m\u00e1is obras pendentes de publicaci\u00f3n, mais non chegaron ao prelo por mor do seu pasamento: \"Poemas compostelanos\", \"Enfoques\" (estudos sobre sensibilidade); \"El Pazo, los cipreses y el mar\" (ensaios sobre a paisaxe) e a novela \"La sombra de Fr. Juan\". \nEn lingua galega publicou s\u00f3 tres ou catro poemas, a\u00ednda que parece que antes do seu pasamento preparaba a publicaci\u00f3n dunha obra l\u00edrica en galego, \"Cantarelas\"."}
{"id": "177107", "revid": "1093", "url": "https://gl.wikipedia.org/wiki?curid=177107", "title": "Kenny Anthony", "text": ""}
{"id": "177113", "revid": "19415", "url": "https://gl.wikipedia.org/wiki?curid=177113", "title": "Alban Berg", "text": "Alban Maria Johannes Berg, nado en Viena o 9 de febreiro de 1885 e finado o 24 de decembro de 1935, foi un compositor austr\u00edaco.\nFormou parte da chamada Segunda Escola de Viena xunto co seu mestre, Arnold Sch\u00f6nberg, e Anton Webern, tam\u00e9n alumno de Sch\u00f6nberg. Compuxo nos distintos estilos de principios do s\u00e9culo XX, pasando polo atonalismo primeiro, e logo polo dodecafonismo, con obras vencelladas \u00e1 est\u00e9tica expresionista. Foi denominado o \"Rom\u00e1ntico do dodecafonismo\" porque as s\u00faas composici\u00f3ns combinan o romanticismo Mahleriano cunha adaptaci\u00f3n persoal do dodecafonismo de Sch\u00f6nberg, a s\u00faa m\u00fasica ten unha sonoridade que sempre evoca \u00e1 tonalidade, o esp\u00edrito rom\u00e1ntico e unha inclinaci\u00f3n marcadamente dram\u00e1tica e expresiva. As s\u00faas obras m\u00e1is co\u00f1ecidas son o seu Concerto para viol\u00edn e as \u00f3peras \"Lulu\" e \"Wozzeck\" (composta a partir da obra teatral Woyzeck de Georg B\u00fcchner e estreada en 1924 en Viena con grande \u00e9xito).\nBerg formaba parte da elite cultural vienesa a principios do s\u00e9culo XX, encontr\u00e1ndose entre o seu c\u00edrculo de amigos os m\u00fasicos Alexander von Zemlinsky e Franz Schreker, o pintor Gustav Klimt, o escritor e s\u00e1tiro Karl Kraus, o arquitecto Adolf Loos, e o poeta Peter Altenberg.\nFaleceu probablemente a causa da picada dun insecto e o consecuente envelenamento sangu\u00edneo, aos 50 anos."}
{"id": "177116", "revid": "1131", "url": "https://gl.wikipedia.org/wiki?curid=177116", "title": "Modesto Bar\u00e1 \u00c1lvarez", "text": "Modesto Bar\u00e1 \u00c1lvarez, nado en Pontevedra en 1898 e finado na mesma cidade o 15 de xaneiro de 1973, foi un xornalista galego.\nTraxectoria.\nIniciou os seus estudos no seminario de Herb\u00f3n, e despois seguiu as carreiras de Maxisterio e Veterinaria. Nos seus primeiros anos foi profesor de lat\u00edn e despois colaborou en \"El Pueblo Gallego\", \"Diario de Pontevedra\", \"El Progreso\" e \"Faro de Vigo\", m\u00e1is tarde desempe\u00f1ou o cargo de director de \"Galicia Nueva\", de Vilagarc\u00eda de Arousa e dirixiu as revistas \"Hebe\" e \"Alborada\". Defendeu a orixe pontevedresa de Cristovo Col\u00f3n, expo\u00f1endo as s\u00faas teor\u00edas en distintos artigos e traballos. En 1916, cando as Irmandades da Fala, conv\u00e9rtese en comentarista innovador do rexionalismo tradicional. Entre 1917 e 1919 aparece vinculado ao c\u00edrculo agrario pontevedr\u00e9s que edita \"La Raza\", peri\u00f3dico do que chegou a ser propietario. Foi membro titular do Instituto de Cultura Hisp\u00e1nica e colaborou en numerosas publicaci\u00f3ns suramericanas.\nVida persoal.\nCasou con Irene Temes Di\u00e9guez coa que tivo cinco fillos, entre eles o qu\u00edmico Salvador Bar\u00e1 Temes."}
{"id": "177118", "revid": "23204", "url": "https://gl.wikipedia.org/wiki?curid=177118", "title": "Raoul Trujillo", "text": "Jose Raoul Trujillo nado o 8 de maio de 1955 en Santa Fe, Novo M\u00e9xico \u00e9 un actor e bailar\u00edn americano descendente dos indios apache/ute. El \u00e9 quizais mellor co\u00f1ecido pola interpretaci\u00f3n do malvado comandante maia no filme de Mel Gibson, \"Apocalypto\"."}
{"id": "177120", "revid": "98629", "url": "https://gl.wikipedia.org/wiki?curid=177120", "title": "Catedral de San Vito", "text": "A catedral de San Vito (en checo: \"Katedr\u00e1la Svat\u00e9ho V\u00edta\" ou \"Katedr\u00e1la svat\u00e9ho V\u00edta, V\u00e1clava a Vojt\u011bcha\") \u00e9 un templo adicado ao culto cat\u00f3lico situado na cidade de Praga (Rep\u00fablica Checa). Forma parte do conxunto art\u00edstico monumental do Castelo de Praga e \u00e9 a maior mostra de arte g\u00f3tica da cidade.\nDende 1989 est\u00e1 adicada a San Vito, San Venceslau e San Adalberto. Foi o escenario da coroaci\u00f3n de todos os reis de Bohemia e nela at\u00f3panse tam\u00e9n enterrados t\u00f3dolos santos bispos e arcebispos, as\u00ed como un bo n\u00famero de reis. A catedral, a\u00ednda que cat\u00f3lica, \u00e9 de propiedade estatal desde o inicio da s\u00faa construci\u00f3n no s\u00e9culo XIV.\nHistoria.\nA Catedral de San Vito \u00e9 un s\u00edmbolo de Praga e mesmo de toda a Rep\u00fablica Checa, tanto pola s\u00faa tempestuosa historia como polo seu valor art\u00edstico. Foi a culminaci\u00f3n das reivindicaci\u00f3ns dos reis de Bohemia que quixeron converter a diocese de Praga en arcebispado. A primeira pedra foi colocada o 21 de novembro de 1344 polo arcebispo de Praga, Arno\u0161t de Pardubice, en presenza do rei Xo\u00e1n de Luxemburgo e dos seus fillos, Carlos (futuro Carlos IV de Bohemia) e Xo\u00e1n. Erixiuse no mesmo terreo no que antigamente se achaban unha rotonda rom\u00e1nica e unha bas\u00edlica dedicadas, as\u00ed mesmo, a San Vito, das que a\u00ednda quedan restos. O proxecto foi dese\u00f1ado polo arquitecto franc\u00e9s Matias Arras, que se inspirou na inicial arte g\u00f3tica franc\u00e9s, tomando como modelo as catedrais de Tolosa e Narbona. De feito, a catedral de San Vito \u00e9 unha das \u00faltimas mostras importantes, desta corrente art\u00edstica.\nPeter Parler sucedeu, en 1356, ao arquitecto Mat\u00edas Arras despois do falecemento deste, a\u00ednda que transcorreron uns anos sen que fose dirixida por ning\u00fan mestre de obras. M\u00e1is tarde a construci\u00f3n ser\u00eda dirixida polos fillos de Peter Patler, Jan e V\u00e1clay. Estes novos arquitectos imprimiron \u00e1 catedral un estilo inspirado no g\u00f3tico alem\u00e1n pero d\u00e1ndolle, as\u00ed mesmo, o seu sinal persoal, posta de manifesto no coro, a capela de San Sexismundo e a sancrist\u00eda que foron terminadas por eles. Desta \u00e9poca cabe destacar as complexas b\u00f3vedas, s\u00f3 comparables \u00e1s das catedrais inglesas. En 1419 interromp\u00e9ronse os traballos por mor da rebeli\u00f3n husita. Os husitas, contrarios \u00e1 veneraci\u00f3n dos santos e \u00e1s mostras de opulencia propias da Igrexa cat\u00f3lica, saquearon a catedral e fixeron coroar ao rei Sexismundo no novo templo.\nEn 1485 a corte volveu ao Castelo de Praga e empezouse a restaurar a Catedral. Constru\u00eduse un novo Oratorio Real, obra de Hans Spiesz, s\u00edmbolo da soberan\u00eda do rei, que se terminou en 1490. As escenas da lenda de San Venceslau conclu\u00edronse en 1509 para a coroaci\u00f3n do rei Lu\u00eds II. En 1526 Fernando I converteuse no primeiro Habsburgo coroado como rei de Bohemia. Desta \u00e9poca data a \"Galer\u00eda da M\u00fasica\", obra de Bonifacio Wolmut, de estilo manierista, con b\u00f3vedas neog\u00f3ticas, as\u00ed como a capela de San Adalberto que posteriormente foi destru\u00edda. En 1566 Maximiliano II encargou o \"Pante\u00f3n Real\" dedicado \u00e1 Casa de Habsburgo e aos seus predecesores no trono de Bohemia, terminouse en 1589.\nO 23 de maio de 1618 produciuse a defenestraci\u00f3n de Praga, que dar\u00eda comezo \u00e1 Guerra dos Trinta Anos. En 1619 os radicais calvinistas causaron grandes danos na catedral que tivo que volver consagrarse en febreiro de 1621, despois da derrota checa na batalla da Monta\u00f1a Branca. Gaspar Bechteler tallou os relevos de madeira que commemoran a defenestraci\u00f3n e as s\u00faas consecuencias. En 1644 Leopoldo Guillem, bispo de Olomouc, fixo restaurar un candelabro rom\u00e1nico da capela de San Xo\u00e1n Bautista que, supostamente, proced\u00eda do Templo de Xerusal\u00e9n.\nCoa chegada do barroco, o emperador Leopoldo I de Habsburgo colocou a primeira pedra dunha nave dese\u00f1ada por Giovanni Domenico Orsi, pero as obras tiveron que interromperse en 1675 por falta de orzamento. Da mesma forma fracasou o proxecto de Johann F. Schor. Desta \u00e9poca datan as estatuas dos santos patr\u00f3ns checos que hai na capela de San Xo\u00e1n de Nepomuk, obra de Rinaldo Ranzoni, o retablo de San Sexismundo de Frantisek Weis e a tumba de San Xo\u00e1n de Nepomuk, obra mestra de Antonio Corradini.\nEn 1844, V\u00e1clav M. Pesina pediu que se acabase a catedral, feito que non ocorrer\u00eda at\u00e9 1839 ao constitu\u00edrse unha Sociedade que se interesou niso. En 1862 Josef Kranner empezou os traballos restaurando o presbiterio do que eliminou gran parte dos engadidos barrocos. Con motivo do retorno a Praga das Xoias da Coroa Checa, reformouse a C\u00e1mara da Coroa; paralelamente finaliz\u00e1ronse as obras da b\u00f3veda principal e da fachada Oeste. O 28 de decembro de 1929 abriuse ao p\u00fablico a catedral totalmente acabada.\nArquitectura.\nFachada.\nA fachada oeste, de estilo neog\u00f3tico, foi a primeira que se terminou. Est\u00e1 decorada con estatuas de catorce santos, a do rei Carlos IV e unha dos seus arquitectos. Os portal\u00f3ns de bronce realizados por Otakar Sapniel, se constru\u00edron en 1927. En total son tres portas: no central \u00e1chase representada a construci\u00f3n da catedral, no da dereita: a vida de San Adalberto e na da esquerda que, desde 1929 \u00e9 a fachada principal, a vida de San Venceslau. O roset\u00f3n foi dese\u00f1ado por Frantisek Kysela en 1928, e representa a Creaci\u00f3n.\nA fachada sur, durante cinco s\u00e9culos, foi a entrada principal da catedral. Nela destaca a \"Porta Dourada\" que debe o seu nome ao fondo vermello e dourado dos mosaicos venecianos, obra de Niccoletto Semitecolo, e na que se representa o Xu\u00edzo Final, obra excepcional na Europa Occidental. No centro destes mosaicos p\u00f3dese distinguir a figura de Xesucristo sobresa\u00edndo no medio do seis santos patr\u00f3ns da Rep\u00fablica Checa. A ambos os dous lados de Xesucristo \u00e1chanse representadas as \u00e1nimas salvadas e as condenadas. Nelas p\u00f3dese reco\u00f1ecer ao rei Carlos IV e \u00e1 s\u00faa \u00faltima esposa Sabela de Pomerania. Para a s\u00faa realizaci\u00f3n necesit\u00e1ronse m\u00e1is de 40.000 pezas. En 1967 e 1980 tent\u00e1ronse restaurar sen chegar a logralo.\nA torre principal, situada nesta fachada, foi constru\u00edda en 1770 por Peter Parler. Con 99 metros de altura, est\u00e1 coroada por unha c\u00fapula renacentista de Pacassi. A balaustrada \u00e9 obra de Hans de Tirol e B. Wohlm\u00fct e, o mesmo que a c\u00fapula, \u00e9 de estilo renacentista. A b\u00f3veda da catedral presenta unha planta de tres naves cun transepto, deambulatorio e capelas. \u00c9 a obra mestra de Peter Parler que introduciu modificaci\u00f3ns e innovaci\u00f3ns no proxecto de Mat\u00edas Arras.\nInterior.\nO altar Maior, constru\u00eddo por J. Kranner entre 1868 e 1873, \u00e9 de estilo neog\u00f3tico, mais conserva detalles renacentistas do s\u00e9culo XVII. Os relevos de madeira foron realizados por K. Bendl entre os anos 1625 e 1650. O da esquerda representa a fuxida dun rei dun inverno e o da dereita unha vista de Praga do ano 1620. O Oratorio Real foi dese\u00f1ado por Benedikt Ried en 1493 por orde de Ladislau Jagellon. \u00c9 unha das obras do g\u00f3tico flamengo m\u00e1is importantes da Catedral de San Vito. P\u00f3dense apreciar os escudos e as armas dos Estados sometidos por Ladislau Jagellon.\nA Capela de San Venceslau \u00e9 unha das estancias m\u00e1is importantes da catedral. \u00c9 de estilo g\u00f3tico e foi constru\u00edda entre os anos 1362 e 1367, ano en que foi consagrada en presenza de Carlos IV de Bohemia. \u00c9 obra de Peter Parler e at\u00f3pase situada no mesmo lugar no que se atopaba a Rotonda de San Vito, onde foi executado San Venceslau. As pinturas dos murais datan de 1509. Na parte superior p\u00f3dense ver as imaxes da vida de San Venceslau. Debaixo do altar at\u00f3pase a tumba do santo (constru\u00edda en ouro e pedras preciosas) onde foi enterrado por orde de Boleslav I de Bohemia.\nA tumba de San Xo\u00e1n de Nepomuk foi constru\u00edda en 1736, \u00e9 de prata e os seus ourives foron Josef?E. Fisher von Erlach, Antonio Corradini e Jan Josef W\u00fcrt. Foi encargada por Carlos VI e financiada por subscrici\u00f3n popular. A din\u00e1mica da obra remarca a apoteose do santo. Neste mesmo lugar at\u00f3panse as tumbas de catorce bispos de Praga. \u00c9 unha das poucas obras barrocas da catedral que quedaron intactas at\u00e9 hoxe. A s\u00faa altura \u00e9 de cinco metros. As estatuas dos patr\u00f3ns checos foron realizadas en 1699 por Rinaldo Ranzoni.\nAo Pante\u00f3n Real acc\u00e9dese pola Capela da Santa Cruz. Neste recuncho a\u00ednda poden verse os restos da antiga Rotonda de San Vito que se achaba no lugar que hoxe ocupa a Catedral. No Pante\u00f3n Real at\u00f3panse os restos de Carlos IV de Bohemia, os seus fillos e a s\u00faa muller; os do rei Venceslau IV, Ladislau o P\u00f3stumo, Xos\u00e9 de Podebrady, Rudolfo II e Mar\u00eda Amelia, filla da emperatriz Mar\u00eda Tareixa de Habsburgo. Os sarc\u00f3fagos foron restaurados en 1935 por Kamil Roskot, seguindo a arte contempor\u00e1nea checa.\nXoias da Coroa Checa.\nAcc\u00e9dese pola capela de San Venceslau onde, antigamente, atop\u00e1base a sancrist\u00eda da Capela (hoxe denominada C\u00e1mara da Coroa). Prec\u00edsanse sete chaves diferentes para poder entrar na estancia que a custodia desde 1791. Moi poucas veces exponse ao p\u00fablico.\nAs Xoias da Coroa simbolizan a soberan\u00eda dos reis de Bohemia e o pasado mon\u00e1rquico da Rep\u00fablica Checa. A m\u00e1is antiga \u00e9 a Coroa de San Venceslau, confeccionada para a coroaci\u00f3n de Carlos IV e Branca de Valois como reis de Bohemia sucedida o 2 de setembro de 1347. A coroa foi dada como ofrenda a San Venceslau (de aqu\u00ed o seu nome). O dese\u00f1o da Coroa, con catro grandes flores de lis no diadema que se pecha con dous arcos e unha cruz parisiense, inspirouse na insignia real da Casa dos Premislites, as\u00ed como o da coroa dos reis de Francia. A coroa \u00e9 de ouro e est\u00e1 decorada con pedras preciosas; se garda nun estoxo de coiro co escudo do rei Carlos IV, a aguia imperial e o escudo da Rep\u00fablica.\nA Cruz da Coroaci\u00f3n foi tra\u00edda do Castelo de Karlstein. \u00c9 de ouro e pedras preciosas e, ademais, cont\u00e9n fragmentos da Coroa de Espi\u00f1as de Xesucristo. Outra das pezas de importancia \u00e9 a espada de San Venceslau, documentada, por primeira vez, en 1333; e o cetro real que se empezou a utilizar a partir da coroaci\u00f3n dos reis da Casa de Habsburgo, reis de Bohemia desde 1526.\nO tesouro da catedral ten a s\u00faa orixe no reinado de San Venceslau. Este rei someteuse a Henrique I que lle regalou un brazo de San Vito. Carlos IV gran coleccionista de reliquias relixiosas, ampliou o tesouro. Anualmente o tesouro exp\u00fa\u00f1ase na Praza de Carlos de Praga \u00e1 que acud\u00edan numerosos peregrinos. Na \u00e9poca husita perdeuse a tradici\u00f3n e parte do tesouro que non se recuperou at\u00e9 o reinado de Ladislau Jagie\u0142\u0142o e a volta \u00e1 catolicidade da Rep\u00fablica tras a derrota deste na batalla da Monta\u00f1a Branca de 1620. En 1645 a colecci\u00f3n ampliouse co tesouro do Castelo do Karlstein e en 1782 coas do Convento de San Jos\u00e9 de Praga.\nVidreiras.\nOs vitrales son da \u00e9poca da Primeira Rep\u00fablica Checoslovaca polo que, parte do seu significado relixioso cont\u00e9n un importante simbolismo do Estado Checoslovaco que, por aquel ent\u00f3n, acababa de independizarse do Imperio austroh\u00fangaro. Despois de obter o seu financiamento por parte da burgues\u00eda checoslovaca, recorreuse aos principais mestres cristaleiros de Bohemia que estaban profundamente influenciados por Josef Cibulka. A maior\u00eda das vidreiras d\u00e9bense a Frantisek Kysela e aos seus alumnos da Escola de Artes Decorativas de Praga, entre os que destacan Cyril Bouda e Karel Svolinsky. Sobresalientes son as vidreiras do presbiterio e os da Porta Dourada que representan o Xu\u00edzo Final con referencias \u00e1 historia checa obras de Max Svabinsky. Unha das vidreiras, na zona esquerda, est\u00e1 feita por Alfons Mucha, n\u00f3tase o estilo propio do artista e a diferenza respecto ao resto dela."}
{"id": "177123", "revid": "56817", "url": "https://gl.wikipedia.org/wiki?curid=177123", "title": "Galicia Nueva", "text": "Galicia Nueva foi o nome de varias publicaci\u00f3ns:"}
{"id": "177128", "revid": "1093", "url": "https://gl.wikipedia.org/wiki?curid=177128", "title": "Xos\u00e9 Anxo Lage Su\u00e1rez", "text": ""}
{"id": "177129", "revid": "1093", "url": "https://gl.wikipedia.org/wiki?curid=177129", "title": "Francisco Trigo Dur\u00e1n", "text": ""}
{"id": "177130", "revid": "6", "url": "https://gl.wikipedia.org/wiki?curid=177130", "title": "Galicia Nueva (Vilagarc\u00eda de Arousa)", "text": "Galicia Nueva foi un peri\u00f3dico editado en Vilagarc\u00eda de Arousa entre 1907 e 1938.\nHistoria e caracter\u00edsticas.\nSubtitulado \"Peri\u00f3dico regional. Primer diario de Villagarc\u00eda\", apareceu o 15 de marzo de 1907. Dirix\u00edrono sucesivamente Francisco Cano e Juan G\u00e1ndara Rivas. A partir de 1918 pasou a ser propiedade de Jos\u00e9 Benito Fern\u00e1ndez Pe\u00f3n, quen tam\u00e9n exerceu como director. No per\u00edodo 1923-1929 foi dirixido por Delf\u00edn Mein Est\u00e9vez. En febreiro de 1929 pasou a dirixilo Manuel del R\u00edo Candamo que se mantivo no posto at\u00e9 xullo dese ano cando renunciou e foi substitu\u00eddo polo propietario Jos\u00e9 Benito Fern\u00e1ndez. Tam\u00e9n exerceu un tempo como director Modesto Bar\u00e1 \u00c1lvarez. Foi unha publicaci\u00f3n liberal que actuou como portavoz de Acci\u00f3n Gallega, con cr\u00f3nicas de Basilio \u00c1lvarez. Ademais da informaci\u00f3n xeral, inclu\u00edu artigos hist\u00f3ricos, textos literarios e poemas. Malia que as s\u00faas vendas descenderon dende 1918, coa chegada da Segunda Rep\u00fablica colleu certo pulo apoiando o proxecto do Estatuto de autonom\u00eda. Coa Guerra Civil converteuse en voceiro franquista. Cesou a s\u00faa publicaci\u00f3n en 1938.\nNo seu prelo imprimiuse o xornal \"Roteiro\", de Vilagarc\u00eda de Arousa."}
{"id": "177139", "revid": "47401", "url": "https://gl.wikipedia.org/wiki?curid=177139", "title": "Rat Pack", "text": "Rat Pack foi o nome co que se co\u00f1eceu un grupo de artistas estadounidenses que, reunidos ao redor primeiro de Humphrey Bogart e m\u00e1is tarde de Frank Sinatra, prolongaron as s\u00faas actividades privadas como amigos \u00e1 realizaci\u00f3n de determinadas actividades art\u00edsticas, tales como pel\u00edculas, concertos, espect\u00e1culos etc. Activo entre mediados da d\u00e9cada de 1950 e mediados da de 1960, os seus membros m\u00e1is co\u00f1ecidos foron, \u00e1 parte de Sinatra, Dean Martin, Sammy Davis Jr., Peter Lawford e Joey Bishop, como n\u00facleo principal. Ademais, formaron parte ocasional do mesmo artistas como Shirley MacLaine, Lauren Bacall, Angie Dickinson, Marilyn Monroe e Judy Garland."}
{"id": "177143", "revid": "1987", "url": "https://gl.wikipedia.org/wiki?curid=177143", "title": "R\u00edo Navajos", "text": "O r\u00edo Navajos, tam\u00e9n co\u00f1ecido como Arroio Bustillo ou Ahogaborricos, \u00e9 un r\u00edo espa\u00f1ol de escaso caudal, afluente do r\u00edo Valderaduey.\nTen unha lonxitude aproximada de cincuenta quil\u00f3metros. O seu necemento enc\u00f3ntrase moi pr\u00f3ximo \u00f3 v\u00e9rtice xeod\u00e9sico \"Navajos\" (841,4 msnm), na confluencia dos termos municipais de Fontihoyuelo, Villanueva de la Condesa e Villal\u00f3n de Campos; \u00f3s poucos quil\u00f3metros atravesa Bustillo de Chaves, vila da que toma un dos seus nomes. A totalidade do seu curso transita pola bisbarra casel\u00e1 leonesa de Terra de Campos, na s\u00faa maior parte pola provincia de Valladolid, a\u00ednda que na s\u00faa porci\u00f3n final penetra na de Zamora onde desemboca no R\u00edo Valderaduey, \u00e1 altura de Villalpando."}
{"id": "177146", "revid": "1987", "url": "https://gl.wikipedia.org/wiki?curid=177146", "title": "R\u00edo Corgo, r\u00edo Douro", "text": "O r\u00edo Corgo \u00e9 un dos afluentes do r\u00edo Douro. Nace no concello de Vila Pouca de Aguiar e desemboca xunto \u00e1 cidade de Peso da R\u00e9gua, na marxe dereita do r\u00edo Douro, pasando antes por Vila Real e o concello de Santa Marta de Penagui\u00e3o.\nCaracter\u00edsticas.\nNo medio do seu traxecto pasa pola cidade de Vila Real, onde recibe como afluente o r\u00edo Cabril (que nace na Serra do Alv\u00e3o), ademais doutros pequenos r\u00edos.\nDespois de Vila Real e \u00f3 entrar no concello de Santa Marta de Penagui\u00e3o, o Corgo ten nas s\u00faas beiras as vi\u00f1as da Denominaci\u00f3n de Orixe do Douro.\nA\u00ednda en Vila Real, o r\u00edo ten dous encoros, un para o lecer, o complexo do Codessais, con piscinas e praia fluvial, bares e animaci\u00f3n nas noites de ver\u00e1n, e o segundo, co nome de Terragido, para aproveitamento hidroel\u00e9ctrico e tratamento de augas e residuos urbanos.\nO r\u00edo Corgo ten durante o seu traxecto entre Vila Real e a R\u00e9gua a compa\u00f1a da Li\u00f1a do Corgo, unha v\u00eda de ferrocarril de v\u00eda estreita con automotoras LRV 2000 que non superan os 30\u00a0km hora, \u00e9 unha li\u00f1a hist\u00f3rica nos meses de ver\u00e1n para viaxes tur\u00edsticas, nunha viaxe de cerca de 50 minutos entre as d\u00faas cidades (R\u00e9gua - Vila Real). \u00d3 longo do traxecto pode admirarse a magn\u00edfica vista do val do r\u00edo, a beleza das vi\u00f1as da rexi\u00f3n con Denominaci\u00f3n de Orixe do Douro, ademais de antigas casas se\u00f1oriais das quintas do Douro, tendo \u00f3 lonxe no horizonte a Serra do Mar\u00e3o."}
{"id": "177147", "revid": "56817", "url": "https://gl.wikipedia.org/wiki?curid=177147", "title": "ITunes Originals - Yeah Yeah Yeahs", "text": "iTunes Originals - Yeah Yeah Yeahs \u00e9 un recompilatorio da serie iTunes Originals da banda estadounidense Yeah Yeah Yeahs editado o 20 de outubro do 2009 polo selo DGC Records. Est\u00e1 formado por canci\u00f3ns ao vivo e entrevistas. S\u00f3 est\u00e1 dispo\u00f1ible a trav\u00e9s da iTunes Music Store."}
{"id": "177149", "revid": "25871", "url": "https://gl.wikipedia.org/wiki?curid=177149", "title": "Half an Octopuss &amp; Quadpus", "text": "\"Half an Octopuss\" \u00e9 o nome dun EP da banda inglesa The Cure, lanzado nunha edici\u00f3n limitada exclusivamente no Reino Unido en 1985.\n\"Quadpus\" foi a alternativa estadounidense e canadense, aparecida no ano seguinte cunha listaxe distinta de canci\u00f3ns, onde destaca o tema \"A Night Like This\" do cal se fixo un v\u00eddeo en 1986."}
{"id": "177150", "revid": "25871", "url": "https://gl.wikipedia.org/wiki?curid=177150", "title": "Varshons", "text": "Varshons \u00e9 un \u00e1lbum de versi\u00f3ns da editado pola banda estadounidense The Lemonheads o 23 de xu\u00f1o do 2009 polo selo The End Records.\nFoi producido polo l\u00edder de Butthole Surfers Gibby Haynes, e conta cunha boa variedade de temas de distintos artistas. Entre as colaboraci\u00f3ns est\u00e1n as da actriz Liv Tyler, que gravou voces no tema de Leonard Cohen \"Hey, That's No Way To Say Goodbye\", e as da modelo Kate Moss que aparece en \"Dirty Robot\"."}
{"id": "177161", "revid": "624", "url": "https://gl.wikipedia.org/wiki?curid=177161", "title": "Glotolox\u00eda", "text": ""}
{"id": "177162", "revid": "23204", "url": "https://gl.wikipedia.org/wiki?curid=177162", "title": "Giacomo Devoto", "text": "Giacomo Devoto, nado en X\u00e9nova o 19 de xullo de 1897 e morto en Florencia o 25 de decembro de 1974, foi un glot\u00f3logo e ling\u00fcista italiano, un dos mellores nestas disciplinas do s\u00e9culo XX neses pa\u00eds.\nTraxectoria.\nEn 1939 fundou con Bruno Migliorini a revista \"Lingua Nostra\". \nEn xaneiro de 1945, xusto despois da ca\u00edda da Rep\u00fablica Social Italiana, fundou en Florencia xunto con Piero Calamandrei, Corrado Tumiati, Enzo Enriques Agnoletti e Paride Baccarini a AFE: Associazione Federalisti Europei , conflu\u00edndo despois no Movemento Federalista Europeo fundado por Altiero Spinelli, no que tivo nos anos 1947-1948 un papel de primeira orde.\nRecibiu doutoramentos \"honoris causa\" pola Universidade de Par\u00eds, Basilea, Estrasburgo, Berl\u00edn (Humboldt), Cracovia, Zagreb e Lima.\nFoi Presidente da Accademia della Crusca a partir de decembro de 1963, Acad\u00e9mico de Dinamarca e Finlandia, Em\u00e9rito de glotolox\u00eda e Reitor da Universidade de Florencia. \nFoi, finalmente, un dos m\u00e1ximos expertos a nivel internacional de ling\u00fc\u00edstica indoeuropea (\"Origini indoeuropee\", 1962), latina (\"Storia della lingua di Roma\", publicado en 1940) e italiana (\"Avviamento alla etimologia italiana\", de 1968, \"Il linguaggio d'Italia\", editado en 1974 etc.).\nOs estudos.\nEntre as \u00faas contribuci\u00f3ns \u00e1 indoeurope\u00edstica figura tam\u00e9n a elaboraci\u00f3n do concepto de \"periindoeuropeo\", \u00e9 dicir, todo o que presenta caracteres h\u00edbridos indoeuropeos e non indoeuropeos (\"anaindoeuropeos\"). O termo indica tanto linguas como territorios (\"\u00e1reas\" ou \"fasces peri-indoeuropeas2) pero tam\u00e9n pobos e outras cousas. O periindoeuropeo pres\u00e9ntase nunha esfera marxinal respecto \u00e1 \u00e1rea de difusi\u00f3n indoeuropea, onde tradici\u00f3ns estra\u00f1as \u00e1 indoeuropea se ter\u00edan alterado progresivamente polo contacto coas indoeuropeas. Pode ser visto como un \"indoeuropeo perif\u00e9rico\" en formaci\u00f3n, definida por Devoto como unha \u00abindoeuropeidade aproximativa\u00bb. Devoto propuxo e sostivo a definici\u00f3n da lingua etrusca como periindoeuropea."}
{"id": "177163", "revid": "624", "url": "https://gl.wikipedia.org/wiki?curid=177163", "title": "Glot\u00f3logo", "text": ""}
{"id": "177164", "revid": "6939", "url": "https://gl.wikipedia.org/wiki?curid=177164", "title": "R\u00edo Corgo", "text": "R\u00edo Corgo pode referirse a:"}
{"id": "177180", "revid": "5132", "url": "https://gl.wikipedia.org/wiki?curid=177180", "title": "Catedral de Praga", "text": ""}
{"id": "177181", "revid": "5132", "url": "https://gl.wikipedia.org/wiki?curid=177181", "title": "Catedral de San Vito de Praga", "text": ""}
{"id": "177182", "revid": "5132", "url": "https://gl.wikipedia.org/wiki?curid=177182", "title": "Catedral de San Vito (Praga)", "text": ""}
{"id": "177183", "revid": "5132", "url": "https://gl.wikipedia.org/wiki?curid=177183", "title": "Catedral de San Vito, Praga", "text": ""}
{"id": "177184", "revid": "5132", "url": "https://gl.wikipedia.org/wiki?curid=177184", "title": "Veitsdom", "text": ""}
{"id": "177185", "revid": "5132", "url": "https://gl.wikipedia.org/wiki?curid=177185", "title": "Katedr\u00e1la svat\u00e9ho V\u00edta", "text": ""}
{"id": "177186", "revid": "5132", "url": "https://gl.wikipedia.org/wiki?curid=177186", "title": "Katedrala svateho Vita", "text": ""}
{"id": "177187", "revid": "5132", "url": "https://gl.wikipedia.org/wiki?curid=177187", "title": "Catedral de San Vito, Vencenslau e Adalberto", "text": ""}
{"id": "177192", "revid": "17467", "url": "https://gl.wikipedia.org/wiki?curid=177192", "title": "Nikolai Podgorny", "text": ""}
{"id": "177193", "revid": "17467", "url": "https://gl.wikipedia.org/wiki?curid=177193", "title": "Nikol\u00e1i Podgorni", "text": ""}
{"id": "177197", "revid": "25871", "url": "https://gl.wikipedia.org/wiki?curid=177197", "title": "N\u00e9stor", "text": "N\u00e9stor pode referirse a:"}
{"id": "177199", "revid": "1093", "url": "https://gl.wikipedia.org/wiki?curid=177199", "title": "Yuriy Yekhanurov", "text": ""}
{"id": "177202", "revid": "12452", "url": "https://gl.wikipedia.org/wiki?curid=177202", "title": "Yuliya Tymoshenko", "text": ""}
{"id": "177203", "revid": "1131", "url": "https://gl.wikipedia.org/wiki?curid=177203", "title": "Rita Hayworth", "text": "Margarita Carmen Cansino, m\u00e1is co\u00f1ecida como Rita Hayworth, nada en Nova York o 17 de outubro de 1918 e finada na mesma cidade o 14 de maio de 1987, foi unha actriz estadounidense. Tr\u00e1tase dunha das actrices de referencia da \u00e9poca dourada do cinema estadounidense."}
{"id": "177212", "revid": "895", "url": "https://gl.wikipedia.org/wiki?curid=177212", "title": "Nottingham Forest FC", "text": ""}
{"id": "177213", "revid": "12452", "url": "https://gl.wikipedia.org/wiki?curid=177213", "title": "Nottingham Forest", "text": ""}
{"id": "177214", "revid": "98629", "url": "https://gl.wikipedia.org/wiki?curid=177214", "title": "Nottingham Forest F.C.", "text": "O Nottingham Forest Football Club \u00e9 un club de f\u00fatbol ingl\u00e9s da cidade de Nottingham, en East Midlands. Foi fundado en 1865 e compite na Football League Championship.\nHistoria.\nFoi un dos membros fundadores da Football Alliance en 1889 e o seu primeiro grande \u00e9xito conseguiuno en 1898 ao ga\u00f1ar a FA Cup. Pasou gran parte do s\u00e9culo XX na Second Division e o seu segundo gran trofeo veu en 1959 cando ga\u00f1ou unha nova FA Cup. O seu per\u00edodo de maior \u00e9xito veu da man de Brian Clough, que chegou ao club en 1975. Baixo a s\u00faa direcci\u00f3n o Nottingham Forest ascendeu \u00e1 First Division, foi campi\u00f3n de Inglaterra, ga\u00f1ou d\u00faas Copas de Europa consecutivas e catro League Cups. Participaron en 1992 na primeira tempada da Premier League e desde ent\u00f3n sufriu unha serie de descensos, chegando a caer en 2005 \u00e1 League One. Tras tres tempadas no terceiro nivel do f\u00fatbol ingl\u00e9s conseguiu o ascenso ao Championship, onde milita na actualidade."}
{"id": "177215", "revid": "12452", "url": "https://gl.wikipedia.org/wiki?curid=177215", "title": "Nottingham Forest Football Club", "text": ""}
{"id": "177216", "revid": "81969", "url": "https://gl.wikipedia.org/wiki?curid=177216", "title": "Malm\u00f6 FF", "text": "O Malm\u00f6 Fotbollf\u00f6rening \u00e9 un equipo de f\u00fatbol sueco da cidade de Malm\u00f6. Foi fundado en 1910 e xoga na primeira categor\u00eda do pa\u00eds, a Allsvenskan.\nO Malm\u00f6 FF, xunto co IFK G\u00f6teborg e o AIK son normalmente considerados como os tres grandes clubs de f\u00fatbol suecos, sumando 42 t\u00edtulos de campionato en total. O M\u00e4lmo FF ga\u00f1ou 15 t\u00edtulos do campionato nacional, as\u00ed como 14 t\u00edtulos de copa. Ademais, \u00e9 o \u00fanico equipo sueco que xogou unha final na Liga de Campi\u00f3ns.\nHistoria.\nO club fundouse o 24 de febreiro de 1910. En 1931 debutou na m\u00e1xima categor\u00eda da liga sueca, a Allsvenskan. Con todo, en 1933 foi degradado pola Asociaci\u00f3n Sueca de F\u00fatbol, cando o rival do Malm\u00f6 FF, o IFK Malm\u00f6, denunciou ao club por pagar aos seus xogadores, pr\u00e1ctica por ent\u00f3n prohibida ao tratarse dunha competici\u00f3n non profesional. En 1936 regresou \u00e1 Allsvenskan.\nEn 1944 logrou os seus primeiros t\u00edtulos, ao conquistar o dobrete, liga e copa. O club encadeou unha d\u00e9cada de \u00e9xitos, na que ga\u00f1ou cinco ligas e cinco copas.\nO seu maior \u00e9xito europeo chegou na tempada 1978/79, cando conseguiu alcanzar, sorpresivamente, a final da Copa de Europa, onde caeu derrotado ante o Nottingham Forest cun resultado de 0-1, coa metade do equipo titular lesionado, marcando con Trevor Francis. Na seguinte tempada disputou a Copa Intercontinental, debido \u00e1 renuncia do club ingl\u00e9s como campi\u00f3n de Europa, ante o Club Olimpia de Paraguai, adxudic\u00e1ndose dito certame o conxunto suramericano.\nEn 1999, tras 63 tempadas consecutivas na Allsvenskan, o Malm\u00f6 FF baixou a segunda de divisi\u00f3n, sendo este o primeiro descenso da s\u00faa historia por motivos deportivos. Un ano despois, o club conseguiu recuperar a categor\u00eda.\nTras quince anos sen t\u00edtulos, en 2004 proclamouse novamente campi\u00f3n de Allsvenskan, a 18\u00aa liga da s\u00faa historia."}
{"id": "177218", "revid": "5863", "url": "https://gl.wikipedia.org/wiki?curid=177218", "title": "Borussia M\u00f6nchengladbach", "text": "O Borussia M\u00f6nchengladbach \u00e9 un equipo de f\u00fatbol alem\u00e1n da cidade de M\u00f6nchengladbach, en Renania do Norte-Westfalia. Fundouse en 1900 e actualmente xoga na 1. Bundesliga.\nHistoria.\nO club nun inicio chamouse \"Turnverein Germania 1889\". Posteriormente pasa a chamarse \"VfTuR 1889 M.Gladbach\". Pero, por desgraza s\u00faa, o club participou na Bundesliga por vez primeira en 1965, a\u00ednda que en 1960 conquistara o seu primeiro t\u00edtulo nacional: a Copa de Alema\u00f1a.\nOs \u00e9xitos volveron en 1970, ga\u00f1ando a s\u00faa primeira liga. Desde ese ano ata 1979 consolidouse como un dos clubs m\u00e1is exitosos da s\u00faa historia, tanto nacional como internacionalmente. Ga\u00f1ou cinco ligas, tres copas (unha destas \u00faltimas foi en 1995), m\u00e1is a Copa da UEFA, trofeo que o ga\u00f1ou en 1975 e en 1979. Ademais, disputou a final da Copa de Europa en 1977, que acabou perdendo ante o Liverpool. Ao ano seguinte o Borussia M\u00f6nchengladbach representou \u00e1 UEFA en calidade de subcampi\u00f3n da Copa de Europa na Copa Intercontinental debido a que o Liverpool non quixo disputala. Foi derrotado polo club arxentino Boca Juniors.\nLogo de sumar actuaci\u00f3ns m\u00e1is ben modestas (terminando desde o 3\u00b0 ata o 15\u00b0, nalgunhas tempadas) e de ga\u00f1ar o seu terceiro t\u00edtulo copeiro, en 1999 descende \u00e1 segunda divisi\u00f3n alem\u00e1. O ascenso non o conseguir\u00eda sen\u00f3n ata o final da tempada 2000/01, culminando segundo nesa categor\u00eda.\nNa tempada 2006-2007 o club descendeu \u00e1 segunda divisi\u00f3n. En 2007-2008 finalizou en primeiro lugar da t\u00e1boa, por iso \u00e9 polo que ascendeu de novo."}
{"id": "177219", "revid": "98629", "url": "https://gl.wikipedia.org/wiki?curid=177219", "title": "AS Saint-\u00c9tienne", "text": "A Association Sportive de Saint-\u00c9tienne Loire \u00e9 un club de f\u00fatbol franc\u00e9s, da cidade de Saint-\u00c9tienne en R\u00f3dano-Alpes. Foi fundado en 1933 e xoga na Ligue 1 francesa. A pesar de provir dunha cidade de 180\u00a0000 habitantes, \u00e9 o club con m\u00e1is t\u00edtulos de Francia.\nHistoria.\nEn xullo de 1909 a Asociaci\u00f3n de empregados da \"Soci\u00e9t\u00e9 des magasins Casino\" crea un club polideportivo, o \"ASC\" (polas iniciais da asociaci\u00f3n). En 1920 este club chamouse \"l'Amical Sporting Club\", para poder manter as iniciais.\nEn 1933 o equipo v\u00f3lvese profesional e c\u00e1mbiase o nome polo actual, \"Association Sportive de Saint-\u00c9tienne Loire\" que debutar\u00eda na m\u00e1xima categor\u00eda do f\u00fatbol franc\u00e9s na tempada 1938-39. Pero non seria ata 1957 cando chegase o maior logro da entidade ata ese momento, a proclamaci\u00f3n como campi\u00f3n de liga e a s\u00faa primeira participaci\u00f3n na Copa de Europa ante o Glasgow Rangers.\nCon todo a era dourada dos \"verdes\" chegar\u00eda con Roger Rocher como presidente, durante esta etapa obter\u00eda nove ligas, das cales tres foron consecutivas, e seis copas de Francia, a primeira en 1962. Ademais logra chegar \u00e1 final da Copa de Europa da tempada 1975-76 onde caer\u00eda derrotado por 0-1 ante o Bayern de M\u00fanic.\nEn 1981 o club consegue o seu d\u00e9cimo t\u00edtulo de liga que lle vale para ser o \u00fanico equipo de Francia que pode ter no seu escudo a estrela que simboliza as dez ligas. Un ano m\u00e1is tarde, en 1982, Roger Rocher deixa de ser presidente do club, marcado o seu final o seu ingreso en prisi\u00f3n por mor de falta de pagamentos aos xogadores.\nNo ano 2006 o xornal \"L'Equipe Magazine\" distinguiu ao club como o mellor equipo de f\u00fatbol franc\u00e9s de todos os tempos. O Saint-\u00c9tienne \u00e9 o club franc\u00e9s que m\u00e1is Ligas ga\u00f1ou, dez en total."}
{"id": "177220", "revid": "10599", "url": "https://gl.wikipedia.org/wiki?curid=177220", "title": "Association Sportive de Saint-\u00c9tienne Loire", "text": ""}
{"id": "177221", "revid": "17467", "url": "https://gl.wikipedia.org/wiki?curid=177221", "title": "Steaua de Bucarest", "text": ""}
{"id": "177222", "revid": "22795", "url": "https://gl.wikipedia.org/wiki?curid=177222", "title": "Kuhn", "text": ""}
{"id": "177225", "revid": "43327", "url": "https://gl.wikipedia.org/wiki?curid=177225", "title": "Popper", "text": "Popper pode referirse a:"}
{"id": "177232", "revid": "98629", "url": "https://gl.wikipedia.org/wiki?curid=177232", "title": "Liga de Campi\u00f3ns da UEFA 2009-10", "text": "A tempada 2009-10 da Liga de Campi\u00f3ns foi a 55\u00aa edici\u00f3n da m\u00e1xima competici\u00f3n continental de f\u00fatbol en Europa, a Liga de Campi\u00f3ns, organizada pola UEFA.\nNesta edici\u00f3n o Inter de Mil\u00e1n se proclamou Campi\u00f3n de Europa por 3\u00aa vez na s\u00faa historia.\nSegunda Fase.\nNa fase de Play Offs, os equipos xogan entre si dous partidos a ida e volta, menos na final que \u00e9 a un partido en campo neutral.\nFinal.\nA final se disputou no Estadio Santiago Bernab\u00e9u de Madrid o d\u00eda 22 de maio de 2010. Se enfrontaban o Bayern M\u00fanic e o Inter de Mil\u00e1n nunha final in\u00e9dita. Os alem\u00e1ns ti\u00f1an o obxectivo de acadar o seu 5\u00ba t\u00edtulo, e os italianos o 3\u00ba. A \u00faltima presenza do Bayern nunha final fora en 2001, ano no que venceu fronte \u00f3 Valencia CF a 4\u00aa Copa de Europa da s\u00faa historia, tralas vitorias de 1974, 1975 e 1976. No caso do Inter, campi\u00f3n nos anos 1964 e 1965, non chegaba a unha final dende 1972.\nOs dous equipos chegaban \u00e1 final dirixidos por adestradores cunha Copa de Europa xa no seu palmar\u00e9s. Louis van Gaal, adestrador do Bayern, xa fora campi\u00f3n en 1995 cando dirix\u00eda \u00f3 Ajax de Amsterdam. Pola outra banda, Jos\u00e9 Mourinho, adestrador do Inter, tam\u00e9n ti\u00f1a no seu palmar\u00e9s unha Copa de Europa, a ga\u00f1ada en 2004 co FC Porto.\nO cami\u00f1o de \u00e1mbolos dous equipos ata chegar \u00e1 final foi duro. O Bayern tivo que eliminar a Fiorentina en oitavos de final, \u00f3 Manchester United (campi\u00f3n en 2008) en cuartos de final, e \u00f3 O. Lyon nas semifinais. O Inter se enfrontou \u00f3 Chelsea FC en oitavos, \u00f3 CSKA Moscova en cuartos, e \u00f3 FC Barcelona (campi\u00f3n en 2009) nas semifinais.\nO ingl\u00e9s Howard Webb foi elixido para arbitrar a final. O encontro foi dominado polo Bayern, que tivo a posesi\u00f3n do bal\u00f3n un 66'55% do tempo, por un 33'45% para o Inter. Os italianos empregaron a estrat\u00e9xia de agardar na s\u00faa \u00e1rea defendendo para sa\u00edr \u00f3 ataque con velocidade cando recuperaban o bal\u00f3n. O resultado foi que o Bayern disparou 23 veces, 4 delas entre os tres paus. O Inter s\u00f3 disparou 11 veces, 4 entre os tres paus. O Bayern tirou 6 saques de curruncho, por 2 do Inter.\nA pesar de t\u00f3dolos marcadores positivos para o Bayern no encontro, foi o Inter o que se adiantou no minuto 35, cando o dianteiro arxentino Diego Milito (designado mellor xogador da final) marcou na s\u00faa primeira oportunidade. No minuto 70 Milito volveu a marcar, nunha contra.\nNo Bayern destacou o xogo do holand\u00e9s Arjen Robben, que tentou 8 disparos \u00e1 porter\u00eda de Julio Cesar. No Inter destacou Wesley Sneijder, que tirou 6 veces a porta.\n\u00d3 remate do encontro Franz Beckenbauer, presidente de honra do Bayern, comentou que a ausencia do atacante franc\u00e9s Franck Rib\u00e9ry fora determinante. Na rolda de prensa posterior \u00f3 encontro, Jos\u00e9 Mourinho anunciou que deixaba o Inter de Mil\u00e1n para asinar co Real Madrid CF.\nEsta vitoria supuxo o 3\u00ba t\u00edtulo de campi\u00f3n de Europa para o Inter de Mil\u00e1n, un t\u00edtulo que non ti\u00f1a dende hab\u00eda 45 anos."}
{"id": "177233", "revid": "23204", "url": "https://gl.wikipedia.org/wiki?curid=177233", "title": "Arnold Vosloo", "text": "Arnold Vosloo nado o 16 de xu\u00f1o de 1962 en Pretoria, Sur\u00e1frica, \u00e9 un actor de cine e televisi\u00f3n nacionalizado estadounidense. Vosloo acadou a fama pola s\u00faa actuaci\u00f3n no filme \"The Mummy\" (1999) e \"The Mummy Returns\" (2001), onde interpreta o personaxe do t\u00edtulo; tam\u00e9n interpretou o coronel surafricano Coetzee no filme \"Diamante de sangue\".\nTraxectoria.\nLogo de estudar interpretaci\u00f3n na Performing Arts Council de Transvaal, Vosloo comezou a s\u00faa carreira no teatro, ga\u00f1ando varios premios Dalro polas s\u00faas interpretaci\u00f3ns en obras como \"Don Juan\", \"Hamlet\" e \"M\u00f4re is 'n Lang Dag\". \u00d3 pouco tempo converteuse nun actor regular do State Theatre de Pretoria.\nEn 1984, pasouse \u00f3 cine onde seguiu logrando distinci\u00f3ns pola s\u00faa actuaci\u00f3n en filmes como \"Boetie gaan Border toe\". Vosloo tam\u00e9n participou en \"Morenga\" (1985), \"Skeleton Coast\" (1987) e \"The Rutanga Tapes\" (1990).\nO seu debut nun filme estadounidense ocorreu en ' (1992). Despois apareceu nas d\u00faas secuelas de Darkman (' de 1994 e \"\" de 1996), tomando o lugar de Liam Neeson como o personaxe do filme.\nEn 1999 Vosloo apareceu en \"The Mummy\" (protagonizada por Brendan Fraser) e m\u00e1is tarde na s\u00faa secuela de 2001, \"The Mummy Returns\"; en ambos filmes interpretou a Imhotep, un sacerdote do Antigo Exipto.\nApareceu como o coronel mercenario Coetzee no filme \"Diamante de sangue\" (2006), que foi filmada en parte en Sur\u00e1frica.\nEn 2009 interpretou o mercenario Zartan en \"\"."}
{"id": "177238", "revid": "5863", "url": "https://gl.wikipedia.org/wiki?curid=177238", "title": "Brigi Rafini", "text": "Birgi Rafini \u00e9 un pol\u00edtico de N\u00edxer nado o 7 de abril de 1953 en Iferouane, na actualidade (2011), primeiro ministro de N\u00edxer.\nTraxectoria.\nAlcade de If\u00e9rouane, en 2004 foi ademais elixido deputado pola rexi\u00f3n de Agadez en representaci\u00f3n do Reagrupamento pola Democracia e o Progreso. En 2007, viviu na fronte a segunda revolta tuareg cando guerrilleiros tuareg e o ex\u00e9rcito regular do pa\u00eds se enfrontaron na zona norte do pa\u00eds, rica en xacementos de uranio. Foi reelixido nas elecci\u00f3ns presidenciais e lexislativas en 2011 como deputado de Agadez polo PNDS, o partido vencedor.\nEn 2011 foi escollido polo recentemente elixido presidente de N\u00edxer Mahamadou Issoufou (tam\u00e9n do PNDS) para presidir o goberno democr\u00e1tico de N\u00edxer."}
{"id": "177239", "revid": "54334", "url": "https://gl.wikipedia.org/wiki?curid=177239", "title": "Galiza Black Towers", "text": "O Galiza Black Towers foi un equipo galego de f\u00fatbol americano, que xogaba os seus partidos como local no campo de f\u00fatbol de Cacheiras, en Teo.\nO equipo naceu en xullo de 2009 como resultado da uni\u00f3n de dous equipos anteriores, o Coru\u00f1a Towers e Teo Black Thunder. O obxectivo desta fusi\u00f3n foi xuntar un equipo forte para participar na primeira edici\u00f3n da Liga Portuguesa de F\u00fatbol Americano acabada de crear. Os xogadores coru\u00f1eses e teenses adestraban por separado durante a semana, e os s\u00e1bados un\u00edanse para adestrar en Cacheiras.\nDurante 3 anos competiu na LPFA. No seu primeiro ano rematou 3\u00ba (entre 5 equipos) con 4 vitorias e 3 derrotas. No segundo ano rematou 4\u00ba (entre 6 equipos) con 3 vitorias e 3 derrotas. No terceiro ano rematou 6\u00ba (entre 7 equipos) con 1 vitoria e 5 derrotas.\nA uni\u00f3n chegou o seu fin en 2012, ano no que varios dos ex xogadores do club fundaron o Santiago Black Ravens co obxectivo de poder seguir competindo na liga portuguesa en 2013. Outros optaron por continuar nos proxectos orixinais, Coru\u00f1a Towers e Teo Black Thunder (como secci\u00f3n do Club San Francisco de Teo)."}
{"id": "177248", "revid": "98629", "url": "https://gl.wikipedia.org/wiki?curid=177248", "title": "Georges Dum\u00e9zil", "text": "Georges Dum\u00e9zil, nado en Par\u00eds o 4 de marzo de 1898 e finado na mesma cidade o 11 de outubro de 1986, foi un antrop\u00f3logo franc\u00e9s amante da filolox\u00eda que destacou polo seu estudo da sociedade dos indoeuropeos, a partir da cal inferiu que maior\u00eda de culturas se estruturan ao redor de tres funci\u00f3ns: a sacra ou xur\u00eddica, a guerreira e a de produci\u00f3n.\nTraxectoria.\nFoi introducido no estudo das linguas cl\u00e1sicas polo seu pai desde moi pequeno e chegou a dominar m\u00e1is de 30 idiomas, feito que o axudou para os seus estudos comparatistas, posto que pod\u00eda ler os textos orixinais de cada civilizaci\u00f3n. Participou brevemente na primeira guerra mundial e despois dedicouse \u00e1 investigaci\u00f3n e \u00e1 docencia na universidade. Foi elixido membro da Acad\u00e9mie Fran\u00e7aise en 1978 e numerosas c\u00e1tedras indoeuropeas foron creadas en honra s\u00faa. Tivo problemas porque foi acusado tanto de francmas\u00f3n como de filonazi, motivos polos cales foi apartado temporalmente do seu traballo.\nA trifuncionalidade.\nA s\u00faa tese fundamental \u00e9 que toda sociedade se estrutura ao redor das tres funci\u00f3ns mencionadas. Atopa exemplos nas clases sociais, o vocabulario e os mitos. A funci\u00f3n relixiosa oc\u00fapase da relaci\u00f3n co sagrado ou a lei, a guerreira defende a terra e a terceira oc\u00fapase da terra, da familia e de producir. O poder adoita estar dividido entre as d\u00faas primeiras, con predominio da sacra.\nOs pobos iranianos, por exemplo, distingu\u00edan entre os fortes, os intelixentes e a fecundidade. Igualmente a mitolox\u00eda romana venera unha tr\u00edade divina formada por X\u00fapiter (deus supremo), Marte (deus da guerra) e Quirino (deus da fertilidade). Plat\u00f3n divid\u00eda xustamente a s\u00faa rep\u00fablica ideal entre os campesi\u00f1os (que ti\u00f1an a alma concupiscible m\u00e1is desenvolvida), os soldados (aos cales correspond\u00eda a alma irascible) e os fil\u00f3sofos (de alma racional). As castes da India (brahmana, realeza guerreira e pobo raso) e os estamentos da idade media (clero, nobreza baseada nos cabaleiros e pobo raso) son outra proba.\nEste esquema tripartito foi aplicado con \u00e9xito a outros campos de estudo sociais e literarios, inclu\u00edndo os contos cl\u00e1sicos e populares. Unha das excepci\u00f3ns indoeuropeas \u00e9 a divisi\u00f3n do pante\u00f3n n\u00f3rdico, de d\u00faas ramas."}
{"id": "177250", "revid": "624", "url": "https://gl.wikipedia.org/wiki?curid=177250", "title": "Antrop\u00f3logo", "text": ""}
{"id": "177252", "revid": "98629", "url": "https://gl.wikipedia.org/wiki?curid=177252", "title": "Autofelaci\u00f3n", "text": "A autofelaci\u00f3n \u00e9 unha forma de masturbaci\u00f3n masculina que consiste na estimulaci\u00f3n oral do propio pene. A mi\u00fado foi considerado un acto imposible de realizar, debido \u00e1 dificultade que entra\u00f1a. Por\u00e9n, alg\u00fans homes te\u00f1en flexibilidade suficiente para poder facelo.\nHistoria.\nExisten restos arqueol\u00f3xicos que representan a homes que te\u00f1en os seus propios penes na boca. O acad\u00e9mico David Lorton di que moitos textos antigos vinculan a autofelaci\u00f3n coa relixi\u00f3n practicada no Antigo Exipto. O deus do sol, Ra, creou \u00f3 deus Shu e \u00e1 deusa Tefnut practicando a autofelaci\u00f3n e vertendo o seu seme sobre o chan.\nAspecto f\u00edsico.\nPoucos homes re\u00fanen caracter\u00edsticas f\u00edsicas (flexibilidade, lonxitude do pene...) que lles permitan practicar a autofelaci\u00f3n. Por\u00e9n, existe a crenza de que certos adestramentos f\u00edsicos como a ximnasia ou o ioga permiten desenvolver esa capacidade. Alfred Charles Kinsey sinalou no seu reputado Informe que menos do 1% dos homes poden ter contacto oral co seu pene, e que s\u00f3 2 ou 3 de cada mil poden realizar a autofelaci\u00f3n"}
{"id": "177253", "revid": "624", "url": "https://gl.wikipedia.org/wiki?curid=177253", "title": "Vladislav Markovi\u010d Illi\u010d-Svity\u010d", "text": ""}
{"id": "177254", "revid": "98629", "url": "https://gl.wikipedia.org/wiki?curid=177254", "title": "Francesco Balilla Pratella", "text": "Francesco Balilla Pratella, nado en Lugo di Romagna o 1 de febreiro de 1880 e finado en R\u00e1vena o 17 de marzo de 1955, foi un compositor e music\u00f3logo italiano da primeira metade do s\u00e9culo XX, considerado como un dos m\u00e1ximos expo\u00f1entes do futurismo musical.\nTraxectoria.\nFrancesco Balilla Pratella naceu nun ambiente familiar favorable para a pr\u00e1ctica da m\u00fasica. O seu pai tocaba a guitarra e foi de quen recibiu as s\u00faas primeiras clases cando era un neno. En 1899 foi admitido no Conservatorio de P\u00e9saro, onde estudou composici\u00f3n con Pietro Mascagni e Cicognani, gradu\u00e1ndose en 1903.\nFinalizados os seus estudos trasladouse a Par\u00eds, onde co\u00f1eceu a Luigi Russolo e se converteu en parte integrante do grupo de artistas futuristas animado por Marinetti, creador da corrente futurista en 1909 e que estaba interesado en promocionar a m\u00fasica futurista. O \"Manifesto tecnico della musica futurista\" 1911 proclamaba \u00abo atonalismo, a enharmon\u00eda, a polifon\u00eda en sentido absoluto, e o ritmo libre\u00bb. Un ano antes, no seu \"Manifesto dei musicisti futuristi\". xa abogaba polo emprego de escalas microtonais e combinaci\u00f3ns polirr\u00edtmicas, as\u00ed como pola introduci\u00f3n na m\u00fasica do esp\u00edrito \"da multitude, de grandes f\u00e1bricas, de trens, li\u00f1as transatl\u00e1nticas, de combates navais, de coches e de avi\u00f3ns\".\"\nAntes de reunirse e unirse ao futurista Marinetti, hab\u00eda un grande interese nas canci\u00f3ns populares da s\u00faa rexi\u00f3n que influir\u00e1n \u00e1 escritura de cinco poemas sinf\u00f3nicos titulados \"Romagna\", que logo acabaron na \u00f3pera dialectal \"La Sina\u2019d Varg\u00f6un\" (Rosellina dei Vergoni), escena da Romagna baixa para a m\u00fasica en tres actos. \"La Sina\u2019d Varg\u00f6un\" ga\u00f1ou o concurso Baruzzi e p\u00faxose en escena en 1909 no Teatro comunal de Bolo\u00f1a. O 20 de agosto de 1910 Pratella levou a cabo o intermedio de \"La Sina\u2019d Varg\u00f6un\" no Teatro comunal de Imola, onde co\u00f1eceu a Marinetti, con quen xa tivera correspondencia.\nA partir de 1911, a casa de Pratella converteuse nun punto de referencia para pintores, m\u00fasicos e literatos atra\u00eddos pola corrente da que Pratella era un dos m\u00e1ximos expo\u00f1entes. Entre as personalidades que frecuentaban o \"cen\u00e1culo artistico lughese\" enc\u00f3ntranse: Giorgio Morandi, Osvaldo Licini, Filippo De Pisis, Riccardo Bacchelli, Domenico Rambelli, Roberto Sella e Nino Pasi entroutros.\nEn 1912 a editorial bolo\u00f1esa Bongiovanni publicou un volume chamado \"Musica futurista\", no que Pratella era presentado como o punto de referencia da m\u00fasica futurista. O \"Inno alla vita\" foi a s\u00faa primeira composici\u00f3n que se adheriu aos principios musicais do futurismo e foi presentada no Teatro Costanzi de Roma o 21 de febreiro de 1913 con ocasi\u00f3n dunha \u00abnoite futurista\u00bb. En 1913 comezou a compo\u00f1er \"L'aviatore Dro\", a s\u00faa segunda grande obra futurista, na cal introduc\u00eda unha orquestra mixta de instrumentos tradicionais e da familia intonarumori, a\u00ednda que non foi ata 1920 cando a finalizou, estre\u00e1ndoa o 4 de setembro de 1920 no Teatro Rossini de Lugo (Italia).\nPrincipais publicaci\u00f3ns.\nEntre 1910 e 1912 Pratella publicou tres manifestos radicais:"}
{"id": "177257", "revid": "56817", "url": "https://gl.wikipedia.org/wiki?curid=177257", "title": "New Skin", "text": "\"New Skin\" \u00e9 unha canci\u00f3n da banda estadounidense de rock alternativo Incubus, editada o 20 de setembro de 1998 como segundo sinxelo do seu \u00e1lbum \"S.C.I.E.N.C.E.\". Acadou o n\u00famero 21 na lista de sinxelos da \"Billboard\" en 1998. A canci\u00f3n aparec\u00eda orixinalmente na demo \"Let Me Tell Ya 'Bout Root Beer\" en 1995."}
{"id": "177258", "revid": "56817", "url": "https://gl.wikipedia.org/wiki?curid=177258", "title": "Joy.Discovery.Invention", "text": "\"Joy.Discovery.Invention\" \u00e9 unha canci\u00f3n da banda escocesa de rock alternativo Biffy Clyro, editada o 15 de xullo do 2002 como cuarto sinxelo do seu \u00e1lbum de estrea \"Blackened Sky\". Apareceu coa tam\u00e9n cara-a \"Toys, Toys, Toys, Choke, Toys, Toys, Toys\", un tema do seu segundo \u00e1lbum, \"The Vertigo of Bliss\". Acadou o n\u00famero 86 na lista brit\u00e1nica de \u00e1lbums."}
{"id": "177259", "revid": "56817", "url": "https://gl.wikipedia.org/wiki?curid=177259", "title": "Karma Police", "text": "\"Karma Police\" \u00e9 unha canci\u00f3n da banda inglesa de rock alternativo Radiohead, editada o 25 de agosto de 1997 como segundo sinxelo do seu terceiro \u00e1lbum, \"OK Computer\". O t\u00edtulo da canci\u00f3n deriva dunha broma da banda, refer\u00edndose \u00e1 teor\u00eda hind\u00fa do karma. Foi un \u00e9xito comercial, acadando o n\u00famero 8 da lista de sinxelos brit\u00e1nica e o n\u00famero 14 da estadounidense \"Hot Modern Rock Tracks\".\nListaxe de canci\u00f3ns.\nTodos os temas compostos por Thom Yorke, Jonny Greenwood, Ed O'Brien, Colin Greenwood e Phil Selway."}
{"id": "177260", "revid": "56817", "url": "https://gl.wikipedia.org/wiki?curid=177260", "title": "Big Empty", "text": "\"Big Empty\" \u00e9 unha canci\u00f3n da banda estadounidense de rock alternativo Stone Temple Pilots, editada en maio de 1994 como sinxelo do seu \u00e1lbum \"Purple\", e aparecida anteriormente ese mesmo ano na banda sonora da pel\u00edcula \"The Crow\". A canci\u00f3n tivo moito \u00e9xito e acadou os n\u00fameros 3 e 7 das listas\"Mainstream Rock Tracks\" e \"Modern Rock Tracks\" respectivamente. \"Big Empty\" aparece tam\u00e9n nos \u00e1lbums recompilatorios do grupo \"Thank You\" e \"Buy This\"."}
{"id": "177261", "revid": "56817", "url": "https://gl.wikipedia.org/wiki?curid=177261", "title": "Sea of Sorrow", "text": "\"Sea of Sorrow\" \u00e9 unha canci\u00f3n da banda estadounidense de metal alternativo Alice in Chains, editada en 1992 como sinxelo do seu \u00e1lbum \"Facelift\". O tema foi inclu\u00eddo no recompilatorio \"The Essential Alice in Chains\" (2006), e unha vesi\u00f3n demo do mesmo aparece no \"box set\" \"Music Bank\" (1999)."}
{"id": "177270", "revid": "98629", "url": "https://gl.wikipedia.org/wiki?curid=177270", "title": "Pa negre (filme)", "text": "Pa negre \u00e9 unha longametraxe dirixida polo mallorqu\u00edn Agust\u00ed Villaronga, que foi estreada no 2010. Est\u00e1 baseada na novela \"hom\u00f3nima de Emili Teixidor.\nSinopse.\n\"Pa negre\" fala sobre a posguerra rural en Catalu\u00f1a cun discurso non pol\u00edtico sen\u00f3n emocional. Naqueles anos duros da posguerra, Andreu, un neno dunha familia republicana, atopa un d\u00eda no bosque os corpos dun home e o seu fillo. As consecuencias do suceso levan \u00e1 desintegraci\u00f3n da s\u00faa familia, atrapada polas mentiras e os segredos do pasado."}
{"id": "177273", "revid": "1505", "url": "https://gl.wikipedia.org/wiki?curid=177273", "title": "D\u00eda dos enganos", "text": "O d\u00eda dos enganos, d\u00eda da mentira ou d\u00eda das petas \u00e9 unha tradici\u00f3n que ten lugar no primeiro d\u00eda de abril. Consiste en dar noticias falsas para enviar \u00e1s persoas onde non deben ir e outro tipo de brincadeiras.\nOrixe.\nA orixe deste d\u00eda \u00e9 controversa, mais a versi\u00f3n m\u00e1is aceptada para explicar por que o 1 de abril \u00e9 considerado o \"d\u00eda dos enganos\" ten que ver coa Francia do s\u00e9culo XVI. Naquel tempo, o Ano Novo era festexado no d\u00eda 25 de marzo, data que marcaba o comezo da primavera. As festas duraban unha semana e terminaban no d\u00eda 1 de abril.\nNo ano 1564, despois da adopci\u00f3n do calendario gregoriano, o rei Carlos IX de Francia determinou que o ano novo ser\u00eda commemorado no d\u00eda 1 de xaneiro. Alg\u00fans franceses resist\u00edronse \u00e1 mudanza e continuaron a guiarse polo calendario antigo, polo cal o ano comezaba no 1 de abril. Os m\u00e1is brincall\u00f3ns comezaron a ridiculizalos, a enviarlles regalos estra\u00f1os e convites para festas inexistentes, brincadeiras co\u00f1ecidas como \"plaisanteries\".\nActualidade.\nNa actualidade o D\u00eda da Mentira \u00e9 celebrado en multitude de pa\u00edses ao redor do mundo, entre os cales est\u00e1 Galiza. Nos pa\u00edses de cultura anglosaxoa \u00e9 co\u00f1ecido como \"April Fools' Day\" (\"d\u00eda de abril dos parvos\"), e \u00e9 costume que medios de comunicaci\u00f3n e mesmo grandes empresas espallen novas falsas. En Italia, Francia e Belxica \u00e9 co\u00f1ecido como \"peixe de abril\" (\"pesce d'aprile\" en italiano, \"poisson d'avril\" en franc\u00e9s e \"aprilvis\" en neerland\u00e9s), e a tradici\u00f3n \u00e9 facer bonecos de papel con forma de peixe e pegarllos \u00e1 xente.\nNa Galiza dise que \"No primeiro de abril van os burros onde non deben ir\", cando algu\u00e9n cae nun dos enganos propios do d\u00eda. Se ben \u00e9 certo que a celebraci\u00f3n do D\u00eda dos Enganos en Galiza estaba a desaparecer, substitu\u00eddo en parte pola tradici\u00f3n espa\u00f1ola do D\u00eda dos Santos Inocentes, v\u00e9nse facendo un esforzo nestes \u00faltimos tempos para manter e reavivar a tradici\u00f3n."}
{"id": "177275", "revid": "22570", "url": "https://gl.wikipedia.org/wiki?curid=177275", "title": "LOFAR", "text": "LOFAR, acr\u00f3nimo de Low Frequency ARray, \u00e9 un radiotelescopio empregado en astronom\u00eda. Tr\u00e1tase dun ambicioso proxecto consistente en constru\u00edr un array interferom\u00e9trico distribu\u00eddo ao longo dos Pa\u00edses Baixos e o norte de Alema\u00f1a, cunha \u00e1rea efectiva total de at\u00e9 1 quil\u00f3metro cadrado.\nObxectivo.\nA misi\u00f3n do LOFAR consiste en sondear o universo con frecuencias de radio desde ~10 \u2013 240\u00a0MHz con maior resoluci\u00f3n e sensibilidade que outras investigaci\u00f3ns de sondaxes anteriores, coma a 7C e a 8C, e as sondaxes do Very Large Array (VLA) e mais o Giant Meterwave Radio Telescope (GMRT).\nO 26 de abril de 2005, un superordenador IBM Blue Gene-L foi instalado no centro matem\u00e1tico da Universidade de Groningen para procesar os datos producidos polo LOFAR. Este supercomputador converteuse no m\u00e1is poderoso de Europa segundo a listaxe TOP500."}
{"id": "177277", "revid": "81969", "url": "https://gl.wikipedia.org/wiki?curid=177277", "title": "FK Partizan", "text": "O FK Partizan (en serbio: \"Fudbalski klub Partizan\"; en cir\u00edlico: \"\u0424\u0443\u0434\u0431\u0430\u043b\u0441\u043a\u0438 \u043a\u043b\u0443\u0431 \u041f\u0430\u0440\u0442\u0438\u0437\u0430\u043d\") \u00e9 un club de f\u00fatbol serbio con sede na cidade de Belgrado. Foi fundado o 4 de outubro de 1945 como parte da Sociedade Deportiva Partizan e actualmente xoga na Superliga Serbia.\nTen unha gran rivalidade co Estrela Vermella co cal disputa o \"Derbi Eterno de Belgrado\".\nHistoria.\nO FK Partizan foi fundado o 4 de outubro de 1945 como parte da Asociaci\u00f3n Iugoslava de Deportes, sendo renomeada posteriormente como Sociedade Deportiva Partizan en referencia aos guerrilleiros partisanos, que loitaron contra a ocupaci\u00f3n das forzas do Eixo durante a segunda guerra mundial. A\u00ednda que o club a\u00ednda forma parte da sociedade deportiva, que incl\u00fae 25 distintos clubs deportivos, pos\u00fae total autonom\u00eda administrativa e financeira.\nDesde a s\u00faa fundaci\u00f3n ata comezos dos anos 1950, o club estivo baixo o beirado do Ex\u00e9rcito Popular Iugoslavo, por iso \u00e9 polo que o Estadio Partizan recibise, durante gran parte da s\u00faa historia, o nome de Stadion JNA. O seu primeiro partido internacional foi xogado fronte ao CDKA Moscova (actualmente CSKA Moscova) o 6 de decembro de 1945."}
{"id": "177278", "revid": "10599", "url": "https://gl.wikipedia.org/wiki?curid=177278", "title": "FK Partizan Belgrado", "text": ""}
{"id": "177279", "revid": "10599", "url": "https://gl.wikipedia.org/wiki?curid=177279", "title": "FC Basilea", "text": ""}
{"id": "177281", "revid": "22570", "url": "https://gl.wikipedia.org/wiki?curid=177281", "title": "Santiago Bol\u00edvar Pi\u00f1eiro", "text": "Santiago Bol\u00edvar Pi\u00f1eiro, nado en Pontevedra o 18 de setembro de 1950, \u00e9 un militar galego da Mari\u00f1a Espa\u00f1ola, almirante da Frota da Armada (ALFLOT) entre os anos 2011 e 2015.\nTraxectoria.\nEn 1970 ingresou na Escola Naval Militar de Mar\u00edn. Unha vez nomeado oficial comandante, estivo ao mando do remolcador de altura \"Mah\u00f3n\", do patrulleiro de altura \"Chilreu\", da Fragata \"Baleares\", do Buque Escola \"Juan Sebasti\u00e1n Elcano\" e do Grupo de Unidades de Proxecci\u00f3n da Frota.\nEstivo destinado na Flotilla de Aeronaves, no Centro de Avaliaci\u00f3n e Apoio \u00e1 Cualificaci\u00f3n para o Combate, e na Divisi\u00f3n de Sistemas de Informaci\u00f3n e Comunicaci\u00f3ns do Estado Maior da Armada. Foi xefe do Arsenal de Ferrol at\u00e9 abril de 2011, cando foi nomeado polo Consello de ministros Almirante da Frota Armada, o mando da cal se atopa na Base Naval de Rota.\nEn 2015, deixou o cargo polo paso \u00e1 situaci\u00f3n de reserva. En novembro dese mesmo ano foi nomeado presidente do consello de administraci\u00f3n de Hisdesat, empresa espa\u00f1ola de servizos gobernamentais por sat\u00e9lite."}
{"id": "177282", "revid": "98629", "url": "https://gl.wikipedia.org/wiki?curid=177282", "title": "Uni\u00f3 Esportiva Figueres", "text": "A Uni\u00f3 Esportiva Figueres \u00e9 un club de f\u00fatbol espa\u00f1ol da cidade de Figueres, na provincia de Xirona. Foi fundado en 1919 e refundado en 2007, tras o traslado e reconversi\u00f3n do anterior club en Uni\u00f3 Esportiva MiApuesta Castelldefels. Tras empezar de cero, o club milita actualmente na Terceira Divisi\u00f3n Espa\u00f1ola.\nHistoria.\nA Uni\u00f3 Esportiva Figueres fundouse o 13 de abril de 1919, froito da uni\u00f3n do \"Sport Club Catal\u00e0\" coa \"Joventud Sportiva i Art\u00edstica\", ambos os clubs fundados en 1914.\nEn 1986 o club debutou na Segunda Divisi\u00f3n espa\u00f1ola. Mant\u00edvose sete anos consecutivos na categor\u00eda de prata. A s\u00faa mellor tempada foi a 1991/92, na que disputou a promoci\u00f3n de ascenso a Primeira Divisi\u00f3n. Aquel m\u00edtico equipo estaba formado por xogadores como o gardameta Toni, Pere Gratac\u00f3s, Comas, Tab Ramos, Luis Cembranos, Alejo Indias, Altimira, Tint\u00edn M\u00e1rquez, Tito Vilanova ou Garc\u00eda Pitarch. Un ano despois, con todo, descendeu a Segunda Divisi\u00f3n B.\nA tempada 2001/02 a UE Figueres escribiu outra p\u00e1xina brillante da s\u00faa historia alcanzando as seminifinales da Copa do Rei, sendo o primeiro e de momento \u00fanico equipo de Segunda Divisi\u00f3n B en chegar tan lonxe no torneo. Tras apear a varios equipos de Primeira Divisi\u00f3n como o FC Barcelona ou Osasuna, quedou \u00e1s portas da final, tras perder en Vilatenim por 0-1 contra o Deportivo da Coru\u00f1a e empatar 1-1 no Estadio de Riazor.\nO ver\u00e1n de 2006 a empresa de apostas deportivas \"Miapuesta.com\" converteuse no accionista maioritario do club pasando a ser Enric Flix, xerente e fundador de devandita empresa, o presidente do club, que cambiou o seu nome polo de \"Uni\u00f3 Esportiva MiApuesta Figueres\". Un ano despois, alegando a falta de apoio social que ti\u00f1a o club en Figueres, Flix anunciou a s\u00faa intenci\u00f3n de trasladar o club \u00e1 localidade de Castelldefels (Barcelona) para reconvertelo na \"Uni\u00f3 Esportiva Miapuesta Castelldefels\".\nO 28 de xu\u00f1o de 2007, nunha pol\u00e9mica xunta de accionistas, Flix fixo valer o seu paquete maioritario de acci\u00f3ns para aprobar o traslado e o cambio de denominaci\u00f3n do club. Con todo, unha parte dos accionistas minoritarios desconformes constitu\u00edron unha plataforma para emprender acci\u00f3ns xudiciais, solicitando que se declarase a nulidade da xunta de accionistas.\nO 17 de xullo o Xulgado do Mercantil de Xirona anulou preventivamente os acordos tomados na xunta impugnada, inhabilitou ao presidente Enric Flix e nomeou a Nitus Santos, ex xogador e expresidente do club, como administrador xudicial da sociedade. Con todo, o 1 de agosto o mesmo xulgado levantou as medidas cautelares e devolveu a Enric Flix o control do club.\nA\u00ednda as\u00ed, a Real Federaci\u00f3n Espa\u00f1ola de F\u00fatbol negouse inicialmente a aceptar o cambio de nome e de domicilio social do club, a\u00ednda que a decisi\u00f3n do Tribunal Arbitral do Deporte (TAS) no caso do Granada 74 (moi parecido ao do MiApuesta Figueres) levou finalmente \u00e1 RFEF a autorizar a participaci\u00f3n da Uni\u00f3 Esportiva Miapuesta Castelldefels na Segunda Divisi\u00f3n B. Esta decisi\u00f3n, a\u00ednda que renoce \u00e1 UE Castelldefels como herdeiro legal da UE Figueres, \u00e1 pr\u00e1ctica sup\u00f3n a desaparici\u00f3n do club figuerense como tal.\nPoucas semanas despois, a Plataforma de pequenos accionistas decidiu refundar o club, co nome \"Uni\u00f3 Sportiva Figueres\" tras chegar a un acordo con Enric Flix, quen lles cedeu os distintivos hist\u00f3ricos da entidade para poder conservar os seus 88 anos de historia. A tempada 2007/08 a nova US Figueres, presidida por Pere Aguado, nace partindo de cero, na Terceira Rexional, o chanzo m\u00e1is baixo da liga espa\u00f1ola.\nNa tempada 2011-12 a UE Figueres procl\u00e1mase campioa de Primera Catalana e ascende a Terceira Divisi\u00f3n.\nEstadio.\nO Figueres xoga os seus partidos no Estadi Municipal de Vilatenim. Inaugurado o 25 de agosto de 1986, ten capacidade para unhas 9.472 persoas."}
{"id": "177283", "revid": "1576", "url": "https://gl.wikipedia.org/wiki?curid=177283", "title": "Linares Club de F\u00fatbol", "text": "O Linares Club de F\u00fatbol foi un equipo de f\u00fatbol espa\u00f1ol da cidade de Linares, na provincia de Xa\u00e9n. Foi fundado en 1960 e desapareceu en 1990.\nHistoria.\nO Linares Club de Futbol nace en 1960 e comeza a xogar en Categor\u00eda Rexional. En 1965 logra o ascenso a Terceira Divisi\u00f3n. Nesta categor\u00eda permanece 5 anos, ata que na tempada 1969/70 descende outra vez a categor\u00eda rexional. S\u00f3 un ano despois regresa \u00e1 categor\u00eda nacional.\nTras dous anos en Terceira, na tempada 1972/73, procl\u00e1mase campi\u00f3n do seu grupo de Terceira e logra o ascenso a Segunda Divisi\u00f3n por primeira vez na s\u00faa historia. S\u00f3 permanece unha tempada na categor\u00eda, descende como pechacancelas. Tras dous anos en Terceira Divisi\u00f3n cr\u00e9ase a Segunda Divisi\u00f3n B en 1977, o Linares CF participa na primeira edici\u00f3n terminando en 14\u00ba posto. Na 1979/80 finaliza primeiro do grupo e ascende por segunda vez a Segunda Divisi\u00f3n.\nNo seu regreso \u00e1 Segunda Divisi\u00f3n finaliza 12\u00ba na s\u00faa primeira campa\u00f1a e logra manter a categor\u00eda tres tempadas. Na 1983/84 regresa a Segunda B. Na 1988/89 o Linares, xogou o seu \u00faltimo partido de liga no Vicente Calder\u00f3n, ante o Atl\u00e9tico Madrile\u00f1o, xog\u00e1ndose neste partido de novo o ascenso a Segunda. Non conseguiu o obxectivo. A seguinte tempada finaliza 7\u00ba, pero \u00e9 descendido a Terceira por non pagar aos xogadores e desaparece en 1990. F\u00fandase na cidade o CD Linares para que o f\u00fatbol na localidade non morra.\nEstadio.\nEstadio Municipal de Linarejos, constru\u00eddo en 1956, con capacidade para 10.000 persoas."}
{"id": "177284", "revid": "10599", "url": "https://gl.wikipedia.org/wiki?curid=177284", "title": "Linares CF", "text": ""}
{"id": "177286", "revid": "7523", "url": "https://gl.wikipedia.org/wiki?curid=177286", "title": "Real Avil\u00e9s Club de F\u00fatbol", "text": "O Real Avil\u00e9s Club de F\u00fatbol \u00e9 un club de f\u00fatbol espa\u00f1ol da cidade de Avil\u00e9s, no Principado de Asturias. Foi fundado en 1903, sendo o decano do f\u00fatbol asturiano, e xoga na Terceira Divisi\u00f3n Espa\u00f1ola.\nHistoria.\nEn 1903 f\u00fandase o Avil\u00e9s Sport Club (primeiro club de f\u00fatbol da cidade), que o 17 de outubro de 1906 fusi\u00f3nase coa \"Sociedad Obrera Industrial\", pasando a denominarse C\u00edrculo de Recreo y Sport. En 1915 cr\u00e9ase o Stadium Avilesino, que en 1919 absorbeu a todos os clubs existentes na cidade, inclu\u00edndo ao \"C\u00edrculo de Recreo y Sport\". O equipo, coa denominaci\u00f3n de Stadium Club Avilesino, pasou a ser o club representativo de Avil\u00e9s. O 28 de outubro de 1925 o rei Afonso XIII conc\u00e9delle o t\u00edtulo de \"Real\" e pasa a denominarse Real Stadium Avilesino.\nNa tempada 1934-35 xogou por primeira vez en Segunda Divisi\u00f3n.\nO 31 de decembro de 1940 cambiou de nome a Real Avil\u00e9s Club de F\u00fatbol para adaptarse \u00e1 prohibici\u00f3n de estranxeirismos imposta pola Real Federaci\u00f3n Espa\u00f1ola de F\u00fatbol. O 1 de xullo de 1983 absorbeu ao \"Club Deportivo Ensidesa\" e pasou a denominarse Real Avil\u00e9s Industrial Club de F\u00fatbol.\nLogo deste cambio comezou a s\u00faa andaina na Segunda Divisi\u00f3n B e o seu maior \u00e9xito foi alcanzar a Segunda Divisi\u00f3n na tempada 90/91 logrando finalizar en novena posici\u00f3n e descendendo a 2\u00aaB a tempada 91/92. Neste ano constitu\u00edr en Sociedade an\u00f3nima deportiva.\nDesde a tempada 2004-2005 ao baixar de divisi\u00f3n, milita outra vez na Terceira divisi\u00f3n espa\u00f1ola no grupo asturiano e tras 2 anos de estar inmerso nunha grave crise econ\u00f3mica que fac\u00eda dubidar sobre o seu futuro, aos poucos parece que esta crise econ\u00f3mica vaise solucionando, a\u00ednda que o m\u00e1ximo accionista do club segue moi discutido pola afecci\u00f3n branquiazul polo pouco ou nulo interese demostrado no club. A s\u00faa xesti\u00f3n provocou nos \u00faltimos anos o abandono paulatino do interese polo equipo na cidade. Ante o pouco gasto en fichaxes o equipo debeu facer uso de xogadores da prol\u00edfica canteira realavilesina, sendo moitos deles seguidos por clubs de superior categor\u00eda. Non esquecer que a canteira produciu historicamente unha serie de xogadores observados por grandes clubs.\nO 30 de decembro de 2010, en Xunta Xeral de Accionistas, a S.A.D. aprobou por maior\u00eda recuperar a denominaci\u00f3n de Real Avil\u00e9s.\nEn xullo de 2011 o m\u00e1ximo accionista do club alcanza un acordo co Grupo GOLPLUS, o cal xestionase o primeiro equipo durante cinco tempadas. Uns meses m\u00e1is tarde tam\u00e9n chegan a un acordo para xestionar o resto de equipos da escola do club.\nEstadio.\nO actual estadio \u00e9 o Estadio Rom\u00e1n Su\u00e1rez Puerta no barrio de Les Meanes, inaugurado en 1999 e con capacidade para m\u00e1is de 4.200 espectadores nas novas bancadas laterais, m\u00e1is 1.132 que ten de capacidade a bancada de fondo, todos eles sentados. At\u00f3pase situado na r\u00faa Jos\u00e9 Cueto, con accesos por devandita r\u00faa e pola r\u00faa Juan Ochoa, en Avil\u00e9s. Durante uns anos xogouse tam\u00e9n no \"Muro de Zaro\", no barrio de Llaranes e nos campos de El Carnero o Stadium, La Roxa ou Les Arobies."}
{"id": "177287", "revid": "10599", "url": "https://gl.wikipedia.org/wiki?curid=177287", "title": "Real Avil\u00e9s", "text": ""}
{"id": "177288", "revid": "10599", "url": "https://gl.wikipedia.org/wiki?curid=177288", "title": "Real Avil\u00e9s CF", "text": ""}
{"id": "177289", "revid": "10599", "url": "https://gl.wikipedia.org/wiki?curid=177289", "title": "Real Avil\u00e9s Industrial", "text": ""}
{"id": "177290", "revid": "51526", "url": "https://gl.wikipedia.org/wiki?curid=177290", "title": "Deconstruci\u00f3n", "text": "A deconstruci\u00f3n \u00e9 a xeneralizaci\u00f3n por parte do fil\u00f3sofo postestruturalista franc\u00e9s Jacques Derrida do m\u00e9todo impl\u00edcito nas an\u00e1lises do pensador alem\u00e1n Martin Heidegger, fundamentalmente nas s\u00faas an\u00e1lises etimol\u00f3xicas da historia da filosof\u00eda.\nAnaliza a construci\u00f3n dun concepto calquera a partir de procesos hist\u00f3ricos e acumulaci\u00f3ns metaf\u00f3ricas, mostrando que o claro e evidente dista de selo, xa que os \u00fatiles da conciencia en que o verdadeiro en si debe darse son hist\u00f3ricos, relativos e sometidos aos paradoxos das figuras ret\u00f3ricas da met\u00e1fora e a metonimia.\nO concepto de deconstruci\u00f3n est\u00e1 baseado tanto na filosof\u00eda como na literatura, e tivo grande acollida especialmente nos Estados Unidos. A\u00ednda que o termo xa fora utilizado por Heidegger, foi a obra de Derrida a que sistematizou o seu uso e teorizou a s\u00faa pr\u00e1ctica.\nOrixe.\nO termo \"d\u00e9construction\" (\"deconstruci\u00f3n\") \u00e9 a traduci\u00f3n proposta por Derrida do termo alem\u00e1n \"Destruktion\", que Heidegger emprega en \"Sein und Zeit\". Derrida estima que \"deconstruci\u00f3n\" \u00e9 m\u00e1is correcto que a traduci\u00f3n cl\u00e1sica como \"destruci\u00f3n\", dado que non se trata tanto, dentro da deconstruci\u00f3n da metaf\u00edsica, da reduci\u00f3n ao nada, como de mostrar como foi abatida.\nEn Heidegger a \"destruktion\" conduce ao concepto de tempo; debe velar por algunhas etapas sucesivas a experiencia do tempo que foi recuberta pola metaf\u00edsica, facendo esquecer o sentido orixinario do ser como ser temporal. As tres etapas desta deconstruci\u00f3n s\u00e9guense en busca da historia:\nPor\u00e9n, se ben Heidegger anuncia esta deconstruci\u00f3n na fin da introduci\u00f3n de \"Sein und Zeit\", esta parte \u2014que deb\u00eda constitu\u00edr a segunda da obra segundo o plan de 1927\u2014 non foi nunca redactada en tanto que tal. Con todo, pode considerarse que aparece trazado parcialmente noutras obras ou conferencias, como \"Kant und das Problem der Metaphysik\" (1929).\nDerrida traduce e recupera por conta propia a noci\u00f3n de deconstruci\u00f3n; entende que a significaci\u00f3n dun texto dado (ensaio, novela, artigo xornal\u00edstico...) \u00e9 o resultado da diferenza entre as palabras empregadas, e non a referencia \u00e1s cousas que representan; tr\u00e1tase dunha diferenza activa, que traballa en \"creux\" cada sentido de cada un das palabras que op\u00f3n, dun modo an\u00e1logo \u00e1 significaci\u00f3n diferencial saussuriana na ling\u00fc\u00edstica. Para marcar o car\u00e1cter activo desta diferenza (en lugar do car\u00e1cter pasivo da diferenza relativa a un xu\u00edzo continxente do suxeito) Derrida suxire o termo \"diff\u00e9rance\", \u2018diferanza\u2019, palabra ba\u00fal que combina \"diferenza\" e o participio presente do verbo \u00abdiferir\u00bb. As diferentes significaci\u00f3ns dun texto poden ser descubertas descompo\u00f1endo a estrutura da linguaxe dentro do cal est\u00e1 redactado.\nTeor\u00eda.\nA deconstruci\u00f3n non debe ser considerada como unha teor\u00eda de cr\u00edtica literaria nin como unha filosof\u00eda, sen\u00f3n como unha estratexia de lectura que investiga as condici\u00f3ns de posibilidade dos sistemas conceptuais da filosof\u00eda, non como a procura das condici\u00f3ns transcendentais da posibilidade do co\u00f1ecemento. A deconstruci\u00f3n revisa e disolve o canon nunha negaci\u00f3n absoluta de significado, pero non prop\u00f3n un modelo org\u00e1nico alternativo.\nA filosof\u00eda tradicional de Occidente (plat\u00f3nico-hegeliana) presupuxera sempre un escenario de racionalidade sistem\u00e1tica, un dominio da fala sobre a escritura, un mundo en \u00faltima instancia no que todo ten sentido. A deconstruci\u00f3n reb\u00e9lase entre este abuso da racionalidade de herdanza hegeliana, propo\u00f1endo precisamente o contrario: a imposibilidade de que os textos literarios te\u00f1an o menor sentido.\nNesta filosof\u00eda tradicional, a obra literaria \u00e9 considerada unha envoltura ret\u00f3rica que incl\u00fae a sabedor\u00eda oculta da Idea que a persoa lectora debe espertar co beixo semiol\u00f3xico. Neste sentido, a obra literaria estaba considerada sempre como dotada dunha totalidade de sentido. A deconstruci\u00f3n afirma que a envoltura ret\u00f3rica \u00e9 todo o que hai, polo que a obra de arte literaria \u00e9 irredutible a unha idea ou concepto. A deconstruci\u00f3n nega \u00e1 obra literaria o concepto de totalidade, ao afirmar que o texto non pode ser aprehendido na s\u00faa globalidade, xa que a escritura circula nun movemento constante de remisi\u00f3n que converte a totalidade en parte dunha totalidade maior que nunca est\u00e1 presente. Deste modo \u00e9 imposible enmarcar o texto, crear un interior e un exterior. \"\u00abIl n\u2019y a hors du texte\u00bb\".\nEn canto ao sentido, segundo a deconstruci\u00f3n \u00e9 interminablemente aleg\u00f3rico, polo que carece de univocidade e obviedade. \u00c1 linguaxe reco\u00f1\u00e9ceselle unha gran complexidade e equ\u00edvoca riqueza, polo que se aceptan dous tipos de lectura: a un\u00edvoca baseada na mensaxe transparente, e a deconstrutiva, que remite \u00e1 plasticidade e corporeidade mesma dos significantes. A deconstruci\u00f3n nega a posibilidade da denotaci\u00f3n pura, da referencialidade do texto. Ante a ditadura do canon, prantexa a democracia da polisemia, establecendo que o acto de lectura xera infinitas diseminaci\u00f3ns. Fronte a un texto ser\u00e1 imposible determinar unha lectura como \"a boa\". As lecturas posibles ser\u00e1n as\u00ed infinitas porque xamais lectura algunha acadar\u00e1 o bo sentido.\nA deconstruci\u00f3n apl\u00edcase a todos os factores que poden funcionar como centro estrutural dun texto (significado transcendental, contexto, contido, tema...), de modo que non poidan deter o libre xogo da escritura. Prantexa unha disociaci\u00f3n hiperanal\u00edtica do signo, propo\u00f1endo unha subversiva posta en escena do significante afirmando que calquera tipo de texto (literario ou non) se presenta non s\u00f3 como un fen\u00f3meno de comunicaci\u00f3n, sen\u00f3n tam\u00e9n de significaci\u00f3n. A deconstruci\u00f3n realiza un prantexamento qui\u00e1smico, mov\u00e9ndose entre a negaci\u00f3n-afirmaci\u00f3n do s\u00edmbolo. Af\u00edrmase a autonom\u00eda do signo respecto aos significados transcendentais e n\u00e9gase que a escritura s\u00f3 remita a si mesma."}
{"id": "177291", "revid": "98629", "url": "https://gl.wikipedia.org/wiki?curid=177291", "title": "Skyline", "text": "Skyline \u00e9 un filme estadounidense de ficci\u00f3n cient\u00edfica dirixido por Colin Strause e Greg Strause que se estreou en 2010. Foi coproducido e escrito por Liam O'Donnell. Est\u00e1 protagonizado por Eric Balfour, Scottie Thompson, Brittany Daniel, Crystal Reed, David Zayas e Donald Faison, no papel dun grupo de residentes da cidade dos \u00c1nxeles que son testemu\u00f1as dunha invasi\u00f3n alien\u00edxena. O filme estreouse o 12 de novembro de 2010 nos cinemas dos Estados Unidos. Malia as valoraci\u00f3ns negativas da cr\u00edtica, \"Skyline\" foi un \u00e9xito de recadaci\u00f3n, conseguindo 68 mill\u00f3ns de d\u00f3lares en todo o mundo sobre un orzamento de 10\u201320 mill\u00f3ns.\n\"Skyline\" tivo d\u00faas secuelas, \"Beyond Skyline\" (2017) e \"Skylines\" (2020). \u00c1mbolos dous filmes foron escritos e dirixidos por O'Donnell, e producidos por O'Donnell, os irm\u00e1ns Strause e Matthew E. Chausse.\nSinopse.\nDespois dunha noite de troula, un grupo de amigos esperta no medio da noite debido a unha luz misteriosa que sae da xanela. A luz debuxa lixeiramente a imaxe de persoas que logo desaparecen. As\u00ed descubrir\u00e1n que unha forza doutro mundo est\u00e1 engulindo a toda a poboaci\u00f3n da Terra. Este grupo de superviventes deber\u00e1 loitar pola s\u00faa vida mentres o mundo enteiro esva\u00e9cese \u00f3 seu redor."}
{"id": "177292", "revid": "12452", "url": "https://gl.wikipedia.org/wiki?curid=177292", "title": "Tottenham Hotspur Football Club", "text": ""}
{"id": "177293", "revid": "98629", "url": "https://gl.wikipedia.org/wiki?curid=177293", "title": "Tottenham Hotspur F.C.", "text": "O Tottenham Hotspur Football Club \u00e9 un club de f\u00fatbol do norte da cidade de Londres, en Inglaterra. Fundado no ano 1882, xoga na Premier League inglesa, competici\u00f3n da que foi campi\u00f3n 2 veces. O seu rival cl\u00e1sico \u00e9 o Arsenal, co cal disputa o \"Derbi do Norte de Londres\".\nHistoria.\nO Tottenham Hotspur FC (tam\u00e9n chamado \"Spurs\") foi fundado no ano 1882. Naceu grazas \u00e1 iniciativa duns rapaces do club de cr\u00edcket \"Hotspur\" e da escola primaria local, polo que nun comezo o nome do club foi \"Hotspur FC\". A instituci\u00f3n pasou a chamarse \"Tottenham Hotspur Football and Athletic Club\" en 1884. En 1887 xogouse o primeiro cl\u00e1sico, co\u00f1ecido como \"Derbi do Norte de Londres\" contra o Arsenal FC, por ent\u00f3n chamado \"Royal Arsenal\". O partido foi suspendido \"por mor da escuridade\" cos Spurs (alcume do club) ga\u00f1ando por 2 a 1.\nO club trasladouse en 1888 a uns terreos privados en \"Northumberland Park\". En 1890 as cores do equipo eran camisolas vermellas e pantal\u00f3ns curtos azuis. A instituci\u00f3n se profesionalizou en 1895, e \u00f3 ano seguinte ascendeu \u00e1 Primeira Divisi\u00f3n da Liga. Ese ano tam\u00e9n trocaron as cores, pasando o vermello e azul a negro e dourado. En 1897 consegue chegar \u00e1 final dunha copa por vez primeira, caendo fronte ao local \"Wellingborough\" por 0 a 2 na Charity Cup. O club foi convertido nunha sociedade de responsabilidade limitada en 1898. Ese mesmo ano cambia as cores de novo, camisola branca e pantal\u00f3n azul.\nXa no ano 1899 o club mudouse a onde est\u00e1 hoxe. \u00d3 ano seguinte o Tottenham \u00e9 campi\u00f3n da \"Liga do Sur\". No ano 1901 se fan coa \"FA Challenge Cup\", convert\u00e9ndose no \u00fanico club da liga (trala formaci\u00f3n da \"Football League\" en 1888) en obter ese t\u00edtulo.\nNo ano 1908 o Tottenham descendeu \u00e1 Segunda Divisi\u00f3n da Liga de F\u00fatbol, pero ascendeu de novo \u00f3 ano seguinte. Aos descensos dos anos 1915, 1928 e 1935 lles sucederon os ascensos dos anos 1920, 1933 e 1950.\nOs grandes \u00e9xitos do Tottenham Hotspur FC comezaron en 1951, cando recentemente ascendido, o club ga\u00f1ou por vez primeira o campionato ingl\u00e9s de liga, feito que repetiu no ano 1961. Ese ano tam\u00e9n ga\u00f1aron a \"FA Cup\", repetindo en 1962. En 1963 o Tottenham conseguiu a Recopa de Europa fronte \u00f3 Atl\u00e9tico de Madrid, vencendo por 5 a 1 na final xogada en Rotterdam. Foi o primeiro club ingl\u00e9s en ga\u00f1ar unha competici\u00f3n europea.\nA pesar de ga\u00f1ar de novo a FA Cup en 1967, e a s\u00faa 1\u00aa Copa da UEFA en 1972 (fronte ao Wolverhampton), na liga inglesa o club descende de novo en 1977. En 1978 ascenderon de novo \u00e1 Primeira Divisi\u00f3n, ga\u00f1aron 2 FA Cup seguidas en 1981 e 1982, e no ano 1983 converteuse no primeiro club ingl\u00e9s en sa\u00edr \u00e1 Bolsa de Londres. En 1984 o Tottenham ga\u00f1a a s\u00faa 2\u00aa Copa da UEFA fronte ao Anderlecht.\nO Tottenham Hotspur ga\u00f1ou a s\u00faa 8\u00aa e derradeira FA Cup en 1991. No ano 1992 o club foi un dos membros fundadores da nova Premier League.\nEn 2001 chegou \u00e1 presidencia o seu actual presidente, Daniel Levy. En 2010 o equipo rematou 4\u00ba na Premier clasific\u00e1ndose despois de m\u00e1is de 40 anos para xogar na Liga de Campi\u00f3ns.\nEstadio.\nO Tottenham Hotspur trasladouse a White Hart Lane en 1899. O seu primeiro partido neste campo rematou cunha vitoria sobre o \"Notts County\" por 4 a 1. Entre os anos 1908 e 1972, White Hart Lane foi un dos poucos campos de f\u00fatbol brit\u00e1nicos que non amosaban ningunha publicidade.\n\u00d3 redor de 1923 o recinto foi ampliado para acoller a 50.000 persoas cubertas. En 1953 lle foi introducida a iluminaci\u00f3n artificial. O club est\u00e1 traballando nun proxecto para constru\u00edr un novo estadio que te\u00f1a acollida para 60.000 seareiros.\nPalmar\u00e9s.\n.Situaci\u00f3n do club no norte de Londres."}
{"id": "177294", "revid": "12452", "url": "https://gl.wikipedia.org/wiki?curid=177294", "title": "Fulham FC", "text": ""}
{"id": "177295", "revid": "129103", "url": "https://gl.wikipedia.org/wiki?curid=177295", "title": "Fulham F.C.", "text": "O Fulham Football Club \u00e9 un club de f\u00fatbol do distrito de Hammersmith e Fulham da cidade de Londres, en Inglaterra. Foi fundado en 1879, sendo o equipo profesional m\u00e1is antigo de Londres. Xoga na Premier League desde a tempada 2001/02.\nHistoria.\nO Fulham foi fundado en 1879 co nome de \"Fulham St Andrew's Church Sunday School FC\". Todos os primeiros xogadores foron cristi\u00e1ns. En 1888 cambiouse o nome polo actual.\nO equipo estivo moito tempo na Primeira Divisi\u00f3n do f\u00fatbol ingl\u00e9s dese tempo preto dos anos 1960, pero nunca conseguiron ning\u00fan trofeo de importancia. Chegaron \u00e1 final da FA Cup en 1975, pero foron derrotados polo West Ham United. O \u00fanico trofeo de importancia da historia do equipo \u00e9 ga\u00f1ar unha clasificiaci\u00f3n para a Copa da UEFA por sa\u00edr campi\u00f3n da Copa Intertoto da UEFA, ao ga\u00f1arlle na final ao Bologna FC por 3-0.\nO 29 de abril de 2010, o Fulham derrotou 2-1 ao Hamburgo SV e clasificouse para a final da primeira edici\u00f3n da UEFA Europa League. Nela enfrontar\u00edase ao Atl\u00e9tico de Madrid o 12 de maio de 2010. O encontro foille esquivo, perdendo por 2-1 na pr\u00f3rroga. Os goles foron marcados por Diego Forl\u00e1n para o conxunto espa\u00f1ol e Simon Davies para o equipo ingl\u00e9s.\nEstadio.\nO club xoga de local no estadio Craven Cottage desde 1896. O estadio at\u00f3pase \u00e1 marxe do r\u00edo T\u00e1mese en Fulham. Durante as tempadas 2002/03 e 2003/04 o equipo xogou de local en Loftus Road, o estadio do Queens Park Rangers, mentres o Craven Cottage estaba sendo remodelado para cumprir coas esixencias da Premier League."}
{"id": "177297", "revid": "12452", "url": "https://gl.wikipedia.org/wiki?curid=177297", "title": "Wolverhampton Wanderers FC", "text": ""}
{"id": "177298", "revid": "6275061", "url": "https://gl.wikipedia.org/wiki?curid=177298", "title": "Wolverhampton Wanderers F.C.", "text": "O Wolverhampton Wanderers Football Club \u00e9 un club de f\u00fatbol de Inglaterra, da cidade de Wolverhampton en West Midlands. Foi fundado en 1877 co nome de \"St. Luke's\" por John Baynton, Jack Addenbrooke e Jack Brodie. Xogou na maior parte da s\u00faa historia recente en The Championship; non obstante, dende 2018 xoga na Premier League.\nHistoria.\nEn 1893 o equipo ga\u00f1a a primeira FA Cup da s\u00faa historia (1-0 sobre o Everton). Ata a data os Wolves xogaron oito finais de Copa.\nEn 1954 o equipo ga\u00f1a a s\u00faa primeira Liga en Primeira Divisi\u00f3n -actual Premier-. Vitorias sobre clubs con prestixio en Europa, como o Real Madrid e o Honved h\u00fangaro foron a inspiraci\u00f3n para que a UEFA crease a Copa Europea de clubs, actual UEFA Champions League.\nEn 1974 e 1980 o equipo ga\u00f1a as d\u00faas Copas da Liga (actual Carling Cup) que adornan as s\u00faas vitrinas, merc\u00e9 a sendas vitorias sobre Manchester City e sobre o ent\u00f3n todopoderoso Nottingham Forest. Desgraciadamente, ese foi o principio dun grave declive que os levou, tras sucesivos descensos, \u00e1 Cuarta Divisi\u00f3n en 1986 (o anterior caso deste grave declive foi o Bristol City en 1982).\nO 18 de abril de 2008 o equipo logra o regreso \u00e1 elite 5 anos despois tras a s\u00faa vitoria ante o Queens Park Rangers. O 25 de abril de 2009 o equipo logra o seu terceiro t\u00edtulo de liga en Championship -Nivel 2-, tras empatar a un o o campo do Barnsley, logrando as\u00ed o ansiado ascenso \u00e1 Premier League.\nEstadio.\nMolineux Stadium \u00e9 a casa deportiva do Wolverhampton Wanderers Football Club, ten unha capacidade para aproximadamente 30.000 espectadores, foi fundado en 1889 e remodelado en 1993 por \u00faltima vez."}
{"id": "177299", "revid": "12452", "url": "https://gl.wikipedia.org/wiki?curid=177299", "title": "Wolverhampton Wanderers", "text": ""}
{"id": "177301", "revid": "12452", "url": "https://gl.wikipedia.org/wiki?curid=177301", "title": "Newcastle United Football Club", "text": ""}
{"id": "177302", "revid": "17467", "url": "https://gl.wikipedia.org/wiki?curid=177302", "title": "Leeds United FC", "text": ""}
{"id": "177303", "revid": "98629", "url": "https://gl.wikipedia.org/wiki?curid=177303", "title": "Sporting Club de Bastia", "text": "O Sporting Club Bastia \u00e9 un club de f\u00fatbol franc\u00e9s da cidade de Bastia, en Alta C\u00f3rsega (C\u00f3rsega). Foi fundado en 1905 e actualmente compite na Ligue 1, logo de ascender na tempada 2011\u201312.\nHistoria.\nEn 1905 f\u00fandase o \"Sporting Club Bastia\" e ten como primeiro presidente a Emile Brandizi. En 1962 o club pasa a chamarse \"Sporting Etoile Club Bastia\". En 1981 o equipo ga\u00f1a o seu primeiro t\u00edtulo, a Copa de Francia. En 1992 o club c\u00e1mbiase o nome polo actual, Sporting Club de Bastia.\nEstadio.\nO Bastia xoga os seus partidos no Stade Armand Cesari, inaugurado o 16 de outubro de 1932, con capacidade para 10.130 persoas.\nNeste estadio produciuse un suceso tr\u00e1xico. Ocorreu en 1992 cando se decidiu instalar unha tribuna provisional para un encontro da semifinal da Copa de Francia. A tribuna afundiuse ocasionando a morte de 18 persoas."}
{"id": "177304", "revid": "10599", "url": "https://gl.wikipedia.org/wiki?curid=177304", "title": "Sporting de Bastia", "text": ""}
{"id": "177305", "revid": "10599", "url": "https://gl.wikipedia.org/wiki?curid=177305", "title": "SC Bastia", "text": ""}
{"id": "177306", "revid": "895", "url": "https://gl.wikipedia.org/wiki?curid=177306", "title": "Ipswich Town FC", "text": ""}
{"id": "177307", "revid": "3054", "url": "https://gl.wikipedia.org/wiki?curid=177307", "title": "Ipswich Town Football Club", "text": ""}
{"id": "177308", "revid": "7523", "url": "https://gl.wikipedia.org/wiki?curid=177308", "title": "Ipswich Town F.C.", "text": "O Ipswich Town Football Club \u00e9 un equipo de f\u00fatbol profesional de Inglaterra con base en Ipswich, Suffolk. Desde 2007 xogan no Football League Championship, que \u00e9 a segunda categor\u00eda do f\u00fatbol ingl\u00e9s. A s\u00faa \u00faltima aparici\u00f3n na FA Premier League deuse na tempada 2001-2002.\nHistoria.\nO club foi fundado en 1878 pero non se converteu en profesional ata 1936, e pouco despois foron elixidos para unirse \u00e1 Football League en 1938. O Ipswich Town conquistou a Liga inglesa na tempada 1961-62, e conseguiron 2 subcampionatos. Ga\u00f1aron a Copa de Inglaterra en 1978 e a Copa da UEFA en 1981."}
{"id": "177309", "revid": "3054", "url": "https://gl.wikipedia.org/wiki?curid=177309", "title": "Ipswich Town", "text": ""}
{"id": "177310", "revid": "81969", "url": "https://gl.wikipedia.org/wiki?curid=177310", "title": "AZ Alkmaar", "text": "O AZ Alkmaar, que ten por nome oficial Alkmaar Zaanstreek, \u00e9 un club de f\u00fatbol da cidade de Alkmaar, en Holanda Setentrional, nos Pa\u00edses Baixos. Foi fundado o 10 de maio de 1967 logo da fusi\u00f3n dos clubs \"Alkmaar '54\" e \"FC Zaanstreek\".\nO club participa na Eredivisie, torneo do que foi campi\u00f3n nas tempadas 1980-81 e 2008-09. Ademais, ga\u00f1ou a Copa dos Pa\u00edses Baixos en tres ocasi\u00f3ns e foi finalista da Copa da UEFA na tempada 1980-81.\nEstadio.\n \nO AZ Alkmaar xoga os seus partidos como local no AFAS Stadion, propiedade do club, situado na parte sur da cidade de Alkmaar e que conta cunha capacidade para 17\u00a0000 espectadores. Foi inaugurado o 4 de agosto do 2006 como DSB Stadion, levando o nome do banco fundado por Dirk Scheringa, o DSB Bank, que era ademais o auspiciador do club. Tras a quebra do banco no 2009 o club foi obrigado a cambiar o nome do estadio.\nAntes do 2006 o club utilizaba o Alkmaarderhout, estadio con capacidade para 8\u00a0400 asistentes e que foi constru\u00eddo en 1948."}
{"id": "177311", "revid": "81969", "url": "https://gl.wikipedia.org/wiki?curid=177311", "title": "IFK G\u00f6teborg", "text": "O IFK G\u00f6teborg, oficialmente Idrottsf\u00f6reningen Kamraterna G\u00f6teborg (\"Asociaci\u00f3n de deportes Os Amigos\"), \u00e9 un equipo de f\u00fatbol sueco da cidade de Gotemburgo. Foi fundado en 1904 e xoga na primeira categor\u00eda do pa\u00eds, a Allsvenskan. O equipo ga\u00f1ou 18 ligas, 4 t\u00edtulos de copa e dous Copas da UEFA.\nHistoria.\nO IFK G\u00f6teborg \u00e9 o \u00fanico equipo sueco que ga\u00f1ou unha competici\u00f3n europea, a Copa da UEFA en 1982 e 1987. Foi a \u00e9poca m\u00e1is exitosa na historia do club, que chegou ademais a disputar as semifinais da Copa de Europa en 1986, nas que caeu na quenda de penaltis fronte ao FC Barcelona logo de partir cunha vantaxe de tres goles na ida, na volta Pichi Alonso fixo un hat-trick que igualou a eliminatoria.\nNeste club comezou a exitosa carreira como adestrador de Sven-G\u00f6ran Eriksson, a\u00ednda que adestrara anteriormente a outro equipo, foi no IFK G\u00f6teborg onde conseguiu os seus primeiros \u00e9xitos (3 ligas consecutivas e 1 Copa da UEFA) ademais de participar durante varios anos consecutivos na UEFA Champions League, a mediados dos anos 1990, con certo \u00e9xito.\nEspecial atenci\u00f3n mereceu a Liga de Campi\u00f3ns 1994-95, onde o equipo sueco terminou l\u00edder do seu grupo, superando ata ao FC Barcelona de Johann Cruyff (ga\u00f1ou no Ullevi 2-1 e logrou un meritorio empate, 1-1, no Camp Nou). Con todo, caeu eliminado en cuartos de final ante o Bayern de M\u00fanic, equipo que pasou a semifinais sen ga\u00f1ar ao IFK na rolda (os dous partidos sald\u00e1ronse con empates, 0-0 e 2-2, pasando os b\u00e1varos polo dobre valor dos tantos logrados f\u00f3ra de casa). \u00c9 o maior \u00e9xito que cultivou o IFK na UEFA Champions League, xa que s\u00f3 perderon un s\u00f3 partido en toda a competici\u00f3n, o primeiro, en Old Trafford ante o Manchester United."}
{"id": "177312", "revid": "81969", "url": "https://gl.wikipedia.org/wiki?curid=177312", "title": "RSC Anderlecht", "text": "O Royal Sporting Club Anderlecht \u00e9 un club de f\u00fatbol de B\u00e9lxica, do municipio de Anderlecht en Bruxelas. Foi fundado o 27 de maio de 1908 e compite na Primeira Divisi\u00f3n de B\u00e9lxica, da que \u00e9 o actual campi\u00f3n (2012\u201313).\nAdemais dos seus numerosos t\u00edtulos nacionais, \u00e9 xunto ao RKV Malinas, o \u00fanico equipo belga que conquistou t\u00edtulos europeos: 2 t\u00edtulos da Recopa de Europa e 2 da Supercopa de Europa (1976 e 1978) m\u00e1is unha Copa da UEFA (1983). Ultimamente, a s\u00faa participaci\u00f3n en torneos europeos non foi moi destacada.\nUniforme.\nAntes da tempada 2005-06, o equipo ti\u00f1a como uniforme titular unha camiseta branca con vivos p\u00farpuras, que \u00e9 agora o actual uniforme alternativo.\nEstadio.\nO RSC Anderlecht xoga os seus partidos de local no estadio Constant Vanden Stock, situado no Parque Astrid da comuna de Anderlecht en Bruxelas. Actualmente, o equipo actualmente considera constru\u00edr un estadio con m\u00e1is capacidade para espectadores, que non necesariamente estar\u00eda en Anderlecht."}
{"id": "177313", "revid": "10599", "url": "https://gl.wikipedia.org/wiki?curid=177313", "title": "Royal Sporting Club Anderlecht", "text": ""}
{"id": "177314", "revid": "10599", "url": "https://gl.wikipedia.org/wiki?curid=177314", "title": "R.S.C. Anderlecht", "text": ""}
{"id": "177315", "revid": "17467", "url": "https://gl.wikipedia.org/wiki?curid=177315", "title": "Parma FC", "text": ""}
{"id": "177316", "revid": "17467", "url": "https://gl.wikipedia.org/wiki?curid=177316", "title": "Parma Football Club", "text": ""}
{"id": "177317", "revid": "81969", "url": "https://gl.wikipedia.org/wiki?curid=177317", "title": "Parma Calcio 1913", "text": "O Parma Football Club \u00e9 un club de f\u00fatbol de Italia, da cidade de Parma na rexi\u00f3n de Emilia-Roma\u00f1a. Foi fundado en 1913 e xoga na Serie A italiana. No ano 2004, o club foi renomeado a Parma FC, deixando atr\u00e1s o AC Parma, nome oficial que utilizou a entidade durante os seus anos m\u00e1is exitosos (toda a d\u00e9cada dos 90 e primeiros dous anos dos 2000).\nParma debutou na Serie A no ano 1990 e rapidamente estableceuse como un dos mellores clubs italianos da d\u00e9cada. Na tempada 2008-2009 descende \u00e1 Serie B logrando rapidamente o ascenso para a tempada 2009-2010 ao finalizar en segunda posici\u00f3n.\nEstadio.\nStadio Ennio Tardini, fundado en 1923, con capacidade para 27.906 persoas. Dimensi\u00f3ns 105x68 metros."}
{"id": "177318", "revid": "10599", "url": "https://gl.wikipedia.org/wiki?curid=177318", "title": "VFB Stuttgart", "text": ""}
{"id": "177319", "revid": "1410", "url": "https://gl.wikipedia.org/wiki?curid=177319", "title": "FC K\u00f6ln", "text": "O Fu\u00dfball-Club K\u00f6ln \u00e9 un equipo de f\u00fatbol alem\u00e1n, da cidade de Colonia. Foi fundado en 1948, como unha fusi\u00f3n dos equipos K\u00f6lner Ballspiel-Club 1901 e SpVgg S\u00fclz 07.\nComo moitos doutros clubs profesionais de f\u00fatbol de Alema\u00f1a, o FC K\u00f6ln tam\u00e9n incorpora departamentos doutros deportes, neste caso o balonm\u00e1n, tenis de mesa e ximnasia. Os principais rivais do club son Bayer Leverkusen, Borussia M\u00f6nchengladbach, e Fortuna D\u00fcsseldorf - todos os clubs da mesma rexi\u00f3n xeral, cerca do r\u00edo Rin."}
{"id": "177320", "revid": "10599", "url": "https://gl.wikipedia.org/wiki?curid=177320", "title": "1. FC K\u00f6ln", "text": ""}
{"id": "177321", "revid": "10599", "url": "https://gl.wikipedia.org/wiki?curid=177321", "title": "FC Colonia", "text": ""}
{"id": "177322", "revid": "17467", "url": "https://gl.wikipedia.org/wiki?curid=177322", "title": "Leeds United Football Club", "text": ""}
{"id": "177323", "revid": "85894", "url": "https://gl.wikipedia.org/wiki?curid=177323", "title": "As Cinco Calles, Campo, Arz\u00faa", "text": "As Cinco Calles \u00e9 un lugar da parroquia de Campo no concello coru\u00f1\u00e9s de Arz\u00faa na Comarca de Arz\u00faa. Segundo o Instituto Nacional de Estad\u00edstica en 2010 ti\u00f1a cinco habitantes (dous homes e tres mulleres)."}
{"id": "177324", "revid": "85894", "url": "https://gl.wikipedia.org/wiki?curid=177324", "title": "Denoi, Campo, Arz\u00faa", "text": "Denoi \u00e9 un lugar da parroquia de Campo no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 3 chabitantes no ano 2010 segundo datos do Instituto Nacional de Estad\u00edstica, dos cales 0 eran homes e 3 eran mulleres."}
{"id": "177325", "revid": "85894", "url": "https://gl.wikipedia.org/wiki?curid=177325", "title": "Fucarelos, Campo, Arz\u00faa", "text": "Fucarelos \u00e9 un lugar da parroquia de Campo no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 12 habitantes no ano 2010 segundo datos do Instituto Nacional de Estad\u00edstica, dos cales 4 eran homes e 8 eran mulleres."}
{"id": "177326", "revid": "12452", "url": "https://gl.wikipedia.org/wiki?curid=177326", "title": "Tottenham Hotspur FC", "text": ""}
{"id": "177327", "revid": "85894", "url": "https://gl.wikipedia.org/wiki?curid=177327", "title": "O Gandar\u00f3n, Campo, Arz\u00faa", "text": "O Gandar\u00f3n \u00e9 un lugar da parroquia de Campo no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 4 chabitantes no ano 2010 segundo datos do Instituto Nacional de Estad\u00edstica, dos cales 3 eran homes e 1 era muller.\nToponimia.\n\"Gandar\u00f3n\" debe estar relacionado con \"g\u00e1ndara\", voz prerromana."}
{"id": "177328", "revid": "17467", "url": "https://gl.wikipedia.org/wiki?curid=177328", "title": "AC Parma", "text": ""}
{"id": "177329", "revid": "85894", "url": "https://gl.wikipedia.org/wiki?curid=177329", "title": "Goimil, Campo, Arz\u00faa", "text": "Goimil \u00e9 un lugar da parroquia de Campo no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 25 habitantes no ano 2010 segundo datos do Instituto Nacional de Estad\u00edstica, dos cales 17 eran homes e 8 eran mulleres."}
{"id": "177330", "revid": "5312", "url": "https://gl.wikipedia.org/wiki?curid=177330", "title": "Goimil", "text": "O top\u00f3nimo galego Goimil pode referirse a:"}
{"id": "177331", "revid": "85894", "url": "https://gl.wikipedia.org/wiki?curid=177331", "title": "A Igrexa, Campo, Arz\u00faa", "text": "A Igrexa \u00e9 un lugar da parroquia de Campo no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 10 chabitantes no ano 2010 segundo datos do Instituto Nacional de Estad\u00edstica, dos cales 4 eran homes e 6 eran mulleres.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "177332", "revid": "85894", "url": "https://gl.wikipedia.org/wiki?curid=177332", "title": "Lameiro, Campo, Arz\u00faa", "text": "Lameiro \u00e9 un lugar da parroquia de Campo no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 8 chabitantes no ano 2010 segundo datos do Instituto Nacional de Estad\u00edstica, dos cales 4 eran homes e 4 eran mulleres."}
{"id": "177333", "revid": "85894", "url": "https://gl.wikipedia.org/wiki?curid=177333", "title": "Outeiro, Campo, Arz\u00faa", "text": "Outeiro \u00e9 un lugar da parroquia de Campo no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 11 chabitantes no ano 2010 segundo datos do Instituto Nacional de Estad\u00edstica, dos cales 6 eran homes e 5 eran mulleres.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "177334", "revid": "85894", "url": "https://gl.wikipedia.org/wiki?curid=177334", "title": "O Pazo, Campo, Arz\u00faa", "text": "O Pazo \u00e9 un lugar da parroquia de Campo no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 1 chabitante no ano 2010 segundo datos do Instituto Nacional de Estad\u00edstica, dos cales 1 eran home e 0 eran mulleres."}
{"id": "177335", "revid": "85894", "url": "https://gl.wikipedia.org/wiki?curid=177335", "title": "As Quint\u00e1s, Campo, Arz\u00faa", "text": "As Quint\u00e1s \u00e9 un lugar da parroquia de Campo no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 14 chabitantes no ano 2010 segundo datos do Instituto Nacional de Estad\u00edstica, dos cales 9 eran homes e 5 eran mulleres."}
{"id": "177336", "revid": "85894", "url": "https://gl.wikipedia.org/wiki?curid=177336", "title": "Samil, Campo, Arz\u00faa", "text": "Samil \u00e9 un lugar da parroquia de Campo no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 9 habitantes no ano 2010 segundo datos do Instituto Nacional de Estad\u00edstica, dos cales 5 eran homes e 4 eran mulleres."}
{"id": "177337", "revid": "85894", "url": "https://gl.wikipedia.org/wiki?curid=177337", "title": "Toande, Campo, Arz\u00faa", "text": "Toande \u00e9 un lugar da parroquia de Campo no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 6 habitantes no ano 2010 segundo datos do Instituto Nacional de Estad\u00edstica, dos cales 5 eran homes e 1 era muller."}
{"id": "177339", "revid": "89787", "url": "https://gl.wikipedia.org/wiki?curid=177339", "title": "Martin Chalfie", "text": "Martin Chalfie, nado o 15 de xaneiro de 1947 en Chicago, Illinois (USA), \u00e9 un cient\u00edfico estadounidense galardoado, xunto co estadounidense Roger Y. Tsien e o xapon\u00e9s Osamu Shimomura, co Premio Nobel de Qu\u00edmica do ano 2008 polo descubrimento e desenvolvemento da prote\u00edna fluorescente verde (GFP).\nEstudos cient\u00edficos.\nChalfie graduouse na Universidade Harvard e \u00e9 profesor de biolox\u00eda na Universidade de Columbia.\nO laboratorio de Chalfie utiliza ao nematodo \"Caenorhabditis elegans\" (\"C. elegans\") para investigar o desenvolvemento e funcionamento das neuronas. publicou m\u00e1is de 200 artigos.\nMentres traballaba no \"LMB\" en 1984 publicou un influente artigo \"\u00abThe Neural Circuit for Touch Sensitivity in\" C. Elegans\u00bb, xunto a John Sulston e Sydney Brenner.\nChalfie foi o primeiro que logrou introducir a GFP noutros organismos, nos cales a prote\u00edna tam\u00e9n emitiu a fluorescencia."}
{"id": "177340", "revid": "111586", "url": "https://gl.wikipedia.org/wiki?curid=177340", "title": "Oliver Stone", "text": "William Oliver Stone, nado o 15 de setembro de 1946 en Nova York, \u00e9 un director de cine e guionista estadounidense. Stone f\u00edxose co\u00f1ecido a finais dos anos 80 e principios dos 90 por dirixir unha serie de pel\u00edculas sobre a Guerra do Vietnam, na cal participou como soldado de infanter\u00eda. \nTraxectoria.\nO seu traballo c\u00e9ntrase frecuentemente en cuesti\u00f3ns pol\u00edticas e culturais contempor\u00e1neas, a mi\u00fado dun xeito controvertido.\nOs filmes de Stone adoitan a usar moitas c\u00e1maras e formatos distintos, inclu\u00edndo VHS, pel\u00edculas de 8\u00a0mm e de 70\u00a0mm. \u00c1s veces usa varios formatos nunha \u00fanica escena, como en \"Asasinos natos\" (1994) e \"JFK\" (filme de 1991 sobre John F. Kennedy).\nPremios.\nEntre outros galard\u00f3ns militares (v\u00e9xase a infocaixa) recibiu o Purple Heart. En reco\u00f1ecemento ao seu traballo como cineasta, Stone ga\u00f1ou diversos premios, entre eles tres Premios da Academia dos EUA: ao mellor gui\u00f3n adaptado por \"Expreso de medianoite\" (1978), e mellor director por \"Platoon\" (1986) e \"Born on the Fourth of July\" (1989)."}
{"id": "177341", "revid": "89787", "url": "https://gl.wikipedia.org/wiki?curid=177341", "title": "Blue Cheer", "text": "Blue Cheer foi unha banda estadounidense de blues-rock psicod\u00e9lico activa inicialmente entre finais dos anos 60 e principios dos 70, e que tivo reuni\u00f3ns espor\u00e1dicas ata o ano 2009. Baseada na cidade californiana de San Francisco, Blue Cheer fixo un blues-rock psicod\u00e9lico, e tam\u00e9n \u00e9 considerada unha das bandas pioneiras do heavy metal (a s\u00faa versi\u00f3n de \"Summertime Blues\" \u00e1s veces \u00e9 citada como a primeira no x\u00e9nero), do punk rock, o stoner rock, o doom metal, o rock experimental e o grunge."}
{"id": "177342", "revid": "22795", "url": "https://gl.wikipedia.org/wiki?curid=177342", "title": "Nepote", "text": ""}
{"id": "177343", "revid": "98629", "url": "https://gl.wikipedia.org/wiki?curid=177343", "title": "Fininho", "text": "Vin\u00edcius Aparecido Pereira de Santana Campos, nado en S\u00e3o Paulo o 3 de novembro de 1983, \u00e9 un futbolista brasileiro. Xoga de defensa e o seu equipo actual \u00e9 o FC Metalist Kharkiv da Primeira Divisi\u00f3n de Ucra\u00edna."}
{"id": "177346", "revid": "1131", "url": "https://gl.wikipedia.org/wiki?curid=177346", "title": "F\u00fatbol en Espa\u00f1a", "text": "O f\u00fatbol est\u00e1 considerado o deporte m\u00e1is popular en Espa\u00f1a. \u00c9 o que ten m\u00e1is xogadores federados (692.094 en 2006) e o segundo m\u00e1is practicado a nivel popular e recreativo (en 2005 practic\u00e1bao o 31,7% dos espa\u00f1ois), segundo un estudo do Consello Superior de Deportes do Ministerio de Educaci\u00f3n e Ciencia.\nHistoria.\nO f\u00fatbol introd\u00facese en Espa\u00f1a a trav\u00e9s de traballadores inmigrantes, especialmente brit\u00e1nicos, cara a finais do s\u00e9culo XIX. Foron os ingleses das Minas de Riotinto, en Huelva, os que disputaron os primeiros partidos, cara 1870. Estes mineiros crearon, en 1878, o que seguramente sexa primeiro club espa\u00f1ol, o \"Rio Tinto Foot-Ball Club\". Esta sociedade, con todo, non foi inscrita en ning\u00fan rexistro, polo que non quedou constancia legal da s\u00faa existencia.\nO primeiro club de f\u00fatbol espa\u00f1ol legalmente establecido \u00e9 o \"Huelva Recreation Club\" (actual Real Club Recreativo de Huelva), fundado o 23 de decembro de 1889. Coa chegada do s\u00e9culo XX os clubs de f\u00fatbol empezan a proliferar por todo o pa\u00eds. Estas primeiras sociedades eran case sempre fundadas por estranxeiros.\nA r\u00e1pida multiplicaci\u00f3n do n\u00famero de clubs de f\u00fatbol impulsa a creaci\u00f3n das primeiras asociaci\u00f3ns (a Football Associaci\u00f3 de Catalu\u00f1a, creada o 11 de novembro de 1900) e as primeiras competici\u00f3ns. As\u00ed, en 1902 nace a primeira competici\u00f3n a nivel nacional, a \"Copa da Coroaci\u00f3n\", embri\u00f3n da actual Copa do Rei de f\u00fatbol.\nA Real Federaci\u00f3n Espa\u00f1ola de F\u00fatbol non nacer\u00eda ata 1913 e a selecci\u00f3n espa\u00f1ola disputou os seus primeiros partidos con motivo dos Xogos Ol\u00edmpicos de Antuerpen, en 1920.\nO primeiro gran cambio no f\u00fatbol espa\u00f1ol chega en 1926 cando, tras un longo proceso de debate, os clubs aproban o Primeiro Regulamento do F\u00fatbol Profesional espa\u00f1ol. O f\u00fatbol espa\u00f1ol, seguindo o modelo brit\u00e1nico, daba as\u00ed o paso ao profesionalismo, sentando as bases para o nacemento do campionato nacional de Liga, cuxa primeira edici\u00f3n disp\u00fatase en 1929.\nNos anos 1990 o f\u00fatbol espa\u00f1ol viviu unha segunda revoluci\u00f3n. A conversi\u00f3n dos clubs deportivos en sociedades an\u00f3nimas, os ingresos polas retransmisi\u00f3ns televisivas, as fichaxes millonarias e a globalizaci\u00f3n futbol\u00edstica por mor da sentenza Bosman dan orixe \u00e1 chamada \"Liga das Estrelas\".\nSelecci\u00f3ns de f\u00fatbol de Espa\u00f1a.\nSelecci\u00f3n absoluta de Espa\u00f1a.\nA selecci\u00f3n de Espa\u00f1a, nas s\u00faas distintas categor\u00edas est\u00e1 controlada pola Real Federaci\u00f3n Espa\u00f1ola de F\u00fatbol.\nO combinado espa\u00f1ol disputou o seu primeiro partido o 28 de agosto de 1920, en Bruxelas, ante Suecia, con motivo dos Xogos Ol\u00edmpicos de Antuerpen. Nesta competici\u00f3n os espa\u00f1ois, que participaron cun equipo afeccionado (o profesionalismo a\u00ednda non estaba implantado en Espa\u00f1a), logrando a medalla de prata.\nA selecci\u00f3n obtivo catro t\u00edtulos internacionais: o primeiro foi a Eurocopa 1964, cuxa final disputouse en Madrid, o segundo, na Eurocopa 2008, tras vencer \u00e1 selecci\u00f3n de f\u00fatbol de Alema\u00f1a por 1-0, o terceiro, o Campionato do Mundo de 2010 en Sur\u00e1frica, ga\u00f1ando a Holanda por 0-1 cun gol na pr\u00f3rroga de Andr\u00e9s Iniesta. O equipo xogou 12 veces a fase final desta competici\u00f3n. O cuarto foi a Eurocopa 2012.\nSelecci\u00f3n de afeccionados de Espa\u00f1a.\nA selecci\u00f3n de afeccionados espa\u00f1ola, desaparecida hoxe, ten como maior logro o haberse proclamado campi\u00f3n de Europa en 1970 na competici\u00f3n reservada a selecci\u00f3ns de afeccionados, a Copa da UEFA Amateur.\nCategor\u00edas inferiores da selecci\u00f3n de Espa\u00f1a.\nEspa\u00f1a logrou m\u00faltiples t\u00edtulos internacionais nas s\u00faas categor\u00edas inferiores, entre os que destacan dous campionatos europeos en categor\u00eda sub-21, un campionato do mundo sub-20, seis campionatos europeos sub-19, un campionato europeo sub-18, un campionato europeo sub-17 e seis europeos sub-16.\nAs\u00ed mesmo, logrou a medalla de ouro nos Xogos Ol\u00edmpicos de Barcelona 1992 e a prata en Sidney 2000.\nSelecci\u00f3n feminina de Espa\u00f1a.\nA selecci\u00f3n feminina debutou en 1983. Desde ent\u00f3n nunca logrou clasificarse para a fase final da Copa do Mundo.\nSelecci\u00f3ns auton\u00f3micas.\nAs selecci\u00f3ns auton\u00f3micas son os combinados representativos das distintas federaci\u00f3ns territoriais e as s\u00faas comunidades aut\u00f3nomas. Nestes equipos participan xogadores profesionais nacidos nas respectivas autonom\u00edas. Estas selecci\u00f3ns s\u00f3 poden disputar encontros amigables, xa que non forman parte da FIFA nin a UEFA. Con todo, os gobernos auton\u00f3micos e alg\u00fans sectores sociais de certas comunidades hist\u00f3ricas (en especial Catalu\u00f1a, Pa\u00eds Vasco e Galicia) prefiren usar o termo \"selecci\u00f3n nacional\" para referirse \u00e1s s\u00faas selecci\u00f3ns auton\u00f3micas, \u00e1 vez que reivindican a s\u00faa oficialidade para poder participar en torneos internacionais.\nD\u00e1se a circunstancia que algunhas das federaci\u00f3ns territoriais de Espa\u00f1a foron creadas antes que a Federaci\u00f3n Espa\u00f1ola, polo que as s\u00faas selecci\u00f3ns representativas naceron antes que a selecci\u00f3n espa\u00f1ola. Este foi o caso da selecci\u00f3n de Catalu\u00f1a e a Selecci\u00f3n Norte, que representaba \u00e1 extinta Federaci\u00f3n Norte (Pa\u00eds Vasco e Cantabria).\nDurante a ditadura franquista, estes combinados rexionais deixaron practicamente de existir. Rexurdiron a mediados dos anos 1980 e, sobre todo, nos anos 1990. Desde ent\u00f3n \u00e9 habitual que varias das selecci\u00f3ns auton\u00f3micas disputen anualmente partidos amigables de car\u00e1cter internacional, coincidindo coas datas do Nadal.\nAdemais, bianualmente disp\u00fatase a fase espa\u00f1ola da Copa das Rexi\u00f3ns da UEFA, coas selecci\u00f3ns de afeccionados das diferentes comunidades aut\u00f3nomas, sendo este a d\u00eda de hoxe o torneo m\u00e1is importante a nivel auton\u00f3mico de Espa\u00f1a.\nClubs.\nO primeiro club, legalmente establecido en Espa\u00f1a, foi o Recreativo de Huelva, fundado en 1889. Na actualidade, a RFEF ten censados 18.286 clubs de f\u00fatbol (2007). Desde a entrada en vigor da Lei 10/1990, a pr\u00e1ctica totalidade dos clubs que compiten de forma profesional en Espa\u00f1a son, en realidade, empresas, baixo a forma xur\u00eddica de sociedades an\u00f3nimas deportivas, cuxa propiedade est\u00e1 en mans dos seus accionistas. S\u00f3 catro clubs profesionais (Athletic Club, FC Barcelona, Real Madrid e CA Osasuna) mante\u00f1en a s\u00faa estrutura orixinal, como clubs deportivos controlados directamente polos seus socios.\nOs clubs espa\u00f1ois en competici\u00f3ns internacionais.\nHistoricamente, os equipos espa\u00f1ois sempre tiveron un papel destacado nas competici\u00f3ns internacionais de clubs. Os m\u00e1is laureados en competici\u00f3ns internacionais son o FC Barcelona con 17 t\u00edtulos e o Real Madrid, con 15 t\u00edtulos no seu palmar\u00e9s. O Real Madrid \u00e9 o club que m\u00e1is veces ga\u00f1ou a m\u00e1xima competici\u00f3n continental, a Liga de Campi\u00f3ns da UEFA (9 t\u00edtulos) e o FC Barcelona o que m\u00e1is veces ga\u00f1ou a Recopa de Europa (4 t\u00edtulos) e a Copa de Feiras (3 t\u00edtulos).\nEn total, Espa\u00f1a os clubs de f\u00fatbol espa\u00f1ois ga\u00f1aron 56 t\u00edtulos internacionais: \nF\u00fatbol feminino.\nA diferenza do f\u00fatbol masculino, o balomp\u00e9 feminino \u00e9 un deporte afeccionado en Espa\u00f1a, xa que os estatutos da RFEF non contemplan a existencia de licenzas profesionais para as mulleres. A pesar diso existen d\u00faas competici\u00f3ns de \u00e1mbito nacional, a Superliga e a Copa da Ra\u00ed\u00f1a, nas que participan clubs con estrutura semiprofesional.\nAs primeiros equipos e as primeiras competici\u00f3ns oficiosas de f\u00fatbol feminino en Espa\u00f1a xurdiron na d\u00e9cada de 1970. Non foi ata 1980 cando foi reco\u00f1ecido oficialmente pola Real Federaci\u00f3n Espa\u00f1ola de F\u00fatbol, coa creaci\u00f3n da Comit\u00e9 Nacional de F\u00fatbol Feminino. Tras o reco\u00f1ecemento federativo, a primeira competici\u00f3n nacional oficial foi o Campionato de Espa\u00f1a (Copa da Ra\u00ed\u00f1a), creado en 1983. O campionato nacional de liga comezou a disputarse a tempada 1988-89.\nA principios dos anos 2000 o f\u00fatbol feminino en Espa\u00f1a viviu un dos momentos de maior desenvolvemento e popularidade, grazas \u00e1 creaci\u00f3n da Superliga, a progresiva implicaci\u00f3n dos clubs profesionais masculinos e a chegada de xogadoras con repercusi\u00f3n nos medios. Mostra deste iso, a tempada 2002-03 o Athletic Club logrou proclamarse campi\u00f3n de liga no Estadio de San Mam\u00e9s ante 35.000 espectadores."}
{"id": "177347", "revid": "56817", "url": "https://gl.wikipedia.org/wiki?curid=177347", "title": "...Baby One More Time", "text": "...Baby One More Time \u00e9 o primeiro \u00e1lbum de estudio da cantante estadounidense de pop Britney Spears. Foi lanzado en Estados Unidos o 12 de xaneiro de 1999, e converteu \u00e1 cantante nun fen\u00f3meno musical con tan s\u00f3 17 anos.\nListaxe de canci\u00f3ns.\nAlgunhas edici\u00f3ns do CD contan cos seguintes \"bonus tracks\": "}
{"id": "177348", "revid": "22570", "url": "https://gl.wikipedia.org/wiki?curid=177348", "title": "Gran Premio de Malaisia de 2011", "text": "O Gran Premio de Malaisia 2011 foi unha carreira de F\u00f3rmula Un celebrada o 10 de abril de 2011 no Circu\u00edto Internacional de Sepang de Malaisia. Foi a segunda carreira da tempada de F\u00f3rmula Un 2011.\nClasificaci\u00f3n.\nCarreira.\nNota "}
{"id": "177349", "revid": "6279", "url": "https://gl.wikipedia.org/wiki?curid=177349", "title": "Partitocracia", "text": "A partitocracia ou partidocracia \u00e9 o termo que define a burocracia dos partidos pol\u00edticos. Designar o sistema de goberno no cal, a\u00ednda que teoricamente se vive en democracia, os actores principais e \u00fanicos do panorama pol\u00edtico son os grandes partidos pol\u00edticos. Estes a base dun sistema democr\u00e1tico de turnismo vanse pasando o goberno de forma consecutiva, coartando as posibilidades de que os cidad\u00e1ns expresen a s\u00faa vontade real m\u00e1is al\u00f3 dos partidos xa existentes. Partindo da base de que os partidos son unha necesidade, os cidad\u00e1ns vanse arredando deles e buscan outras canles para intervir, o que leva \u00e1 creaci\u00f3n dos chamados \"grupos de presi\u00f3n\". En moitas ocasi\u00f3ns tam\u00e9n v\u00e9n asociado a sistemas bipartidistas."}
{"id": "177350", "revid": "6939", "url": "https://gl.wikipedia.org/wiki?curid=177350", "title": "Partidocracia", "text": ""}
{"id": "177352", "revid": "89787", "url": "https://gl.wikipedia.org/wiki?curid=177352", "title": "Venkatraman Ramakrishnan", "text": "Venkatraman Ramakrishnan (en t\u00e1mil \u0bb5\u0bc6\u0b99\u0bcd\u0b95\u0b9f\u0bcd\u0bb0\u0bbe\u0bae\u0ba9\u0bcd \u0bb0\u0bbe\u0bae\u0b95\u0bbf\u0bb0\u0bc1\u0bb7\u0bcd\u0ba3\u0ba9\u0bcd), nado en 1952 en Chidambaram, Tamil Nadu (India), \u00e9 un cient\u00edfico que foi galardoado co Premio Nobel de Qu\u00edmica en 2009 xunto con Thomas A. Steitz e Ada Yonath polo estudo da estrutura e funci\u00f3n do ribosoma."}
{"id": "177357", "revid": "23204", "url": "https://gl.wikipedia.org/wiki?curid=177357", "title": "District 9", "text": "District 9 \u00e9 un filme de ficci\u00f3n cient\u00edfica dirixido por Neill Blomkamp que se estreou en 2009. O filme orixinal foi rodado en lingua inglesa, lingua nyanja, lingua afrikaans, lingua zul\u00fa, lingua xosa e lingua sotho. Protagonizada por Sharlto Copley, Jason Cope, e Robert Hobbs, o filme est\u00e1 ambientado en Xohanesburgo no ano 2010, 28 anos despois da chegada dunha nave alien\u00edxena \u00e1 cidade surafricana. Tras m\u00e1is de d\u00faas d\u00e9cadas dende o primeiro contacto, os aliens conviven cos humanos, pero foron reclu\u00eddos nunha especie de gueto, o Distrito 9.\nSinopse.\nTrala chegada dunha enorme nave espacial \u00e1 cidade de Xohanesburgo (Sur\u00e1frica), os alien\u00edxenas foron encerrados en campos de concentraci\u00f3n en calidade de refuxiados. Uns vinte anos antes, cando entraron en contacto co noso planeta, os homes agardaban un ataque hostil, ou grandes avances tecnol\u00f3xicos. Pero o certo \u00e9 que chegaron moribundos e sen un obxectivo definido."}
{"id": "177359", "revid": "89787", "url": "https://gl.wikipedia.org/wiki?curid=177359", "title": "Portfolio europeo das linguas", "text": "O portfolio europeo das linguas (tam\u00e9n co\u00f1ecido como PEL ou ELP) \u00e9 un proxecto desenvolvido polo departamento de pol\u00edtica ling\u00fc\u00edstica do Consello de Europa dende 1997. \u00c9 un instrumento para a aplicaci\u00f3n do marco com\u00fan europeo de referencia para as linguas, publicado en 2001.\nO obxectivo \u00e9 que cada persoa sexa consciente das linguas que co\u00f1ece e que vai aprendendo. Consta dun pasaporte, un informe e unha biograf\u00eda ling\u00fc\u00edstica, na que se van anotando as capacidades ling\u00fc\u00edsticas, comunicativas e culturais nas diferentes linguas que practica.\nEste portfolio est\u00e1 proposto para todos os pa\u00edses europeos. Hai un primeiro nivel (3-7 anos, que incl\u00fae a educaci\u00f3n infantil e o primeiro ciclo de primaria), un segundo (8-11 anos) e o est\u00e1ndar (para a educaci\u00f3n secundaria e as persoas adultas)."}
{"id": "177366", "revid": "85894", "url": "https://gl.wikipedia.org/wiki?curid=177366", "title": "Doro\u00f1a, A Casta\u00f1eda, Arz\u00faa", "text": "Doro\u00f1a \u00e9 un lugar da parroquia da Casta\u00f1eda no concello coru\u00f1\u00e9s de Arz\u00faa na comarca de Arz\u00faa. Ti\u00f1a 24 chabitantes no ano 2010 segundo datos do Instituto Nacional de Estad\u00edstica, dos cales 10 eran homes e 14 eran mulleres."}
{"id": "177367", "revid": "98629", "url": "https://gl.wikipedia.org/wiki?curid=177367", "title": "Dragon Hunter", "text": "Dragon Hunter \u00e9 un filme dirixido por Steve Shimek que se estreou en 2009.\nSinopse.\n\u00d3 quedar orfo sendo a\u00ednda un beb\u00e9, logo que os seus pais fosen asasinados durante un feroz ataque de orcos, Kendrick de Elwood foi criado polo seu irm\u00e1n m\u00e1is vello, Darius. A\u00ednda que s\u00f3 ti\u00f1a nove anos, Darius adicou a s\u00faa vida \u00f3 coidado de Kendrick. Cando Darius se converteu nun gran guerreiro, coidou a Kendrick de t\u00f3dolos perigos posibles. Agora, tras moitos anos de ausencia, un novo perigo xorde, m\u00e1is mortal que a ameaza dos orcos ou outros homes, pois f\u00e1lase dun drag\u00f3n cuxos salvaxes ataques encollen o coraz\u00f3n de todos."}
{"id": "177369", "revid": "85894", "url": "https://gl.wikipedia.org/wiki?curid=177369", "title": "A Fraga Alta, A Casta\u00f1eda, Arz\u00faa", "text": "A Fraga Alta \u00e9 un lugar da parroquia da Casta\u00f1eda no concello coru\u00f1\u00e9s de Arz\u00faa na comarca de Arz\u00faa. Segundo o Instituto Nacional de Estad\u00edstica en 2010 ti\u00f1a 65 habitantes (35 homes e 30 mulleres)."}
{"id": "177370", "revid": "85894", "url": "https://gl.wikipedia.org/wiki?curid=177370", "title": "O Pedrido, A Casta\u00f1eda, Arz\u00faa", "text": "O Pedrido \u00e9 un lugar da parroquia da Casta\u00f1eda no concello coru\u00f1\u00e9s de Arz\u00faa na comarca de Arz\u00faa. Ti\u00f1a 4 chabitantes no ano 2010 segundo datos do Instituto Nacional de Estad\u00edstica, dos cales 3 eran homes e 1 era muller."}
{"id": "177371", "revid": "85894", "url": "https://gl.wikipedia.org/wiki?curid=177371", "title": "A Pena, A Casta\u00f1eda, Arz\u00faa", "text": "A Pena \u00e9 un lugar da parroquia da Casta\u00f1eda no concello coru\u00f1\u00e9s de Arz\u00faa na comarca de Arz\u00faa. Ti\u00f1a 20 chabitantes no ano 2010 segundo datos do Instituto Nacional de Estad\u00edstica, dos cales 11 eran homes e 9 eran mulleres."}
{"id": "177372", "revid": "85894", "url": "https://gl.wikipedia.org/wiki?curid=177372", "title": "A Portela, A Casta\u00f1eda, Arz\u00faa", "text": "A Portela \u00e9 un lugar da parroquia da Casta\u00f1eda no concello coru\u00f1\u00e9s de Arz\u00faa na comarca de Arz\u00faa. Ti\u00f1a 35 chabitantes no ano 2010 segundo datos do Instituto Nacional de Estad\u00edstica, dos cales 18 eran homes e 17 eran mulleres."}
{"id": "177373", "revid": "85894", "url": "https://gl.wikipedia.org/wiki?curid=177373", "title": "O Pumar, A Casta\u00f1eda, Arz\u00faa", "text": "O Pumar \u00e9 un lugar da parroquia da Casta\u00f1eda no concello coru\u00f1\u00e9s de Arz\u00faa na comarca de Arz\u00faa. Ti\u00f1a 3 chabitantes no ano 2010 segundo datos do Instituto Nacional de Estad\u00edstica, dos cales 2 eran homes e 1 era muller."}
{"id": "177374", "revid": "85894", "url": "https://gl.wikipedia.org/wiki?curid=177374", "title": "O R\u00edo, A Casta\u00f1eda, Arz\u00faa", "text": "O R\u00edo \u00e9 un lugar da parroquia da Casta\u00f1eda no concello coru\u00f1\u00e9s de Arz\u00faa na comarca de Arz\u00faa. Ti\u00f1a 6 chabitantes no ano 2010 segundo datos do Instituto Nacional de Estad\u00edstica, dos cales 4 eran homes e 2 eran mulleres."}
{"id": "177375", "revid": "85894", "url": "https://gl.wikipedia.org/wiki?curid=177375", "title": "Sedor, A Casta\u00f1eda, Arz\u00faa", "text": "Sedor \u00e9 un lugar da parroquia da Casta\u00f1eda no concello coru\u00f1\u00e9s de Arz\u00faa na comarca de Arz\u00faa. Ti\u00f1a 4 chabitantes no ano 2010 segundo datos do Instituto Nacional de Estad\u00edstica, dos cales 1 era home e 3 eran mulleres."}
{"id": "177376", "revid": "1131", "url": "https://gl.wikipedia.org/wiki?curid=177376", "title": "Pedrido", "text": "O top\u00f3nimo galego Pedrido pode referirse a:"}
{"id": "177377", "revid": "1888", "url": "https://gl.wikipedia.org/wiki?curid=177377", "title": "Toande", "text": "Co top\u00f3nimo Toande pod\u00e9monos referir a dous lugares de Galicia:"}
{"id": "177378", "revid": "1131", "url": "https://gl.wikipedia.org/wiki?curid=177378", "title": "Fucarelos", "text": "O top\u00f3nimo galego Fucarelos pode referirse a:"}
{"id": "177379", "revid": "89787", "url": "https://gl.wikipedia.org/wiki?curid=177379", "title": "Thomas A. Steitz", "text": "Thomas Arthur Steitz, nado o 23 de agosto de 1940 en Milwaukee, Wisconsin, \u00e9 un \"Sterling Professor\" (\u00e9 o grao acad\u00e9mico m\u00e1is alto na Universidade Yale) de Biof\u00edsica e Bioqu\u00edmica Molecular no Instituto M\u00e9dico Howard Hughes da Universidade Yaleen New Haven, Connecticut, Estados Unidos. Steitz foi galardoado co Premio Nobel de Qu\u00edmica en 2009 xunto con Venkatraman Ramakrishnan e Ada Yonath polo estudo da estrutura e funci\u00f3n do ribosoma.\nTraxectoria.\nSteitz tam\u00e9n ga\u00f1ou o Premio Internacional Gairdner en 2007 polos seus estudos sobre a estrutura e funci\u00f3n do ribosoma, que mostrou que a peptidil transferase era unha reacci\u00f3n catalizada polo RNA, e por revelar o mecanismo de inhibici\u00f3n desta funci\u00f3n polos antibi\u00f3ticos.\nSteitz estudou qu\u00edmica no Lawrence College e recibiu un doutoramento en Bioqu\u00edmica e Biolox\u00eda Molecular da Universidade Harvard en 1966. Est\u00e1 casado con Joan A. Steitz, tam\u00e9n profesor de Biof\u00edsica e Bioqu\u00edmica Molecular de Yale."}
{"id": "177382", "revid": "109216", "url": "https://gl.wikipedia.org/wiki?curid=177382", "title": "Vitali Petrov", "text": "Vitali Petrov Aleksandrovich \"(en Ruso :\"\u0412\u0438\u0442\u0430\u043b\u0438\u0439 \u041f\u0435\u0442\u0440\u043e\u0432\") (Vyborg 8 de setembro de 1984) \u00e9 un piloto de carreiras de Rusia. \u00c9 co\u00f1ecido en Rusia como o \"Foguete de Vyborg\".\nCarreira.\nEn 2006 comezou a disputar as GP2 Series no equipo de David Price Racing. Ao ano seguinte cambiou a Campos Racing.\nF\u00f3rmula 1.\nEn 2010 foi presentado por Renault F1 Team como o segundo piloto, xunto a Robert Kubica, converteuse no primeiro piloto ruso na categor\u00eda.\nDurante o Gran Premio de Malaisia o piloto chamou a atenci\u00f3n pola disputa co campi\u00f3n mundial Lewis Hamilton, que chegou a pasalo, pero o ruso retomou a posici\u00f3n na curva seguinte nun bo adiantamento. Con todo, tivo que abandonar a carreira debido a problemas no cambio.\nO piloto ruso anotou os primeiros puntos da s\u00faa carreira no Gran Premio da China, cando chegou en s\u00e9timo lugar. No Gran Premio de Turqu\u00eda, Pretrov acadou por primeira vez a volta r\u00e1pida dunha carreira.\nNa carreira de apertura do ano 2011, o piloto ruso subiuse ao podio por primeira vez, acadando o terceiro lugar no Gran Premio de Australia.\nCaterham (2012 -).\n2012.\nO 17 de febreiro anunciouse que Petrov pilotar\u00e1 para Caterham F1 Team en , en substituci\u00f3n do italiano Jarno Trulli e como compa\u00f1eiro de Heikki Kovalainen.\nResultados completos na F\u00f3rmula 1.\n\u2020 O piloto non acabou o Gran Premio, pero se clasificou ao completar o 90% da distancia total.&lt;br&gt;"}
{"id": "177383", "revid": "85894", "url": "https://gl.wikipedia.org/wiki?curid=177383", "title": "Carballido, Dodro, Arz\u00faa", "text": "Carballido \u00e9 un lugar da parroquia de Dodro no concello coru\u00f1\u00e9s de Arz\u00faa na comarca de Arz\u00faa. Ti\u00f1a 7 habitantes no ano 2010 segundo datos do Instituto Nacional de Estad\u00edstica, dos cales 5 eran homes e 2 eran mulleres."}
{"id": "177384", "revid": "85894", "url": "https://gl.wikipedia.org/wiki?curid=177384", "title": "O Casal, Dodro, Arz\u00faa", "text": "O Casal \u00e9 un lugar da parroquia de Dodro no concello coru\u00f1\u00e9s de Arz\u00faa na comarca de Arz\u00faa. Ti\u00f1a 5 habitantes no ano 2010 segundo datos do Instituto Nacional de Estad\u00edstica, dos cales 2 eran homes e 3 eran mulleres."}
{"id": "177385", "revid": "85894", "url": "https://gl.wikipedia.org/wiki?curid=177385", "title": "A Casanova, Dodro, Arz\u00faa", "text": "A Casanova \u00e9 un lugar da parroquia de Dodro no concello coru\u00f1\u00e9s de Arz\u00faa na comarca de Arz\u00faa. Non ti\u00f1a habitantes no ano 2010 segundo datos do Instituto Nacional de Estad\u00edstica.\nToponimia.\nSegundo Nicandro Ares \"Casanova\" coincide co lat\u00edn: \"casa nova\"."}
{"id": "177386", "revid": "85894", "url": "https://gl.wikipedia.org/wiki?curid=177386", "title": "Curr\u00e1s, Dodro, Arz\u00faa", "text": "Curr\u00e1s \u00e9 un lugar da parroquia de Dodro no concello coru\u00f1\u00e9s de Arz\u00faa na comarca de Arz\u00faa. Ti\u00f1a 13 habitantes no ano 2010 segundo datos do Instituto Nacional de Estad\u00edstica, dos cales 7 eran homes e 6 eran mulleres."}
{"id": "177388", "revid": "85894", "url": "https://gl.wikipedia.org/wiki?curid=177388", "title": "Fonte Outeiro, Dodro, Arz\u00faa", "text": "Fonte Outeiro \u00e9 un lugar da parroquia de Dodro no concello coru\u00f1\u00e9s de Arz\u00faa na comarca de Arz\u00faa. Segundo o Instituto Nacional de Estad\u00edstica en 2010 ti\u00f1a oito habitantes (cinco homes e tres mulleres)."}
{"id": "177389", "revid": "85894", "url": "https://gl.wikipedia.org/wiki?curid=177389", "title": "A Igrexa, Dodro, Arz\u00faa", "text": "A Igrexa \u00e9 un lugar da parroquia de Dodro no concello coru\u00f1\u00e9s de Arz\u00faa na comarca de Arz\u00faa. Ti\u00f1a 2 habitantes no ano 2010 segundo datos do Instituto Nacional de Estad\u00edstica, dos cales 2 eran homes e 0 eran mulleres.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "177390", "revid": "85894", "url": "https://gl.wikipedia.org/wiki?curid=177390", "title": "O\u00eds, Dodro, Arz\u00faa", "text": "O\u00eds \u00e9 un lugar da parroquia de Dodro no concello coru\u00f1\u00e9s de Arz\u00faa na comarca de Arz\u00faa. Ti\u00f1a 8 habitantes no ano 2010 segundo datos do Instituto Nacional de Estad\u00edstica, dos cales 5 eran homes e 3 eran mulleres."}
{"id": "177391", "revid": "85894", "url": "https://gl.wikipedia.org/wiki?curid=177391", "title": "O Pazo, Dodro, Arz\u00faa", "text": "O Pazo \u00e9 un lugar da parroquia de Dodro no concello coru\u00f1\u00e9s de Arz\u00faa na comarca de Arz\u00faa. Ti\u00f1a 13 habitantes no ano 2010 segundo datos do Instituto Nacional de Estad\u00edstica, dos cales 6 eran homes e 7 eran mulleres."}
{"id": "177392", "revid": "85894", "url": "https://gl.wikipedia.org/wiki?curid=177392", "title": "Ramil, Dodro, Arz\u00faa", "text": "Ramil \u00e9 un lugar da parroquia de Dodro no concello coru\u00f1\u00e9s de Arz\u00faa na comarca de Arz\u00faa. Ti\u00f1a 5 habitantes no ano 2010 segundo datos do Instituto Nacional de Estad\u00edstica, dos cales 3 eran homes e 2 eran mulleres."}
{"id": "177393", "revid": "85894", "url": "https://gl.wikipedia.org/wiki?curid=177393", "title": "O Reboredo, Dodro, Arz\u00faa", "text": "O Reboredo \u00e9 un lugar da parroquia de Dodro no concello coru\u00f1\u00e9s de Arz\u00faa na comarca de Arz\u00faa. Ti\u00f1a 3 habitantes no ano 2010 segundo datos do Instituto Nacional de Estad\u00edstica, dos cales 2 eran homes e 1 era muller."}
{"id": "177394", "revid": "85894", "url": "https://gl.wikipedia.org/wiki?curid=177394", "title": "Vila de Suso, Dodro, Arz\u00faa", "text": "Vila de Suso \u00e9 un lugar da parroquia de Dodro no concello coru\u00f1\u00e9s de Arz\u00faa na comarca de Arz\u00faa. Ti\u00f1a 8 habitantes no ano 2010 segundo datos do Instituto Nacional de Estad\u00edstica, dos cales 4 eran homes e 4 eran mulleres."}
{"id": "177395", "revid": "85894", "url": "https://gl.wikipedia.org/wiki?curid=177395", "title": "Xixir\u00edn, Dodro, Arz\u00faa", "text": "Xixir\u00edn \u00e9 un lugar da parroquia de Dodro no concello coru\u00f1\u00e9s de Arz\u00faa na comarca de Arz\u00faa. Non ti\u00f1a habitantes no ano 2010 segundo datos do Instituto Nacional de Estad\u00edstica."}
{"id": "177397", "revid": "89787", "url": "https://gl.wikipedia.org/wiki?curid=177397", "title": "Richard Heck", "text": "Richard Fred Heck, nado en Springfield (Massachusetts) o 15 de agosto de 1931, \u00e9 un qu\u00edmico estadounidense reco\u00f1ecido polo descubrimento e o desenvolvemento da reacci\u00f3n de Heck, que utiliza paladio para catalizar reacci\u00f3ns qu\u00edmicas org\u00e1nicas con haluros de arilo con alquenos.\nPremios.\nHeck foi premiado co Premio Nobel de Qu\u00edmica o 6 de outubro de 2010, xunto cos qu\u00edmicos xaponeses Ei-ichi Negishi e Akira Suzuki, polo seu traballo no axuste de reacci\u00f3ns catalizadas por paladio en s\u00edntese org\u00e1nica."}
{"id": "177398", "revid": "89787", "url": "https://gl.wikipedia.org/wiki?curid=177398", "title": "Ei-ichi Negishi", "text": ", nado o 14 de xullo de 1935 en Changchun, \u00e9 un qu\u00edmico xapon\u00e9s que realizou a maior parte da s\u00faa carreira na Universidade Purdue, Estados Unidos. Co\u00f1\u00e9cello polo descubrimento do axuste de Negishi. Foi galardoado en 2010 co Premio Nobel de Qu\u00edmica \u00abpor desenvolver reacci\u00f3ns qu\u00edmicas con catalizadores de paladio para crear compostos qu\u00edmicos sofisticados\u00bb xunto con Richard Heck e Akira Suzuki.\nTraxectoria.\nNegishi naceu en Changchun, baixo control xapon\u00e9s, capital do imperio de Manchukuo, agora a capital da provincia de Jilin na Rep\u00fablica Popular da China. Graduouse na Universidade de Toquio en 1958, e realizou un internado na empresa qu\u00edmica e farmac\u00e9utica Teijin. Foise a estudar aos Estados Unidos e obtivo o seu doutoramento da Universidade de Pensilvania en 1963 baixo a supervisi\u00f3n do profesor Allan R. Day. En 1966 converteuse nun investigador postdoctoral na Universidade Purdue, e converteuse en profesor asistente en 1968, traballando co galardoado premio Nobel Herbert C. Brown. En 1979 foi nomeado profesor na Universidade de Syracuse. Nese mesmo ano, regresou \u00e1 Universidade Purdue.\nNo ano 2000 foi galardoado co premio da Royal Society of Chemistry Sir Edward Frankland Lectureship\"."}
{"id": "177399", "revid": "23204", "url": "https://gl.wikipedia.org/wiki?curid=177399", "title": "Andr\u00e9-Georges Haudricourt", "text": "Andr\u00e9-Georges Haudricourt, nado en 1911 en Par\u00eds e morto o 20 de agosto de 1996, foi un ling\u00fcista, bot\u00e1nico, xe\u00f3grafo e etn\u00f3logo franc\u00e9s que foi director de investigaci\u00f3n do CNRS.\nTraxectoria.\nEntrou no CNRS en 1939 (no laboratorio de bot\u00e1nica aplicada do Mus\u00e9um National d'Histoire Naturelle).\nAlumno e amigo de Marcel Mauss, contempor\u00e1neo de Claude L\u00e9vi-Strauss e de Andr\u00e9 Leroi-Gourhan, A-G. Haudricourt era un cient\u00edfico erudito e at\u00edpico. A\u00ednda que naceu en Par\u00eds, pasou parte da s\u00faa infancia na granxa dos seus pais en Picard\u00eda, obtivo un t\u00edtulo de enxe\u00f1eiro agr\u00f3nomo en 1931, fixo unha primeira misi\u00f3n \u00e1 URSS en 1934, despois reside no sueste de Asia (foi bibliotecario na \u00c9cole Fran\u00e7aise d'Extr\u00eame-Orient en Hanoi en 1948-49).\nA-G. Haudricourt desempe\u00f1ou un papel fundamental no desenvolvemento da antropolox\u00eda das t\u00e9cnicas, da etnociencia e da etnoling\u00fc\u00edstica. Este namorado da flora, das linguas e dos obxectos t\u00e9cnicos; deixou unha obra de dif\u00edcil clasificaci\u00f3n debido \u00e1 inmensa variedade dos temas que abarca, desde a orixe e historia dos tiros animais ou das plantas cultivadas, a fonolox\u00eda das linguas austronesias, as relaci\u00f3ns entre o tratamento das plantas e o tratamento ao pr\u00f3ximo, ata a ecolox\u00eda dos piollos ou a forma dos bot\u00f3ns.\nEstudoso dunha extraordinaria erudici\u00f3n, notorio pola s\u00faa mordaz retranca, o seu anticonformismo e a alucinante morea de obras nas que viv\u00eda, marcou de xeito indel\u00e9bel toda unha xeraci\u00f3n de etn\u00f3logos e ling\u00fcistas.\nEntre as s\u00faas contribuci\u00f3ns cient\u00edficas principais figuran os seus traballos sobre a orixe dos tons do vietnamita e do chin\u00e9s arcaico."}
{"id": "177405", "revid": "1888", "url": "https://gl.wikipedia.org/wiki?curid=177405", "title": "La Provincia (Pontevedra)", "text": "La Provincia foi un peri\u00f3dico editado en Pontevedra entre 1917 e 1922.\nHistoria e caracter\u00edsticas.\nSubtitulado \"Semanario popular independente\", apareceu o 4 de febreiro de 1917. Entre abril e xullo de 1917 sa\u00edu d\u00faas veces \u00e1 semana. Fundado e dirixido por Luciano del R\u00edo Fern\u00e1ndez, o xefe de redacci\u00f3n era Valent\u00edn Paz-Andrade e os redactores Rogelio Juanes Vald\u00e9s, Xerardo \u00c1lvarez Gallego e Francisco Amil. Informaba sobre literatura, arte, turismo, agricultura, industria, comercio e sociolox\u00eda. Inclu\u00eda unha \"P\u00e1xina enxebre\", secci\u00f3n na que se publicaban textos literarios galegos. Cesou a s\u00faa publicaci\u00f3n en 1922."}
{"id": "177406", "revid": "1888", "url": "https://gl.wikipedia.org/wiki?curid=177406", "title": "Juan Bautista Andrade", "text": ""}
{"id": "177407", "revid": "85894", "url": "https://gl.wikipedia.org/wiki?curid=177407", "title": "Casal de Arriba, Dombod\u00e1n, Arz\u00faa", "text": "Casal de Arriba \u00e9 un lugar da parroquia de Dombod\u00e1n no concello coru\u00f1\u00e9s de Arz\u00faa, na comarca de Arz\u00faa. Segundo o Instituto Nacional de Estad\u00edstica en 2010 ti\u00f1a 21 habitantes (11 homes e 10 mulleres)."}
{"id": "177408", "revid": "85894", "url": "https://gl.wikipedia.org/wiki?curid=177408", "title": "Dombod\u00e1n, Dombod\u00e1n, Arz\u00faa", "text": "Dombod\u00e1n \u00e9 un lugar da parroquia de Dombod\u00e1n no concello coru\u00f1\u00e9s de Arz\u00faa, na comarca de Arz\u00faa. Segundo o Instituto Nacional de Estad\u00edstica en 2010 ti\u00f1a quince habitantes (nove homes e seis mulleres)."}
{"id": "177409", "revid": "85894", "url": "https://gl.wikipedia.org/wiki?curid=177409", "title": "Gomesende, Dombod\u00e1n, Arz\u00faa", "text": "Gomesende \u00e9 un lugar da parroquia de Dombod\u00e1n no concello coru\u00f1\u00e9s de Arz\u00faa, na comarca de Arz\u00faa. Ti\u00f1a 18 habitantes no ano 2010 segundo datos do Instituto Nacional de Estad\u00edstica, dos cales 5 eran homes e 13 eran mulleres."}
{"id": "177410", "revid": "85894", "url": "https://gl.wikipedia.org/wiki?curid=177410", "title": "Gramil, Dombod\u00e1n, Arz\u00faa", "text": "Gramil \u00e9 un lugar da parroquia de Dombod\u00e1n no concello coru\u00f1\u00e9s de Arz\u00faa, na comarca de Arz\u00faa. Ti\u00f1a 14 habitantes no ano 2010 segundo datos do Instituto Nacional de Estad\u00edstica, dos cales 5 eran homes e 9 eran mulleres."}
{"id": "177411", "revid": "85894", "url": "https://gl.wikipedia.org/wiki?curid=177411", "title": "Nab\u00e1s, Dombod\u00e1n, Arz\u00faa", "text": "Nab\u00e1s \u00e9 un lugar da parroquia de Dombod\u00e1n no concello coru\u00f1\u00e9s de Arz\u00faa, na comarca de Arz\u00faa. Ti\u00f1a 17 habitantes no ano 2010 segundo datos do Instituto Nacional de Estad\u00edstica, dos cales 7 eran homes e 10 eran mulleres."}
{"id": "177412", "revid": "85894", "url": "https://gl.wikipedia.org/wiki?curid=177412", "title": "Outeiro, Dombod\u00e1n, Arz\u00faa", "text": "Outeiro \u00e9 un lugar da parroquia de Dombod\u00e1n no concello coru\u00f1\u00e9s de Arz\u00faa, na comarca de Arz\u00faa. Ti\u00f1a 13 habitantes no ano 2010 segundo datos do Instituto Nacional de Estad\u00edstica, dos cales 8 eran homes e 5 eran mulleres.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "177413", "revid": "85894", "url": "https://gl.wikipedia.org/wiki?curid=177413", "title": "A Pedreira, Dombod\u00e1n, Arz\u00faa", "text": "A Pedreira \u00e9 un lugar da parroquia de Dombod\u00e1n no concello coru\u00f1\u00e9s de Arz\u00faa, na comarca de Arz\u00faa. Ti\u00f1a 29 habitantes no ano 2010 segundo datos do Instituto Nacional de Estad\u00edstica, dos cales 15 eran homes e 14 eran mulleres."}
{"id": "177414", "revid": "85894", "url": "https://gl.wikipedia.org/wiki?curid=177414", "title": "Remesil, Dombod\u00e1n, Arz\u00faa", "text": "Remesil \u00e9 un lugar da parroquia de Dombod\u00e1n no concello coru\u00f1\u00e9s de Arz\u00faa, na comarca de Arz\u00faa. Ti\u00f1a 13 habitantes no ano 2010 segundo datos do Instituto Nacional de Estad\u00edstica, dos cales 7 eran homes e 6 eran mulleres."}
{"id": "177415", "revid": "85894", "url": "https://gl.wikipedia.org/wiki?curid=177415", "title": "A Torre, Dombod\u00e1n, Arz\u00faa", "text": "A Torre \u00e9 un lugar da parroquia de Dombod\u00e1n no concello coru\u00f1\u00e9s de Arz\u00faa, na comarca de Arz\u00faa. Ti\u00f1a 28 habitantes no ano 2010 segundo datos do Instituto Nacional de Estad\u00edstica, dos cales 15 eran homes e 13 eran mulleres."}
{"id": "177417", "revid": "85894", "url": "https://gl.wikipedia.org/wiki?curid=177417", "title": "Trasmonte, Dombod\u00e1n, Arz\u00faa", "text": "Trasmonte \u00e9 un lugar da parroquia de Dombod\u00e1n no concello coru\u00f1\u00e9s de Arz\u00faa, na comarca de Arz\u00faa. Ti\u00f1a 3 habitantes no ano 2010 segundo datos do Instituto Nacional de Estad\u00edstica, dos cales 2 eran homes e 1 era muller."}
{"id": "177419", "revid": "1888", "url": "https://gl.wikipedia.org/wiki?curid=177419", "title": "Remesil", "text": "Co top\u00f3nimo Remesil pod\u00e9monos referir a varios lugares de Galicia:"}
{"id": "177420", "revid": "1131", "url": "https://gl.wikipedia.org/wiki?curid=177420", "title": "Nab\u00e1s", "text": "O top\u00f3nimo galego Nab\u00e1s pode referirse a:"}
{"id": "177421", "revid": "5863", "url": "https://gl.wikipedia.org/wiki?curid=177421", "title": "La Opini\u00f3n (Pontevedra)", "text": "La Opini\u00f3n foi un xornal editado en Pontevedra entre 1884 e 1899.\nHistoria e caracter\u00edsticas.\nSubtitulado \"Diario de Pontevedra\", apareceu en 1884. Fundado por Jos\u00e9 Mill\u00e1n e dirixido por Valent\u00edn Pe\u00f1a, entre os seus colaboradores estaban Rogelio Lois Est\u00e9vez e Xo\u00e1n Cuveiro Pi\u00f1ol, que publicou o follet\u00edn \"Pedro Madruga (drama hist\u00f3rico nun auto e tres coadros)\". A partir de 1896 comezou unha segunda \u00e9poca. A partir de marzo de 1898 editou o suplemento \"El Obrero: \u00d3rgano de la Asociaci\u00f3n protectora del obrero\", que aparec\u00eda os luns. Cesou a s\u00faa publicaci\u00f3n en decembro de 1899."}
{"id": "177423", "revid": "25871", "url": "https://gl.wikipedia.org/wiki?curid=177423", "title": "La Raza", "text": "La Raza \u00e9 o t\u00edtulo de varias publicaci\u00f3ns:"}
{"id": "177425", "revid": "56817", "url": "https://gl.wikipedia.org/wiki?curid=177425", "title": "La Raza (Pontevedra)", "text": "La Raza foi un peri\u00f3dico editado en Pontevedra entre 1917 e 1920.\nHistoria e caracter\u00edsticas.\nSubtitulado \"Semanario\", apareceu o 9 de decembro de 1917. Dende o n\u00famero 53, de decembro de 1918, engadiu no subt\u00edtulo os lemas \"Sinceridad\" e \"Juventud\". Inicialmente sa\u00eda os domingos pero no \u00faltimo ano pasou a publicarse os d\u00edas 1, 10 e 20 de cada mes. Propiedade de Modesto Bar\u00e1 \u00c1lvarez, estaba dirixido por Ram\u00f3n Salgado P\u00e9rez. Ti\u00f1a un contido agrario e anticaciquil, destacando os seus ataques \u00e1 pol\u00edtica de Raimundo Riestra Calder\u00f3n, e apenas lle dedicou espazo \u00e1 creaci\u00f3n literaria (publicou alg\u00fans poemas de Xo\u00e1n Vidal Mart\u00ednez e Antonio Est\u00e9vez Cao). O \u00faltimo exemplar que se conserva \u00e9 do 15 de xu\u00f1o de 1920."}
{"id": "177435", "revid": "1131", "url": "https://gl.wikipedia.org/wiki?curid=177435", "title": "De Magnete", "text": "De magnete, magneticisque corporibus, et de magno magnete tellure (Sobre os im\u00e1ns, os corpos magn\u00e9ticos e o gran im\u00e1n terrestre), m\u00e1is co\u00f1ecido como De magnete, \u00e9 un traballo cient\u00edfico realizado en 1600 polo m\u00e9dico, f\u00edsico e cient\u00edfico ingl\u00e9s William Gilbert.\nNeste traballo Gilbert describe varias das s\u00faas experiencias co seu modelo da Terra denominado \"terrella\". A partir dos experimentos chegou \u00e1 conclusi\u00f3n de que a Terra era magn\u00e9tica e que este era o motivo polo cal os comp\u00e1ses apuntaban ao norte (naquel momento pens\u00e1base que a Estrela Polar ou unha grande illa magn\u00e9tica situada no polo norte atra\u00eda a agulla do comp\u00e1s). En \"De magnete\" tam\u00e9n publicou os seus estudos sobre a electricidade est\u00e1tica producida polo \u00e1mbar. O \u00e1mbar en grego denom\u00ednase \"elektron\" e \"electrum\" en lat\u00edn, por iso Gilbert referiuse ao fen\u00f3meno co adxectivo \"electricus\" e o nome \"electricitas\", que dar\u00edan paso aos termos modernos el\u00e9ctrico e electricidade.\n\"De magnete\" tivo grande influencia, non tan s\u00f3 polo interese inherente ao tema que trataba, sen\u00f3n polo rigor co que Gilbert describiu os seus experimentos e as s\u00faas obxecci\u00f3ns \u00e1s antigas teor\u00edas sobre o magnetismo. Gilbert reco\u00f1eceu o legado cient\u00edfico dos traballos de Pierre de Maricourt e incorporou os experimentos deste cient\u00edfico franc\u00e9s do s\u00e9culo XIII ao seu tratado. A pesar de que o seu pensamento foi fortemente influenciado polo misticismo da s\u00faa \u00e9poca, Gilbert foi un dos pioneiros da f\u00edsica experimental, atendendo que realizar estudos e experimentos que puidesen atentar contra a doutrina da Igrexa Cat\u00f3lica era perigoso e arriscado (o mesmo ano que se publicou \"De magnete\", Giordano Bruno foi queimado no Campo de' Fiori de Roma pola Inquisici\u00f3n).\n\"De magnete\": volumes.\n\"De magnete\" est\u00e1 formado por seis volumes."}
{"id": "177436", "revid": "89787", "url": "https://gl.wikipedia.org/wiki?curid=177436", "title": "Cristal (revista)", "text": "Cristal foi unha revista literaria editada en Pontevedra entre 1932 e 1933.\nHistoria e caracter\u00edsticas.\nApareceu o 25 de xullo de 1932, fundada e dirixida por Xo\u00e1n Vidal Mart\u00ednez, ao que logo se uniron Antonio D\u00edaz Herrera e Xos\u00e9 Mar\u00eda \u00c1lvarez Bl\u00e1zquez. A s\u00faa periodicidade foi mensual durante os oito primeiros, para se pasar a bimensual nas d\u00faas derradeiras entregas. Foi unha publicaci\u00f3n biling\u00fce -con predominio do castel\u00e1n- que contou cunha importante presenza de escritores non galegos, entre eles Ram\u00f3n P\u00e9rez Cienfuegos. Entre os galegos destacan Xerardo \u00c1lvarez Limeses, Castelao, Ram\u00f3n Otero Pedrayo, Ferm\u00edn Bouza-Brey, \u00c1lvaro de las Casas, Aquilino Iglesia Alvari\u00f1o e os xa daquela falecidos Lu\u00eds Amado Carballo e Manuel Antonio. Chegou a publicar un total de dez n\u00fameros.\nEn 1998 f\u00edxose unha edici\u00f3n facs\u00edmile a cargo do Centro Ram\u00f3n Pi\u00f1eiro para a Investigaci\u00f3n en Humanidades."}
{"id": "177437", "revid": "1131", "url": "https://gl.wikipedia.org/wiki?curid=177437", "title": "Marco com\u00fan europeo de referencia para as linguas", "text": ""}
{"id": "177438", "revid": "1410", "url": "https://gl.wikipedia.org/wiki?curid=177438", "title": "Comisario Maigret", "text": "Jules Maigret, co\u00f1ecido como o comisario Maigret \u00e9 unha personaxe de ficci\u00f3n creada polo escritor belga Georges Simenon (1903-1989). Protagonista de 75 novelas e 28 relatos, a s\u00faa sona medrou ao longo do tempo, en parte debido \u00e1s numerosas adaptaci\u00f3ns cinematogr\u00e1ficas e televisivas das s\u00faas novelas.\nDatos biogr\u00e1ficos.\nAo longo das obras que te\u00f1en ao comisario Maigret como protagonista, Georges Simenon fornecer\u00e1 aos lectores dos datos biogr\u00e1ficos do protagonista, especialmente na novela \"Les m\u00e9moires de Maigret\" (1951). Por\u00e9n, alg\u00fans deles son contraditorios entre si. As\u00ed, na novela \"Le revolver de Maigret\" (1952) dise que Jules-Joseph Anthelme \u00e9 o seu nome completo, mentres que na novela \"La Premi\u00e8re enqu\u00eate de Maigret, 1913\" (1948) se dar\u00e1 como tal nome o de Jules Am\u00e9d\u00e9e Fran\u00e7ois.\nJules Maigret naceu na localidade de Saint-Fiacre (trasunto literario de Paray-le-Fr\u00e9sil), preto da cidade de Moulins, na rexi\u00f3n francesa de Auvernia, a finais do s\u00e9culo XIX. Era fillo de Evariste, o administrador do castelo de Saint-Fiacre, cuxa actividade profesional era a de xestionar as preto de tres mil hect\u00e1reas que, divididas en diversas granxas, estaban arrendadas a distintos caseiros. O seu av\u00f3 fora un destes arrendatarios.\nSendo el a\u00ednda un cativo, a s\u00faa nai morreu nas complicaci\u00f3ns dun parto do que hab\u00eda ser o seu segundo fillo. Interno nun instituto de Moulins por uns meses, ao non se adaptar, o seu pai decidiu envialo \u00e1 cidade bretoa de Nantes, xunto dos seus t\u00edos. Pasa as vacaci\u00f3ns con seu pai at\u00e9 a morte deste, aos 46 anos.\nEstudou dous anos de medicina en Nantes. Por\u00e9n, \u00e1 morte da s\u00faa t\u00eda, e malia o intento do seu t\u00edo de empregalo na panadar\u00eda familiar, decidiu deixar os estudos, marchar a Par\u00eds e comezar a s\u00faa propia vida. Por mediaci\u00f3n dun antigo amigo do instituto, ingresou na polic\u00eda como axente ciclista, ascendendo at\u00e9 chegar a ser comisario de divisi\u00f3n da brigada criminal. Nunha festa co\u00f1eceu a Louise L\u00e9onard, natural de Colmar, na Alsacia, coa que casou pouco tempo despois. O matrimonio non puido ter fillos.\nMaigret \u00e9 un home de vida sinxela: gosta da comida tradicional, a compa\u00f1a da s\u00faa muller con quen partilla sesi\u00f3ns de cinema e largos paseos, a cervexa, os licores caseiros. Ao pasar ao retiro instalouse nunha pequena casa na vila de Meung-sur-Loire, no departamento do Loiret, na marxe norte do Loira. Dedicarase dende ent\u00f3n, coa excepci\u00f3n dalgunhas intervenci\u00f3ns en casos puntuais, \u00e1 pesca, a xogar \u00e1s cartas e a coidar da s\u00faa corti\u00f1a. Actividades simples, \u00e1 marxe das grandes responsabilidades como alto funcionario e home de sona do pasado.\nM\u00e9todo de investigaci\u00f3n.\nA morte da s\u00faa nai, en parte debida \u00e1 m\u00e1 intervenci\u00f3n dun m\u00e9dico alcoh\u00f3lico, deixou unha fonda pegada en Maigret. Convencido de que hai xente que se empe\u00f1a en seguir un cami\u00f1o para o que non est\u00e1 capacitada, xa dende mozo so\u00f1a cunha ocupaci\u00f3n que non existe, ser reparador de destinos, advertir \u00e1 xente que empe\u00f1arse en algo para o que non se est\u00e1 chamado leva ao desastre. Andado o tempo Maigret cre ver na profesi\u00f3n de psicanalista&lt;1&gt; algo semellante \u00e1 inexistente profesi\u00f3n de reparador de destinos.\nEn certo senso, este devezo xuvenil traducirase logo no seu m\u00e9todo de traballo. Para as s\u00faas investigaci\u00f3ns \u00e9 vital p\u00f3rse no lado da xente, tratar de comprendela, vivir as s\u00faas circunstancias, o seu ambiente, co\u00f1ecer os seus costumes, a s\u00faa maneira de pensar. Segundo a s\u00faa experiencia, as persoas que cometen crimes son, polo xeral, xente do com\u00fan \u00e1s que un cami\u00f1o equivocado arrastra ao delito.\nHome de gran sensibilidade humana, a pesar de que o seu traballo o pon en contacto coas miserias do home, \u00e9 unha persoa optimista, que conf\u00eda no ser humano e na xente sinxela. Pola contra, os ambientes burgueses e aristocr\u00e1ticos incom\u00f3dano, pois, aos seus ollos, tenden a enmascarar as s\u00faas miserias co luxo, o poder e ostentaci\u00f3n.\nOs seus colaboradores.\nLucas, \u00e9 o m\u00e1is antigo dos homes ao cargo do comisario Maigret, ao que substit\u00fae cando est\u00e1 de vacaci\u00f3ns ou se atopa f\u00f3ra de Par\u00eds. \u00c9 dos seus colaboradores o m\u00e1is querido e pr\u00f3ximo. Malia ser un home bastante m\u00e1is pequeno e groso que o comisario, im\u00edtao no seu comportamento e mesmo os seus xestos.\nAlbert Janvier, alto e delgado, en oposici\u00f3n a Lucas, \u00e9 o segundo nos seus afectos e na s\u00faa confianza ap\u00f3s Lucas.\nTorrence, xeralmente chamado o gordo Torrence pola s\u00faa constituci\u00f3n f\u00edsica, malia ser asasinado na primeira das novelas da serie (\"Pietr-Le-Letton\", 1931) aparecer\u00e1 decote nas seguintes novelas de Maigret. Caracter\u00edzao ser amante da comida e da bebida, as\u00ed como ser falangueiro e mesmo algo infantil.\nAlbert Lapointe \u00e9 o m\u00e1is novo dos seus colaboradores. Malia a inexperiencia propia da s\u00faa mocidade, o seu celo profesional e a s\u00faa seriedade conv\u00e9rteno nun gran polic\u00eda e nun colaborador moi querido.\nCharles Joseph Lognon, tam\u00e9n chamado o inspector desgraciado. Non est\u00e1 \u00e1s ordes directas do comisario Maigret pois non pertence \u00e1 brigada do Quai des Orf\u00e8vres. Traballa na comisar\u00eda de Montmartre. De aspecto l\u00fagubre, desordenado e enfermizo, \u00e9 ben querido por Maigret, pois, al\u00e9n das s\u00faas cuitas e do seu aspecto, \u00e9 un home de vontade de ferro e un excelente polic\u00eda.\nA Francia de Maigret.\nUnha boa parte das novelas de Maigret transcorre en Par\u00eds. Son escenarios habituais o seu despacho do Quai des Orf\u00e8vres, a s\u00faa morada no Boulevard Richard-Lenoir e os diversos barrios, coas s\u00faas xentes, as s\u00faas tabernas e os seus restaurantes.\nTam\u00e9n son moitas as investigaci\u00f3ns que levan ao comisario \u00e1s pequenas vilas da Francia. Descritas, as m\u00e1is das veces, como provincianas e conservadoras en oposici\u00f3n a un Par\u00eds mundano e cosmopolita. No entanto, \u00e9 o ambiente ao que, por nacenza, Maigret se sente m\u00e1is pr\u00f3ximo.\nNas novelas de Maigret aparecen tam\u00e9n reflectidas as diversas idiosincrasias dos pobos de Francia, estereotipadas polo xeral: a xente do sur, mediterr\u00e1nea, alegre e locuaz, os protestantes circunspectos e rigorosos, os corsos vinculados ao mundo da hampa ou \u00e1 polic\u00eda ...)\nMaigret en galego.\nA \u00fanica novela protagonizada polo comisario Maigret traducida ao galego \u00e9 \"Maigret na escola\" ( en franc\u00e9s \"Maigret \u00e0 l'\u00e9cole\", 1954). Foi traducida polo escritor Xos\u00e9 Manuel Mart\u00ednez Oca e publicouse no 1992 na desaparecida editorial V\u00eda L\u00e1ctea Editorial."}
{"id": "177439", "revid": "127505", "url": "https://gl.wikipedia.org/wiki?curid=177439", "title": "Alternative Tentacles", "text": "Alternative Tentacles \u00e9 un selo discogr\u00e1fico independente dos Estados Unidos localizado en San Francisco, California, e fundado en xu\u00f1o de 1979. Orixinalmente creouse para editar o sinxelo dos Dead Kennedys \"California \u00dcber Alles\", pero despois de ver o potencial dun selo independente comezaron a lanzar traballos doutras bandas. O selo find\u00e1rono o guitarrista de Dead Kennedys East Bay Ray e o seu vocalista Jello Biafra, pero na actualidade \u00e9 administrado por Biafra, ao converterse no seu \u00fanico dono a mediados dos 80.\nA discogr\u00e1fica lanzou a algunhas das primeiras bandas da escena punk/hardcore/alternativa, inclu\u00edndo a grupos como 7 Seconds, Dicks, Butthole Surfers, Black Flag, The Melvins ou Brujeria, editando tam\u00e9n ocasionalmente \u00e1lbums de \"spoken word\" do propio Jello Biafra. Alg\u00fans dos artistas m\u00e1is co\u00f1ecidos que pasaron por Alternative Tentacles son Dead Kennedys, NoMeansNo, D.O.A. e Alice Donut.\nNo ano 1985, a discogr\u00e1fica estivo a piques de pechar por problemas xudiciais co PMRC (Parents Music Resource Center), un comit\u00e9 creado coa misi\u00f3n de educar aos pais sobre \"modas alarmantes\" na m\u00fasica popular. No ano 2000, os ex-membros de Dead Kennedys comezaron un proceso contra Jello Biafra alegando que o m\u00fasico non pagaba os \"royalties\" dos \u00e1lbums da banda. Cando rematou o proceso, os membros conseguiron a licenza para usar o nome Dead Kennedys e puideron re-editar os discos co selo Manifesto Records."}
{"id": "177440", "revid": "23204", "url": "https://gl.wikipedia.org/wiki?curid=177440", "title": "Ram\u00f3n Salgado Toimil", "text": "Ram\u00f3n Salgado Toimil, nado en Lugo o 11 de novembro de 1883 e finado en Foz o 1 de xullo de 1942, foi un mestre e pedagogo galego.\nTraxectoria.\nSeguiu a carreira eclesi\u00e1stica no Seminario de Lugo e, en 1916, aprobou as oposici\u00f3ns ao maxisterio, e exerceu como mestre. Co\u00f1ecedor das correntes pedag\u00f3xicas europeas renovadoras, destacou pola s\u00faa participaci\u00f3n nas organizaci\u00f3ns corporativas e de defensa profesional do maxisterio. Na s\u00faa faceta de relator destacou pola s\u00faa presenza na inauguraci\u00f3n de numerosas escolas na Mari\u00f1a sufragadas por emigrantes galegos. Foi redactor-xefe de \"La Voz de la Verdad\" e colaborador habitual de \"El Progreso\", \"Bolet\u00edn de la Real Academia Gallega\", \"Vida Escolar\" e \"Almanaque Gallego\" de Bos Aires. En canto ao seu labor societario, foi vocal dos docentes galegos ante a Asociaci\u00f3n Nacional de Mestres en 1931 e traballou a favor da creaci\u00f3n da Federaci\u00f3n de las Asociaciones de Maestros Gallegos, que se constitu\u00edu o 7 de abril de 1935.\nObras.\nPedagox\u00eda.\nVarias destas obras foron inicialmente comunicaci\u00f3ns e traballos presentados nos congresos pedag\u00f3xicos de Lugo (1923) e A Coru\u00f1a (1926)."}
{"id": "177443", "revid": "85894", "url": "https://gl.wikipedia.org/wiki?curid=177443", "title": "Ram\u00f3n Salgado P\u00e9rez", "text": "Ram\u00f3n Salgado P\u00e9rez, nado no Carril (Vilagarc\u00eda de Arousa) o 19 de xu\u00f1o de 1894 e finado en Paradela (Meis) o 2 de decembro de 1972, foi un avogado, xornalista e pol\u00edtico galego.\nTraxectoria.\nFillo de Ram\u00f3n Salgado Betanzos, orixinario do Pazo da Moroza (Paradela-Meis), que exerc\u00eda de avogado en Cambados. Estuda en Camposancos e de 1906 a 1912 no Instituto de Pontevedra. Fixo a carreira de Dereito na Universidade de Santiago de Compostela entre 1912 a 1916.\nEntre 1915 e 1917 foi propagandista agrario polos concellos dos arrabaldes de Pontevedra: Meis, Barro, Portas, Caldas de Reis e Cambados, pretendendo implantar un modelo agrario que competise co socialista. Fundou a Federaci\u00f3n Agraria de Caldas-Cambados, que apostou por apoiar aos candidatos mauristas nas distintas citas electorais deses anos. Ram\u00f3n, xunto cos seus irm\u00e1ns Tom\u00e1s e Juan, representaron \u00e1 Sociedade Agraria de Meis e alentaron a s\u00faa incorporaci\u00f3n \u00e1 Federaci\u00f3n Agraria de Pontevedra o 29 de xu\u00f1o de 1920.\nEntre 1917 e 1920 foi o director do peri\u00f3dico agrario pontevedr\u00e9s \"La Raza\", defin\u00edndose como agrario mon\u00e1rquico e cat\u00f3lico. No Congreso Agrario de Lavadores defendeu non s\u00f3 as posici\u00f3ns antisocialistas, sen\u00f3n incluso antiliberais. Inimigo das posici\u00f3ns do sindicalismo obreiro (tanto socialista como, fundamentalmente, anarquista) desenvolveu unha actividade de denuncia dos \u201cdesmanes\u201d obreiros durante a Folga Revolucionaria de 1917.\nNa cuesti\u00f3n dos foros, a\u00ednda que partidario do rendencionismo, a partir do I Congreso Agrario Rexional de Tui (1922), virou as s\u00faas posici\u00f3ns, asumindo o abolicionismo. Neste congreso estreitouse a s\u00faa relaci\u00f3n con destacados l\u00edderes do Partido Radical, fundamentalmente Emiliano Iglesias. En 1922 actuou como avogado dos labregos apreixados de Guillarei (Tui) pedindo ao Fiscal do Tribunal Supremo que os libere. En 1923 o gobernador civil de Pontevedra condenouno xunto a Avelino Silva a pagar unha multa de 500 pesetas por faltarlle ao respecto.\nEstabeleceuse en Pontevedra como avogado at\u00e9 que a chegada da Ditadura de Primo de Rivera sup\u00f3n un relanzamento da s\u00faa actividade p\u00fablica. Desempe\u00f1ou un papel fundamental nas negociaci\u00f3ns previas cos foristas para acadar unha soluci\u00f3n redencionista para o foro (1924). Este compromiso claro coa Ditadura fixo que fora duramente criticado dende a maior\u00eda do movemento agrario sobre todo a partir de 1929. En 1926 fixou a s\u00faa residencia en Vigo onde casou con Nieves Gonz\u00e1lez Fresco. Cando en 1930 remata a Ditadura, Salgado, Basilio \u00c1lvarez, Raimundo Vidal Pazos e outros l\u00edderes locais vinculados co republicanismo radical, inician unha campa\u00f1a cidad\u00e1n de mitins por toda Galiza preparando o que cr\u00edan \u00edan ser unha inminentes elecci\u00f3n. Participou no famoso pacto de Lestrobe polo que se constitu\u00edu a Federaci\u00f3n Republicana Gallega.\nCoa proclamaci\u00f3n da II Rep\u00fablica uniuse \u00e1s filas do Partido Republicano Radical (PRR), de Alejandro Lerroux e organizou o partido no concello de Meis coa celebraci\u00f3n de varios mitins. No IV Congreso Rexional Agrario celebrado no Porri\u00f1o o 14 de maio foi elixido presidente do comit\u00e9 federativo provincial e no Congreso Provincial Agrario de Lavadores celebrado o 14 de xu\u00f1o foi elixido candidato a deputado a Cortes polos agrarios. Nas elecci\u00f3ns do 28 de xu\u00f1o de 1931 acadou m\u00e1is de 19.000 votos na circunscrici\u00f3n electoral de Pontevedra, conseguindo acta de Deputado no Congreso. O 5 de outubro foi elixido vicepresidente do comit\u00e9 provincial do Partido Radical na Asemblea celebrada en Pontevedra. Dous anos m\u00e1is tarde os sectores m\u00e1is avanzados do asociacionismo agrario pontevedr\u00e9s expulsaron do seo da Federaci\u00f3n Agraria Provincial a todas as agrarias emilianistas (grupo ao que pertenc\u00eda Ram\u00f3n Salgado). Nas elecci\u00f3ns do 19 de novembro de 1933 revalidou a acta medrando o seu apoio electoral con m\u00e1is de 28.000 votos, a\u00ednda que foi acusado dende o movemento agrario de desenvolver t\u00e1cticas caciqu\u00eds para obter os votos. Compaxinou o seu cargo de deputado co de Delegado dunha compa\u00f1\u00eda de seguros. Logo do esmoroamento do Partido radical polos esc\u00e1ndalos de corrupci\u00f3n do goberno Lerroux, pasou a militar no Partido do centro de Portela Valladares e presentouse \u00e1s elecci\u00f3ns de febreiro de 1936 pero non foi elixido.\nCo golpe de Estado do 18 de xullo de 1936 foi represaliado, imped\u00edronlle durante alg\u00fan tempo exercer o seu oficio de avogado pola s\u00faa ideolox\u00eda republicana. Estivo agochado nunha vivenda de Santiago de Compostela at\u00e9 que un irm\u00e1n conseguiu que o deportase \u00e1 R\u00faa, al\u00ed estivo custodiado preto de dous anos, sendo sometido a vixilancia e persecuci\u00f3n. Regresou a Vigo onde rexentou o seu bufete e durante a ditadura franquista estivo afastado da pol\u00edtica.\nMorreu no pazo da Moroza o 2 de decembro de 1972.\nVida persoal.\nCasou en 1927 con Nieves Gonz\u00e1lez Fresco, filla de Antonio Gonz\u00e1lez Romero."}
{"id": "177444", "revid": "1888", "url": "https://gl.wikipedia.org/wiki?curid=177444", "title": "Ram\u00f3n Salgado", "text": "Co nome de Ram\u00f3n Salgado podemos referirnos a:"}
{"id": "177445", "revid": "132", "url": "https://gl.wikipedia.org/wiki?curid=177445", "title": "Allariz (hom\u00f3nimos)", "text": "Co top\u00f3nimo Allariz pod\u00e9monos referir a:"}
{"id": "177447", "revid": "98629", "url": "https://gl.wikipedia.org/wiki?curid=177447", "title": "David Lougedo", "text": "David Lougedo, nado na Coru\u00f1a o 7 de setembro de 1985, \u00e9 un skater galego de nivel internacional.\nTraxectoria.\nComeza a patinar a finais de 2000 co seu irm\u00e1n m\u00e1is vello. Dende ent\u00f3n ten competido en diversas probas de Galicia e Espa\u00f1a, e participado en eventos internacionais, como por exemplo xiras por Italia ou a Arxentina. Pertence ao equipo titular de (Other) SB, Adidas Skateboarding, TangramWheelCo. Arrow, Suichi e \u00e9 profesional da marca Feel Skateboarding con seu propio modelo de t\u00e1boa."}
{"id": "177462", "revid": "5749", "url": "https://gl.wikipedia.org/wiki?curid=177462", "title": "Jules Maigret", "text": ""}
{"id": "177463", "revid": "89787", "url": "https://gl.wikipedia.org/wiki?curid=177463", "title": "Borja Prieto", "text": "Borja Prieto Valera, nado nas Pontes o 10 de outubro de 1982, \u00e9 un pirag\u00fcista galego.\nTraxectoria.\nComezou a practicar o pirag\u00fcismo no club local, o Xuvenil Endesa, onde conseguiu diversos \u00e9xitos de categor\u00edas xuven\u00eds tanto a nivel galego como espa\u00f1ol. A s\u00faa primeira competici\u00f3n internacional tivo lugar no ano 2000, onde debuta no campionato de Europa j\u00fanior. Prieto proclamouse campi\u00f3n de Europa sub23 en 2004 en K2 (canda Sa\u00fal Craviotto), e posteriormente representou a Espa\u00f1a en varios campionatos europeos e mundiais e nos Xogos do Mediterr\u00e1neo de Almer\u00eda e de Pescara.\nEn 2009 comeza a adestrar o K4 1000m, co obxectivo de cualificar o equipo espa\u00f1ol para os Xogos de Londres. En 2010 abandona o club pont\u00e9s e ficha polo Piraguamadrid da capital espa\u00f1ola."}
