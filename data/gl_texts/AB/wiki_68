{"id": "177464", "revid": "89787", "url": "https://gl.wikipedia.org/wiki?curid=177464", "title": "Rodrigo Germade", "text": "Rodrigo Germade Barreiro, nado en Cangas o 23 de agosto de 1990, \u00e9 un pirag\u00fcista galego. Especialista nas distancias de 500 e 1000 metros do K2 e do K4, foi campi\u00f3n do mundo en 2017 e 2021, campi\u00f3n de Europa en 2018 e medalla de prata nos Xogos Ol\u00edmpicos de 2020. Foi ademais tres veces subcampi\u00f3n mundial, unha vez subcampi\u00f3n europeo, medalla de ouro nos Xogos Mediterr\u00e1neos de 2018 e diploma ol\u00edmpico en R\u00edo 2016. \nTraxectoria.\nComezou a practicar pirag\u00fcismo no seu Cangas natal e aos 10 anos compet\u00eda e ga\u00f1aba contra rapaces de m\u00e1is idade, participando con documentaci\u00f3n falsa. Xogou tam\u00e9n ao f\u00fatbol na canteira do Alondras, pero deixouno aos 13 anos para dedicarse completamente ao pirag\u00fcismo. Formou parte durante anos do Club Breog\u00e1n do Grove e en 2007 entrou na Residencia Blume de Madrid.\nEn 2008, como j\u00fanior, conseguiu proclamarse campi\u00f3n de Europa en K2 500m, e subcampi\u00f3n en K2 1000m, nas probas disputadas en Szeged (Hungr\u00eda), formando equipo co cambad\u00e9s Paulino Otero.\nEn 2009 comezou a adestrar o K4 1000m, co obxectivo de cualificar o equipo espa\u00f1ol para os Xogos de Londres. Por\u00e9n, non abandonou o K2, co que participou nos Xogos Mediterr\u00e1neos de Pescara en 2009, en 1000m co vasco \u00cd\u00f1igo Pe\u00f1a. En 2010 fichou polo Pirag\u00fcismo Ald\u00e1n e ese mesmo ano proclamouse campi\u00f3n de Espa\u00f1a de K2 1000m canda Carlos P\u00e9rez Rial. Ademais competiu internacionalmente durante os seguintes anos en varias embarcaci\u00f3ns de K4, formando equipo entre outros cos tam\u00e9n galegos Borja Prieto, Diego Pi\u00f1a ou Jovino Gonz\u00e1lez.\nEn xullo de 2012, en Montemor-o-Velho, proclamouse subcampi\u00f3n de Europa sub-23 no K4 1000m, xunto a \u00c1lvaro Bravo, \u00d3scar Carrera e Roberto Abal, medalla que repetiu na edici\u00f3n do ano seguinte, na que sumou tam\u00e9n un bronce en K2 500. Na categor\u00eda absoluta, rematou en 2013 cuarto no Europeo absoluto e oitavo no Mundial, ambas no K4 1000.\nEn 2015 quedou terceiro no Campionato de Europa disputado en Ra\u010dice, formando equipo con Javier Hernanz, \u00d3scar Carrera e \u00cd\u00f1igo Pe\u00f1a, e obtivo un sexto posto co mesmo equipo no Mundial. En 2016 acudiu xunto aos mesmos tres padexeiros aos seus primeiros Xogos Ol\u00edmpicos, os do R\u00edo de Xaneiro, participando na proba de K4 1000m. Conseguiron meterse na final, onde quedaron quintos, obtendo as\u00ed un diploma ol\u00edmpico.\nEn agosto de 2017 proclamouse campi\u00f3n do mundo en Ra\u010dice, ao ga\u00f1ar o ouro na final de K2 500 m xunto a Marcus Walz. Ao d\u00eda seguinte no mesmo certame, conseguiu o subcampionato mundial do K4 500, xunto ao propio Walz, Carlos Garrote e Cristian Toro, quedando segundos por detr\u00e1s do equipo alem\u00e1n formado por Liebscher, Rauhe, Lemke e Rendschmidt. En 2018, con Sa\u00fal Craviotto substitu\u00edndo no K4 a Garrote, repetiu o subcampionato mundial dos 500 metros, de novo por detr\u00e1s do equipo alem\u00e1n, e proclamouse campi\u00f3n de Europa en Belgrado na mesma distancia. Ademais quedou subcampi\u00f3n europeo no K2 500 con Walz, co que ga\u00f1ou tam\u00e9n a medalla de ouro nos Xogos Mediterr\u00e1neos de Tarragona.\nNo 2019 en Szeged, volveu ser subcampi\u00f3n do mundo no K4 500 metros, rematando por terceiro ano consecutivo detr\u00e1s do kaiak dos mesmos catro padexeiros alem\u00e1ns. En marzo de 2021 logrou clasificarse para a proba de K4 500 m dos Xogos Ol\u00edmpicos de Toquio 2020. Na capital xaponesa, clasific\u00e1ronse para as semifinais como primeiros da s\u00faa serie e met\u00e9ronse na final ao acabar as semifinais tam\u00e9n na primeira posici\u00f3n. Xa na regata final, coloc\u00e1ronse na primeira posici\u00f3n dende a sa\u00edda, pero foron adiantados nos metros finais pola piragua alem\u00e1, obtendo deste xeito a medalla de prata. Un mes e medio despois proclamouse xunto a Walz, campi\u00f3n do mundo de K2 500, no certame celebrado en Copenhague, superando por menos dun segundo \u00e1 embarcaci\u00f3n alem\u00e1 de Martin Hiller e Tobias-Pascal Schultz."}
{"id": "177465", "revid": "839", "url": "https://gl.wikipedia.org/wiki?curid=177465", "title": "NoLesVotes", "text": "NoLesVotes, tam\u00e9n co\u00f1ecido polo cancelo #nolesvotes, \u00e9 un movemento de activismo en rede de car\u00e1cter c\u00edvico que se move nun \u00e1mbito estatal espa\u00f1ol e que comezou co af\u00e1n de castigar nas urnas os partidos pol\u00edticos Partido Popular, Partido Socialista Obrero Espa\u00f1ol e Converg\u00e8ncia i Uni\u00f3 pola s\u00faa aceptaci\u00f3n da Lei Sinde a pesar do rexeitamento dun importante sector da poboaci\u00f3n. Con todo, o movemento inicial evolucionou tanto no tocante aos seus obxectivos como nas s\u00faas motivaci\u00f3ns, que se espallaron a outros campos como a loita contra a corrupci\u00f3n ou a partitocracia."}
{"id": "177467", "revid": "23204", "url": "https://gl.wikipedia.org/wiki?curid=177467", "title": "Paul J. Hopper", "text": "Paul J. Hopper, nado o 23 de outubro de 1939, \u00e9 un ling\u00fcista brit\u00e1nico que traballa sobre diversos aspectos da indoeurope\u00edstica e da relaci\u00f3n entre a gram\u00e1tica e o discurso.\nTraxectoria.\nEn 1973, propuxo a teor\u00eda glot\u00e1lica que busca a reconstruci\u00f3n do sistema conson\u00e1ntico protoindoeuropeo, en paralelo co ling\u00fcista xeorxiano Tamaz Gamkrelidze e o ruso Vyacheslav V. Ivanov. Posteriormente tam\u00e9n se fixo co\u00f1ecido pola s\u00faa teor\u00eda da gram\u00e1tica emerxente (Hopper 1987), polas s\u00faas contribuci\u00f3ns \u00e1 teor\u00eda da gramaticalizaci\u00f3n e outras obras que tratan da relaci\u00f3n entre gram\u00e1tica e uso.\nTraballa na Carnegie Mellon University en Pittsburgh, Estados Unidos."}
{"id": "177468", "revid": "624", "url": "https://gl.wikipedia.org/wiki?curid=177468", "title": "Paul Hopper", "text": ""}
{"id": "177470", "revid": "23204", "url": "https://gl.wikipedia.org/wiki?curid=177470", "title": "Peido de lobo", "text": "Os peidos de lobo, tam\u00e9n co\u00f1ecidos coma fungos de sapo e bufos de vella son nomes com\u00fans de varios fungos (basidomicetos) da familia das licoperd\u00e1ceas de corpo frut\u00edfero globoso, abrancazados por f\u00f3ra e que poden chegar aos 24\u00a0cm de di\u00e1metro, ao principio cheos dunha gleba branca, maciza (comest\u00edbel) que ao madurecer se transforma nun po pardo formado polas esporas.\nEn ingl\u00e9s co\u00f1\u00e9cense co nome de \"puffball\". Incl\u00faen os x\u00e9neros \"Calvatia\", \"Calbovista\" e mais \"Lycoperdon\". Todas os falsos peidos de lobo son t\u00f3xicos, ademais de xotos e de gusto amargo. C\u00f3mpre evitar o x\u00e9nero \"Scleroderma\", que ten unha gleba purp\u00farea.\nEtnograf\u00eda.\nRefr\u00e1n: \"Meni\u00f1o encetado, auga da fonte e po de peido de lobo\" (refer\u00edndose \u00e1s `propiedades terap\u00e9uticas do fungato. Aplic\u00e1base sobre as feridas coma antibi\u00f3tico e cicatrizante).\nClasificaci\u00f3n.\nOrdes principais:\nDo mesmo xeito, as verdadeiras trufas (Tuberales) son Ascomycota gasteroides. Os seus ascocarpos ch\u00e1manse tuberothecia."}
{"id": "177471", "revid": "98629", "url": "https://gl.wikipedia.org/wiki?curid=177471", "title": "Mastodon", "text": "Mastodon \u00e9 unha banda estadounidense de metal procedente de Atlanta (Xeorxia, formada en 1999. O grupo est\u00e1 composto polo baixista e vocalista Troy Sanders, o guitarrista e vocalista Brent Hinds, o guitarrista Bill Kelliher e o bater\u00eda Brann Dailor. Leva editados catro \u00e1lbums de estudio ata a data, expandindo as s\u00faas fronteiras musicais dende un inicial sludge metal cru ata os \u00faltimos temas m\u00e1is psicod\u00e9licos, a\u00ednda que mantendo o seu estilo progresivo con tempos infrecuentes.\nHistoria.\nFormaci\u00f3n e primeiros anos.\nMastodon formouse a finais de 1999 cando o bater\u00eda Brann Dailor e o guitarrista Bill Kelliher mud\u00e1ronse a Atlanta dende Victor, Nova York e co\u00f1eceron ao baixista e vocalista Troy Sanders e ao guitarrista e vocalista Brent Hinds nun concerto de High on Fire. Descubriron que a todos lles gustaban as bandas de sludge metal Melvins e Neurosis e tam\u00e9n Thin Lizzy, e pouco despois formaron Mastodon. Nunha entrevista no 2009, Kelliher revelou que a primeira vez que Hinds foi a un ensaio da banda, \"estaba tan perdido que non puido tocar\".\nGravaron unha demo no ano 2000, que contaba co primeiro vocalista do grupo, Eric Saner. Saner deixou Mastodon por motivos persoais despois duns meses. Tras gravar unha demo de catro temas nun disco de 7 polgadas, editado a trav\u00e9s de Reptilian Records, Mastodon conseguiu un contrato discogr\u00e1fico con Relapse Records no 2001. Editaron un EP, \"Lifesblood\", nese ano e o seu primeiro \u00e1lbum, \"Remission\", foi publicado no ano 2002, cos sinxelos \"March of the Fire Ants\" e \"Crusher/Destroyer\".\n\"Leviathan \".\nO seu segundo \u00e1lbum, \"Leviathan\", foi publicado no ano 2004. Tr\u00e1tase dun \u00e1lbum conceptual baseado vagamente na novela de Herman Melville \"Moby Dick\". A banda foi aclamada por este traballo, que foi elixido \u00e1lbum do ano polas revistas \"Kerrang!\" e \"Terrorizer\". \"Blood and Thunder\" foi escollida como unha das gravaci\u00f3ns m\u00e1is importantes da d\u00e9cada pola National Public Radio en novembro do 2009. \"Leviathan\" tam\u00e9n foi o segundo mellor \u00e1lbum do ano 2004 para a publicaci\u00f3n \"Metal Hammer\".\nA banda sa\u00edu de xira para promocionar o disco, tocando por Norteam\u00e9rica e Europa na xira \"The Unholy Alliance\", xunto con Slayer e Slipknot.\n\"Blood and Thunder\" aparece nos videoxogos \"Need for Speed: Most Wanted\", \"Need for Speed: Hot Pursuit\", \"Project Gotham Racing 3\" e \"Saints Row\". O tema tam\u00e9n foi engadido como canci\u00f3n xogable no \"Guitar Hero: Metallica\" e aparece no xogos musicais xaponeses \"Drummania V2\" e \"Guitarfreaks V2\". Ademais foi lanzado como contido descargable para \"Rock Band 3\" e est\u00e1 dispo\u00f1ible para \"Pro Guitar\".\nA \"Leviathan\" seguiulle a edici\u00f3n no 2006 de \"Call of the Mastodon\", unha colecci\u00f3n re-masterizada das nove primeiras canci\u00f3ns da banda, e un DVD con entrevistas e imaxes de concertos chamado \"The Workhorse Chronicles\", e que inclu material dos primeiros d\u00edas do grupo como quinteto. Estes dous lanzamentos foron os \u00faltimos de Mastodon con Relapse Records, e posteriormente asinar\u00edan un contrato con Warner Bros. Mastodon tam\u00e9n gravou unha versi\u00f3n da canci\u00f3n de Metallica \"Orion\" para un \u00e1lbum tributo de \"Kerrang!\" celebrando os 20 anos do disco \"Master of Puppets\".\n\"Blood Mountain\".\nO seu terceiro \u00e1lbum de estudio, \"Blood Mountain\", foi editado o 12 de setembro de 2006, seguido por unha xira de promoci\u00f3n ao lado de Tool por Europa e de Slayer en Australia e Nova Zelandia. O l\u00edder de The Mars Volta Cedric Bixler-Zavala prestou a s\u00faa voz para o tema \"Siberian Divide\", e o de Queens of the Stone Age Josh Homme gravou voces en \"Colony of Birchmen\".\nA banda interpretou a canci\u00f3n \"Colony of Birchmen\" no programa \"Late Night with Conan O'Brien\" o 1 de novembro, na s\u00faa primeira aparici\u00f3n nunha canle de televisi\u00f3n, e foi vista por 2,4 mill\u00f3ns de persoas. Este tema tam\u00e9n apareceu nos videoxogos \"Saints Row 2\" e \"Rock Band 2\".\nO sinxelo \"Capillarian Crest\" foi elixida a 27 mellor canci\u00f3n do ano pola revista \"Rolling Stone\", na s\u00faa lista das 100 mellores canci\u00f3ns do 2006. O propio \u00e1lbum foi elixido o noveno mellor dese ano pola mesma revista. A brit\u00e1nica \"Metal Hammer\" considerouno o mellor \u00e1lbum do 2006 na s\u00faa enquisa de cr\u00edticos de final de ano. Pola s\u00faa banda para \"Kerrang!\" tratouse do quinto mellor disco do ano, e para \"PopMatters\" foi o sexto mellor \u00e1lbum e o primeiro de metal.\nA banda realizou numerosos concertos nesa \u00e9poca. Mastodon uniuse a Against Me! e Cursive para unha xira por Norteam\u00e9rica, con Planes Mistaken for Stars como abreconcertos para unha parte da mesma e These Arms Are Snakes para a outra. O grupo tocar\u00eda no festival noruegu\u00e9s Hove Festival, e no escenario principal do Download Festival e o Pitchfork Music Festival. Durante este tempo Mastodon tam\u00e9n foi abreconcertos de Metallica na xira \"Sick of the Studio\". Ademais tocou no \"Dubai Desert Rock\" do 2007, o Bonnaroo Music de 2008 e no primeiro Mayhem Festival. Despois Mastodon xirar\u00eda con Slayer, Trivium, Lamb of God e varias bandas m\u00e1is de metal na xira \"The Unholy Alliance 2008\".\n\"Sleeping Giant\" estivo dispo\u00f1ible como descarga para o xogo \"Guitar Hero III: Legends of Rock\", \"Colony of Birchmen\" foi inclu\u00edda en \"Rock Band 2\", e \"Divinations\" apareceu en \"Madden NFL 10\". Mastodon realizou unha versi\u00f3n do tema de Harry Nilsson \"One\" para a promoci\u00f3n do videoxogo \"Army of Two\". O membros do grupo son seareiros da serie \"Aqua Teen Hunger Force\" e, no 2007, Mastodon interpretou a canci\u00f3n de apertura de \"Aqua Teen Hunger Force Colon Movie Film for Theaters\", \"Cut You Up with a Linoleum Knife\".\n\"Crack the Skye\".\n\"Crack the Skye\" foi publicado o 24 de marzo do 2009 en versi\u00f3n est\u00e1ndar e versi\u00f3n de luxo (con todos os temas en versi\u00f3n instrumental ademais das versi\u00f3ns normais), e chegou ao n\u00famero 11 da lista \"Billboard 200\" unha semana despois. O \u00e1lbum foi producido por Brendan O'Brien e Scott Kelly de Neurosis tocou como m\u00fasico convidado na canci\u00f3n que lle d\u00e1 t\u00edtulo ao traballo. \nNunha entrevista concedida \u00e1 p\u00e1xina MusicRadar, o guitarrista Bill Kelliher confirmou que o \u00e1lbum trata sobre unha \"experiencia extracorp\u00f3rea\", e repasa os conceptos de viaxe astral, de burato de verme, as teor\u00edas de Stephen Hawking e o reino espiritual. O \u00e1lbum segue a un tetrapl\u00e9xico que descobre a proxecci\u00f3n astral. Na s\u00faa viaxe voa demasiado preto do Sol, queimando o seu cord\u00f3n umbilical que o conecta co seu corpo, e voa cara o esquecemento. Ao mesmo tempo, na Rusia tsarista, Rasput\u00edn e o seu culto invocan esp\u00edritos que levan ao tetrapl\u00e9xico \u00e1 s\u00faa \u00e9poca. Este explica a s\u00faa situaci\u00f3n e pred\u00ed o asasinato de Rasput\u00edn. Inevitablemente Rasput\u00edn \u00e9 asasinado e acaba devolv\u00e9ndoo ao seu corpo.\nA banda estreou tres novas canci\u00f3ns no Bonnaroo Music Festival, pero non realizou moitos m\u00e1is concertos antes da edici\u00f3n do \u00e1lbum, por medo a que se distribu\u00edsen pola internet e por que quer\u00edan tocar os temas ante o p\u00fabico axeitado. Mastodon ser\u00eda cabeza de cartel no Scion Rock Fest o 28 de febreiro do 2009, interpretando tres temas que aparecer\u00edan en \"Crack the Skye\" O 15 de maio Mastodon interpretou unha versi\u00f3n acurtada de \"Oblivion\" no programa \"The Late Show With David Letterman\".\nCoa intenci\u00f3n de promocionar o seu novo traballo, Mastodon xirou con Metallica na \u00faltima datas da parte europea da s\u00faa xira \"World Magnetic Tour\". En outono iniciaron coa banda virtual Dethklok a xira \"Adult Swim Presents\", xunto a Converge e High on Fire. O 17 de outubro gravaron un DVD documentando o concerto celebrado no Aragon Ballroom de Chicago. Mastodon tocou no festival de m\u00fasica alternativa Big Day Out en xaneiro do 2010 e xirou por Australia e Nova Zelandia ao lado de bandas como Muse, Lily Allen, Rise Against, Karnivool, Peaches, The Mars Volta, Eskimo Joe ou Powderfinger.\nO 29 de outubro do 2009 a banda interpretou \"Divinations\" no programa \"Late Night with Jimmy Fallon\", e o 4 de novembro Mastodon editou o seu segundo EP, titulado \"Oblivion\".\nAo lado das bandas Deftones e Alice in Chains, o grupo comezou unha xira polos Estados Unidos e o Canad\u00e1 en setembro do 2010. Esta foi chamada \"Blackdiamondskye\", unha mestura dos nomes dos \u00faltimos discos das tres bandas (\"Black Gives Way to Blue\", \"Diamond Eyes\" e \"Crack the Skye\").\nO director de cine Jimmy Hayward contactara con Mastodon durante a s\u00faa xira do 2009 por Europa e expresoulles como escoitar \"Blood Mountain\" o axudara no seu proceso creativo mentres remataba un gui\u00f3n, e ofreceulles a oportunidade de facer a m\u00fasica para a pel\u00edcula na que estaba traballando, \"Jonah Hex\". Mastodon usou escenas do filme como inspiraci\u00f3n no proceso de composici\u00f3n e gravaci\u00f3n, e a banda sonora instrumental, \"Jonah Hex: Revenge Gets Ugly EP\", foi publicada o 29 de xu\u00f1o do 2010 a trav\u00e9s de Reprise Records.\n\"Live at the Aragon\" e \"The Hunter\".\nO 15 de marzo do 2011 Mastodon lanzou o seu primeiro DVD/CD ao vivo, titulado \"Live at the Aragon\", a trav\u00e9s de Reprise. Na gravaci\u00f3n p\u00f3dese ver e escoitar a interpretaci\u00f3n de todos os temas de \"Crack the Skye\", xunto con algunhas canci\u00f3ns dos seus anteriores traballos.\n\"The Hunter\", o quinto \u00e1lbum de estudio de Mastodon, gravouse nos Doppler Studios en Atlanta, ao lado do produtor Mike Elizondo. As primeiras pistas sobre o novo traballo escrib\u00edunas a banda a trav\u00e9s da s\u00faa p\u00e1xina de Facebook en xaneiro do 2011. Mentres tanto o grupo actuou e varios grandes festivais de ver\u00e1n, e o 28 de xu\u00f1o lanzou a trav\u00e9s de adultswim.com unha canci\u00f3n das sesi\u00f3ns de \"Crack the Skye\", chamada \"Deathbound\".\nO primeiro contacto con \"The Hunter\" foi no mes de xullo, cando Mastodon publicou en Youtube a canci\u00f3n \"Black Tongue\", cun v\u00eddeo no que se amosa como o artista AJ Fosik creou a escultura usada para a portada do \u00e1lbum. O 12 de agosto a banda revelou a lista de canci\u00f3ns do novo traballo e estreou \"Curl Of The Burl\", o seu primeiro sinxelo oficial. Anunciouse tam\u00e9n unha edici\u00f3n de luxo, que contar\u00eda con dous temas extra, \"The Ruiner\" e \"Deathbound\" , e unha portada diferente. O 6 de setembro Mastodon publicou a terdeira canci\u00f3n do disco, \"Spectrelight\", coa intervenci\u00f3n de Scott Kelly de Neurosis.\n\"The Hunter\" foi lanzado finalmente o d\u00eda 26 de setembro e foi ben recibido polos seguidores da banda e os medios de comunicaci\u00f3n. Acadou o posto 10 na lista \"Billboard 200\", sendo esta a mellor posici\u00f3n da banda ata a data. A banda anunciar\u00eda unha xira de promoci\u00f3n do traballo a trav\u00e9s de Norteam\u00e9rica e o 12 de outubro dar\u00edase a co\u00f1ecer que tam\u00e9n tocar\u00edan no Reino Unido durante o mes de febreiro do 2012."}
{"id": "177473", "revid": "56817", "url": "https://gl.wikipedia.org/wiki?curid=177473", "title": "The Cars", "text": "The Cars \u00e9 unha banda estadounidense de rock aparecida nos comezos da escena da m\u00fasica New Wave a finais dos anos 70. Fund\u00e1rona o vocalista e guitarrista Ric Ocasek, o vocalista e baixista Benjamin Orr, o guitarrista Elliot Easton, o teclista Greg Hawkes e o bater\u00eda David Robinson. O grupo \u00e9 orixinario de Boston, Massachusetts, e asinaron con Elektra Records en 1977.\nThe Cars estiveron na vangarda da fusi\u00f3n do rock guitarreiro co pop baseado en sintetizadores que xurdiu nos 70 e comezou a facerse popular a comezos dos anos 80. The Cars comezaron con forza co seu \u00e1lbum de estrea \"The Cars\", que chegou a ser platino a finais de 1978 e foi chamado unha \"obra mestra xenu\u00edna\" por allmusic. A canci\u00f3n m\u00e1is exitosa e co\u00f1ecida do \u00e1lbum probablemente sexa \"Just What I Needed\", que comezou sendo unha demo en 1977. O tema foi enviado nunha cinta a un DJ local da zona de Boston, que a pinchou con frecuencia na s\u00faa emisora. Rapidamente chamou a atenci\u00f3n de varios DJs e este feito permitiulle \u00e1 banda asinar un contrato con Elektra Records ese mesmo ano. Robert Palmer, cr\u00f1itico musical para \"The New York Times\" e \"Rolling Stone\", describiu o seu estilo musical dicindo: \"colleron algunhas tendencias importantes pero disparatadas do minimalismo punk contempor\u00e1neo, as texturas labir\u00ednticas de sintetizador e guitarra do art rock, o revivalismo do rockabilly dos 50 e laconismo mel\u00f3dico do powerpop, remexido todo iso nunha persoal e atractiva mestura.\nA banda separouse no ano 1988, e Ocasek nunca quixo falar dunha reuni\u00f3n dende ent\u00f3n. No ano 2005, Easton e Hawkes un\u00edronse a Todd Rundgren para formar The New Cars, que interpretou temas cl\u00e1sicos de The Cars e de Rundgren xunto con material novo. O 21 de outubro do 2010, The Cars confirmou que se reuniran novamente e estaban gravando o seu primeiro \u00e1lbum en 24 anos. Greg Hawkes ocupou o posto do baixista Benjamin Orr, que morreu no ano 2000."}
{"id": "177474", "revid": "2338", "url": "https://gl.wikipedia.org/wiki?curid=177474", "title": "Heraclio Botana", "text": ""}
{"id": "177481", "revid": "89787", "url": "https://gl.wikipedia.org/wiki?curid=177481", "title": "Airas Bispo", "text": "Airas Xacobe Bispo Torres, nado o 23 de xullo de 1997 en Santiago de Compostela, \u00e9 un actor galego.\nTraxectoria.\nComezou facendo teatro como actividade extraescolar na s\u00faa escola e con nove anos participou na s\u00faa primeira curtametraxe como actor, \"Amelia e as sereas\", dirixido por Ghaleb Jaber Mart\u00ednez. Posteriormente actuou en diversas series de televisi\u00f3n, como \"Amar en tiempos revueltos\" no papel dun neno salvaxe, \"Os Atl\u00e1nticos\" durante d\u00faas temporadas ou \"Maridos e mulleres\". En 2011 participou nun papel xa de protagonista no filme \"Los muertos no se tocan, nene\", a adaptaci\u00f3n da novela hom\u00f3nima de Rafael Azcona, dirixida por Jos\u00e9 Luis Garc\u00eda S\u00e1nchez."}
{"id": "177488", "revid": "6939", "url": "https://gl.wikipedia.org/wiki?curid=177488", "title": "Andrea N\u00fa\u00f1ez", "text": ""}
{"id": "177492", "revid": "23204", "url": "https://gl.wikipedia.org/wiki?curid=177492", "title": "Adolphe Pictet", "text": "Adolphe Pictet, nado en Lancy o 11 de setembro de 1799 e finado en Xenebra o 20 de decembro de 1875, foi un ling\u00fcista su\u00edzo.\nTraxectoria.\nFoi reco\u00f1ecido polas s\u00faas investigaci\u00f3ns no eido da ling\u00fc\u00edstica comparada. Era curm\u00e1n do bi\u00f3logo Francois Jules Pictet. Tam\u00e9n destacou en bal\u00edstica. Ao principio seguira estudos de est\u00e9tica."}
{"id": "177493", "revid": "29398", "url": "https://gl.wikipedia.org/wiki?curid=177493", "title": "\u00c1ngel Di Mar\u00eda", "text": "\u00c1ngel Fabi\u00e1n Di Mar\u00eda Hern\u00e1ndez, co\u00f1ecido como Di Mar\u00eda, nado en Rosario o 14 de febreiro de 1988, \u00e9 un futbolista arxentino. Xoga de centrocampista e o seu actual equipo \u00e9 o Juventus FC.\nTraxectoria.\nDi Mar\u00eda comezou a s\u00faa carreira no Rosario Central en 2005 con 17 anos. No club rosarino xogou en total 35 partidos convertendo 6 goles ata xu\u00f1o de 2007 cando foi transferido xunto ao seu compa\u00f1eiro de equipo Andr\u00e9s D\u00edaz ao SL Benfica de Portugal por ao redor de 6 mill\u00f3ns de euros. Di Mar\u00eda fora pretendido por Boca Juniors, que ofrecera pola s\u00faa fichaxe a cantidade de 6.500.000 $ USA.\nEn xu\u00f1o de 2010 fichou polo espa\u00f1ol Real Madrid por unha cantidade de 25 mill\u00f3ns de \u20ac.\nNa s\u00faa estrea co Real Madrid no Estadio Santiago Bernab\u00e9u marcou un gran gol de xogada individual contra Pe\u00f1arol do Uruguai, nun partido amigable de pretemporada. Nunha enquisa realizada aos lectores do xornal deportivo Marca durante 2010, Di Mar\u00eda foi elixido como a mellor incorporaci\u00f3n do Real Madrid ese ano.\nSelecci\u00f3n nacional.\nO mediocampista xogou coa Selecci\u00f3n de f\u00fatbol da Arxentina na categor\u00eda Sub-20 no Campionato Suramericano Sub-20 de 2007 (onde anotou 2 goles e o seu equipo foi subcampi\u00f3n) como na Copa Mundial de F\u00fatbol Sub-20 de 2007, onde tivo o seu mellor rendemento. Di Mar\u00eda xogou de titular nos 3 partidos da primeira fase, e anotou un gol a Panam\u00e1 na goleada de 6-0. Anotou nos oitavos de final ante Polonia na vitoria 3-1 da Arxentina, e nas semifinais anotou o seu mellor gol ante Chile na vitoria 3-0. En total anotou 3 goles e o seu equipo foi campi\u00f3n.\nEn 2008 volveu defender \u00e1 s\u00faa selecci\u00f3n onde participou nos Xogos Ol\u00edmpicos de Pequ\u00edn 2008, obtendo a medalla de ouro nesta disciplina e marcando o gol do triunfo na final ante Nixeria. comezara o torneo como suplente e terminou sendo unha das figuras do equipo.\nLogo do seu moi bo desempe\u00f1o nos Xogos, o xogador foi convocado para as eliminatorias do Mundial de Sur\u00e1frica 2010. Fixo o seu debut o 6 de setembro ante Paraguai. O seu segundo partido coa albiceleste foi contra Venezuela entrando en substituci\u00f3n por Maxi Rodr\u00edguez aos 74 minutos do partido. No seu terceiro partido, f\u00edxose expulsar irresponsablemente no encontro ante Bolivia por agresi\u00f3n. Arxentina terminou perdendo devandito encontro por unha hist\u00f3rica goleada de 6-1 e posteriormente o tribunal de disciplina da CONMEBOL deulle 4 datas de suspensi\u00f3n por aquela agresi\u00f3n."}
{"id": "177494", "revid": "5312", "url": "https://gl.wikipedia.org/wiki?curid=177494", "title": "Accidente de Chern\u00f3bil", "text": "O accidente de Chern\u00f3bil foi un accidente nuclear ocorrido o 26 de abril de 1986 na central nuclear de Chern\u00f3bil, situada na Rep\u00fablica Socialista Sovi\u00e9tica de Ucra\u00edna (actual Ucra\u00edna). Un estoupido e un incendio lanzaron grandes cantidades de contaminaci\u00f3n radioactiva \u00e1 atmosfera, que se estendeu sobre gran parte do oeste de Rusia e Europa. Est\u00e1 considerado o peor accidente nunha central nuclear da historia, e foi o primeiro clasificado como de nivel 7 na escala internacional de eventos nucleares (no 2011 chegou a este nivel o accidente nuclear de Fukushima). Na batalla para conter a contaminaci\u00f3n e para evitar unha cat\u00e1strofe maior participaron ao redor de 500\u00a0000 traballadores, e esta custou uns 18 bill\u00f3ns de rublos, paralizando a econom\u00eda sovi\u00e9tica.\nO desastre comezou durante unha proba do sistema o 26 de abril de 1986 no reactor n\u00famero 4 da central de Chern\u00f3bil, pr\u00f3xima \u00e1 cidade de Pripyat. Durante a proba houbo unha repentina subida de potencia, e, cando se intentou realizar unha parada de emerxencia, produciuse un pico m\u00e1is extremo no aumento da potencia, que levou a unha serie de estoupidos. Estes estoupidos expuxeron ao grafito usado como moderador do reactor ao aire, causando que se incendiase. O lume resultante enviou unha columna de fume altamente radioactivo \u00e1 atmosfera, sobre unha extensa \u00e1rea xeogr\u00e1fica, inclu\u00edndo a cidade de Pripyat. A columna percorreu grandes zonas do oeste da Uni\u00f3n Sovi\u00e9tica e Europa. Dende 1986 ata o 2000, 350\u00a0400 persoas foron evacuadas e desprazadas das zonas m\u00e1is contaminadas de Belar\u00fas, Rusia e Ucra\u00edna. Segundo datos oficiais post-Uni\u00f3n Sovi\u00e9tica, ao redor do 60 % do po radioactivo caeu sobre Belar\u00fas.\nO accidente amosou a preocupaci\u00f3n sobre a seguridade da industria da enerx\u00eda nuclear sovi\u00e9tica, ademais da enerx\u00eda nuclear en xeral, atrasando a s\u00faa expansi\u00f3n durante varios anos e forzando ao goberno sovi\u00e9tico a ser menos reservado sobre os seus procedementos.\nRusia, Ucra\u00edna e Belar\u00fas cargaron cos enormes e continuos custos da descontaminaci\u00f3n e sanitarios do accidente de Chern\u00f3bil. 31 mortes foron atribu\u00eddas directamente ao accidente, todas producidas entre traballadores do reactor e persoal de emerxencias. Un informe do UNSCEAR (comit\u00e9 cient\u00edfico das Naci\u00f3ns Unidas sobre os efectos da radiaci\u00f3n at\u00f3mica) di que o total de mortes confirmadas por radiaci\u00f3n ata o ano 2008 \u00e9 de 64. As estimaci\u00f3ns de v\u00edtimas mortais potencialmente resultantes do accidente var\u00edan enormemente: a OMS suxire que poder\u00edan chegar a 4\u00a0000; un informe de Greenpeace fala de 200\u00a0000 ou m\u00e1is; unha publicaci\u00f3n rusa, \"Chernobyl\", concl\u00fae que se produciron unhas 985\u00a0000 mortes entre 1986 e 2004 pola contaminaci\u00f3n radioactiva.\nO accidente.\nO 26 de abril de 1986, \u00e1 1:23 (UTC+3), o reactor catro sufriu un catastr\u00f3fico aumento de potencia, conducindo a varios estoupidos no seu n\u00facleo. Isto dispersou gran cantidade de combustible radioactivo e material do n\u00facleo \u00e1 atmosfera, e incendiou o grafito usado de moderador. O grafito en chamas incrementou a emisi\u00f3n de part\u00edculas radioactivas, transportadas polo fume, ao non estar o reactor encerrado nun compartimento de contenci\u00f3n. O accidente ocorreu durante un experimento programado para aumentar a seguridade do reactor.\nO intento de experimento.\nA\u00ednda cando non est\u00e1 activa a xeraci\u00f3n de enerx\u00eda, os reactores nucleares requiren refrixeraci\u00f3n, normalmente proporcionada polo fluxo de refrixerante, para eliminar a calor resultante da radioactividade. Os reactores de auga a presi\u00f3n usan un fluxo de auga a alta presi\u00f3n para eliminar a calor residual. Despois dunha parada de emerxencia, o n\u00facleo segue xerando unha cantidade importante de calor residual, que \u00e9 inicialmente un 7 % do total da produci\u00f3n termal da planta. Se non \u00e9 eliminada por sistemas de refrixeraci\u00f3n, a calor poder\u00eda danar o n\u00facleo .\nO reactor que estoupou en Chern\u00f3bil estaba formado por unhas 1\u00a0600 canles de combustible individuais, e cada canle operativa requir\u00eda un fluxo de 28 toneladas m\u00e9tricas (28\u00a0000 litros) de auga por hora. Exist\u00eda a preocupaci\u00f3n de que no caso dunha interrupci\u00f3n da rede de enerx\u00eda, as fontes de alimentaci\u00f3n externa non estar\u00edan dispo\u00f1ibles inmediatamente para encargarse das bombas de auga refrixerante da planta. Os reactores de Chern\u00f3bil ti\u00f1an tres xeradores di\u00e9sel de apoio. Cada xerador tardaba 15 segundos en po\u00f1erse en marcha, pero precisaban entre 60 e 75 segundos m\u00e1is en acadar a velocidade m\u00e1xima e xerar os 5\u00a05 MW que se precisaban para alimentar \u00e1 bomba principal de refrixeraci\u00f3n.\nEse minuto de interrupci\u00f3n de enerx\u00eda era considerado inaceptable, e suxeriuse que a enerx\u00eda mec\u00e1nica (cantidade de movemento rotacional) da turbina de vapor e a presi\u00f3n residual do vapor (coas v\u00e1lvulas da turbina pechadas) poder\u00eda ser usada para xerar electricidade que alimentase as bombas principais de auga mentres o xerador acadaba as revoluci\u00f3ns, frecuencia e voltaxe correctas. En teor\u00eda, as an\u00e1lises indicaban que esa cantidade de movemento residual e presi\u00f3n do vapor ti\u00f1an o potencial de subministrar enerx\u00eda durante 45 segundos, que pechar\u00edan a brecha de potencia entre a falta da alimentaci\u00f3n externa e o momento no que os xeradores di\u00e9sel puidesen dar a enerx\u00eda necesaria. Esta capacidade precisaba confirmarse experimentalmente, e probas anteriores remataron de forma pouco exitosa. Unha primeira proba realizada en 1982 amosou que a voltaxe de excitaci\u00f3n da turbina xeradora era insuficiente; esta non manti\u00f1a o campo magn\u00e9tico desexado despois da parada da turbina. O sistema foi modificado, e a proba repetiuse en 1984 pero novamente sen \u00e9xito. En 1985, intentouse por terceira vez pero outra vez con resultados negativos. O procedemento da proba repetir\u00edase en 1986, e foi programado para realizarse durante unha parada de mantemento do reactor 4 de Chern\u00f3bil.\nA proba centrouse nas secuencias de conmutaci\u00f3n das subministraci\u00f3ns el\u00e9ctricas para o reactor. O procedemento comezar\u00eda cunha parada autom\u00e1tica de emerxencia. Non se agardaba ning\u00fan efecto prexudicial sobre a seguridade do reactor, polo que o programa da proba non foi coordinado formalmente, nin co xefe de dese\u00f1o do reactor nin co director cient\u00edfico. En vez disto, foi s\u00f3 aprobado polo director da planta (e incluso esta aprobaci\u00f3n non era compatible cos procedementos establecidos). Segundo os par\u00e1metros da proba, a sa\u00edda t\u00e9rmica do reactor non poder\u00eda ser menor de 700 MW ao comezo do experimento. Se as condici\u00f3ns da proba fosen como estaba previsto, o procedemento case seguramente se realizar\u00eda de forma segura; o desastre final foi froito dos intentos de aumentar a sa\u00edda do reactor cando o experimento xa comezara, o que era incompatible co procedemento aprobado.\nA central de Chern\u00f3bil estivera operando durante dous anos sen a capacidade de funcionar durante os primeiros 60\u201375 segundos tras unha perda total de electricidade, e polo tanto carec\u00eda dunha importante caracter\u00edstica na s\u00faa seguridade. Os administradores da planta presumiblemente quer\u00edan corrixir este feito \u00e1 primeira oportunidade, o que pode explicar porque se continuou coa proba incluso cando comezaron a presentarse problemas serios, e porque a aprobaci\u00f3n necesaria para a mesma non se solicitara ao regulador de supervisi\u00f3n nuclear sovi\u00e9tico (a pesar de que hab\u00eda un representante no complexo dos catro reactores).\nO procedemento experimental organizar\u00edase do seguinte xeito:\nCondici\u00f3ns antes do accidente.\nAs condici\u00f3ns para executar a proba establec\u00e9ronse antes da quenda de d\u00eda do 25 de abril. Os traballadores da quenda recibiran instruci\u00f3ns por adiantado e estaban familiarizados cos procedementos establecidos. Un equipo especial de enxe\u00f1eiros el\u00e9ctricos estivo presente para probar o novo sistema de regulaci\u00f3n de voltaxe. Tal como estaba previsto, comezouse unha reduci\u00f3n gradual da potencia da unidade \u00e1 1:06 do 25 de abril, e a potencia acadou o 50 % do seu nivel nominal de 3200 MW t\u00e9rmicos no comezo da quenda de d\u00eda. Nese punto, outra estaci\u00f3n el\u00e9ctrica rexional quedou f\u00f3ra de li\u00f1a, e o regulador da rede el\u00e9ctrica de K\u00ediv pediu que a reduci\u00f3n de potencia en Chern\u00f3bil se pospuxese, xa que se precisaba enerx\u00eda para satisfacer o pico de demanda da tardi\u00f1a. O director da central accedeu e pospuxo a proba.\n\u00c1s 23:04, o controlador de K\u00ediv permitiu que continuase o apagado do reactor. Este atraso tivo algunhas consecuencias serias: a quenda de d\u00eda hab\u00eda tempo que marchara, a de tarde estaba prepar\u00e1ndose para sa\u00edr, e a de noite non se far\u00eda cargo do traballo ata a media noite. Segundo o plan, a proba deber\u00eda estar rematada durante a quenda de d\u00eda, e a nocturna s\u00f3 deber\u00eda encargarse de manter os sistemas de refrixeraci\u00f3n para baixar a calor na planta que deber\u00eda estar apagada. A quenda de noite tivo un tempo limitado para prepararse para o experimento. Realizouse unha reduci\u00f3n m\u00e1is r\u00e1pida da potencia do 50% durante o cambio de quenda. Alexander Akimov era o xefe da nova quenda, e Leonid Toptunov era o operador responsable do r\u00e9xime operacional do reactor, inclu\u00eddo o movemento das barras de control. Toptunov era un enxe\u00f1eiro mozo que levaba traballando uns tres meses.\nO plan da proba requir\u00eda que a potencia do reactor 4 se reducise gradualmente a un nivel t\u00e9rmico de entre 700 e 1000 MW. O nivel establecido no programa (700 MW) acadouse \u00e1s 00:05 do 26 de abril; por\u00e9n, debido \u00e1 produci\u00f3n natural de xenon-135, un gas moi absorbente de neutr\u00f3ns, no n\u00facleo, a potencia do reactor continuou diminu\u00edndo, sen que ning\u00fan operador actuase. Cando a potencia acadou aproximadamente os 500 MW, Toptunov insertou por erro as barras de control demasiado lonxe, co que o reactor pasou a un estado non desexado de case-apagado. As circunstancias exactas son dif\u00edciles de co\u00f1ecer, debido a que tanto Akimov como Toptunov morreron por enfermidades causadas pola radiaci\u00f3n.\nA potencia caeu ata os 30 MW (ou menos), un nivel de case parada completa, que era aproximadamente o 5 % da potencia m\u00ednima inicial establecida como segura para a proba. O persoal da sala de control consecuentemente tomou a decisi\u00f3n de recuperar a potencia e extraeu as barras de control do reactor, e pasaron varios minutos dende a extracci\u00f3n e o momento no que a potencia comezou a aumentar e se estabilizou en 160\u2013200 MW (t\u00e9rmicos). Esta manobra retirou a meirande parte das barras de control, por riba dos l\u00edmites permitidos, pero a pouca marxe de reacci\u00f3n restrinxiu calquera aumento da potencia do reactor. A r\u00e1pida reduci\u00f3n na potencia durante o apagado inicial, e a posterior operaci\u00f3n nun nivel menor aos 200 MW levou \u00e1 intoxicaci\u00f3n do n\u00facleo pola acumulaci\u00f3n de xenon-135. Isto fixo necesario a extracci\u00f3n de m\u00e1is barras de control do n\u00facleo do reactor para contrarrestar a intoxicaci\u00f3n.\nA operaci\u00f3n do reactor ao nivel baixo de potencia con tan pequena marxe de reacci\u00f3n foi acompa\u00f1ada por unha temperatura inestable do n\u00facleo e do flu\u00eddo refrixerante, e posiblemente pola inestabilidade dun fluxo de neutr\u00f3ns. Varias alarmas comezaron a aparecer neses intres. A sala de control recibiu repetidos sinais de emerxencia con respecto aos niveis dos tambores separadores de vapor/auga, as\u00ed como das v\u00e1lvulas de alivio abertas para eliminar o exceso de vapor nun condensador da turbina, que daban grandes variaci\u00f3ns no caudal de auga, e tam\u00e9n soaron alarmas do controlador de potencia de neutr\u00f3ns. No per\u00edodo de tempo entre as 00:35 e as 00:45, sinais de alarma relativos aos par\u00e1metros termohidr\u00e1ulicos foron ignorados, aparentemente para preservar o nivel do reactor. Os sinais de alarma do sistema de protecci\u00f3n de emerxencia do reactor (EPS-5) provocaron o apagado das turbinas-xeradores.\nAo pouco tempo, acadouse un nivel m\u00e1is ou menos estable de potencia de 200 MW, e os preparativos para o experimento continuaron. Como parte do plan da proba, as bombas extra de auga foron activadas \u00e1 01:05 do 26 de abril, incrementando o fluxo de auga. O aumento de fluxo do refrixerante a trav\u00e9s do reactor produciu unha subida da temperatura no refrixerante de entrada no n\u00facleo do reactor, acheg\u00e1ndose \u00e1 temperatura de ebulici\u00f3n nucleada da auga e reducindo as\u00ed a marxe de seguridade. O fluxo excedeu o l\u00edmite permitido \u00e1 01:19. Ao mesmo tempo, o fluxo extra de auga baixou a temperatura xeral do n\u00facleo e reduciu os ocos de vapor existentes nel. Dado que a auga tam\u00e9n absorbe neutr\u00f3ns (sendo mellor absorbente que o vapor canto m\u00e1is densidade te\u00f1a a auga l\u00edquida), accion\u00e1ronse bombas adicionais decrecendo as\u00ed a\u00ednda m\u00e1is a potencia do reactor. Isto levou aos operadores a retirar as barras de control manualmente para manter a potencia.\nTodas estas acci\u00f3ns levaron a unha configuraci\u00f3n do reactor extremadamente inestable. Case todas as barras de control foran retiradas, o que poder\u00eda limitar o valor das barras de seguridade cando se inserisen inicialmente en condici\u00f3n de parada de emerxencia. Ademais, o refrixerante do reactor reducira o seu punto de ebulici\u00f3n, pero cunha marxe moi escasa, polo que calquera variaci\u00f3n de potencia poder\u00eda producir a ebulici\u00f3n, reducindo a absorci\u00f3n de neutr\u00f3ns da auga. O situaci\u00f3n do reactor era inestable, claramente f\u00f3ra da marxe de seguridade establecida polos dese\u00f1adores.\nExperimento e estoupido.\n\u00c1 1:23:04 AM o experimento comezou. O vapor das turbinas cortouse, e as v\u00e1lvulas da turbina pech\u00e1ronse para permitir que funcionasen por inercia. Os xeradores di\u00e9sel acend\u00e9ronse ata acadar a carga precisa \u00e1 01:23:43; durante este per\u00edodo de tempo a potencia das bombas principais apagadas foi subministrada polo xerador da turbina mentres perd\u00eda forza. A medida que o impulso do xerador que alimentaba as bombas de auga diminu\u00eda, o caudal desta caeu, facendo que aumentase a formaci\u00f3n de burbullas de vapor no n\u00facleo. Debido ao coeficiente de baleiro positivo do reactor RBMK a baixos niveis de potencia, foi agora preparado para embarcarse nun bucle de retroalimentaci\u00f3n positiva, na cal a formaci\u00f3n de burbullas de vapor reduc\u00edan a capacidade da auga l\u00edquida refrixerante de absorber neutr\u00f3ns, o que \u00e1 s\u00faa vez incrementaba a potencia de sa\u00edda do reactor. Isto causou que a\u00ednda m\u00e1is auga se convertese en vapor, aumentando a\u00ednda m\u00e1is a potencia. Por\u00e9n, durante case todo o tempo do experimento o sistema de control autom\u00e1tico contrarrestou con \u00e9xito esta retroalimentaci\u00f3n positiva, inserindo continuamente barras de control no n\u00facleo do reactor para limitar o aumento de enerx\u00eda.\n\u00c1 1:23:40, como rexistrou o sistema centralizado de control SKALA, iniciouse un apagado de emerxencia (ou SCRAM) do reactor, que sen querer provocou o estoupido. O SCRAM iniciouse cando o bot\u00f3n EPS-5 (tam\u00e9n co\u00f1ecido como bot\u00f3n AZ-5) do sistema de protecci\u00f3n de emerxencia do reactor foi presionado: este inser\u00eda todas as barras de control, inclu\u00eddas as manuais que se retiraran anteriormente incautamente. A raz\u00f3n pola que o bot\u00f3n EPS-5 foi presionado non se co\u00f1ece, se se fixo como medida de emerxencia ou sinxelamente como un m\u00e9todo rutineiro de apagar o reactor unha vez completado o experimento. Existe a opini\u00f3n de que o apagado puido ser ordenado como unha resposta ao r\u00e1pido aumento de potencia inesperado, a\u00ednda que non existen datos rexistrados que proben de xeito conclu\u00ednte esta afirmaci\u00f3n. Tam\u00e9n se suxeriu que o bot\u00f3n non foi presionado, e no seu lugar o sinal foi producido automaticamente polo sistema de protecci\u00f3n de emerxencia; por\u00e9n, o SKALA rexistrou claramente un sinal de parada de emerxencia manual. A pesar disto, a pregunta de cando ou incluso se o bot\u00f3n EPS-5 foi premido ten sido obxecto de debate. Hai afirmaci\u00f3ns de que a activaci\u00f3n foi causada pola r\u00e1pida aceleraci\u00f3n de enerx\u00eda ao inicio, outras que din que o bot\u00f3n non foi presionado ata que o reactor comezou autodestru\u00edrse pero outras afirman que isto sucedeu antes e nunhas condici\u00f3ns de calma. Despois de que se premese o bot\u00f3n EPS-5, comezou a inserci\u00f3n das barras de control no n\u00facleo do reactor. O mecanismo de inserci\u00f3n das barras moveunas a unha velocidade de 0,4\u00a0m/s, polo que tardaron de 18 a 20 segundos en percorrer toda a altura do n\u00facleo, uns 7 metros. Un problema m\u00e1is grande foi o dese\u00f1o defectuoso das puntas de grafito das barras de control, que inicialmente desprazaron o refrixerante antes de inserir material absorbente de neutr\u00f3ns para ralentizar a reacci\u00f3n. Como resultado, o SCRAM realmente incrementou a taxa de reacci\u00f3n na metade inferior do n\u00facleo.\nPoucos segundos despois do inicio do SCRAM, produciuse un pico de potencia masivo, o n\u00facleo sobrequeceuse, e segundos despois este sobrequecemento resultou no primeiro estoupido. Algunhas das barras de combustible romperon, bloqueando as columnas das barras de control e causando que estas comezasen a atascarse a un terzo da inserci\u00f3n. En tres segundos a sa\u00edda do reactor elevouse por riba dos 530 MW. O curso posterior dos acontecementos non foi rexistrado polos instrumentos: co\u00f1\u00e9cese s\u00f3 como resultado dunha simulaci\u00f3n matem\u00e1tica. Aparentemente, un grande aumento na potencia primeiro causou un incremento na temperatura do combustible e unha acumulaci\u00f3n de vapor, o que levou a aumento da presi\u00f3n do mesmo. Isto destru\u00edu os elementos combustibles e levou \u00e1 ruptura das canles onde estes se atopaban. Ent\u00f3n, segundo algunhas estimaci\u00f3ns, o reactor saltou a unha potencia de arredor dos 30 GW t\u00e9rmicos, dez veces a sa\u00edda operativa normal. A derradeira lectura no panel de control foi de 33 GW. Non foi posible reconstru\u00edr a secuencia precisa dos procesos que levaron \u00e1 destruci\u00f3n do reactor e ao edificio de alimentaci\u00f3n da unidade, pero un estoupido de vapor, como puido ser o estoupido dunha caldeira por un exceso da presi\u00f3n do vapor, parece ser o seguinte evento. Hai un acordo xeral sobre que hab\u00eda vapor das canles esnaquizadas entrando na estrutura interna do reactor que causou a destruci\u00f3n da s\u00faa cuberta, arrincando e levantando a s\u00faa tapa de 2\u00a0000 toneladas, \u00e1 cal estaba fixada todo o conxunto do reactor. Aparentemente, este foi o primeiro estoupido que moitos escoitaron. Este estoupido rompeu m\u00e1is canles de combustible, e como resultado o refrixerante restante converteuse en vapor e escapou do n\u00facleo do reactor. A perda total da auga en combinaci\u00f3n cun coeficiente de baleiro altamente positivo aumentou a\u00ednda m\u00e1is a potencia do reactor.\nUn segundo estoupido, a\u00ednda m\u00e1is potente, ocorreu dous ou tres segundos despois do primeiro; as evidencias indican que foi resultado dunha excursi\u00f3n nuclear. A excursi\u00f3n nuclear dispersou o n\u00facleo e finalmente rematou coa reacci\u00f3n nuclear en cadea. Por\u00e9n, hab\u00eda agora un incendio de grafito, contribu\u00edndo en gran medida \u00e1 propagaci\u00f3n de material radioactivo e \u00e1 contaminaci\u00f3n das zonas perif\u00e9ricas. Houbo varias hip\u00f3teses iniciais sobre a natureza do segundo estoupido. Segundo unha opini\u00f3n, o segundo estoupido foi causado polo hidr\u00f3xeno producido xa pola reacci\u00f3n do vapor de circonio sobrequecido ou ben pola reacci\u00f3n do grafito incandescente co vapor que produc\u00eda hidr\u00f3xeno e mon\u00f3xido de carbono. Outra hip\u00f3tese apuntaba a que o segundo estoupido foi un estoupido t\u00e9rmico do reactor como resultado do escape incontrolado de neutr\u00f3ns r\u00e1pidos causado pola perda total de auga no n\u00facleo do reactor. Unha terceira teor\u00eda era que o estoupido o causou o vapor. Segundo esta versi\u00f3n, o fluxo de vapor e a presi\u00f3n do mesmo causou toda a destruci\u00f3n que seguiu \u00e1 expulsi\u00f3n dunha substancial parte de grafito e combustible.\nPor\u00e9n, a proporci\u00f3n de is\u00f3topos radioactivos de xenon liberados durante este evento proporciona unha evidencia convincente de que o segundo estoupido era enerx\u00eda nuclear transitoria. Esta liberou 40 GJ de enerx\u00eda, o equivalente a unhas 10 toneladas de TNT. As an\u00e1lises indican que a excursi\u00f3n nuclear limitouse a unha pequena porci\u00f3n do n\u00facleo.\nContrariamente \u00e1s normas de seguridade usouse betume, un material combustible, na construci\u00f3n do teito do edificio do reactor e da sala de turbinas. O material expulsado iniciou polo menos cinco lumes no teito do adxacente reactor 3, que a\u00ednda estaba operativo. Era imperativo apagar eses lumes e protexer os sistemas de refrixeraci\u00f3n do reactor 3. Dentro deste reactor, o xefe da quenda de noite, Yuri Bagdasarov, quixo parar o reactor inmediatamente, pero o enxe\u00f1eiro xefe Nikolai Fomin non llo permitiu. Os operarios recibiron respiradores e tabletas de ioduro de potasio e d\u00edxoselles que seguisen traballando. \u00c1s 05:00, por\u00e9n, Bagdasarov decidiu pola s\u00faa conta apagar o reactor, deixando s\u00f3 al\u00ed aos operadores que ti\u00f1an que traballar nos sistemas de refrixeraci\u00f3n de emerxencia.\nNiveis de radiaci\u00f3n.\nNiveis aproximados de radiaci\u00f3n en diferentes puntos pouco despois de que se producisen os estoupidos:\nXesti\u00f3n inmediata da crise.\nOs niveis de radiaci\u00f3n nas zonas m\u00e1is afectadas do edificio do reactor estimouse que eran de 5,6 roentgens por segundo (R/s) (1,4 miliamperios por quilogramo), equivalente a m\u00e1is de 20\u00a0000 roentgens por hora. A dose letal est\u00e1 sobre os 500 roentgens (0\u00a013 coulombs por quilogramo) por riba das 5 horas, polo que nalgunhas zonas, os traballadores desprotexidos recibiron doses fatais en minutos. Por\u00e9n, un dos\u00edmetro capaz de medir ata os 1\u00a0000 R/s (0,3 A/kg) era inaccesible debido ao estoupido, e outro fallou cando se acendeu. Todos os dos\u00edmetros restantes ti\u00f1an l\u00edmites de 0,001 R/s (0,3 \u00b5A/kg) e polo tanto daban lecturas \"f\u00f3ra de escala\". Polo tanto, o persoal do reactor s\u00f3 pod\u00eda determinar que os niveis de radiaci\u00f3n estaba nalg\u00fans lugares por riba de 0,001 R/s (3,6 R/h, ou 0,3 \u00b5A/kg), mentres que os verdadeiros niveis eran moito m\u00e1is elevados nalgunhas \u00e1reas.\nDebido \u00e1s lecturas inexactas \u00e1 baixa, o xefe do persoal do reactor Alexander Akimov asumiu que este estaba intacto. A evidencia das pezas de grafito e do combustible estendidas polos arredores do edificio foi ignorada, e as lecturas doutro dos\u00edmetro tra\u00eddo sobre as 04:30 foron depreciadas ao asumir que este era defectuoso. Akimov quedou co seu persoal no edificio do reactor ata a ma\u00f1\u00e1, intentando bombear auga no reactor. Ning\u00fan deles levaba ning\u00fan tipo de protecci\u00f3n. Moitos, inclu\u00eddo Akimov, morreron pola exposici\u00f3n \u00e1 radiaci\u00f3n nas seguintes tres semanas.\nContenci\u00f3n do lume.\nPouco despois do accidente, os bombeiros chegaron para intentar extinguir os lumes. Os primeiros en chegar foi a brigada de bombeiros da propia central, baixo o mando do tenente Volodymyr Pravik, que morreu o 9 de maio dunha enfermidade aguda producida pola radiaci\u00f3n. Non se lles informou do grao de perigosidade radioactiva que ti\u00f1an o fume e os fragmentos, e nin sequera chegaron a co\u00f1ecer que o accidente era algo m\u00e1is que un lume el\u00e9ctrico normal: \"Non sab\u00edamos que era no reactor. Ningu\u00e9n nolo dixo\".\nGrigorii Khmel, o condutor dun dos cami\u00f3ns de bombeiros, posteriormente describiu o que pasou:\nPor\u00e9n, Anatoli Zakharov, un bombeiro que levaba en Chern\u00f3bil dende 1980, ofrece unha descrici\u00f3n diferente:\nVinte anos despois di desastre, dixo que os bombeiros da estaci\u00f3n n\u00ba 2 eran conscientes dos riscos.\nA prioridade inmediata era apagar os lumes do tellado da central e da zona ao redor do edificio do reactor 4 para protexer o reactor 3 e manter os seus sistemas de refrixeraci\u00f3n intactos. Os lumes apag\u00e1ronse ao redor das 5:00, pero moitos dos bombeiros recibiron altas doses de radiaci\u00f3n. O lume dentro do reactor 4 continuou ardendo ata o 10 de maio; \u00e9 posible que m\u00e1is da metade do grafito se queimase. O incendio apagouse nun esforzo combinado entre helic\u00f3pteros que lanzaron ao redor de 5\u00a0000 toneladas m\u00e9tricas de area, chumbo, arxila e boro (para absorber neutr\u00f3ns) no interior do reactor incendiado e a inxecci\u00f3n de nitr\u00f3xeno l\u00edquido. Agora s\u00e1bese que practicamente ning\u00fan dos elementos absorbentes de neutr\u00f3ns alcanzou o n\u00facleo.\nDas testemu\u00f1as dos bombeiros implicados antes de morrer (como aparece na serie de televisi\u00f3n da CBC \"Witness\"), un describe a s\u00faa experiencia sobre a radiaci\u00f3n dicindo que \"sab\u00eda como metal\", e ti\u00f1a unha sensaci\u00f3n semellante \u00e1 de ter agullas por toda a cara.\nO estoupido e o lume guindaron part\u00edculas quentes do combustible nuclear e tam\u00e9n produtos da fisi\u00f3n moito m\u00e1is perigosos, is\u00f3topos radioactivos como cesio-137, iodo-131, estroncio-90 e outros radiois\u00f3topos, cara o aire: os residentes das zonas dos arredores observaron a nube radioactiva a noite do estoupido.\nEvacuaci\u00f3n de Pripyat.\nO cidade pr\u00f3xima de Pripyat non foi evacuada inmediatamente despois do accidente, A poboaci\u00f3n da Uni\u00f3n Sovi\u00e9tica non foi informada do desastre ata o d\u00eda 29 de abril. Durante ese tempo, todas as emisoras de radio que pertenc\u00edan ao estado foron substitu\u00edndo a s\u00faa programaci\u00f3n por m\u00fasica cl\u00e1sica, que era un m\u00e9todo com\u00fan de prepararse para o anuncio p\u00fablico dunha traxedia. Os equipos de cient\u00edficos estaban preparados e postos en alerta agardando instruci\u00f3ns.\nS\u00f3 despois de que os niveis de radiaci\u00f3n activasen as alarmas da central nuclear de Forsmark en Suecia, a m\u00e1is de 1\u00a0000 quil\u00f3metros de Chern\u00f3bil, a Uni\u00f3n Sovi\u00e9tica admitiu que ocorrera un accidente. Por\u00e9n, as autoridades intentaron ocultar a magnitude da cat\u00e1strofe. Por exemplo, durante a evacuaci\u00f3n de Pripyat, leuse a seguinte mensaxe na radio local: \"Ocorreu un accidente na central de Chern\u00f3bil. Un dos reactores at\u00f3micos resultou danado. Ser\u00e1 prestada axuda aos afectados e creouse unha comisi\u00f3n de investigaci\u00f3n do goberno\".\nA comisi\u00f3n de goberno foi creada coa tarefa de investigar o accidente. Foi dirixida por Valeri Legasov, que chegou a Chern\u00f3bil na tarde do 26 de abril. Cando Legasov chegou, morreran xa d\u00faas persoas e 52 recibiran atenci\u00f3n m\u00e9dica no hospital. Esa madrugada, m\u00e1is de 24 horas despois do estoupido, a comisi\u00f3n de Legasov ti\u00f1a bastantes evidencias de que os altos niveis de radiaci\u00f3n estaban causando bastantes casos de exposici\u00f3n \u00e1 radioactividade. Debido a estas evidencias, a comisi\u00f3n reco\u00f1eceu a destruci\u00f3n do reactor e ordenou a evacuaci\u00f3n de Pripyat.\nA evacuaci\u00f3n comezou \u00e1s 14:00 do 27 de abril. Co fin de acelerar o proceso, aos residentes se lles dixo que levasen s\u00f3 o necesario, xa que segundo as autoridades s\u00f3 estar\u00edan f\u00f3ra uns tres d\u00edas. Como resultado, a meirande parte dos residentes deixaron as s\u00faas pertenzas, que a\u00ednda est\u00e1n al\u00ed na actualidade. Hoxe en d\u00eda segue habendo unha zona de exclusi\u00f3n de 30 quil\u00f3metros ao redor da central.\nRisco de estoupido de vapor.\nDous pisos de piscinas baixo o reactor funcionaban como unha reserva de auga para as bombas de refrixeraci\u00f3n de emerxencia, e como un sistema de supresi\u00f3n de presi\u00f3n capaz de condensar vapor no caso dunha pequena ruptura do conduto de vapor; o terceiro piso por riba deles, debaixo do reactor, serv\u00eda como t\u00fanel de vapor. No caso da ruptura dunha tubaxe, O vapor ver\u00edase obrigado a circular por este nivel de conduci\u00f3n e escapar a trav\u00e9s dunha capa de auga, o que reducir\u00eda a s\u00faa perigosidade. O soto e as piscinas estaban inundados debido \u00e1 ruptura das bombas de auga refrixerante e pola acumulaci\u00f3n da auga lanzada polos bombeiros. Este feito constitu\u00eda agora un serio risco que pod\u00eda conducir a un estoupido de vapor. O grafito, combustible e outros materiais que estaban por riba ardendo, a m\u00e1is de 1\u00a0200\u00a0\u00b0C, comezaron a queimar o piso do reactor e a mesturarse co formig\u00f3n fundido procedente do seu revestimento, creando corium, un material radioactivo semil\u00edquido comparable \u00e1 lava. Se esta mestura derret\u00eda o piso e chegaba \u00e1s piscinas de auga, tem\u00edase que puidese levar a un importante estoupido de vapor que poder\u00eda expulsar m\u00e1is material radioactivo do reactor. F\u00edxose ent\u00f3n necesario baleirar a piscina.\nA piscina burbulleante pod\u00eda ser drenada abrindo as s\u00faas comportas. Voluntarios equipados con traxes de mergullador entraron na auga radioactiva e conseguiron abrir as comportas. Estes foron os enxe\u00f1eiros Alexei Ananenko (quen sab\u00eda onde estaban as v\u00e1lvulas) e Valeri Bezpalov, acompa\u00f1ados por un terceiro home, Boris Baranov, quen lles proporcionar\u00eda luz cunha l\u00e1mpada, a\u00ednda que a l\u00e1mpada fallou e tiveron que atopar as v\u00e1lvulas \u00e1s apalpadas ao longo dunha tubaxe. Todos regresaron \u00e1 superficie e segundo Ananenko, os seus colegas saltaron de alegr\u00eda ao saber que conseguiran abrir as v\u00e1lvulas. A pesar do seu bo estado despois de rematar a tarefa, os tres sufriron enfermidades producidas pola radiaci\u00f3n, e polo menos dous deles, Ananenko e Bezpalov, morreron posteriormente. Algunhas fontes afirman incorrectamente que morreron na central. \u00c9 probable que a intensa radiaci\u00f3n alfa hidrolizase a auga, xerando per\u00f3xido de hidr\u00f3xeno (H2O2) de baixo pH, soluci\u00f3n semellante a un oxidante acedo. A conversi\u00f3n da auga da piscina de burbullas en H2O2 conf\u00edrmase pola presenza nas lavas de Chern\u00f3bil de estudtita e metaestudtita, os \u00fanicos minerais que conte\u00f1en per\u00f3xido.\nAs bombas dos bombeiros foron usadas para drenar o soto. A operaci\u00f3n non se completou ata o 8 de maio, despois de que se bombeasen 20\u00a0000 toneladas m\u00e9tricas de auga radioactiva.\nSen a piscina de burbullas, era menos que a fusi\u00f3n do n\u00facleo producise un potente estoupido de vapor. Para iso, o n\u00facleo fundido ter\u00eda agora que acadar o nivel fre\u00e1tico por debaixo do reactor. Para reducir a probabilidade disto, decidiuse conxelar a terra baixo o reactor, o que tam\u00e9n estabilizar\u00eda os cimentos. Usando un equipo de perforaci\u00f3n de pozos petrol\u00edferos, a inserci\u00f3n de nitr\u00f3xeno l\u00edquido comezou o 4 de maio. Estimouse que se precisar\u00edan 25 toneladas m\u00e9tricas por d\u00eda para manter o chan conxelado a \u2212100\u00a0\u00b0C. Esta idea foi rexeitada ao pouco tempo, e a sala do fondo onde se instalara o sistema de refrixeraci\u00f3n encheuse con cemento.\nRetirada dos cascallos.\nA peor parte dos cascallos radioactivos recolleuse dentro do que quedaba do reactor. Estes foron recollidos con pas por liquidadores que levaban pesados equipos de protecci\u00f3n (denominados \"bio-robots\" polos militares); estes traballadores s\u00f3 pod\u00edan pasar un m\u00e1ximo de 40 segundos de cada vez traballando nos tellados dos edificios circundantes, debido \u00e1s extremadamente altas doses de radiaci\u00f3n emitidas polos bloques de grafito e outros restos. O propio reactor foi cuberto con sacos de area, chumbo e \u00e1cido b\u00f3rico lanzados dende helic\u00f3pteros: ao redor de 5\u00a0000 toneladas m\u00e9tricas de material foi tirado durante a semana que seguiu ao accidente. Nese momento a\u00ednda hab\u00eda medo de que o reactor puidese re-entrar nunha reacci\u00f3n en cadea auto-sostida e estoupar novamente, e foi planeada unha nova estrutura de contenci\u00f3n para previr que a choiva entrase e desencadease un estoupido, e para evitar unha maior liberaci\u00f3n de material radioactivo. Esta foi a maior tarefa de enxe\u00f1er\u00eda civil da historia, involucrando a un cuarto de mill\u00f3n de traballadores da construci\u00f3n, os cales acadaron os seus l\u00edmites oficiais de por vida de radiaci\u00f3n. En decembro de 1986, un gran sarc\u00f3fago de cemento foi levantado para selar o reactor e o seu contido.\nMoitos dos veh\u00edculos usados polos \"liquidadores\" contin\u00faan aparcados nun campo na zona de Chern\u00f3bil.\nDurante a construci\u00f3n do sarc\u00f3fago, un equipo cient\u00edfico entrou no reactor como parte dunha investigaci\u00f3n para localizar e conter combustible nuclear para que non puidese producir outro estoupido. Estes cient\u00edficos recolleron manualmente as barras de combustible fr\u00edas, pero o n\u00facleo a\u00ednda continuaba emanando moita calor. Os \u00edndices de radiaci\u00f3n en distintas partes do edificio foron monitorizados facendo buratos no reactor e inserindo longos tubos de metal cos detectores. Os cient\u00edficos estiveron expostos a altos niveis de radiaci\u00f3n e de po radioactivo. Despois de seis meses de investigaci\u00f3n, en decembro de 1986, descubriron coa axuda dunha c\u00e1mara manexada por control remoto unha masa intensamente radioactiva no soto da unidade 4, de m\u00e1is de dous metros de ancho e centos de toneladas de peso, \u00e1 cal bautizaron como \"o p\u00e9 de elefante\" pola s\u00faa forma arrugada. A masa estaba composta por area, cristal e gran cantidade de combustible nuclear que escapara do reactor. Sacouse en conclusi\u00f3n que non representaba un risco adicional de estoupido.\nCausas.\nErro dos operarios.\nHoubo d\u00faas explicaci\u00f3ns oficiais do accidente: a primeira, que m\u00e1is tarde reco\u00f1eceuse como err\u00f3nea, foi publicada en agosto de 1986 e efectivamente culpou aos operadores da central. Para investigar as causas do accidente, o OIEA (Organismo Internacional de Enerx\u00eda At\u00f3mica) creou un grupo co\u00f1ecido como o Organismo Internacional Asesor en Seguridade Nuclear, que no seu informe de 1986, INSAG-1 (polas s\u00faas siglas en ingl\u00e9s), no seu conxunto apoiaba este punto de vista, baseado nos datos proporcionados polos sovi\u00e9ticos e polas declaraci\u00f3ns orais dos especialistas. Neste punto de vista, o accidente foi producido por graves violaci\u00f3ns das normas de funcionamento e os regulamentos. \"Durante a preparaci\u00f3n e proba da turbina o persoal desconectou unha serie de sistemas de protecci\u00f3n t\u00e9cnicos e violou as disposici\u00f3ns operativas m\u00e1is importantes de seguridade para a realizaci\u00f3n dun exercicio t\u00e9cnico\". O erro dos operadores foi probablemente debido \u00e1 s\u00faa falta de co\u00f1ecemento de f\u00edsica de reactores nucleares e de enxe\u00f1er\u00eda, as\u00ed como \u00e1 falta de experiencia e formaci\u00f3n. Segundo estas alegaci\u00f3ns, no momento do accidente o reactor estaba sendo operado con moitos sistemas de seguridade claves apagados, sobre todo o Sistema de Refrixeraci\u00f3n de Emerxencia do N\u00facleo, o sistema de control autom\u00e1tico local, e o sistema de reduci\u00f3n de potencia de emerxencia. O persoal non ti\u00f1a un co\u00f1ecemento suficientemente detallado dos procedementos t\u00e9cnicos en relaci\u00f3n ao reactor nuclear, e ignoraron constantemente as regulaci\u00f3n para acelerar a realizaci\u00f3n da proba.\nNesta an\u00e1lise das causas, as deficiencias no dese\u00f1o do reactor e nas normas de funcionamento que fixeron posible o accidente deix\u00e1ronse de lado e s\u00f3 se mencionaron casualmente. Graves irregularidades de procedemento tam\u00e9n axudaron a facer o accidente posible. Unha foi a insuficiente comunicaci\u00f3n entre os oficiais de seguridade e os operarios a cargo do experimento. Os operarios do reactor desconectaron sistemas de seguridade dos xeradores onde se realizaba a proba. O ordenador principal de proceso, SKALA, estraba traballando de tal xeito que o ordenador de control non puido apagar o reactor ou incluso reducir a potencia. Normalmente o reactor poder\u00eda ter empezado a introducir todas as barras de control. O ordenador tam\u00e9n poder\u00eda iniciar o d the \"Sistema de Protecci\u00f3n de Emerxencia do N\u00facleo\" que introduce 24 barras de control na zona activa en 2,5 segundos, o que segu\u00eda sendo lento para os est\u00e1ndares de 1986. Todo o control foi transferido do ordenador de proceso aos operarios humanos.\nEsta opini\u00f3n refl\u00edctese en numerosas publicaci\u00f3ns e en obras art\u00edsticas sobre o accidente de Chern\u00f3bil que aparecer inmediatamente despois da cat\u00e1strofe, e durante moito tempo mant\u00edvose como principal causa entre o p\u00fablico e as publicaci\u00f3ns populares.\nDeficiencias no dese\u00f1o e nas instruci\u00f3ns de funcionamento.\nEn 1991, unha comisi\u00f3n do Comit\u00e9 Estatal para a Supervisi\u00f3n da Seguridade na Industria e a Enerx\u00eda Nuclear sovi\u00e9tica volveu a avaliar as causas e circunstancias do accidente de Chern\u00f3bil e chegou a novas conclusi\u00f3ns. Baseado nisto, en 1992 o Grupo Asesor de Seguridade Nuclear do OIEA publicou un informe adicional, INSAG-7, que revisaba \"aquela parte do informe INSAG-1 na cal a atenci\u00f3n primaria d\u00e1se \u00e1s causas do accidente\", e inclu\u00edu o informe da Comisi\u00f3n Estatal sovi\u00e9tica como Ap\u00e9ndice I. Neste informe da INSAG, moitas das acusaci\u00f3ns iniciais contra o persoal pola violaci\u00f3n das regulaci\u00f3ns reco\u00f1ec\u00e9ronse err\u00f3neas, baseadas en informaci\u00f3n obtida incorrecta en agosto de 1986, ou menos relevantes. Este informe reflect\u00eda outro punto de vista das principais raz\u00f3ns que levaron ao accidente, presentado no Ap\u00e9ndice I. Segundo a informe, as acci\u00f3ns dos operarios ao apagar o Sistema de Emerxencia de Refrixeraci\u00f3n do N\u00facleo, interferindo coa configuraci\u00f3n do equipo de protecci\u00f3n, e bloqueando o nivel e a presi\u00f3n no tambor separador non contribu\u00edu \u00e1 causa orixinal do accidente e \u00e1 s\u00faa magnitude, a pesar que que puidese cometerse unha violaci\u00f3n do regulamento. O apagado do sistema de emerxencia dese\u00f1ouse para previr que as d\u00faas turbinas xeradoras se parasen non era unha violaci\u00f3n das regulaci\u00f3ns.\nOs factores humanos contribu\u00edron \u00e1s condici\u00f3ns que levaron ao desastre. Estes inclu\u00edron operar o reactor a baixa potencia, por debaixo do nivel de 700 MW documentado no programa da proba, e operalo cunha marxe de reacci\u00f3n operativa pequena. A pesar das afirmaci\u00f3ns dos expertos sovi\u00e9ticos en 1986, os regulamentos non prohib\u00edan operar o reactor a ese nivel baixo de potencia. Por\u00e9n, as normas si prohib\u00edan operalo cunha pequena marxe de reacci\u00f3n. A\u00ednda as\u00ed \"os estudos despois do accidente demostraron que a forma na cal se reflicte o papel real da marxe de reacci\u00f3n operativa no Manual de Procedementos e na documentaci\u00f3n de dese\u00f1o do reactor RBMK-1000 \u00e9 extremadamente contraditoria\", e ademais, \"a marxe de reacci\u00f3n operativa non foi considerada como un l\u00edmite operativo de seguridade, violaci\u00f3n que puido conducir ao accidente\".\nSegundo o informe INSAG-7, as principais raz\u00f3ns do accidente at\u00f3panse nas peculiaridades da f\u00edsica e na construci\u00f3n do reactor. Hai polo tanto d\u00faas raz\u00f3ns:\nOutras deficiencias, ademais destas, foron atopadas no dese\u00f1o do reactor RBMK-1000, ademais de non cumprir alg\u00fans est\u00e1ndares e requisitos de seguridade dos reactores nucleares.\nOs dous puntos de vista foron fortemente apoiados, segundo os seus intereses, por distintos grupos, inclu\u00eddos os dese\u00f1adores do reactor, o persoal da central, e os gobernos sovi\u00e9tico e ucra\u00edno. Segundo a an\u00e1lise da OIEA de 1986, a principal causa do accidente foron as acci\u00f3ns dos operarios. Pero segundo o seu informe de 1993 a culpa foi do dese\u00f1o do reactor. Unha das raz\u00f3ns pola que estes puntos eran tan contraditorios e xerou tanto debate sobre as causas do accidente foi que os principais datos do desastre, rexistrados polos instrumentos e sensores, non foron completamente publicados polas fontes oficiais.\nEfectos.\nPropagaci\u00f3n de substancias radioactivas.\nLiberouse 400 veces m\u00e1is material radioactivo que na bomba at\u00f3mica de Hiroshima. Aproximadamente 100\u00a0000\u00a0km\u00b2 de terra foi contaminada pola chuvia, sendo as rexi\u00f3ns m\u00e1is afectadas Belar\u00fas, Ucra\u00edna e Rusia. Menores niveis foron detectados por toda Europa coa excepci\u00f3n da Pen\u00ednsula Ib\u00e9rica.\nAs primeiras evidencias de que unha liberaci\u00f3n de gran cantidade de material reactivo estaba afectando a outros pa\u00edses non chegaron de fontes sovi\u00e9ticas, sen\u00f3n de Suecia, onde na ma\u00f1\u00e1 do 28 de abril os traballadores da central nuclear de Forsmark (a uns 1\u00a0100\u00a0km de Chern\u00f3bil) atoparon part\u00edculas radioactivas na s\u00faa roupa. Foi a busca por parte de Suecia da fonte de radioactividade, despois de descartar que houbese fugas na s\u00faa planta, a que na tarde do 28 de abril levou ao primeiro sinal dun problema nuclear serio no oeste da Uni\u00f3n Sovi\u00e9tica. Polo tanto, a evacuaci\u00f3n de Pripyat o 27 de abril, 36 horas despois dos estoupidos iniciais, silenciouse completamente antes de que o desastre se co\u00f1ecese f\u00f3ra da Uni\u00f3n Sovi\u00e9tica. O aumento dos niveis de radiaci\u00f3n xa se medira neses momentos en Finlandia, pero a folga da administraci\u00f3n p\u00fablica atrasou a s\u00faa publicaci\u00f3n.\nA contaminaci\u00f3n do accidente de Chern\u00f3bil dispersouse irregularmente dependendo das condici\u00f3ns meteorol\u00f3xicas, pero a forza a\u00e9rea sovi\u00e9tica fixo que chovese sobre Belar\u00fas para descargar as part\u00edculas radioactivas das nubes e evitar que chegase a zonas m\u00e1is poboadas. Informes de cient\u00edficos sovi\u00e9ticos e occidentais indican que Belar\u00fas recibiu ao redor do 60 % da contaminaci\u00f3n que caeu sobre a antiga Uni\u00f3n Sovi\u00e9tica. Por\u00e9n, o informe TORCH de 2006 afirma que a metade das part\u00edculas vol\u00e1tiles aterraron f\u00f3ra de Ucra\u00edna, Belar\u00fas e Rusia. Unha grande \u00e1rea de Rusia ao sur de Bryansk tam\u00e9n resultou contaminada, ao igual que partes do noroeste de Ucra\u00edna. Os estudos realizados nos pa\u00edses veci\u00f1os indican que ao redor dun mill\u00f3n de persoas puideron resultar afectadas pola radiaci\u00f3n.\nDatos publicados recentemente dun programa de monitoreo a longo prazo (o \"Korma-Studie\") amosan un descenso da exposici\u00f3n \u00e1 radiaci\u00f3n interna nos habitantes da rexi\u00f3n de Belar\u00fas pr\u00f3xima \u00e1 cidade de Homie\u013a. Incluso \u00e9 posible que se poidan habitar \u00e1reas prohibidas, sempre que as persoas sigan unhas certas normas con respecto \u00e1 s\u00faa dieta.\nEmisi\u00f3n radioactiva.\nComo en moitas outras emisi\u00f3ns de radioactividade ao medio ambiente, a emisi\u00f3n de Chernobyl foi dominada polas propiedades f\u00edsicas e qu\u00edmicas dos elementos radioactivos do n\u00facleo. Mentres que a poboaci\u00f3n xeral adoita a percibir o plutonio como un combustible nuclear particularmente perigoso, os seus efectos son case eclipsados polos dos seus produtos de fisi\u00f3n. Especialmente perigosos son as part\u00edculas altamente radioactivas que se acumulan na cadea alimentaria, como poden ser alg\u00fans is\u00f3topos de iodo e estroncio.\nDous informes da emisi\u00f3n de radiois\u00f3topos est\u00e1n dispo\u00f1ibles, un da oficina de informaci\u00f3n cient\u00edfica e t\u00e9cnica estadounidense e outro m\u00e1is detallado da Organizaci\u00f3n para a Cooperaci\u00f3n e o Desenvolvemento Econ\u00f3mico, ambos os dous de 1998. En distintos momentos despois do accidente, diferentes is\u00f3topos foron responsables da meirande parte das doses externas. A dose calculada foi a da irradiaci\u00f3n gamma externa recibida por unha persoa ao aire libre. A recibida por unha persoa no interior \u00e9 moito m\u00e1is dif\u00edcil de estimar.\nA emisi\u00f3n de radioisotopos do combustible nuclear foi controlada en gran parte polos seus puntos de ebulici\u00f3n, e a meirande parte da radioactividade presente no n\u00facleo mant\u00edvose no reactor.\nTodos os gases nobres, inclu\u00eddos cripton e xenon, que estaban no reactor foron lanzados inmediatamente \u00e1 atmosfera no primeiro estoupido de vapor.\nAo redor de 1760 PBq ou 400\u00a0kg de I-131, o 55 % do iodo radioactivo no reactor, foi emitido, como unha mestura de vapores, part\u00edculas s\u00f3lidas e compo\u00f1entes org\u00e1nicos de iodo.\nO cesio (85 PBq Cs-137) e o telurio foron liberados en forma de aerosol.\nUnha estimaci\u00f3n inicial do combustible emitido ao medio ambiente foi de 3 \u00b1 1,5 %; esta foi posteriormente revisada a 3,5 \u00b1 0,5 %. Isto corresponde \u00e1 emisi\u00f3n \u00e1 atmosfera de 6 toneladas de combustible fragmentado.\nDous tama\u00f1os de part\u00edculas foron liberadas: part\u00edculas pequenas de 0,3 a 1,5 micr\u00f3metros (di\u00e1metro aerodin\u00e1mico); e part\u00edculas grandes de 10 micr\u00f3metros. As part\u00edculas grandes conti\u00f1an ao redor de entre o 80 % e o 90 % dos radiois\u00f3topos non vol\u00e1tiles emitidos de circonio-95, niobio-95, lantanio-140, cerio-144 e os elementos transur\u00e1nicos, inclu\u00eddos neptunio, plutonio e os act\u00ednidos minoritarios, incrustados nunha matriz de \u00f3xido de uranio.\nSa\u00fade dos traballadores e da poboaci\u00f3n local.\nA ra\u00edz do accidente, 237 persoas sufriron enfermidades por radiaci\u00f3n aguda, dos cales 31 morreron nos primeiros tres meses. Moits destes foron bombeiros e traballadores de rescate intentando manter o accidente baixo control, os cales non eran plenamente conscientes da perigosa exposici\u00f3n \u00e1 radioactividade que hab\u00eda no fume. Nun informe da OMS do 2006 elaborado polo grupo de expertos do Chernobyl Forum, afirm\u00e1base que dos 237 traballadores de emerxencias aos que se lles diagnosticara envelenamento por radiaci\u00f3n, este foi identificado como a causa da morte de 28 deles nos primeiros meses despois do desastre. Non houbo m\u00e1is mortes identificadas, na poboaci\u00f3n xeral afectada polo accidente, que fosen causadas por envelenamento por radiaci\u00f3n. Dos 72\u00a0000 traballadores rusos de emerxencias que foron estudados, 216 mortes non producidas por cancro, entre 1991 e 1998 foron atribu\u00eddas ao desastre. O per\u00edodo de latencia para cancros s\u00f3lidos causados pola exposici\u00f3n excesiva \u00e1 radiaci\u00f3n \u00e9 de 10 ou m\u00e1is anos; polo que no momento da realizaci\u00f3n do informe da OMS este non pasara, polo que as mortes por cancros deste tipo non eran maiores que a media. Ao redor de 135\u00a0000 persoas foran evacuadas da zona, inclu\u00eddos os 50\u00a0000 habitantes de Pripyat.\nRadioactividade residual no medio ambiente.\nR\u00edos, lagos e encoros.\nA central nuclear de Chernobyl est\u00e1 localizada ao lado do r\u00edo Pripyat, que desemboca no sistema de presas do r\u00edo Dnipro River, un dos maiores sistemas de auga superficial de Europa. A contaminaci\u00f3n radioactiva dos sistemas acu\u00e1ticos polo tanto converteuse nun gran problema nas consecuencias inmediatas ao accidente. Nas \u00e1reas m\u00e1is afectadas de Ucra\u00edna, os niveis de radioactividade (particularmente de I-131, Cs-137 e Sr-90) na auga potable foi motivo de preocupaci\u00f3n durante os meses posteriores ao accidente. Despois deste per\u00edodo inicial, por\u00e9n, a radioactividade en r\u00edos e encoros estivo xeralmente por debaixo dos l\u00edmites de seguridade para a auga destinada ao consumo humano.\nA bio-acumulaci\u00f3n de radioactividade nos peixes en moitos casos foi significativamente superior aos niveis m\u00e1ximos establecidos para o seu consumo. Os niveis de referencia m\u00e1ximos para radiocesio nos peixes var\u00eda segundo o pa\u00eds, pero na Uni\u00f3n Europea ese valor est\u00e1 sobre os 1\u00a0000 Bq/kg. No encoro de K\u00ediv, en Ucra\u00edna, as concentraci\u00f3ns nos peixes eran de varios miles de Bq/kg nos anos posteriores ao accidente. En pequenos lagos \"pechados\" de Belar\u00fas e na rexi\u00f3n rusa de Bryansk, as concentraci\u00f3ns en varias especies de peixes variaban dos 100 aos 60\u00a0000 Bq/kg durante o per\u00edodo que vai de 1990 a 1992. A contaminaci\u00f3n dos peixes causou preocupaci\u00f3n durante pouco tempo en partes do Reino Unido e Alema\u00f1a e nun per\u00edodo de tempo m\u00e1is amplo (de meses e incluso anos) na \u00e1reas afectadas de Ucra\u00edna, Belar\u00fas e Rusia, as\u00ed como nalgunhas zonas de Escandinavia.\nAugas subterr\u00e1neas.\nAs augas subterr\u00e1neas non se viron gravemente afectadas polo accidente de Chern\u00f3bil xa que os radionucleidos de curta-media vida decaeron antes de que puidesen afectar as subministraci\u00f3ns de auga subterr\u00e1nea, e os de longa vida como o radiocesio e o radioestroncia foron absorbidos polo chan antes de que puidesen chegar \u00e1 auga. Por\u00e9n, transferencias significativas de radionucleidos a estas augas ocorreron en lugares de eliminaci\u00f3n de residuos na zona de exclusi\u00f3n de 30\u00a0km ao redor de Chern\u00f3bil. A\u00ednda que \u00e9 posible que houbese unha transferencia destes radionucleidos f\u00f3ra da zona de exclusi\u00f3n, o informe do OIEA sobre Chern\u00f3bil afirma que non \u00e9 significativo.\nFlora e fauna.\nDespois do desastre, 4\u00a0km\u00b2 dun bosque de pi\u00f1eiros que estaba na direcci\u00f3n do vento volveuse dunha cor avermellada-marr\u00f3n e as \u00e1rbores morreron, ga\u00f1\u00e1ndose o nome do \"Bosque vermello\". Alg\u00fans animais das zonas m\u00e1is afectadas tam\u00e9n morreron ou deixaron de reproducirse. A meirande parte dos animais dom\u00e9sticos foron evacuados, pero os cabalos que quedaron nunha illa no r\u00edo Pripyat, a 6\u00a0km da central, morreron cando as s\u00faas gl\u00e1ndulas tiroides foron destru\u00eddas por doses de radioactividade de 150\u2013200 Sv. Alg\u00fan gando na mesma illa morreu e aquel que sobreviviu tivo atrasos no crecemento polo dano na tiroide. A seguinte xeraci\u00f3n aparentemente sa\u00edu normal.\nChern\u00f3bil despois do desastre.\nDespois do accidente xurdiron preguntas sobre o futuro da planta e o seu eventual destino. Os traballos nos reactores inacabados 5 e 6 detiv\u00e9ronse tres anos m\u00e1is tarde. Por\u00e9n, os problemas na planta de Chern\u00f3bil non remataron co accidente do reactor 4. Este foi selado e 200 metros c\u00fabicos de formig\u00f3n coloc\u00e1ronse entre o lugar do accidente e os edificios operacionais. O goberno ucra\u00edno continuou mantendo os tres reactores restantes operativos debido a escaseza de enerx\u00eda do pa\u00eds. En 1991 incendiouse o edificio da turbina do reactor 2, e as autoridades declararon que non se pod\u00eda reparar e parou a s\u00faa actividade. O reactor 1 foi dado de baixa en novembro de 1996 como parte dun contrato entre o goberno ucra\u00edno e organizaci\u00f3ns internacionais como a Axencia Internacional de Enerx\u00eda At\u00f3mica, para rematar as operaci\u00f3ns na planta. O 15 de decembro do 2000, o ent\u00f3n presidente Leonid Kuchma en persoa apagou o reactor 3 nunha cerimonia oficial, cesando as\u00ed totalmente as actividades da planta.\nNo ano 2011, Ucra\u00edna planeou abrir a zona selada ao redor do reactor de Chern\u00f3bil para os turistas."}
{"id": "177495", "revid": "865", "url": "https://gl.wikipedia.org/wiki?curid=177495", "title": "Cat\u00e1strofe de Chern\u00f3bil", "text": ""}
{"id": "177504", "revid": "85894", "url": "https://gl.wikipedia.org/wiki?curid=177504", "title": "Ceides, Carballedo, Carballedo", "text": "Ceides \u00e9 un lugar da parroquia de Carballedo, no concello de Carballedo. Segundo o INE en 2010 ti\u00f1a 33 habitantes (18 mulleres e 15 homes), o que sup\u00f3n unha diminuci\u00f3n respecto do ano 2000 cando ti\u00f1a 36 habitantes. En 2016 ti\u00f1a 28 habitantes, 14 mulleres e 14 homes, segundo o INE.\nPolas s\u00faas inmediaci\u00f3ns pasa o r\u00edo B\u00fabal.\nToponimia.\nO top\u00f3nimo pode estar emparentado co antrop\u00f3nimo musulm\u00e1n . Ningunha outra localidade galega leva este nome."}
{"id": "177507", "revid": "132", "url": "https://gl.wikipedia.org/wiki?curid=177507", "title": "\u00c1ngel Saavedra y Ram\u00edrez de Baquedano", "text": ""}
{"id": "177509", "revid": "23204", "url": "https://gl.wikipedia.org/wiki?curid=177509", "title": "The Island of Dr. Moreau (filme de 1996)", "text": "The Island of Dr. Moreau \u00e9 unha adaptaci\u00f3n cinematogr\u00e1fica do cl\u00e1sico de H. G. Wells \"A illa do doutor Moreau\", dirixida por John Frankenheimer e estrada en 1996.\nSinopse.\nNo 2010, o doutor Moreau (Marlon Brando) conseguiu lograr o imposible: empregar ADN humano en animais para facelos m\u00e1is semellantes \u00e1s persoas \u00e1 vez que reprime os seus instintos salvaxes para facelos sen maldade nin odio. Logo de moitos experimentos, s\u00f3 un dos esp\u00e9cimes resulta satisfactorio e \u00f3s restantes son drogados para evitar que tornen nas s\u00faas formas animais. Ademais son controlados por descargas el\u00e9ctricas que lles producen os chips implantados no seu corpo. Malia isto, unha das bestas atopa o xeito de evitar a terapia el\u00e9ctrica e cando llo revela a outros, os h\u00edbridos toman o control da illa.\nUn dos aliados do Dr. Moreau \u00e9 o Dr. Montgomery (Val Kilmer), un cient\u00edfico que se volve tolo pola s\u00faa intensa devoci\u00f3n \u00f3 doutor Moreau e polo abuso intenso de drogas. Edward Douglas \u00e9 un negociador das Naci\u00f3ns Unidas, e tam\u00e9n o \u00fanico sobrevivente dun accidente a\u00e9reo no mar. Este \u00e9 levado \u00e1 illa de Moreau polo Dr. Montgomery, e conv\u00e9rtese no seu prisioneiro. Horrorizado polos monstruosos experimentos do doutor Moreau e temeroso pola s\u00faa propia vida, Douglas recibe axuda da filla do doutor, Aissa, para poder fuxir da illa, pero os seus plans tr\u00fancanse por culpa de Montgomery e os seus lacaios."}
{"id": "177510", "revid": "23204", "url": "https://gl.wikipedia.org/wiki?curid=177510", "title": "The Island of Dr. Moreau", "text": "The Island of Doctor Moreau pode referirse a:"}
{"id": "177511", "revid": "1131", "url": "https://gl.wikipedia.org/wiki?curid=177511", "title": "Un Express de l'Avenir", "text": "Un Express de L'Avenir \u00e9 un relato de corte futurista do escritor franc\u00e9s Michel Verne, fillo do tam\u00e9n escritor Jules Verne. Foi publicado por vez primeira en novembro de 1895, nunha revista mensual composta tanto de historias ficticias como doutros artigos diversos chamada \"The Strand Magazine\". O conto narra a visita do protagonista \u00e1 compa\u00f1\u00eda do coronel Pierce, o inventor dun sistema de ferrocarril subterr\u00e1neo que une a Boston con Liverpool, atravesando o Oc\u00e9ano Atl\u00e1ntico.\nDalgunha maneira, este relato sup\u00f3n unha das primeiras referencias ao proxecto (at\u00e9 o momento so unha hip\u00f3tese) de t\u00fanel transatl\u00e1ntico."}
{"id": "177512", "revid": "98629", "url": "https://gl.wikipedia.org/wiki?curid=177512", "title": "The Island of Dr. Moreau (filme de 1977)", "text": "The Island of Dr. Moreau \u00e9 un filme de ficci\u00f3n cient\u00edfica baseado na novela de H. G. Wells \"A illa do doutor Moreau\". Est\u00e1 dirixida por Don Taylor e foi estreada en 1977.\nSinopse.\nAno 1912. Andrew Braddock \u00e9 un n\u00e1ufrago que foi parar a unha illa solitaria do Pac\u00edfico. Practicamente inconsciente, Braddock \u00e9 rescatado do ataque duns estra\u00f1os animais por Montgomery, un home do lugar que o leva a unha preciosa casa localizada no centro da illa. O dono da casa \u00e9 o doutor Moreau, un cient\u00edfico que vive cunha moza chamada Mar\u00eda. Braddock comeza a sentir curiosidade polo traballo do doutor, e vai descubrindo a finalidade dos experimentos do sinistro doutor, que trata de dar aparencia e comportamento humanos a unha serie de animais... Adaptaci\u00f3n da novela de H. G. Wells.\nEn 1996 f\u00edxose un \"remake\", (\"The Island of Dr. Moreau\"), con Marlon Brando no papel do Dr. Moreau, aqu\u00ed interpretado por Burt Lancaster."}
{"id": "177517", "revid": "98629", "url": "https://gl.wikipedia.org/wiki?curid=177517", "title": "Maximum Overdrive", "text": "Maximum Overdrive \u00e9 un filme de terror dirixido e escrito polo novelista Stephen King. Foi estreado en 1986. Maximun Overdrive \u00e9 o primeiro e derradeiro filme dirixido por Stephen King. A banda sonora est\u00e1 composta integramente pola banda de hard rock AC/DC.\nSinopse.\nNo ano 1986, durante tres d\u00edas, a Terra est\u00e1 baixo a influencia dun misterioso cometa, aparentemente inofensivo, que dota de vida \u00e1s m\u00e1quinas, as cales comezan a facer cousas estra\u00f1as. \u00d3 principio, os problemas aparentan ser menores: as bombas de gasolina deixan de funcionar, os videoxogos descontr\u00f3lanse totalmente e as m\u00e1quinas de refrescos devolven as latas ao chou. Pero axi\u00f1a, os ataques ser\u00e1n m\u00e1is graves, e sen un lugar seguro onde agocharse un grupo de persoas ref\u00faxiase na parada de camioneiros Dixie Boy, onde clientes e empregados tratan de ga\u00f1arlle a partida \u00e1s m\u00e1quinas. Cunhas armas agochadas no soto da parada de cami\u00f3ns, Bill Robinson (Emilio Estevez) conduce a un grupo cara o mar aberto nun derradeiro esforzo por salvarse a si mesmo, \u00f3s seus compa\u00f1eiros e a toda a especie humana."}
{"id": "177520", "revid": "23204", "url": "https://gl.wikipedia.org/wiki?curid=177520", "title": "Johannes Schmidt", "text": "Johannes Friedrich Heinrich Schmidt, nado en Prenzlau (Brandeburgo) o 29 de xullo de 1843 e finado en Berl\u00edn o 4 de xullo de 1901, foi un ling\u00fcista alem\u00e1n. Desenvolveu a chamada \"Wellentheorie\" (teor\u00eda das ondas) da evoluci\u00f3n das linguas.\nTraxectoria.\nRecibiu educaci\u00f3n nas Universidades de Bonn e Jena onde estudou filolox\u00eda (ling\u00fc\u00edstica hist\u00f3rica) co gran indoeurope\u00edsta August Schleicher e especializouse en indoeuropeo, especialmente en linguas eslavas. Obtivo un doutoramento en 1865 e traballou desde 1866 como profesor no \"gymnasium\" en Berl\u00edn.\nEn 1868 a Universidade de Bonn invitouno a tomar posesi\u00f3n como profesor de alem\u00e1n e linguas eslavas. En Bonn publicou a obra \"Die Verwandtschaftsverh\u00e4ltnisse der indogermanischen Sprachen\" ('As relaci\u00f3ns das linguas indoeuropeas', 1872), onde aparece presentada a s\u00faa \"Wellentheorie\" ('teor\u00eda das ondas'). Segundo esta, novos trazos dunha lingua esp\u00e1llanse desde un punto central en c\u00edrculos conc\u00e9ntricos cada vez m\u00e1is febles, de forma semellante \u00e1s ondas que se crean cando se bota unha pedra na auga. Isto pode levar a que linguas diferentes converxan. A teor\u00eda op\u00fa\u00f1ase \u00e1 doutrina da lei fon\u00e9tica introducida polos neogram\u00e1ticos en 1870.\nDesde 1873 a 1876 Schmidt foi profesor de filolox\u00eda na Universidade de Graz en Austria. En 1876 volveu a Berl\u00edn, onde traballo como profesor na Universidade Humboldt.\nV\u00e9xase tam\u00e9n.\nBibliograf\u00eda.\nFoi coeditor con Ernst Kuhn da \"Zeitschrift f\u00fcr vergleichende Sprachforschung\" (\u2018Revista para a investigaci\u00f3n ling\u00fc\u00edstica comparada\u2019) desde 1875 ata 1901."}
{"id": "177521", "revid": "22570", "url": "https://gl.wikipedia.org/wiki?curid=177521", "title": "Ekpe Udoh", "text": "Ekpe Udoh, nado o 20 de maio de 1987 en Edmond, Oklahoma, \u00e9 un xogador profesional de baloncesto estadounidense, que xoga nos Beijing Ducks da Chinese Basketball Association (CBA). Xogou na Universidade de Baylor e foi elixido no draft de 2010 da NBA polos Golden State Warriors na sexta posici\u00f3n.\nTraxectoria.\nUniversidade.\nXogou durante tres tempadas, d\u00faas en Michigan e unha en Baylor, onde conseguiu 8.4 puntos, 6.3 rebotes e 1.5 asistencias en 103 partidos. Ekpe foi nomeado rookie da semana en catro ocasi\u00f3ns, xogador defensivo do ano coma j\u00fanior e inclu\u00eddo no equipo defensivo e no equipo de rookies, tam\u00e9n coma j\u00fanior.\nNBA.\nNo draft de 2010, Udoh foi elixido na 6\u00aa posici\u00f3n polos Golden State Warriors. Debido a unha lesi\u00f3n na man, Udoh non xogou un partido da NBA ata o 11 de decembro de 2010, cando fixo o seu debut contra os Miami Heat, xogando 3 minutos nos que anotou 2 puntos.\nO 13 de marzo de 2012, foi traspasado aos Milwaukee Bucks xunto a Monta Ellis e Kwame Brown a cambio de Andrew Bogut e Stephen Jackson.\nO 3 de setembro de 2014, Udoh asinou cos Los Angeles Clippers."}
{"id": "177522", "revid": "52194", "url": "https://gl.wikipedia.org/wiki?curid=177522", "title": "Ballstretching", "text": "O ballstretching (en ingl\u00e9s, estiramento do escroto), \u00e9 unha pr\u00e1ctica consistente en lograr a dilataci\u00f3n do escroto para conseguir a s\u00faa elongaci\u00f3n.\nCaracter\u00edsticas.\nO ballstretching adoita ter como obxectivo conseguir que a bolsa escrotal pendure m\u00e1is abaixo do que \u00e9 habitual. Este alongamento pode ser temporal ou definitivo, pero o m\u00e1is habitual \u00e9 que o escroto conserve parcialmente a s\u00faa capacidade de regresar practicamente \u00f3 seu tama\u00f1o inicial. Por\u00e9n, a insistencia na aplicaci\u00f3n de m\u00e9todos de alongamento do escroto pode conseguir que non recupere a s\u00faa dimensi\u00f3n orixinal.\nO ballstretching cons\u00e9guese por medio da utilizaci\u00f3n de aparellos encami\u00f1ados a forzar o descenso dos test\u00edculos. Poden constar de diferentes pezas met\u00e1licas anulares que cinguen os test\u00edculos e act\u00faan por gravidade, pola acci\u00f3n do seu peso. O mesmo efecto produce a aplicaci\u00f3n de colares de coiro que, apreixando o escroto, forzan o descenso dos test\u00edculos e a dilataci\u00f3n da pel.\nTam\u00e9n se empregan bombas de baleiro e inxecci\u00f3ns salinas nos test\u00edculos para conseguir que estes aumenten de tama\u00f1o.\nRiscos para a sa\u00fade.\nA pr\u00e1ctica do ballstretching entra\u00f1a riscos para a sa\u00fade, por exemplo danos nos test\u00edculos, e pode afectar \u00e1 produci\u00f3n de espermatozoides. \u00c9 posible que se vexan afectados os vasos sangu\u00edneos da \u00e1rea, as\u00ed como diferentes condutos e tecidos do aparello reprodutor. Especialmente perigosa \u00e9 a obstaculizaci\u00f3n da circulaci\u00f3n sangu\u00ednea na zona testicular.\nM\u00e1is frecuente \u00e9 que se produza irritaci\u00f3n a nivel cut\u00e1neo, causada polo contacto dos materiais cos que est\u00e1n feitos os aparellos empregados. Tam\u00e9n pode producir reacci\u00f3ns al\u00e9rxicas a falta de hixiene provocada pola dificultade de lavar as zonas en contacto con estes aparellos."}
{"id": "177523", "revid": "98629", "url": "https://gl.wikipedia.org/wiki?curid=177523", "title": "San Xo\u00e1n, Porto Rico", "text": "San Xo\u00e1n (nome oficial: \"Municipio de la Ciudad Capital San Juan Bautista\") \u00e9 a capital de Porto Rico, co\u00f1ecida como \"A Cidade Amurallada\".\nSituada na costa nororiental da illa, xunto ao Oc\u00e9ano Atl\u00e1ntico. Segundo o censo de 2010, ti\u00f1a unha poboaci\u00f3n de 395.326 habitantes, a \u00e1rea metropolitana alcanza os dous mill\u00f3ns, practicamente a metade da poboaci\u00f3n de toda a illa.\nHistoria.\nA historia urbana de San Xo\u00e1n deu comezo en 1508 coa fundaci\u00f3n por Ponce de Le\u00f3n da vila de Caparra (a primeira f\u00f3ra da illa A Espa\u00f1ola) no sur da ba\u00eda co\u00f1ecida ent\u00f3n como ba\u00eda de Porto Rico polo porto da vila. As\u00ed Caparra pasou a chamarse Cidade de Porto Rico e con ese nome trasladouse anos despois (disposici\u00f3n de 1519 efectiva en 1521 por motivos de salubridade e dif\u00edcil accesibilidade) \u00e1 unha pequena illa na entrada da ba\u00eda . Rematou por seres co\u00f1ecida co nome que o mesmo Col\u00f3n en 1493 lle dera a grande illa, San Xo\u00e1n Bautista, mentres esta recibiu o seu. As\u00ed a vila de San Xo\u00e1n de Porto Rico.\nSan Xo\u00e1n ti\u00f1a o trazado habitual das fundaci\u00f3ns coloniais espa\u00f1olas: unha ret\u00edcula ortogonal de maz\u00e1s arredor dunha praza central onde se sit\u00faan os edificios representativos (concello, catedral) . O caracter\u00edstico da vila foi o complexo de fortificaci\u00f3ns (castelo do Morro e de San Crist\u00f3bal), ademais dunha muralla con cinco portas, que foron erixidas para a defensa de tan estrat\u00e9xico enclave . Tam\u00e9n foi constru\u00edda de seguida unha ponte de uni\u00f3n coa illa principal (Ponte de S.Antonio).\nAs defensas v\u00edronse probadas en numerosos ocasi\u00f3ns nos s\u00e9culos seguintes cando sufriu frecuentes ataques. Con todo, prosperou economicamente coma porto comercial nos seus intercambios coa metr\u00f3pole. Precisamente a liberalizaci\u00f3n de dito comercio asemade \u00e1 apertura da illa aos inmigrantes e as revoluci\u00f3ns coloniais levaron ao crecemento da cidade no final do s\u00e9culo XVIII e comezo do s\u00e9culo XIX.\nEn 1898 coma resultado da Guerra Hispano-Americana pasou a control dos Estados Unidos En 1917, conced\u00e9uselle aos portorrique\u00f1os a cidadan\u00eda americana e a illa pasou a ter gobernadores estadounidenses nomeados polo Presidente.\nEn 1947, celebr\u00e1ronse as primeiras elecci\u00f3ns nacionais e os portorrique\u00f1os elixiron o seu primeiro gobernador e, en 1952, Puerto Rico obtivo o seu status de Estado Libre Asociado.\nO Vello San Juan foi constru\u00eddo como unha localizaci\u00f3n militar das forzas militares espa\u00f1olas. A \u00e1rea cobre sete bloques cadrados de r\u00faas estreitas pavimentadas en lastras e ali\u00f1adas con antigas casas coloniais cos seus balc\u00f3ns e patios. As fortalezas e as murallas do Vello San Juan est\u00e1n entre as mellor preservadas no hemisferio. A \u00e1rea est\u00e1 repleta de casas, igrexas e prazas antigas que representan a arquitectura m\u00e1is apreciada do Caribe. A Garita, unha caixa de sentinela no Forte San Felipe del Morro (Castelo El Morro), veu a simbolizar Puerto Rico e El Viejo San Juan.\nO nome da cidade de San Juan sufriu ao longo do tempo un cambio curioso. Cando tivo lugar a chegada dos espa\u00f1ois ao pa\u00eds, o 19 de novembro de 1493, o almirante Cristovo Col\u00f3n bautizouna San Juan Bautista. Anos despois, o conquistador Juan Ponce de Le\u00f3n, durante a exploraci\u00f3n da costa norte, descubriu unha ampla ba\u00eda \u00e1 cal cualificou de \"Puerto Rico\". Pasado o tempo intercambi\u00e1ronse os nomes; a illa pasou a chamarse Puerto Rico, e a ba\u00eda, o porto e a cidade, San Juan. Dende que pasou a mans dos Estados Unidos ten experimentado unha constante expansi\u00f3n metropolitana asentada na illa principal, propiamente Porto Rico .\nEscudo de armas e bandeira de San Xo\u00e1n.\nO 8 de marzo de 1948 o concello de San Xo\u00e1n adoptou oficialmente como bandeira da cidade un campo laranxa, no centro do cal est\u00e1 o escudo de armas da cidade. \nXeograf\u00eda.\nSan Juan enc\u00f3ntrase ao longo da costa nord\u00e9s de Puerto Rico. Enc\u00f3ntrase ao sur do Oc\u00e9ano Atl\u00e1ntico, ao norte de Caguas e Trujillo Alto, ao leste de Guaynabo e ao oeste de Carolina. A cidade ocupa unha \u00e1rea de 76.93 millas cadradas (199,2 km\u00b2), das cales, 29,11 millas cadradas (75,4 km\u00b2) (37,83%) son auga. As principais zonas de auga de San Xo\u00e1n son a Ba\u00eda de San Juan e d\u00faas lagoas naturais, o Condado e San Jos\u00e9.\nPaisaxe urbana.\nArquitectura.\nA arquitectura de San Xo\u00e1n \u00e9 moi diversa, debido ao seu tama\u00f1o e as influencias culturais recibidas durante a s\u00faa existencia. A parte m\u00e1is antiga da cidade, co\u00f1ecida como o vello San Xo\u00e1n, presenta influencia da arquitectura espa\u00f1ola. Esta parte da cidade est\u00e1 composta por unha rede de estradas rodeadas por antigas casas de dous pisos. Algunhas estruturas coloniais foron restauradas serven tanto como oficinas gobernamentais e museos. Alg\u00fans exemplos son o Cuartel Ballaja, que agora serve como museo e sede de varias organizaci\u00f3ns culturais; La Fortaleza, que serviu como residencia do gobernador de Porto Rico desde o s\u00e9culo 16, e do Asilo Sanidade antiga, que agora alberga o Instituto de Cultura de Porto Rico , entre outros. O vello San Xo\u00e1n tam\u00e9n pos\u00fae varias prazas p\u00fablicas, como a Praza de Armas, situada fronte ao Concello de San Juan, e catedrais, como a Catedral de San Juan Bautista. O vello San Xo\u00e1n tam\u00e9n \u00e9 famoso por estar parcialmente rodeado por enormes murallas e fortificaci\u00f3ns constru\u00eddas polo goberno espa\u00f1ol.\nDistritos.\nO que agora \u00e9 co\u00f1ecido como vello San Xo\u00e1n ocupa o oeste dunha illi\u00f1a de roca na boca da ba\u00eda de San Xo\u00e1n. Durante o s\u00e9culo XX, os maiores centros de poboaci\u00f3n apareceron tras as paredes da vella muralla e na illa principal de Puerto Rico. Coa anexi\u00f3n de R\u00edo Piedras, en 1951, o municipio de San Xo\u00e1n creceu catro veces o seu tama\u00f1o anterior. Como resultado, a cidade est\u00e1 agora composta por unha variedade de distritos e barrios. San Xo\u00e1n est\u00e1 agora dividida en 18 distritos, 16 dos cales se insiren no municipio R\u00edo Piedras. Oito distritos est\u00e1n subdivididos en sectores, inclu\u00edndo dous distritos da \u00e1rea que cubriu o municipio de orixe de San Xo\u00e1n. Os 18 distritos son:\nEconom\u00eda.\nSan Xo\u00e1n experimentou un crecemento econ\u00f3mico significativo tras a segunda guerra mundial. Durante este per\u00edodo, a cidade pasou por unha revoluci\u00f3n industrial. A econom\u00eda da cidade bas\u00e9ase principalmente en empresas dedicadas \u00e1 fabricaci\u00f3n de varios produtos, inclu\u00edndo: produtos qu\u00edmicos (auga sanitaria e produtos de limpeza da casa); medicamentos; bebidas de ron e outros; fertilizantes; el\u00e9ctricos, ferramentas, dispositivos electr\u00f3nicos, pl\u00e1sticos, t\u00e9xtiles e alimentos a base de produtos. O turismo tam\u00e9n \u00e9 unha industria clave, con base na proximidade de San Xo\u00e1n \u00f3 aeroporto principal de Porto Rico, o Lu\u00eds Mu\u00f1oz Mar\u00edn. A cidade est\u00e1 situada na provincia de Praia Condado, onde hai moitos hoteis de luxo. Lugares hist\u00f3ricos, como o El Morro, San Juan e Antigo Cuartel de El Ballaja son promovidos en campa\u00f1as de turismo. O distrito de Hato Rey cont\u00e9n un sector corporativo co\u00f1ecido como \"La Milla de Oro\", que serve como sede de varios bancos locais e internacionais. O distrito Hato Rey de San Xo\u00e1n \u00e9 moitas veces chamado o \"Wall Street do Caribe\", debido \u00e1 influencia da \u00e1rea en Porto Rico e na econom\u00eda do Caribe.\nTurismo.\nAvances tecnol\u00f3xicos tras a segunda guerra mundial no desenvolvemento do avi\u00f3n, xunto co clima da illa e contorno natural, transformaron San Xo\u00e1n no trampol\u00edn para o turismo en torno a illa, e fixo \u00f3 resto do Caribe co\u00f1ecida en todo o mundo durante os \u00faltimos 50 anos. En San Xo\u00e1n existen moitas atracci\u00f3ns tur\u00edsticas, inclu\u00edndo: Old San Juan, Ocean Park, Illa Verde e Condado.\nOs lugares e monumentos enfatizados nas campa\u00f1as de turismo incl\u00faen: vello San Xo\u00e1n, valorando o car\u00e1cter hist\u00f3rico dos seus edificios coloniais e r\u00faas estreitas cubertas por adoquins, un elenco de pedra azul de escoira de forno, que foron tra\u00eddos como lastre dos buques espa\u00f1ois. O 23 de xaneiro de 1984 todos os edificios foron catalogados como parte patrimonio cultural da humanidade. Os numerosos restaurantes e galer\u00edas de arte na zona son frecuentemente visitados por turistas. As universidades locais son promovidas como lugares hist\u00f3ricos, m\u00e1is notabelmente o campus da Universidade de Porto Rico localizado en R\u00edo Piedras, que \u00e9 a universidade m\u00e1is antiga na illa, fundada en 1903.\nCultura.\nSan Xo\u00e1n \u00e9 o berce de varios artistas e m\u00fasicos, co\u00f1ecidos localmente como Sanjuaneros, que influenciaron notablemente a cultura portorrique\u00f1a. Durante o s\u00e9culo 20, o aspecto musical da cidade foi influenciada por artistas como afro-caribe\u00f1a bailar\u00edn e core\u00f3grafo, Sylvia del Villard e Jos\u00e9 Enrique Pedreira que se tornou un renomeado compositor de Porto Rico. M\u00fasicos internacionais, como a cantante de \u00f3pera de renome Justino D\u00edaz e Grammy ga\u00f1adores Ram\u00f3n Ayala, (Daddy Yankee) e Ricky Martin naceron na cidade. Outros residentes notables incl\u00faen escritores Giannina Braschi e Tomas Branco e premiados actores Ra\u00fal Juli\u00e1 e Benicio del Toro, comediante e Jos\u00e9 Miguel Agrelot. Rafael Cordero (1790-1868), foi influente no desenvolvemento da educaci\u00f3n de Puerto Rico e \u00e9 co\u00f1ecido como \"o pai da educaci\u00f3n p\u00fablica en Porto Rico.\" A cidade \u00e9 tam\u00e9n o fogar de varios museos de arte contempor\u00e1nea e cl\u00e1sica. O museo de arte de Puerto Rico pos\u00fae a maior colecci\u00f3n de arte contempor\u00e1nea de Porto Rico, pos\u00fae m\u00e1is de 1.100 pezas de arte permanentes e mostrando moitas exposici\u00f3ns temporais que conte\u00f1an arte de varios locais por Am\u00e9rica Latina.\nEducaci\u00f3n.\nSan Xo\u00e1n \u00e9 o fogar de moitas das instituci\u00f3ns de Porto Rico de ensino superior. O campus da Universidade Rio Piedras de San Xo\u00e1n est\u00e1 situado en San Juan, xunto coa Universidade de ciencias m\u00e9dicas de Porto Rico. Outras facultades situadas en San Xo\u00e1n son a Universidade do Sagrado Coraz\u00f3n, a Universidade Polit\u00e9cnica de Porto Rico, a Universidade Ana G. M\u00e9ndez, o Campus Metropolitano da Universidade Interamericana, a Carlos Albizu University, o Seminario Evanx\u00e9lico de Porto Rico e o Centro de Estudos Avanzados en Porto Rico e no Caribe. Existen numerosas facultades menores e situadas na cidade, inclu\u00edndo o \"Instituto de Banca y Comercio\" e o Junior College International, situado en Santurce. Existen tam\u00e9n varias escolas t\u00e9cnicas con base en San Xo\u00e1n, inclu\u00eddo o Colexio Tecnol\u00f3xico de San Xo\u00e1n, o \"Liceo de Artes y Ciencias\" e a Facultade de Negocios e Tecnolox\u00eda Ramirez.\nDeportes.\nOs equipos coa base en San Xo\u00e1n foron notablemente exitosos na competici\u00f3n atl\u00e9tica. O Santurce Crabbers ga\u00f1ou o campionato Liga Superior Nacional de Baloncesto en 1998, 1999, 2000, 2001 e 2003, durante ese per\u00edodo a ser reco\u00f1ecido como unha dinast\u00eda. O San Juan Senadores e o Santurce Crabbers foron os dous principais equipos de b\u00e9isbol da cidade, ga\u00f1ando o campionato da Porto Rico Professional Baseball League, un total de 17 veces. Os Crabbers Santurce est\u00e1n localizados en terceiro lugar entre os equipos con m\u00e1is campionatos na Caribe Series, ga\u00f1ando campionatos nas edici\u00f3ns do torneo de 1951, 1953, 1955, 1993 e 2000. A cidade tam\u00e9n foi o anfitri\u00f3n de varios eventos na comunidade deportiva, alg\u00fans exemplos:\nEn xullo de 2007, o San Juan Golf Academy e a s\u00faa escala de conduci\u00f3n do golf comezou a operar enriba da antigo cidade sanitaria en Porto Novo e, eventualmente, inclu\u00edr a cidade do primeiro e \u00fanico campo de golf de 9 buratos."}
{"id": "177524", "revid": "98629", "url": "https://gl.wikipedia.org/wiki?curid=177524", "title": "Jonny Greenwood", "text": "Jonathan Richard Guy Greenwood, nado o 5 de novembro de 1971 en Oxford, \u00e9 un m\u00fasico e compositor ingl\u00e9s, co\u00f1ecido por ser membro da banda de rock alternativo Radiohead.\nGreenwood \u00e9 un multi-instrumentista, pero en Rediohead fai labores principalmente de guitarrista e teclista. Ademais toca a viola, o xil\u00f3fono, o glockenspiel, o ondas Martenot, o banjo, a harm\u00f3nica e a bater\u00eda. Tam\u00e9n realiza labores na parte electr\u00f3nica de Radiohead, traballando con sons xerados por ordenador e con samplers. Compuxo a banda sonora das pel\u00edculas \"Bodysong\", \"There Will Be Blood\" e \"Norwegian Wood\". \u00c9 o irm\u00e1n m\u00e1is novo do seu compa\u00f1eiro en Radiohead Colin Greenwood."}
{"id": "177525", "revid": "88215", "url": "https://gl.wikipedia.org/wiki?curid=177525", "title": "Ben Deily", "text": "Ben Deily \u00e9 un m\u00fasico e compositor estadounidense, co\u00f1ecido por se un dos fundadores, compositores e vocalistas (xunto con Evan Dando) da banda de rock alternativo de Boston The Lemonheads."}
{"id": "177526", "revid": "89787", "url": "https://gl.wikipedia.org/wiki?curid=177526", "title": "Tempada 2009-10 da NBA", "text": "A Tempada 2009-10 da NBA foi a sexaxesimocuarta de la historia da competici\u00f3n norteamericana de baloncesto. Os Dallas Mavericks foron os anfitri\u00f3ns do All-Star Game da NBA 2010, que se celebrou o 14 de febreiro de 2010 no Cowboys Stadium de Arlington, Texas. Os Charlotte Bobcats e os Philadelphia 76ers estrenaron novo uniforme.\nClasificaci\u00f3ns.\nPor conferencia.\nx- Clasificado para playoffs\ny- Campi\u00f3n de divisi\u00f3n\nc- Vantaxe de campo nos playoffs de conferencia\nz- Vantaxe de campo en todos os playoffs\nPlayoffs.\n O campi\u00f3n da edici\u00f3n 2009-2010 da NBA foi o Los Angeles Lakers."}
{"id": "177527", "revid": "1131", "url": "https://gl.wikipedia.org/wiki?curid=177527", "title": "Ana Romero Masi\u00e1", "text": "Ana Mar\u00eda Romero Masi\u00e1, nada en Santiago de Compostela o 4 de xaneiro de 1952, \u00e9 unha historiadora e profesora galega.\nTraxectoria.\nFixo a licenciatura de Historia Antiga e Historia da Arte na Universidade de Santiago de Compostela e posteriormente fixo o seu doutoramento en Historia na Universidade da Coru\u00f1a. Traballou ata a s\u00faa xubilaci\u00f3n como Catedr\u00e1tica de Xeograf\u00eda e Historia no IES Monte das Moas da Coru\u00f1a, do que foi directora en 2012.\nDurante a d\u00e9cada dos 80 foi a arque\u00f3loga encargada das escavaci\u00f3ns do castro de Borneiro.\nEn 2022 nome\u00e1rona membro correspondente da Real Academia Galega e desde 2023 preside o Instituto Jos\u00e9 Cornide de Estudos Coru\u00f1eses.\nVida persoal.\nEstivo casada con Xos\u00e9 Manuel Pose Mesura, catedr\u00e1tico de lat\u00edn no ensino secundario e delegado do goberno en Galicia."}
{"id": "177528", "revid": "23204", "url": "https://gl.wikipedia.org/wiki?curid=177528", "title": "John Malkovich", "text": "John Gavin Malkovich nado en Christopher (Illinois) o 9 de decembro de 1953, \u00e9 un actor, produtor e director de cine e teatro estadounidense. \u00d3 longo de 30 anos de carreira, Malkovich apareceu en m\u00e1is de 70 filmes. Polos seus papeis en \"Places in the Heart\" e \"In the Line of Fire\" recibiu nomeamentos \u00f3s Premios Oscar. Tam\u00e9n apareceu e filmes louvados pola cr\u00edtica como \"O imperio do sol\", \"The Killing Fields\", \"As amizades perigosas\", \"Of Mice and Men\", \"Con Air\", \"Being John Malkovich\", e \"RED\", e produciu moitos filmes como \"Juno\" e \"The Perks of Being a Wallflower\".\nTraxectoria.\nMalkovich naceu en Christopher, Illinois. Segundo o propio Malkovich, non est\u00e1 certo de se a s\u00faa ascendencia paterna \u00e9 croata, montenegrina ou bosn\u00edaca. O seu pai, Daniel foi moi polifac\u00e9tico (escritor, xornalista, fot\u00f3grafo), destacando o seu labor na conservaci\u00f3n do patrimonio arquitect\u00f3nico e natural. A s\u00faa nai Joe Anne era de ascendencia francesa, alem\u00e1, escocesa e inglesa. Foi editora dun xornal local de Benton (Illinois), onde Johnn pasou a s\u00faa infancia, e era propietaria do \"Benton Evening News\" e do \"Outdoor Illinois\" Foi \u00e1 Universidade do Estado de Illinois, pero non rematou os seus estudos e, finalmente, decantouse polo teatro e m\u00e1is tarde polo cinema.\nMalkovich ten tres irm\u00e1s m\u00e1is novas e un irm\u00e1n m\u00e1is vello. Estivo casado coa tam\u00e9n actriz Glenn Headly entre os anos 1982 e 1988. M\u00e1is tarde, en 1989, casou coa s\u00faa actual esposa Nicoletta Peyran, asistente de direcci\u00f3n, a quen co\u00f1eceu na rodaxe do filme \"The Sheltering Sky\". Te\u00f1en unha filla, Amadine, nada en 1990, e un fillo, Lowry, nado en 1992.\nGran fan de cultura mediterr\u00e1nea, viviu na Provenza durante moitos anos e visita regularmente Catalu\u00f1a, xa que \u00e9 un apaixonado da arquitectura modernista e un grande experto sobre a figura do arquitecto Josep Maria Jujol."}
{"id": "177529", "revid": "85894", "url": "https://gl.wikipedia.org/wiki?curid=177529", "title": "Jos\u00e9 Manuel Sieira M\u00edguez", "text": "Jos\u00e9 Manuel Sieira M\u00edguez, nado na Coru\u00f1a o 15 de decembro de 1947, \u00e9 un xu\u00edz e pol\u00edtico galego.\nTraxectoria.\nLicenciado en dereito pola Universidade de Santiago de Compostela en 1970 ingresou na carreira xudicial dous anos m\u00e1is tarde. Foi destinado como xu\u00edz aos xulgados de Aracena, Astorga, Torrelavega e Arcos de la Frontera, ata que en 1978 pasou \u00e1 maxistratura de traballo de Xerez da Fronteira. En paralelo a este cargo, comezou a traballar para o ministerio de Traballo e en 1979 foi secretario do Fondo de Garant\u00eda Salarial. En 1980 foi nomeado gobernador civil de Granada polo goberno de Adolfo Su\u00e1rez, posto que perdeu co relevo pol\u00edtico na Moncloa de 1982.\nDende 2010 \u00e9 presidente da sala do Contencioso-Administrativo do Tribunal Supremo de Espa\u00f1a. En calidade de tal fixo un voto particular contra a ilegalizaci\u00f3n de Sortu."}
{"id": "177530", "revid": "98629", "url": "https://gl.wikipedia.org/wiki?curid=177530", "title": "Being John Malkovich", "text": "Being John Malkovich \u00e9 un filme dirixido por Spike Jonze que se estreou en 1999.\nSinopse.\nA vida de Craig Schwartz (John Cusack) est\u00e1 chegando \u00f3 remate dun ciclo. Craig \u00e9 un marionetista cun gran talento que traballa na r\u00faa, pero el ten a impresi\u00f3n de que a s\u00faa vida non ten ning\u00fan senso. Nova York cambiou moito e a xente non lle presta moita atenci\u00f3n. Leva dez anos casado con Lotte (Cameron Diaz), que traballa nunha tenda de animais e est\u00e1 obsesionada co seu traballo. El consegue atopar un choio no andar 7'5 do edificio Mertin-Flemmer de Manhattan, onde hai unha pequena porta a trav\u00e9s da cal pode acceder \u00f3 cerebro de John Malkovich."}
{"id": "177531", "revid": "22570", "url": "https://gl.wikipedia.org/wiki?curid=177531", "title": "A illa do doutor Moreau", "text": "A illa do doutor Moreau (en ) \u00e9 unha novela de ciencia ficci\u00f3n de 1896 escrita por H. G. Wells. O texto da novela \u00e9 a narraci\u00f3n de Edward Prendick, un n\u00e1ufrago rescatado que \u00e9 deixado na illa do doutor Moreau, un cient\u00edfico tolo que crea ser humanos a partir de animais mediante a vivisecci\u00f3n. A novela trata un gran n\u00famero de temas filos\u00f3ficos, inclu\u00edndo a dor e a crueldade, a responsabilidade moral, a identidade humana e a interferencia humana na natureza. Wells describiuna como \"un exercicio de blasfemia xuvenil\".\n\"A illa do doutor Moreau\" \u00e9 un cl\u00e1sico da ciencia ficci\u00f3n temper\u00e1 e \u00e9 un dos libros de Wells m\u00e1is co\u00f1ecidos. A novela \u00e9 unha das primeiras descrici\u00f3ns do tema de ciencia ficci\u00f3n \"elevaci\u00f3n biol\u00f3xica\" no que unha raza m\u00e1is avanzada interv\u00e9n na evoluci\u00f3n dunha especie animal co obxectivo de elevala a un nivel maior de intelixencia. Foi adaptado \u00f3 cinema e a outros medios en varias ocasi\u00f3ns.\nFoi traducida \u00f3 galego por Onofre Savat\u00e9 e publicado por Edici\u00f3ns Positivas en 2005. "}
{"id": "177534", "revid": "22795", "url": "https://gl.wikipedia.org/wiki?curid=177534", "title": "Co\u00f1ecemento cient\u00edfico", "text": ""}
{"id": "177535", "revid": "56817", "url": "https://gl.wikipedia.org/wiki?curid=177535", "title": "Jaden Smith", "text": "Jaden Christopher Syre Smith, nado o 8 de xullo de 1998 en Malib\u00fa (California) \u00e9 un actor, rapeiro e bailar\u00edn estadounidense. \u00c9 fillo da actriz e cantante Jada Pinkett Smith e do actor e rapeiro Will Smith. Ten dous irm\u00e1ns, Willow Smith e Trey Smith. \u00c9 co\u00f1ecido polos seus papeis en filmes como \"The Pursuit of Happyness\", \"The Day the Earth Stood Still\", e \"The Karate Kid\"."}
{"id": "177536", "revid": "1093", "url": "https://gl.wikipedia.org/wiki?curid=177536", "title": "G\u00fcrtel", "text": ""}
{"id": "177537", "revid": "98629", "url": "https://gl.wikipedia.org/wiki?curid=177537", "title": "Jean-L\u00e9on G\u00e9r\u00f4me", "text": "Jean-L\u00e9on G\u00e9r\u00f4me, nado en Vesoul o 11 de maio de 1824 e finado o 10 de xaneiro de 1904, foi un pintor e escultor franc\u00e9s academicista.\nAs s\u00faas obras son, polo xeral, de tema hist\u00f3rico ou mitol\u00f3xico. Os seus restos at\u00f3panse no cemiterio de Montmartre, en Par\u00eds.\nVida persoal.\nCasou con Marie Goupil (1842\u20131912), filla do comerciante de arte internacional Adolphe Goupil, coa que tivo catro fillas e un fillo. Despois do seu casamento el mudouse a unha casa na r\u00faa \"Rue de Bruxelles\", preto da sala de m\u00fasica \"Folies Berg\u00e8re\". Ampliou a s\u00faa residencia constru\u00edndo un estudo de escultura abaixo e un estudo de pintura no piso de arriba. Era o sogro do pintor Aim\u00e9 Morot.\nCarreira.\nJean-L\u00e9on G\u00e9r\u00f4me naceu na cidade de Vesoul capital do Departamento franc\u00e9s Alto Saona. Trasladouse a Par\u00eds en 1840, con 16 anos, onde foi alumno de Paul Delaroche a quen acompa\u00f1ou na s\u00faa viaxe a Italia, de 1843 a 1844. Durante a s\u00faa estancia no pa\u00eds visitou Florencia, Roma, o Vaticano e Pompeia. Viuse obrigado a regresar a Par\u00eds en 1844 por unhas febres. Ao seu regreso uniuse, como moitos outros estudantes de Delaroche, no taller de Charles Gleyre e al\u00ed estudou breve per\u00edodo, participando na \"Ecole des Beaux-Arts\" (Escola de Belas Artes). En 1846, participou no \"Prix de Rome\" (Prix de Rome), unha bolsa creada polo goberno para os mellores estudantes de artes nas s\u00faas \u00e1reas espec\u00edficas, pero non pasou a fase final porque o seu o dese\u00f1o da figura foi avaliado como inadecuado en relaci\u00f3n co que se pediu.Despois tentou mellorar as s\u00faas habilidades pintando \"A loita de galos\" (1846), un exercicio acad\u00e9mico que representa a un mozo espido e unha nena cun vestido lixeiramente drapeado con dous galos de loita diante deles e a ba\u00eda de N\u00e1poles ao fondo. Enviou este cadro ao Sal\u00f3n de Par\u00eds de 1847 onde foi premiado cunha medalla de terceira clase. Esta obra foi vista como unha s\u00edntese do movemento \"Neogrego\", a uni\u00f3n do Neoclasicismo con influencias da antiga arte grega, estilo no que se formara f\u00f3ra do estudo por Gleyre (como Henri-Pierre Picou (1824\u20131895) e Jean-Louis Hamon) e foi defendido polo influente cr\u00edtico franc\u00e9s Th\u00e9ophile Gautier.\nG\u00e9r\u00f4me abandonou o seu so\u00f1o de ga\u00f1ar o \"Prix de Roma\" e aproveitou o seu repentino \u00e9xito. Os seus cadros \"A Virxe, o Neno Xes\u00fas e San Xo\u00e1n\" (colecci\u00f3n particular) e \"Anacreonte, Baco e Cupido\" (\"Mus\u00e9e des Augustins\" en Tolosa) levaron a medalla de segunda clase en 1848. En 1849 produciu e pintou \"Michelangelo\", tam\u00e9n co\u00f1ecido como \"'No seu estudo\"' (colecci\u00f3n privada) e \"Retrato dunha dama\" (\"Museo Ingres\" en Montauban ).\nEn 1851 decorou un vaso, m\u00e1is tarde ofrecido polo emperador Napole\u00f3n III de Francia ao pr\u00edncipe Alberto, agora no Museo St. James en Londres. M\u00e1is tarde expuxo \"Baco e amor\", \"Un interior grego e Souvenir d'Italie\" en 1851; \"Paestum\" (1852); e \"Un idilio\" (1853).\nEn 1852 G\u00e9r\u00f4me recibiu un encargo de Alfred Emilien \"Comte de Nieuwerkerke\", Superintendente de Belas Artes da corte de Napole\u00f3n III para a realizaci\u00f3n dun gran lenzo hist\u00f3rico. A \"Idade de Augusto\". Neste lenzo uniu o nacemento de Cristo co retrato das naci\u00f3ns conquistadas rendendo homenaxe a Augusto. Grazas a un pago considerable por este traballo, puido viaxar en 1853 a Constantinopla xunto co actor Edmond Got. Esta ser\u00eda a primeira de varias viaxes ao leste: en 1854 fixo outra viaxe a Turqu\u00eda e \u00e1s beiras do r\u00edo Danubio, onde estivo presente nun concerto de recrutas rusas, facendo m\u00fasica. baixo a ameaza dun l\u00e1tego.\nEn 1854 completou outro importante encargo e condecorou a Capela de \"St. Xerome\" na igrexa de \"St. S\u00e9verin\" en Par\u00eds. A s\u00faa \u00faltima obra \"A Comuni\u00f3n de San Xerome\" celebrada nesta capela reflectiu a influencia da escola de Ingres nas s\u00faas obras relixiosas.\nNa Exposici\u00f3n Universal de 1855 publicou as obras \"Pifferaro\", \"O pastor\", \"Un concerto ruso\", \"A idade de Augusto e o nacemento de Cristo\". O \u00faltimo tivo un efecto algo confuso a\u00ednda que foi adquirido polo Estado. Por\u00e9n, a pintura m\u00e1is modesta, \"Un concerto ruso\" (tam\u00e9n chamada \"Recreaci\u00f3n no campamento\") foi m\u00e1is apreciada que os seus enormes lenzos.\nA reputaci\u00f3n de G\u00e9r\u00f4me aumentou moito no Sal\u00f3n de 1857 cunha colecci\u00f3n de obras de car\u00e1cter m\u00e1is popular. \"O Duelo: despois do baile de m\u00e1scaras\" (\"Mus\u00e9e Cond\u00e9\", Chantilly), \"Recrutas exipcias cruzando el deserto\", \"Memnon e Sesostris e Camellos Regando\", o debuxo que foi criticado por Edmond About.\nEn 1858 axudou a decorar a casa do Pr\u00edncipe Bonaparte en Par\u00eds nun estilo pompeiano. O pr\u00edncipe comprara a s\u00faa obra \"Interior grego\" (1850), unha representaci\u00f3n dun prost\u00edbulo tam\u00e9n ao estilo Pompeio.\nEn \"C\u00e9sar\" (1859) G\u00e9r\u00f4me intentou volver a unha clase de traballo m\u00e1is severa, evocando o estilo cl\u00e1sico, pero a s\u00faa representaci\u00f3n de figuras non atraeu moito interese p\u00fablico. \"Fryne ante o Are\u00f3pago\", \"O rei Candaules e S\u00f3crates co\u00f1ecen a Alcib\u00edades na casa de Aspasia\" (1861) deron lugar a unha serie de esc\u00e1ndalos polos temas seleccionados polo pintor. No mesmo Sal\u00f3n expuxo \"Palla de corte exipcia\", e \"Rembrandt morde un debuxo\", d\u00faas obras traballadas con moito detalle.\nG\u00e9r\u00f4me foi elixido, despois do quinto intento, membro do \"Institut de France\" en 1865. Como cabaleiro da \"L\u00e9gion d'honneur\" foi ascendido a oficial en 1867. En 1869 foi elixido membro honorario da \"British Royal Academy\". O rei de Prusia, Guillermo I de Prusia, concedeulle a \"Gran Orde da Aguia Vermella\", de Terceira Clase. A s\u00faa fama chegou a ser tal que foi convidado, xunto con outros artistas franceses de maior reco\u00f1ecemento, \u00e1 inauguraci\u00f3n da Canle de Suez en 1869.\nO tema da \"Morte do C\u00e9sar\" (1867) foi repetido no seu lenzo hist\u00f3rico \"A morte do mariscal Ney\" que se mostrou no Sal\u00f3n de 1867, a pesar das presi\u00f3ns oficiais para retiralo xa que suscitara dolorosas lembranzas. o p\u00fablico. Despois diso volveu con \u00e9xito ao Sal\u00f3n de 1874 coa pintura \"Eminence Parda\" (\"Museum of Fine Arts\", Boston). En 1896 pintou \"Truth Rising from her Well\" nun intento de representar unha ilusi\u00f3n. Deste xeito acolleu o auxe da fotograf\u00eda, que a\u00ednda estaba na s\u00faa infancia, como alternativa \u00e1 s\u00faa pintura fotogr\u00e1fica. En 1902 dixo: \"Grazas \u00e1 fotograf\u00eda, a verdade ser\u00e1 como a \u00faltima que quede para o teu ben\".\nJean-L\u00e9on G\u00e9r\u00f4me morreu no seu taller o 10 de xaneiro de 1904. Atop\u00e1rono diante dun retrato de Rembrandt e preto da s\u00faa propia pintura \"A verdade\". Por petici\u00f3n propia, f\u00edxolle un simple enterro sen flores. Por\u00e9n, \u00e1 misa de \"R\u00e9quiem\" dita na s\u00faa memoria asistiron un expresidente, os pol\u00edticos m\u00e1is destacados, moitos pintores e escritores. Foi enterrado no cemiterio de Montmartre diante da estatua \"S\u00edntoo\" que fixera en homenaxe ao seu fillo que morrera en 1891.\nOutras obras.\nEntre as principais pinturas de Gerome est\u00e1n as seguintes (moitas representan temas orientais)\nGerome tam\u00e9n tivo \u00e9xito como escultor. A s\u00faa primeira obra foi unha grande estatua de bronce dun gladiador co p\u00e9 encima da s\u00faa v\u00edtima mostrada ao p\u00fablico na \"Exposition Universelle\" de 1878. Esta escultura baseouse no tema principal da s\u00faa obra \"Pollice verso'. (1872). No mesmo ano expuxo unha estatua de m\u00e1rmore no Sal\u00f3n de 1878 baseada na s\u00faa obra anterior \"Anacreonte, Baco e Cupido\" (1848).\"\nConsciente dos experimentos contempor\u00e1neos de tinguidura de m\u00e1rmore (como o fixo John Gibson), produciu \"Dancer with Three Masks\" (\"Mus\u00e9e des Beaux-Arts\", Caen) que combina o movemento coa cor, expuxo en 1902. O seu grupo de pintura \"Pigmali\u00f3n e Galatea\" inspirouse en varios cadros nos que se representa a si mesmo como o escultor capaz de transformar o m\u00e1rmore en carne: un exemplo \u00e9 a obra \"Pigmali\u00f3n e Galatea\" (1890) ( \"Museo Metropolitano\", Nova York).\nEntre as s\u00faas outras obras at\u00f3panse \"Omphale\" (1887), e a estatua do duque de Aumale que foi colocada diante do Chateau de Chantilly (1899).\nComezou a experimentar con ingredientes mesturados, utilizando m\u00e1rmore, bronce e marfil con incrustaci\u00f3ns de pedras preciosas e pasta nas s\u00faas estatuas pintadas. A s\u00faa obra \"Dancer\" foi exposta en 1891. A s\u00faa escultura de tama\u00f1o natural \"Bellona\" (1892) feita de marfil, bronce e pedra preciosa chamou moita atenci\u00f3n na s\u00faa exposici\u00f3n no \" 'Real Academia de Londres\".\nO artista comezou ent\u00f3n unha serie de esculturas sobre conquistadores, traballadas en ouro, prata e pedras preciosas entre estas son \"Bonaparte entrando ao Cairo\" (1897); \"Tamerl\u00e1n\" (1898); e \"Frederick the Great\" (1899).\nInfluencia.\nEn 1853, Gerome uniuse \u00e1 \"Bo\u00eete \u00e0 Th\u00e9\", un grupo de estudos na \"Rue Notre-Dame-des-Champs\" de Par\u00eds. Este ser\u00eda un lugar de encontro para outros artistas, escritores e actores. George Sand entret\u00edvose no pequeno estudo de teatro de grandes artistas onde pasaba o seu tempo como os compositores Hector Berlioz, Johannes Brahms e Gioachino Rossini e os novelistas Th\u00e9ophile Gautier e Ivan Turgenev.\nDespois diso, comezou un estudo independente na s\u00faa casa na \"Rue de Bruxelles\" entre 1860 e 1862.\nFoi designado como un dos tres profesores da \"Ecole des Beaux-Arts\", onde comezou con dezaseis estudantes, m\u00e1is dos que ti\u00f1a no seu propio estudo. A s\u00faa influencia f\u00edxose extensiva e foi invitado regularmente \u00e1 Emperatriz Eugenia da Corte Imperial de Compi\u00e8gne.\nCando comezou a protestar e mostrar hostilidade p\u00fablica \u00e1 \"moda decadente\" do impresionismo, a s\u00faa influencia diminu\u00edu e pasou a considerarse pasada de moda. Pero despois da exposici\u00f3n de Manet na \"Ecole\" de 1884, finalmente inclinouse no movemento dicindo: \"isto non \u00e9 tan malo como pensaba\". \nEntre os seus pupilos estiveron Odilon Redon e Thomas Eakins."}
{"id": "177538", "revid": "75439", "url": "https://gl.wikipedia.org/wiki?curid=177538", "title": "Camille Saint-Sa\u00ebns", "text": "Charles Camille Saint-Sa\u00ebns, nado en Par\u00eds o 9 de outubro de 1835 e finado en Alxer o 16 de decembro de 1921, foi un compositor, director de orquestra, organista e pianista franc\u00e9s de m\u00fasica cl\u00e1sica.\nTraxectoria.\nFoi un virtuoso pianista e tam\u00e9n un excelente improvisador co \u00f3rgano, ademais de escritor, caricaturista e viaxeiro. Saint-Sa\u00ebns desempe\u00f1ou un papel excepcional na renovaci\u00f3n da m\u00fasica francesa, tanto no aspecto docente -tivo como alumnos, entre outros, a Gabriel Faur\u00e9 e a Andr\u00e9 Messager-, como, sobre todo, pola s\u00faa actividade en favor da m\u00fasica nova: foi un dos fundadores da \u00abSoci\u00e9t\u00e9 Nationale de Musique\u00bb, destinada a tocar e difundir a m\u00fasica francesa. Est\u00e1 considerado un elemento esencial da renovaci\u00f3n da m\u00fasica franc\u00e9s, canda a Claude Debussy e a Maurice Ravel."}
{"id": "177539", "revid": "98629", "url": "https://gl.wikipedia.org/wiki?curid=177539", "title": "Tuneladora", "text": "Unha tuneladora \u00e9 unha m\u00e1quina capaz de escavar t\u00faneles a secci\u00f3n completa, \u00e1 vez que colabora na colocaci\u00f3n dun sostemento para este de forma provisional ou definitiva.\nCaracter\u00edsticas.\nA escavaci\u00f3n real\u00edzase normalmente mediante unha cabeza xiratoria equipada con elementos de corte e accionada por motores hidr\u00e1ulicos (alimentados \u00e1 s\u00faa vez por motores el\u00e9ctricos, dado que a alimentaci\u00f3n xeral da m\u00e1quina se realiza con enerx\u00eda el\u00e9ctrica), a\u00ednda cando tam\u00e9n existen tuneladoras menos mecanizadas sen cabeza xiratoria.\nO pulo necesario para adiantar cons\u00e9guese mediante un sistema de gatos perimetrais que se apoian no \u00faltimo anel de sostemento colocado ou en zapatas m\u00f3biles (denominadas \"grippers\"), accionados tam\u00e9n por gatos que as empuxan contra a parede do t\u00fanel, de forma que se obt\u00e9n un punto fixo desde onde empuxar\u00e1n."}
{"id": "177541", "revid": "56817", "url": "https://gl.wikipedia.org/wiki?curid=177541", "title": "Fumarola", "text": "Co\u00f1\u00e9cese po fumarola a mestura de gases e vapores que xorden polas fendas exteriores dun volc\u00e1n, \u00e9 dicir, por f\u00f3ra do seu cr\u00e1ter, a temperaturas moi elevadas. Tam\u00e9n se desprenden das coadas de lava. A s\u00faa composici\u00f3n var\u00eda segundo a temperatura a que son emitidas, de tal maneira que esta vai cambiando ao longo do \"ciclo de vida\" dunha fumarola. Dist\u00ednguense catro grupos: secas, \u00e1cidas, alcalinas e fr\u00edas."}
{"id": "177542", "revid": "31997", "url": "https://gl.wikipedia.org/wiki?curid=177542", "title": "Nyugat", "text": "Nyugat (\"Occidente\") foi a revista fundamental da literatura h\u00fangara do s\u00e9culo XX. Publicouse en Budapest entre o 1 de xaneiro de 1908 e o 1 de agosto de 1941. O seu primeiro n\u00famero non se publicou como di a s\u00faa portada o 1 de xaneiro de 1907 sen\u00f3n no Nadal de 1907. A revista xogou un papel moi importante na renovaci\u00f3n da literatura h\u00fangara e nela colaboraron autores relevantes da \u00e9poca como Dezs\u0151 Kosztol\u00e1nyi. Acabou pechondo coa morte de Mih\u00e1ly Babits en 1941. Na portada pode verse a medalla conmemorativa de Kelemen Mikes de Beck \u00d6. F\u00fcl\u00f6p."}
{"id": "177543", "revid": "92340", "url": "https://gl.wikipedia.org/wiki?curid=177543", "title": "Mih\u00e1ly Babits", "text": "Mih\u00e1ly Babits, nado en Szeksz\u00e1rd o 26 de novembro de 1883 e finado en Budapest o 4 de agosto de 1941, foi un poeta e tradutor nobre h\u00fangaro, pertencente ao grupo literario vinculado coa revista \"Nyugat\"."}
{"id": "177544", "revid": "1131", "url": "https://gl.wikipedia.org/wiki?curid=177544", "title": "Universidade E\u00f6tv\u00f6s Lor\u00e1nd", "text": "A Universidade E\u00f6tv\u00f6s Lor\u00e1nd, tam\u00e9n co\u00f1ecida polas s\u00faas siglas ELTE, \u00e9 unha universidade fundada en 1635 en Hungr\u00eda, e ten a s\u00faa sede en Budapest. Recibe o seu nome do f\u00edsico Lor\u00e1nd E\u00f6tv\u00f6s. Nela estudaron grandes personalidades h\u00fangaras como Mih\u00e1ly Babits ou L\u00e1szl\u00f3 S\u00f3lyom."}
{"id": "177545", "revid": "22570", "url": "https://gl.wikipedia.org/wiki?curid=177545", "title": "Premio Fulkerson", "text": "O premio Fulkerson \u00e9 un premio outorgado pola Sociedade de Programaci\u00f3n Matem\u00e1tica (MPS) e a American Mathematical Society (AMS), para os autores de artigos cient\u00edficos destacados na \u00e1rea da matem\u00e1tica discreta. Cada tres anos, son premiados at\u00e9 tres artigos no Simposium Internacional da MPS.\nOrixinalmente, os premios (que ascenden a $1500) carg\u00e1banse a un fondo conmemorativo administrado pola AMS, creado por amigos do matem\u00e1tico Delbert Ray Fulkerson para fomentar a excelencia nos \u00e1mbitos da investigaci\u00f3n. Os premios est\u00e1n actualmente financiados por un fondo administrado pola MPS."}
{"id": "177546", "revid": "6939", "url": "https://gl.wikipedia.org/wiki?curid=177546", "title": "Premios Fulkerson", "text": ""}
{"id": "177547", "revid": "89787", "url": "https://gl.wikipedia.org/wiki?curid=177547", "title": "Robert Michels", "text": "Robert Michels, nado en Colonia o 9 de xaneiro de 1876 e finado en Roma o 3 de maio de 1936, foi un soci\u00f3logo alem\u00e1n especializado no comportamento pol\u00edtico das elites intelectuais. Foi alumno de Max Weber."}
{"id": "177548", "revid": "25871", "url": "https://gl.wikipedia.org/wiki?curid=177548", "title": "Alberto Jorge Barreiro", "text": "Alberto Gumersindo Jorge Barreiro, nado en Santiago de Compostela, \u00e9 un xu\u00edz galego.\nTraxectoria.\nLicenciado en Dereito pola Universidade de Santiago de Compostela, foi xu\u00edz de primeira instancia en Cangas de Narcea (1979), Donostia e en Burgos (1983), e en 1984 nom\u00e9ano xu\u00edz de instruci\u00f3n de Madrid. Posteriormente trasladouse \u00e1 sala 15 da Audiencia Provincial de Madrid, onde ascendeu a presidente en 2003. En 2004 prop\u00f3\u00f1eno para o Tribunal Supremo de Espa\u00f1a, pero non \u00e9 elixido para o cargo ata cinco anos despois, en 2009. \u00c9 membro da asociaci\u00f3n progresista Jueces para la Democracia.\nEntre a s\u00faa actividade xudicial destaca a sentenza condenatoria ao tenente coronel Emilio Alonso Manglano por un caso de escoitas no CESID, posteriormente anulada polo Tribunal Constitucional, a absoluci\u00f3n de Juan Jos\u00e9 Ibarretxe polas s\u00faas conversas con membros de Batasuna, o voto particular contra a ilegalizaci\u00f3n de Sortu e a instruci\u00f3n do caso contra o tam\u00e9n xu\u00edz Baltasar Garz\u00f3n polas s\u00faas escoitas a acusados e avogados do caso G\u00fcrtel.\nAdemais, \u00e9 profesor asociado de Dereito Penal na Universidade Aut\u00f3noma de Madrid.\nVida persoal.\n\u00c9 irm\u00e1n do catedr\u00e1tico de dereito penal Agust\u00edn Jorge Barreiro."}
{"id": "177549", "revid": "1888", "url": "https://gl.wikipedia.org/wiki?curid=177549", "title": "El Tea", "text": "El Tea foi un peri\u00f3dico editado en Ponteareas entre 1908 e 1936.\nHistoria e caracter\u00edsticas.\nSubtitulado \"Decenario defensor de los intereses agrarios\", apareceu o 5 de setembro de 1908. Sa\u00edu os s\u00e1bados ata agosto de 1920 en que se converteu en decenario e se trasladou a Vigo (1914) e Pontevedra (1920). Fundado e dirixido nos primeiros anos por Amado Garra Castellanzuelo, despois substitu\u00eddo por Manuel P\u00e9rez Troncoso, Saturnino Pi\u00f1eiro Groba e desde decembro de 1927 por Manuel Pi\u00f1eiro Groba. Era de tendencia republicana e agrarista, a\u00ednda que se subtitulou como \"independente\". Foi o \u00f3rgano oficial da Federaci\u00f3n Provincial Agraria. Por problemas coa Ditadura de Primo de Rivera foi suspendido en reiteradas ocasi\u00f3ns, en 1925 pasou a denominarse \"El Uma\" e entre xaneiro e marzo de 1926 pasou a chamarse \"El Agro Celta\". Ofreceu colaboraci\u00f3ns literarias que entre 1922 e 1928 apareceron agrupadas na secci\u00f3n \"P\u00e1xina Enxebre\". Entre os seus colaboradores estaban Eugenio Arbones Castellanzuelo, Rogelio Rivero, Jenaro Marinhas del Valle e \u00c1nxel de Cambeses. Rematou a s\u00faa edici\u00f3n o 14 de xullo de 1936."}
{"id": "177550", "revid": "1888", "url": "https://gl.wikipedia.org/wiki?curid=177550", "title": "Amado Garra", "text": "Amado Garra Castellanzuelo, nado en Ponteareas o 8 de decembro de 1873 e finado na mesma vila o 24 de setembro de 1948, foi un avogado e pol\u00edtico galego.,\nTraxectoria.\nFillo de Juan Bautista Garra Ola\u00f1eta. Dirixiu en 1895 o \"Bolet\u00edn de la Liga para la Defensa de la Higiene\". Foi unha das figuras m\u00e1is destacadas do primeiro agrarismo galego, vinculado dende os seus primeiros anos p\u00fablicos ao republicanismo hist\u00f3rico pontevedr\u00e9s e aos l\u00edderes dos inicios do agrarismo. O seu nome comezou a soar como propagandista agrario a principios do s\u00e9culo XX, en 1903 \"El Grito del Pueblo\" informou de que intervir\u00eda como orador no mitin republicano da s\u00faa vila natal. En 1907 era xa un dos gu\u00edas m\u00e1is co\u00f1ecidos do agrarismo pontevedr\u00e9s. Partidario de Solidaridad Gallega, fundou e dirixiu o peri\u00f3dico \"El Tea\" de Ponteareas. Instalou o seu bufete en Vigo e interveu activamente nas asembleas agrarias, organizou gran n\u00famero de sindicatos e sociedades agrarias de base parroquial e alcanzou gran notoriedade como orador e propagandista insubstitu\u00edble no redencionismo antiforal que coordinaba o Directorio de Teis.\nTam\u00e9n xogou un papel importante no relanzamento republicano en Ponteareas, Vigo e Ourense, onde fundou e financiou \"Orense Nuevo\" (1910). En 1911 encabezou unha escisi\u00f3n do republicanismo vigu\u00e9s que se incorporou \u00e1 Conxunci\u00f3n Republicano-Socialista. En 1914, Garra participou activamente nas elecci\u00f3ns defendendo, como avogado e propagandista, as candidaturas agrarias. Nestes anos animou \u00e1 constituci\u00f3n da Federaci\u00f3n Agraria Provincial de Pontevedra, foi obxecto de diversas molestias por parte de autoridades e caciques, chegando a ser encarcerado en 1917 no movemento represivo que desencadeou a folga xeral revolucionaria. En 1918 participou, como representante republicano, nos actos da Semana Vermella, conmemorativos do aniversario do triunfo bolxevique na Revoluci\u00f3n Rusa. Castelao invitouno en 1919 para colaborar no n\u00famero extraordinario de \"El Sol\" e a esquerda de Redondela presentouno como candidato \u00e1s Cortes. Pero en 1919, cando presidiu o V Congreso Agrario Provincial, empezou a ser superado pola s\u00faa esquerda, ao ancorarse na defensa do antiforismo que avogaba pola redenci\u00f3n de foros fronte \u00e1 s\u00faa abolici\u00f3n, e iniciou unha viraxe cara ao galeguismo e ao obreirismo moderado.\nFoi concelleiro en Vigo en 1922. Amigo de Fernando de los R\u00edos, directivo do Ateneo de Vigo, seguiu sendo unha figura destacada da pol\u00edtica e, despois da ditadura de Primo de Rivera, reapareceu como presidente do Partido Republicano de Vigo, sendo elixido concelleiro republicano de Vigo nas elecci\u00f3ns do 12 de abril de 1931. Formou parte da Candidatura de Selecci\u00f3n Republicana \u00e1s elecci\u00f3ns de 1931. Promoveu o peri\u00f3dico \"La Idea\". O 18 de decembro de 1931 foi elixido alcalde de Vigo e dimitiu en decembro de 1932. Foi apartado da corporaci\u00f3n en 1934, pola s\u00faa adhesi\u00f3n aos sucesos revolucionarios de Asturias, e reposto no cargo en febreiro de 1936, logo do triunfo da Fronte Popular. Militou en Uni\u00f3n Republicana, pero deuse de baixa en marzo de 1936. Despois da Guerra Civil volveu exercer como avogado.\nVida persoal.\nEra irm\u00e1n de Emilio Garra Castellanzuelo e t\u00edo de Wenceslao Gonz\u00e1lez Garra."}
{"id": "177552", "revid": "1093", "url": "https://gl.wikipedia.org/wiki?curid=177552", "title": "Juan Guzm\u00e1n Tapia", "text": ""}
{"id": "177557", "revid": "1131", "url": "https://gl.wikipedia.org/wiki?curid=177557", "title": "Michelle Rodriguez", "text": "Mayte Michelle Rodriguez nada o 12 de xullo de 1978 en San Antonio, Texas \u00e9 unha actriz estadounidense de ascendencia dominico-portorrique\u00f1a.\n\u00c9 co\u00f1ecida polas s\u00faas interpretaci\u00f3ns nos filmes \"The Fast and the Furious\", \"Resident Evil\", a serie de televisi\u00f3n \"Lost\", e a s\u00faa actuaci\u00f3n como Trudy, a piloto humana en \"Avatar\".\nTraxectoria.\nEra unha aspirante a actriz cando topou cun anuncio que informaba dun casting para poder actuar no filme independente e de baixo orzamento \"Girlfight\". Michelle ga\u00f1ou \u00e1s outras 350 rapazas que se presentaron \u00f3 papel, e encarnou a Diana Guzm\u00e1n, unha adolescente con moitos problemas que decide canalizar a s\u00faa agresividade adestrando para tornarse en boxeadora. O traballo de Rodriguez foi reco\u00f1ecido tanto pola cr\u00edtica como polo p\u00fablico.\nPosteriormente, tivo papeis noutros filmes de \u00e9xito, como \"The Fast and the Furious\" e \"Resident Evil\". En 2004, Rodriguez prestou a s\u00faa voz para o videoxogo Halo 2, interpretando unha infante da mari\u00f1a. De 2005 a 2010, interpretou a polic\u00eda Ana Lucia Cortez na serie de televisi\u00f3n \"Lost\".\nEn 2008, actuou no filme \"Battle in Seattle\" xunto a Charlize Theron. En 2009 volveu a actuar na cuarta parte da saga de pel\u00edculas de carreiras de coches \"Fast &amp; Furious\". Nese mesmo ano interpretou a piloto \"Trudy Chac\u00f3n\" no filme de James Cameron \"Avatar\"."}
{"id": "177561", "revid": "23204", "url": "https://gl.wikipedia.org/wiki?curid=177561", "title": "Ollanta Humala", "text": "Ollanta Mois\u00e9s Humala Tasso, nado en Lima, o 27 de xu\u00f1o de 1962, \u00e9 un pol\u00edtico e militar retirado peruano. \u00c9 membro fundador do Partido Nacionalista Peruano. En xu\u00f1o de 2011 ga\u00f1ou as elecci\u00f3ns presidenciais do Per\u00fa.\nTraxectoria.\nOllanta Humala \u00e9 o segundo de sete irm\u00e1ns, fillo dos ayacuchanos Elena Tasso e Isaac Humala N\u00fa\u00f1ez. O pai, un ex dirixente pr\u00f3ximo ao socialismo, \u00e9 o ide\u00f3logo fundador do chamado etnocacerismo. De acordo con iso, chamou os seus fillos con nomes incaicos como Pachacutec, Ima Sumac, Cusicollur ou Antauro. Segundo Humala pai, o de Ollanta quere dicir \"o guerreiro que todo o mira\".\nEstudou no colexio peruano-xapon\u00e9s La Uni\u00f3n de Lima. Comezou a s\u00faa carreira militar en 1982, cando entrou do mesmo xeito que o seu irm\u00e1n Antauro \u00e1 Escola Militar de Chorrillos \"Coronel Francisco Bolognesi\". En 1983 foi alumno da Escola das Am\u00e9ricas (SOA, polas s\u00faas siglas en ingl\u00e9s), no curso de combate para cadetes. Nesa \u00e9poca o grupo clandestino estivo baixo a observaci\u00f3n do director da escola.\nO caso Madre M\u00eda.\nEn 1991, co rango de capit\u00e1n, Humala prestou servizo en Tingo Mar\u00eda (Hu\u00e1nuco) combatendo os remanentes de Sendero Luminoso. Foi acusado de matar guerrileiros peruanos, e en 1992, na zona de Madre M\u00eda, comet\u00e9ronse unha serie de abusos contra a poboaci\u00f3n civil, polos que foi investigado xudicialmente. O caso pechouse por falta de probas, pois a testemu\u00f1a principal, Jorge \u00c1vila, trasacordou da s\u00faa declaraci\u00f3n inicial.. Por\u00e9n, en marzo de 2011, x\u00falgase a Am\u00edlcar G\u00f3mez, home de confianza de Humala, por intento de suborno a testemu\u00f1as do caso Madre M\u00eda. Rub\u00e9n G\u00f3mez, un dos implicados, declarou ante o xulgado que en 2006, Am\u00edlcar G\u00f3mez lle pedira de convencer o seu cu\u00f1ado Jorge \u00c1vila para que variase a s\u00faa declaraci\u00f3n a cambio de di\u00f1eiro Humala aceptou a s\u00faa proximidade con Am\u00edlcar G\u00f3mez, pero negou todas as imputaci\u00f3ns..\nO golpe de estado.\nEn 1995, Humala foi destinado a unha base militar de apoio preto da fronteira con Ecuador durante a Guerra do Cenepa a\u00ednda que non combateu directamente. En 2000, Humala, sendo militar en activo, deu un golpe de estado en Locumba (Moquegua) xunto ao seu irm\u00e1n Antauro, contra o goberno de Alberto Fujimori. O levantamento armado produciuse o 1 de outubro de 2000, o mesmo d\u00eda en que o ex asesor presidencial Vladimiro Montesinos fux\u00eda do pa\u00eds no veleiro \"Karisma\". Logo da ca\u00edda do goberno fujimorista, Humala seguiu en rebeld\u00eda durante un tempo ata que lle solicitou unha entrevista ao presidente Paniagua para entregarse. O seu avogado, Javier Valle Riestra, presentou un h\u00e1beas corpus en favor do seu representado, que se transformou nunha amnist\u00eda por parte do Congreso daquel ent\u00f3n.\nDurante o posterior goberno de Alejandro Toledo Humala regresou \u00e1s s\u00faas funci\u00f3ns militares. Entre o 2001 e o 2002, cursou un mestrado en Ciencias Pol\u00edticas na Pontificia Universidade Cat\u00f3lica do Per\u00fa e un curso acelerado de defensa nacional no CAEN. Despois foi destinado como agregado militar en Francia e logo en Corea do Sur. Mentres estivo en Francia aproveitou para seguir cursos de Dereito Internacional na Sorbonne de Par\u00eds (2003). En decembro de 2004 Ollanta Humala foi obrigado a retirarse, o que deu orixe \u00e1 sublevaci\u00f3n do seu irm\u00e1n Antauro Humala, e o posterior asalto \u00e1 comisar\u00eda de Andahuaylas.\nCandidatura presidencial de 2006.\nEn outubro de 2005 fundou o Partido Nacionalista Peruano, e anunciou a s\u00faa candidatura \u00e1 presidencia do Per\u00fa nas elecci\u00f3ns de 2006. Por cuesti\u00f3ns burocr\u00e1ticas non puido inscribir o partido en tempo, co que tivo que coaligarse co partido Uni\u00f3n polo Per\u00fa de xeito que o acompa\u00f1aban como candidatos \u00e1 vicepresidencia o membro do consello de direcci\u00f3n do Banco Central de Reserva (BCR) Gonzalo Garc\u00eda N\u00fa\u00f1ez (na primeira vicepresidencia) e o avogado Carlos Torres Caro na segunda.\nHumala apostou pola s\u00faa presenza na zona sur do pa\u00eds e pola s\u00faa cr\u00edtica ao modelo neoliberal e aos partidos pol\u00edticos tradicionais que, segundo el, non ench\u00edan as expectativas da poboaci\u00f3n. O 9 de abril s\u00f3ubose que disputar\u00edan a segunda volta Ollanta Humala, que vencera con 30% dos votos v\u00e1lidos, e o expresidente e candidato polo APRA Alan Garc\u00eda, que obtivera o 24%. Humala venceu nos departamentos do interior, mentres que os candidatos de centro e dereita venceran nos departamentos costeiros.\nDurante a campa\u00f1a da segunda volta, Humala visitou Trujillo, cidade eminentemente aprista, onde foi apupado e agredido por seguidores do seu rival. O 9 de maio encontrouse co presidente boliviano Evo Morales na localidade fronteiriza de Copacabana e recibiu o seu apoio.\nO domingo 21 de maio, Ollanta Humala afrontou o seu primeiro debate presidencial televisado ante o candidato do Apra, Alan Garc\u00eda. Algunhas das s\u00faas propostas no debate foron a reduci\u00f3n dos prezos do combustible e do gas, o equilibrio do orzamento nacional e rexional, renunciar ao salario de presidente, estender a xornada educativa co almorzo e o xantar, a revisi\u00f3n do Tratado de Libre Comercio con Estados Unidos e a elevaci\u00f3n da porcentaxe de participaci\u00f3n en Fonocom\u00fan.\nO 4 de xu\u00f1o de 2006 Alan Garc\u00eda imp\u00faxose por cinco puntos de diferenza (52% a 47%) a Humala, vencendo sobre todo nos departamentos da li\u00f1a costeira, ag\u00e1s en Arequipa. Ollanta Humala reco\u00f1eceu a s\u00faa derrota, e pediulles aos seus seareiros que formasen a \"Fronte Nacionalista Democr\u00e1tica\" unha coalici\u00f3n de distintos sectores para esixirlle ao novo goberno o cumprimento das s\u00faas promesas. Con todo, foi criticado por inclu\u00edr nesa coalici\u00f3n a sectores de esquerda radical representados por Patria Roja e o Movimiento Nueva Izquierda. Isto provocou a renuncia de tres deputados de Uni\u00f3n polo Per\u00fa, encabezados polo seu brazo dereito e ex candidato \u00e1 vicepresidencia Carlos Torres Caro, que foi cualificado por Humala de desleal e traidor.\nCandidatura presidencial de 2011.\nEn 2011 intenta de novo o acceso \u00e1 presidencia peruana, levando neste caso no t\u00edcket como candidatos vicepresidenciais a Marisol Espinoza e Omar Chehade. Para estas elecci\u00f3ns conformou a alianza electoral Gana Per\u00fa, coalici\u00f3n do Partido Nacionalista Peruano con diversos partidos da esquerda tradicional. Os grupos de esquerda que forman parte da coalici\u00f3n son o Partido Comunista do Per\u00fa, Partido Socialista, Partido Socialista Revolucionario, Movimiento Pol\u00edtico Voz Socialista e un sector importante de Lima para Todos.\nOllanta Humala vence na primeira volta o 10 de abril co 31% dos votos e pasa a enfrontarse na segunda volta con Keiko Fujimori, co 23%. Neste caso, os apoios de Humala concentr\u00e1ronse no sur do pa\u00eds, mentres que o norte e a capital Lima, foron para outros candidatos."}
{"id": "177562", "revid": "23204", "url": "https://gl.wikipedia.org/wiki?curid=177562", "title": "Rub\u00e9n Cela", "text": "Rub\u00e9n Cela D\u00edaz, nado en Lugo o 1 de marzo de 1979, \u00e9 un economista e pol\u00edtico galego do BNG.\nTraxectoria.\nLicenciado en Econom\u00eda pola Universidade de Santiago de Compostela, fixo un curso de posgrao de Especialista en Dereito Tributario. Profesionalmente traballa no \u00e1mbito da consultar\u00eda privada. Milita no nacionalismo desde os dezaseis anos, nos Comit\u00e9s Abertos de Estudantes, nos Comit\u00e9s Abertos de Faculdade (CAF) e en Galiza Nova, organizaci\u00f3n da cal foi secretario xeral (2000-2004). As\u00ed mesmo, foi Director Xeral de Xuventude e Solidariedade da Xunta de Galicia (2006-2009). Foi o respons\u00e1bel local do Bloque Nacionalista Galego en Santiago de Compostela, onde se postulou para alcalde nas elecci\u00f3ns municipais de 2011, nas cales foi elixido concelleiro (2011-2019). \u00c9 membro da Executiva Nacional do BNG e preside a Fundaci\u00f3n Galiza Sempre."}
{"id": "177563", "revid": "98629", "url": "https://gl.wikipedia.org/wiki?curid=177563", "title": "Avatar (filme de 2009)", "text": "Avatar \u00e9 unha longametraxe estadounidense de x\u00e9nero \u00e9pico dirixida e escrita por James Cameron, e protagonizada por Sam Worthington, Zoe Saldana, Stephen Lang, Michelle Rodriguez, Joel David Moore, Giovanni Ribisi e Sigourney Weaver. O filme est\u00e1 ambientado na segunda metade do s\u00e9culo XXII, momento no cal os seres humanos devecen por un mineral precioso chamado unobtanium que procede de Pandora, unha das l\u00faas do planeta Polifemo no sistema Alpha Centauri. A expansi\u00f3n da colonia mineira humana provoca enfrontamentos co pobo dos Na'vi, unha especie humanoide ind\u00edxena de Pandora. O t\u00edtulo do filme fai referencia \u00f3 sistema de enxe\u00f1er\u00eda xen\u00e9tica que empregan os humanos para a creaci\u00f3n de corpos h\u00edbridos entre Na'vis e humanos coa finalidade de crear un equipo que sexa quen de interactuar cos nativos de Pandora.\nSinopse.\nNo ano 2154, Jake Sully (Sam Worthington), un ex-marine que quedou parapl\u00e9xico, \u00e9 seleccionado para ir a Pandora, unha distante l\u00faa onde existe un mineral chamado unobtanium que poder\u00eda resolver a crise enerx\u00e9tica da Terra. Para contrarrestar a toxicidade da atmosfera de Pandora, os cient\u00edficos crearon o programa Avatar, grazas \u00f3 cal os humanos \"condutores de avatares\" mante\u00f1en as s\u00faas conciencias unidas a un avatar: un corpo biol\u00f3xico controlado de forma remota que pode respirar o aire de Pandora. Eses corpos foron creados con ADN humano, mesturado con ADN dos nativos de Pandora, os Na'vi. No seu corpo de avatar, Jake pode cami\u00f1ar outra vez. Pero a verdadeira finalidade do Programa Avatar \u00e9 a de estudar o impresionante ecosistema de Pandora e a de facilitar a interacci\u00f3n cos Na'vi, aprender deles para que a comunicaci\u00f3n sexa m\u00e1is sinxela. A pesar do fin cient\u00edfico do proxecto, o coronel Quaritch, que dirixe a defensa da base humana en Pandora, env\u00eda a Jake para que lle proporcione informaci\u00f3n sobre os nativos en caso de que fose necesario empregar a forza se se negan a abandonar as s\u00faas terras. Nun principio, Jake cumpre profesionalmente a s\u00faa misi\u00f3n e entra en contacto cos Na'vi, pero se namora dunha das nativas, Neytiri (Zoe Saldana) que lle salva a vida. Despois dun tempo Jake \u00e9 admitido no clan Omaticaya (a tribo central da historia), e do mesmo xeito que aprende a ser un Na'vi mais, tam\u00e9n se d\u00e1 conta de que estes xamais renunciar\u00e1n \u00e1 s\u00faa terra, facendo inevitable o conflito armado. Nel deber\u00e1 decidir de parte de quen loitar\u00e1.\nVideoxogo.\nO filme tam\u00e9n ten a s\u00faa adaptaci\u00f3n na industria do videoxogo baixo o t\u00edtulo \"\". As s\u00faas principais plataformas son Playstation 3, Xbox 360, Nintendo DS e PC. O xogo non segue a historia do filme, sen\u00f3n unha historia que acontece antes do filme, onde os protagonistas son outros."}
{"id": "177564", "revid": "98629", "url": "https://gl.wikipedia.org/wiki?curid=177564", "title": "Roller Club Biasca", "text": "O Roller Club Biasca \u00e9 un equipo de h\u00f3ckey a pat\u00edns da cidade de Biasca, no Cant\u00f3n de Tesino (Su\u00edza). Actualmente compite na LNA, a m\u00e1xima categor\u00eda deste deporte en Su\u00edza. \u00c9 o \u00fanico equipo de h\u00f3ckey a pat\u00edns da Su\u00edza italiana e foi fundado en setembro de 1985.\nConta no seu palmar\u00e9s con dous t\u00edtulos da segunda categor\u00eda do h\u00f3ckey a pat\u00edns su\u00edzo, a LNB, acadados en 1990 e 1992.\nEn 1989 e 1992 recibiu o reco\u00f1ecemento ao m\u00e9rito deportivo de Biasca, e en 1993 o reco\u00f1ecemento da asociaci\u00f3n de prensa deportiva do Cant\u00f3n de Tesino.\nDende 1997 xoga os seus partidos como local no novo pavill\u00f3n multi\u00fasos denominado Palaroller."}
{"id": "177565", "revid": "83328", "url": "https://gl.wikipedia.org/wiki?curid=177565", "title": "Xos\u00e9 Manuel Carril", "text": "Xos\u00e9 Manuel Carril V\u00e1zquez, nado en Londres o 7 de agosto de 1969, \u00e9 profesor de Dereito do Traballo e Seguridade Social na Universidade da Coru\u00f1a e pol\u00edtico galego vinculado ao BNG a trav\u00e9s da UPG.\n\u00c9 irm\u00e1n de Paulo Carril, Secretario Confederal de Organizaci\u00f3n da CIG desde 2013 e Secretario Comarcal do sindicato na comarca da Coru\u00f1a de 2001 a 2013.\nTraxectoria profesional.\nLicenciado en Dereito desde 1992, Graduado en Dereito desde 1994 e Doutor desde 1998 pola Universidade da Coru\u00f1a, foi Premio extraordinario de doutoramento da Universidade da Coru\u00f1a (1998-1999) e desde 2003 \u00e9 Profesor Titular de Dereito do Traballo e da Seguridade Social na Facultade de Dereito da Universidade da Coru\u00f1a.\nAutor de d\u00faas monograf\u00edas e de m\u00e1is de medio centenar de artigos publicados en diversas revistas, alg\u00fans deles sobre Dereito Social da Uni\u00f3n Europea, Dereito franc\u00e9s do Traballo e da Seguridade Social, Dereito italiano do Traballo e da Seguridade Social, Dereito norteamericano do Traballo e Dereito do Traballo e da Seguridade Social en Galiza \u00e9 ademais coautor de dous manuais universitarios de Dereito do Traballo e da Seguridade Social\nFoi relator e comunicante en distintas reuni\u00f3ns e congresos nacionais e internacionais sobre Dereito do Traballo e da Seguridade Social e Secretario Xeral da Universidade da Coru\u00f1a (2006-2010).\n\u00c9 membro do Consello Cient\u00edfico do Anuario da Facultade de Dereito da Universidade da Coru\u00f1a (\u00abRevista xur\u00eddica interdisciplinar internacional\u00bb).\nTraxectoria pol\u00edtica.\nMembro das asembleas constitu\u00edntes de Galiza Nova na cidade da Coru\u00f1a, dos Comit\u00e9s Abertos de Facultade da Universidade da Coru\u00f1a, o colectivo antimilitarista Galiza Insubmisa e da Comisi\u00f3n pola Recuperaci\u00f3n da Memoria Hist\u00f3rica da Comarca da Coru\u00f1a. \u00c9 tam\u00e9n membro do Consello Local do BNG da cidade da Coru\u00f1a e do Consello Nacional.\nEn 2006 foi xulgado e condenado canda Pilar Garc\u00eda Negro e Francisco Xos\u00e9 Rei por inxurias e desorde p\u00fablica durante un pleno presidido por Francisco V\u00e1zquez en 2004; naquela sesi\u00f3n o alcalde pretend\u00eda cooficializar os top\u00f3nimos castel\u00e1n e galego para a cidade.\nEn 2010 pasou \u00e1 primeira li\u00f1a da pol\u00edtica coru\u00f1esa, ao ser elixido candidato do BNG \u00e1 alcald\u00eda do concello da Coru\u00f1a, sucedendo o hist\u00f3rico Henrique Tello e exercendo as\u00ed de portavoz do BNG na corporaci\u00f3n municipal desde aquela at\u00e9 o ano 2015.\nDurante a maior parte da s\u00faa etapa como voceiro do BNG nos plenos do concello coru\u00f1\u00e9s simultaneou a s\u00faa actividade pol\u00edtica coa docencia universitaria, especialmente na Facultade de Traballo do Campus de Esteiro en Ferrol. No ano 2014 foi detido e acusado de impedir pola forza un desafiuzamento, sendo condenado ao pagamento de 600 euros de multa e as custas procesuais.\nEn xu\u00f1o de 2015 presentou a s\u00faa dimisi\u00f3n como concelleiro na cidade da Coru\u00f1a tralos malos resultados obtidos nas elecci\u00f3ns municipais, nas que o BNG perdeu tres ed\u00eds e preto de 7000 votos con respecto \u00e1s anteriores elecci\u00f3ns. Xunto a el abandonaron tam\u00e9n Mar\u00eda Xos\u00e9 Bravo e Marisol Mir\u00e1s (segunda e terceira na candidatura respectivamente), pasando a ocupar o \u00fanico posto de concelleiro acadado polo BNG a n\u00famero catro da lista, Avia Veira."}
{"id": "177568", "revid": "1888", "url": "https://gl.wikipedia.org/wiki?curid=177568", "title": "Jacinto Crespo", "text": "Jacinto Crespo Figueras, co\u00f1ecido como Chinto Crespo, nado en Lugo en 1849 e finado en Vigo o 17 de xaneiro de 1931, foi un mestre e pol\u00edtico agrarista.\nTraxectoria.\nMestre na escola fundada polo Sindicato de agricultores de Teis. A s\u00faa actividade comezou a documentarse cando xa roldaba os cincuenta anos, coa participaci\u00f3n activa na loita dos neoagraristas de Teis. No ano 1907 dirixiu a asemblea agrarista desta localidade e dende o ano seguinte actuou como secretario do Directorio de Teis, ademais de ser membro integrante da Sociedade de Agricultores de Teis. Chinto foi un salientable orador dos mitins antiforais de Vigo, Pontevedra, Ourense, A Coru\u00f1a e Lugo. Formou parte do Comit\u00e9 Provincial da Federaci\u00f3n Agraria de Pontevedra e da embaixada societaria que trataba de integrar o agrarismo asturiano na loita iniciada en Galicia. Presidiu a mesa constitutiva da I Asemblea Agraria de Monforte.\nDende 1909 Crespo diversificou as s\u00faas actividades, exercendo en Teis de mestre, de porteiro da Sociedade de Agricultores e participando nos mitins alde\u00e1ns do antiforismo militante por diversas zonas galegas (Tomi\u00f1o, Redondela, Oia, A Fonsagrada), levando a estas concentraci\u00f3ns agrarias unha importante iniciativa da s\u00faa marca: o uso popular da lingua galega. En 1909 presentouse como candidato a concelleiro de Lavadores e asinou, xunto con outros compa\u00f1eiros do Directorio, artigos e follas de propaganda dirixidas contra os m\u00e1is famosos caciques urza\u00edstas. Como consecuencia desta campa\u00f1a foi denunciado por inxurias polos irm\u00e1ns Eduardo e Jos\u00e9 Iglesias A\u00f1ino xunto con Manuel Lago Mart\u00ednez, Jos\u00e9 Mar\u00eda \u00c1lvarez Gonz\u00e1lez, Jos\u00e9 Antonio Mart\u00ednez de Vela e Arturo Nieto L\u00e1zaro. Xulgados na Audiencia de Pontevedra en 1911, foron condenados a tres anos, seis meses e vinte e un d\u00edas de desterro a 25 quil\u00f3metros de Teis e mil pesetas de multa. Finalmente s\u00f3 foron desterrados Chinto Crespo, Manuel Lago e Arturo Nieto. Viviu o desterro nos concellos de Lal\u00edn e A Estrada, onde conseguiu reorganizar o agrarismo estradense, d\u00e1ndolle un combativo car\u00e1cter anticaciquil, abr\u00edndolle as portas do movemento a Basilio \u00c1lvarez e demais oradores de Acci\u00f3n Gallega.\nEn 1913, novamente reintegrado na loita agraria, chegou a Ponteareas e arremeteu contra os caciques bugallalistas, polo que foi procesado e encarcerado de novo. Permaneceu en terras do Umia e do Tea ata rematar o cumprimento da condena e posteriormente volveu ao distrito de Lavadores. Presentouse en 1917 como unha figura simb\u00f3lica da nacente conxunci\u00f3n agrario-republicano-socialista. Despois, no IV Congreso Agrario Provincial, decidiuse crear un posto para el no concello de Lavadores, momento a partir do cal se empezou a distanciar da escena agraria.\nPerd\u00e9ronse os seus discursos en galego e quedaron s\u00f3 as s\u00faas prosas period\u00edsticas, nesta lingua e en castel\u00e1n. Tanto aqueles coma estas, xiran ao redor de diferentes cuesti\u00f3ns agrarias como a necesidade de que os campesi\u00f1os se organicen en sociedades de oficio, que disputen o dominio local aos caciques e que deixen de pagar os foros."}
{"id": "177569", "revid": "1888", "url": "https://gl.wikipedia.org/wiki?curid=177569", "title": "Directorio de Teis", "text": ""}
{"id": "177571", "revid": "23204", "url": "https://gl.wikipedia.org/wiki?curid=177571", "title": "Carlos Arroyo", "text": "Carlos Alberto Arroyo Berm\u00fadez, nado o 30 de xullo de 1979 en Fajardo, Porto Rico, \u00e9 un ex xogador de baloncesto profesional portorrique\u00f1o, que xogaba de base. Arroyo foi o quinto xogador de Porto Rico en xogar na National Basketball Association (NBA). Na tempada 2008-09, xogou para o Maccabi Tel Aviv na Israeli Basketball Super League, ga\u00f1ando o campionato e sendo nomeado o mellor xogador da final.\nArroyo xogou na NBA, NCAA, e na Liga de baloncesto de Porto Rico cos Cangrejeros de Santurce e os Cariduros de Fajardo. Arroyo tam\u00e9n xogou en Espa\u00f1a, no TAU Cer\u00e1mica e no FC Barcelona. Foi membro da selecci\u00f3n portorrique\u00f1a de baloncesto que derrotou aos Estados Unidos nos Xogos Ol\u00edmpicos de 2004. Tam\u00e9n representou a Porto Rico no Mundial de Baloncesto do Xap\u00f3n no ano 2006."}
{"id": "177573", "revid": "1576", "url": "https://gl.wikipedia.org/wiki?curid=177573", "title": "RHC Diessbach", "text": "O Rollhockey Club Diessbach \u00e9 un equipo de h\u00f3ckey a pat\u00edns da localidade de Diessbach bei B\u00fcren, Cant\u00f3n de Berna (Su\u00edza). O club fundouse en 1984 e actualmente compite na LNA, a m\u00e1xima categor\u00eda do h\u00f3ckey a pat\u00edns helv\u00e9tico."}
{"id": "177578", "revid": "23204", "url": "https://gl.wikipedia.org/wiki?curid=177578", "title": "Peter Giles (fil\u00f3logo)", "text": "Peter Giles, nado en Strichen, Aberdeenshire o 20 de outubro de 1860 e morto o 17 de setembro de 1935 en Cambridge, foi un distinguido fil\u00f3logo e \"Master\" do Emmanuel College, Cambridge.\nTraxectoria.\nGraduouse na Universidade de Aberdeen e acudiu \u00e1 Universidade de Cambridge como alumno do Gonville and Caius College en 1882. Obtivo unha clasificaci\u00f3n de \"first class\" nas d\u00faas partes do \"Classical Tripos\" e de \"second class\" en historia.\nTras escoitar as clases de Karl Brugmann en Friburgo e Leipzig, Giles levou as ideas dos neogram\u00e1ticos a Inglaterra na s\u00faa \u00fanica publicaci\u00f3n, \"A Short Manual of Comparative Philology for Classical Students\", publicada en 1895 e posteriormente traducida ao alem\u00e1n.\nGiles sucedeu a John Peile como \"Reader\" en filolox\u00eda comparada en Cambridge en 1891, cargo que detentou ata a s\u00faa morte."}
{"id": "177579", "revid": "624", "url": "https://gl.wikipedia.org/wiki?curid=177579", "title": "Filolox\u00eda comparada", "text": ""}
{"id": "177581", "revid": "56817", "url": "https://gl.wikipedia.org/wiki?curid=177581", "title": "Peter Giles", "text": "Co nome de Peter Giles co\u00f1\u00e9cese, entre outros, a:"}
{"id": "177582", "revid": "14906", "url": "https://gl.wikipedia.org/wiki?curid=177582", "title": "Faia", "text": "A faia (\"Fagus sylvatica\") \u00e9 unha \u00e1rbore caducifolia da familia das fag\u00e1ceas de porte robusto e gran talle, que alcanza os 35 ou 40\u00a0m, cun tronco recto que o fai moi valioso, e unha copa ovalada no seu terzo superior. Se a \u00e1rbore crece illada (non en espesura) cambia radicalmente, \u00e1brese moi pronto, sendo algo irregular, ramific\u00e1ndose desde abaixo e variando moito a copa.\nConserva a casca practicamente lisa durante toda a s\u00faa vida, dun gris cincento ou esbrancuxado. As follas son simples, alternas nos talos novos, nos adultos saen en fasc\u00edculos sobre pequenos braquiblastos, e caedizas. Son de pec\u00edolo curto, e o limbo \u00e9 de forma ovalada, co bordo ondulado, en principio algo festonado e prolong\u00e1ndose nunha lanuxe sedosa moi caracter\u00edstica. Te\u00f1en os nervios laterais ben marcados e paralelos (penninervia), son dunha cor verde moi viva polo feixe volv\u00e9ndose m\u00e1is escuras na madurez, e disp\u00f3\u00f1ense sempre en posici\u00f3n moi horizontal, captando a maior cantidade de luz posible. Iso fai que os seus bosques te\u00f1an un aspecto un tanto sombr\u00edo, case propio de conto de fadas, non permitindo crecer no chan a apenas ningunha outra planta. Frecuentemente, con todo, crece en bosques mixtos co abeto e outras especies do bosque caducifolio. \u00d3 bosque de faias ch\u00e1maselle faial.\nH\u00e1bitat.\nA faia \u00e9 unha \u00e1rbore indiferente \u00e1 natureza qu\u00edmica do solo; pode medrar en solos acedos ou moi acedos (at\u00e9 pH arredor de 3,5) at\u00e9 outros de natureza b\u00e1sica (pH pr\u00f3ximo a 8,0). Como ten unha elevada taxa de transpiraci\u00f3n, necesita abundantes precipitaci\u00f3ns, particularmente na \u00e9poca estival, pero non tolera o enchoupamento do solo. \u00c9 unha especie de sombra nas idades temper\u00e1s, polo que tende a aparecer de xeito m\u00e1is abundante nas ladeiras aves\u00edas das monta\u00f1as. Non obstante, baixo a cuberta doutras especies arb\u00f3reas nas fases xuven\u00eds, tem\u00e9n chega a conformar bosques extensos noutras orientaci\u00f3ns. Dentro da s\u00faa \u00e1rea de distribuci\u00f3n, pode medrar desde o nivel do mar ata os 2.500 m de altitude. \nEuropa.\nEn Europa est\u00e9ndese formando bosques desde Pilio, no centro de Grecia, ou redutos en Sicilia e no centro de Espa\u00f1a no Sur, at\u00e9 Suecia e Noruega, chegando at\u00e9 Trondheim no norte. En Finlandia co\u00f1\u00e9cense alg\u00fans pequenos bosques de faias. At\u00f3pase moi estendido no centro de Europa destacando os bosques da Selva Negra (Alema\u00f1a), o Bosque de Soignesy en B\u00e9lxica, a Selva de Irati en Navarra (Espa\u00f1a), as\u00ed como os faiais de Francia onde as faias conforman o 10% do total dos bosques. O reduto m\u00e1is meridional at\u00f3pase nas ladeiras do volc\u00e1n Etna, en Sicilia.\nPen\u00ednsula Ib\u00e9rica.\n\u00c9 infrecuente f\u00f3ra das monta\u00f1as setentrionais (Cordilleira Cant\u00e1brica, Sistema ib\u00e9rico, Pireneos). En Galicia, os faiais ocupan algo menos de 200 ha de superficie, formando masas arboradas de pequeno tama\u00f1o que se concentran, principalmente, nas monta\u00f1as do Cebreiro e a metade setentrional da Serra do Courel. O m\u00e1is grande ocupa unhas 70 ha e at\u00f3pase na parroquia de Riocereixa, no concello de Pedrafita do Cebreiro. Os pequenos faiais que se conservan nalg\u00fans vales da cabeceira do r\u00edo Eo, nos concellos de Baleira e A Fonsagrada, son os m\u00e1is suroccidentais de toda Europa. Hai tam\u00e9n faiais nas ladeiras do Moncayo e no parque natural dos Portos de Tortosa-Beceite (Tarragona), que son os m\u00e1is meridionais de Espa\u00f1a, as\u00ed como nalg\u00fans bosques do Sistema Central, en Tejera Negra (Guadalaxara), a Pedrosa (Segovia) ou en Montejo de la Sierra (Madrid). En Ci\u00f1era de Gord\u00f3n (Le\u00f3n) at\u00f3pase un dos faiais mellor conservados. Tam\u00e9n \u00e9 frecuente nas monta\u00f1as do Pa\u00eds Vasco e o Val do Rudr\u00f3n (Burgos). As masas arboradas existentes no Parque Nacional da Peneda-Ger\u00eas portugu\u00e9s proceden de plantaci\u00f3ns efectuadas polos servizos forestais dese pa\u00eds no pasado s\u00e9culo, polo que non se poden considerar bosques naturais desta especie. Os exemplares silvestres de faia situados a menor altitude dentro do contexto ib\u00e9rico (80 m.s.n.m) at\u00f3panse no concello asturiano de Vald\u00e9s, mentres que o maior faial das monta\u00f1as cant\u00e1bricas at\u00f3pase no val de Mosteiro de Hermo, no concello de Cangas del Narcea, a moi poucos quil\u00f3metros da Reserva Integral de Muniellos, que comprende, entre outros tipos de bosque, un dos carballais de \"Quercus petraea\" mellor conservado da Pen\u00ednsula Ib\u00e9rica.\nGalicia.\nA faia \u00e9 unha especie arb\u00f3rea nativa no NW ib\u00e9rico que est\u00e1 presente neste territorio desde, polo menos, o interestadial Eemiense (hai 130.000-115.000 anos antes do presente), fase clim\u00e1tica caracterizada por un cl\u00edma algo m\u00e1is morno e h\u00famido que a actualidade no S de Europa. Dese per\u00edodo cons\u00e9rvase pole f\u00f3sil desta especie no xacemento do Area Longa (Fazouro, Lugo). Con posterioridade, o arrefriamento clim\u00e1tico experimentado ao lonfo do estadial W\u00fcrmiense (115.00-10.000 anos antes do presente) fragmentou as poboaci\u00f3ns desta especie provocando o seu refuxio en altitudes baixas ata que, a finais deset \u00faltimo per\u00edodo glaciar, xunto a moitas outras especies arb\u00f3reas pouco tolerantes ao fr\u00edo, comezou a s\u00faa expansi\u00f3n polas \u00e1reas interiores e sistemas monta\u00f1osos do N da Pen\u00ednsula Ib\u00e9rica. Como resultado desta expansi\u00f3n, a faia chegou a estar presente en gran parte e Galicia, at\u00e9 que, coa adopci\u00f3n da agricultura e a gandar\u00eda por parte dos grupos humanos aqu\u00ed presentes, hai aproximadamente 5.000 anos, comezou o seu declive como consecuencia da xeneralizaci\u00f3n das actividaes deforestadoras. O resultado de todo iso foi que a faia s\u00f3 conseguiu resistir nas \u00e1reas monta\u00f1osas m\u00e1is abruptas do oriente de Galicia, onde as condici\u00f3ns clim\u00e1ticas e a dificultade de acceso para os humanos favoreceron a s\u00faa pervivencia."}
{"id": "177587", "revid": "98629", "url": "https://gl.wikipedia.org/wiki?curid=177587", "title": "Remain in Light", "text": "Remain in Light \u00e9 o cuarto \u00e1lbum de estudio da banda estadounidense de New Wave Talking Heads, editado o 8 de outubro de 1980 a trav\u00e9s de Sire Records. Foi gravado entre as Bahamas e os Estados Unidos nos meses de xullo e agosto de 1980, baixo a produci\u00f3n do colaborador do grupo Brian Eno. O \u00e1lbum chegou ao posto 19 da \"Billboard 200\" nos Estados Unidos e ao 21 na lista brit\u00e1nica de \u00e1lbums. Foron lanzados dous sinxelos do disco: \"Once in a Lifetime\" e \"Houses in Motion\". O traballo foi certificado ouro nos Estados Unidos e o Canad\u00e1 durante os anos 80.\nEn xullo de 2016 a publicaci\u00f3n dixital Paste colocouno no posto 4 da s\u00faa lista dos 50 mellores \u00e1lbums de postpunk. A revista \"Rolling Stone\" elix\u00eduno o cuarto mellor \u00e1lbum dos anos 80."}
{"id": "177589", "revid": "56817", "url": "https://gl.wikipedia.org/wiki?curid=177589", "title": "Never Breathe What You Can't See", "text": "Never Breathe What You Can't See \u00e9 un \u00e1lbum de Jello Biafra e The Melvins. Foi editado o 19 de outubro do 2004 a trav\u00e9s do selo Alternative Tentacles, propiedade de Biafra. No libreto dise que Mohamed Atta e John Ashcroft axudaron a Biafra coas letras de \"Caped Crusader\" (de feito, algunhas li\u00f1as son copiadas de \u00e1mbolos dous), e convidan ao o\u00ednte a \"buscar as diferenzas\".\nListaxe de canci\u00f3ns.\nTodos os temas compostos por Buzz Osborne e as letras por Jello Biafra, ag\u00e1s onde se indique."}
{"id": "177591", "revid": "56817", "url": "https://gl.wikipedia.org/wiki?curid=177591", "title": "Ragged Glory", "text": "Ragged Glory \u00e9 un \u00e1lbum de Neil Young e Crazy Horse editado o 10 de setembro de 1990 a trav\u00e9s do selo Reprise Records.\nO \u00e1lbum regresa ao estilo hard rock previamente explorado en \"Everybody Knows This Is Nowhere\" e \"Zuma\". Os dous primeiros temas son canci\u00f3ns de que Young e Crazy Horse compuxeron e interpretaron en directo orixinalmente nos anos 70. \"Farmer John\" \u00e9 unha versi\u00f3n dunha canci\u00f3n dos anos 60, composta polo d\u00fao de R&amp;B Don and Dewey e tam\u00e9n interpretada pola banda de garage rock The Premiers. Young revelou que a canci\u00f3n \"Days that Used to Be\" est\u00e1 inspirada no tema de Bob Dylan \"My Back Pages\". \"F*!#in' Up\" \u00e9 versionada frecuentemente por Pearl Jam ao vivo.\nListaxe de canci\u00f3ns.\nTodos os temas compostos por Neil Young ag\u00e1s onde se indique."}
{"id": "177592", "revid": "98629", "url": "https://gl.wikipedia.org/wiki?curid=177592", "title": "Them Crooked Vultures (\u00e1lbum)", "text": "Them Crooked Vultures \u00e9 o \u00e1lbum de estrea do supergrupo estadounidense Them Crooked Vultures, editado o 16 de novembro do 2009. O primeiro sinxelo do \u00e1lbum, \"New Fang\", lanzouse o 26 de outubro, seguido por \"Mind Eraser, No Chaser\" o 3 de novembro. O \u00e1lbum estreouse no n\u00famero 12 da lista \"Billboard 200\", vendendo unhas 70.000 unidades a s\u00faa primeira semana nos Estados Unidos.\nO tema \"Dead End Friends\" aparece no videoxogo \"Rock Band 3\", mentres que \"Scumbag Blues\" est\u00e1 en \"Guitar Hero: Warriors of Rock\" e \"Gran Turismo 5\".\nListaxe de canci\u00f3ns.\nTodos os temas compostos por Them Crooked Vultures."}
{"id": "177593", "revid": "56817", "url": "https://gl.wikipedia.org/wiki?curid=177593", "title": "Auf der Maur", "text": "Auf der Maur \u00e9 o \u00e1lbum de estrea en solitario da artista canadense Melissa Auf der Maur, antiga baixista das bandas Hole e The Smashing Pumpkins. O disco foi editado o 1 de xu\u00f1o do 2004 a trav\u00e9s do selo Capitol Records.\nListaxe de canci\u00f3ns.\nTodos os temas compostos por Melissa Auf der Maur, ag\u00e1s onde se indique."}
{"id": "177594", "revid": "88215", "url": "https://gl.wikipedia.org/wiki?curid=177594", "title": "Sasha Pavlovi\u0107", "text": "Aleksandar \"Sasha\" Pavlovi\u0107 (serbio cir\u00edlico: \u0410\u043b\u0435\u043a\u0441\u0430\u043d\u0434\u0430\u0440 \"\u0421\u0430\u0448\u0430\" \u041f\u0430\u0432\u043b\u043e\u0432\u0438\u045b), nado en Bar o 15 de novembro de 1983, \u00e9 un xogador profesional de baloncesto serbio que actualmente \u00e9 axente libre.\nTraxectoria deportiva.\nPavlovi\u0107 foi seleccionado polos Utah Jazz na 19\u00aa posici\u00f3n do Draft de 2003, e xogou en Utah unha tempada antes de ser traspasados aos Cleveland Cavaliers. Na s\u00faa primeira tempada na liga fixo 4.8 puntos por partido, o mesmos que na s\u00faa primeira tempada en Cleveland. O 30 de xaneiro de 2007, tras sa\u00edr de titular ante os Golden State Warriors, anotou 24 puntos, a s\u00faa mellor marca na NBA. Dende ent\u00f3n, o seu n\u00famero de minutos de xogo aumentou de forma moi considerable.\nEn catro anos na liga, Pavlovi\u0107 fixo practicamente 4.8 puntos en todas as tempadas, excepto na 2004-05, na cal os seus n\u00fameros foron de 4.5 puntos por partido, e na 2006-07, na que levaba 4.8 ata o seu partido contra Golden State. Ao final, rematou con 9 puntos por partido, e dende febreiro de 2007, 11.2 puntos.\nO 10 de xaneiro de 2011 asinou un contrato de 10 d\u00edas cos Dallas Mavericks, e tras finalizar o seu segundo contrato co equipo, foi fichado polos New Orleans Hornets. O 3 de marzo de 2011 asinou cos Boston Celtics.\nO 20 de xullo de 2012, Pavlovi\u0107 foi traspasado \u00f3s Portland Trail Blazers nun traspaso entre tres equipos.\nTras a secesi\u00f3n de Montenegro, Pavlovic elixiu xogar con Serbia."}
{"id": "177596", "revid": "1131", "url": "https://gl.wikipedia.org/wiki?curid=177596", "title": "Pepe Viyuela", "text": "Jos\u00e9 Viyuela Castillo, nado en Logro\u00f1o o 2 de xu\u00f1o de 1963, m\u00e1is co\u00f1ecido como Pepe Viyuela, \u00e9 un actor, pallaso, poeta e humorista rioxano licenciado en Filosof\u00eda.\nTraxectoria.\nAmais de Filosof\u00eda, Viyuela estudou Arte dram\u00e1tica, inici\u00e1ndose no mundo da interpretaci\u00f3n con parodias con obxectos e sen palabras. A s\u00faa primeira aparici\u00f3n televisiva foi en \"Un, dos, tres...responda otra vez\" como humorista, coa s\u00faa famosa frase \u00ab\"Pero, \u00bfesto qu\u00e9 es?\"\u00bb, e co seu n\u00famero m\u00e1is co\u00f1ecido, no que se v\u00eda atrapado por unha cadeira pregable.\nComo actor traballou con Julio Medem en \"Tierra\" (1995). Posteriormente interpretou a Filem\u00f3n nas d\u00faas pel\u00edculas baseadas en Mortadelo e Filem\u00f3n: \"La gran aventura de Mortadelo y Filem\u00f3n\" (Javier Fesser, 2003) e \"\" (Miguel Bardem, 2008). En teatro participou no Festival de Teatro Cl\u00e1sico de M\u00e9rida, con \"Androcles y el le\u00f3n\" (1999), de George Bernard Shaw, \"R\u00f3mulo el grande\" (2005), de Friedrich D\u00fcrrenmatt e \"Miles Gloriosus\" (2008), de Plauto. En 2009 protagonizou, xunto a Tet\u00e9 Delgado, \"El pisito\". En televisi\u00f3n participou na serie \"A\u00edda\" no papel de Chema o tendeiro. Fixo papel de dobraxe ao castel\u00e1n en \"Open Season\".\nEn 2003 publicou a novela \"Bestiario del circo\", con pr\u00f3logo de Andr\u00e9s Aberasturi. Ga\u00f1ou a segunda edici\u00f3n do Premio Internacional de Poes\u00eda Margarita Hierro co seu primeiro poemario, \"Y amarte sin saber\". A obra consta de 51 poemas e est\u00e1 dedicada a Margarita Hierro e a Manolo Romero, cunha ilustraci\u00f3n na portada de Jos\u00e9 Hierro. En 2008 publicou o seu segundo poemario, \"Las letras de tu nombre\".\n\u00c9 vicepresidente da ONG Payasos Sin Fronteras e socio honor\u00edfico da ONG Amigos de la Tierra."}
{"id": "177597", "revid": "54334", "url": "https://gl.wikipedia.org/wiki?curid=177597", "title": "Pilar Barreiro \u00c1lvarez", "text": "Pilar Barreiro \u00c1lvarez, nada en Lugo o 24 de novembro de 1955, \u00e9 unha pol\u00edtica galega radicada na Rexi\u00f3n de Murcia. \u00c9 alcaldesa de Cartagena desde o 17 de xu\u00f1o de 1995 e deputada no Congreso desde marzo de 2008 polo Partido Popular. Ten dous fillos.\nTraxectoria.\nLicenciouse en Dereito no ICADE. Pertence ao Colexio de Avogados de Cartagena desde 1981, e en 1983 desempe\u00f1ou a funci\u00f3n de xu\u00edz substituta de distrito. En 1986 iniciou a s\u00faa actividade docente na Escola de Estudos Empresariais da Escola Universitaria de Graduados Sociais de Cartagena. Na actualidade imparte clases na UNED.\nEn 1987 ingresou en Alianza Popular, e tres anos despois pasou a formar parte dos comit\u00e9s executivos local e rexional. Entre 1991 e 1995 foi deputada na Asemblea Rexional de Murcia pola circunscrici\u00f3n de Cartagena, sendo portavoz adxunta do seu grupo parlamentario. O 17 de xu\u00f1o de 1995 converteuse na primeira alcaldesa de Cartagena, ao obter o PP 15 das 27 conceller\u00edas da corporaci\u00f3n. Revalidou a maior\u00eda absoluta en 1999, 2003 e 2007. Nas elecci\u00f3ns xerais do 9 de marzo de 2008 foi elixida deputada para o Congreso.\nEn 2004 foi pregoeira das festas de Cartagineses e Romanos."}
{"id": "177598", "revid": "1131", "url": "https://gl.wikipedia.org/wiki?curid=177598", "title": "Os secuestradores de burros", "text": "Os secuestradores de burros \u00e9 unha novela en lingua inglesa de Gerald Durrell, publicada en 1968 por HarperCollins co t\u00edtulo orixinal de The Donkey Rustlers.\nTrama.\nA familia Finchberry-White marcha de Inglaterra \u00e1 illa grega de Melisa, \u00e1 aldea de Kalanero, onde todos os habitantes os estiman. Os protagonistas son Amanda e David (os rapaces da familia) e o seu amigo Yani, un rapaz orfo da illa. O alcalde da aldea recl\u00e1malle a Yani uns cartos que lle prestara ao seu pai, baixo a ameaza de quedar coas terras que herdara. Coa colaboraci\u00f3n de Coocos, un rapaz tatexo da illa, planean secuestrar os burros da aldea, que supo\u00f1en o \u00fanico medio de transporte para a poboaci\u00f3n.\nTras comprobar que os burros nadaban, levan de noite a unha pequena illa deserta os 19 burros da aldea. Nesa mesma noite, de l\u00faa chea, deixan carteis que deixan ao pobo desconcertado. O alcalde di que o secuestro foi obra dos comunistas, e decide ir \u00e1 vila da illa para pedir axuda \u00e1 polic\u00eda. O inspector chega con dous cans para buscar pistas, pero non atopan nada. O alcalde p\u00eddelle axuda ao pai de Amanda e David (co\u00f1ecedor do secuestro de man de Coocos), e o ingl\u00e9s recom\u00e9ndalle que pida unha recompensa a cambio de informaci\u00f3n (recompensa superior \u00e1 cantidade debida por Yani ao alcalde). Os rapaces dinlle ao alcalde onde est\u00e1n os burros, e logo de que Amanda lle reclamase os cartos, o alcalde viuse obrigado a d\u00e1rllelo.\nTraduci\u00f3ns.\nFoi traducido ao galego por Mois\u00e9s Barcia, e editado por Sushi Books en 2019."}
{"id": "177599", "revid": "89787", "url": "https://gl.wikipedia.org/wiki?curid=177599", "title": "Sangui\u00f1o", "text": "O sangui\u00f1o (Rhamnus frangula ou Frangula alnus) \u00e9 un arbusto de 3-6 metros de altura que medra en bosques h\u00famidos de Europa, Asia e norte de \u00c1frica. \n\u00c9 un arbusto de ramas ergueitas non espi\u00f1oso. A casca presenta manchas chamadas lenticelas. As follas caedizas, alternas, ovais, pecioladas con nervaduras sobresa\u00edntes no env\u00e9s. As flores son pequenas, hermafroditas, con cinco p\u00e9talos e de cor rosada ou verdosa. Os froitos son vermellos que se volven pardos \u00f3 madurar. Tr\u00e1tase dun arbusto t\u00edpico de chans moi h\u00famidos en substratos sil\u00edceos, amplamente estendido por Europa.\nC\u00f3mpre non confundir esta especie co sangomi\u00f1o (\"Cornus sanguinea\").\nPropiedades.\nSon purgantes e colagogos, mantendo os seus efectos por varios d\u00edas. Nas herborister\u00edas comercial\u00edzase co nome de \"fr\u00e1ngula\" pero hai que extremar o coidado no seu consumo pois en fresco \u00e9 moi purgante e vomitivo, especialmente nos nenos. Cont\u00e9n diversos principios activos como frangulina, gluco-frangulina, \u00e1cido crisof\u00e1nico, fisiciona, crisofanol etc.\nDistribuci\u00f3n.\n\u00c9 moi com\u00fan en toda Galiza. D\u00e1se en Europa, Asia e norte de \u00c1frica. En Espa\u00f1a \u00e9 moi abundante nos bosques de ribeira. Aparece nos r\u00edos Tera e Negro na provincia de Zamora. Na provincia de Le\u00f3n aparece en La Cepeda e La Valder\u00eda. No r\u00edo Carri\u00f3n, r\u00edo Adaja, alto Douro etc. No Sistema Central na Serra de Ayll\u00f3n, Serra de Guadarrama, Serra de Gredos e Serra de Gata.\nNome com\u00fan.\nZangari\u00f1o, xanqui\u00f1o, xangui\u00f1o, senqui\u00f1o, sanqui\u00f1o, sangu\u00f1o, sangumio, sangui\u00f1o, sanguino, sanguillo, sangubi\u00f1o, sangubino, sangub\u00edn, sangri\u00f1o, sangrino, sangomio, sangom\u00edn, sangobi\u00f1o, sangobino, sangob\u00edn, sancomi\u00f1o, sambogui\u00f1o e sabugui\u00f1o."}
{"id": "177602", "revid": "89787", "url": "https://gl.wikipedia.org/wiki?curid=177602", "title": "Franz Sigel", "text": "Franz Sigel, nado o 18 de novembro de 1824 e finado o 21 de agosto de 1902, foi un militar alem\u00e1n e oficial do ex\u00e9rcito dos Estados Unidos que traballou como mestre, xornalista, pol\u00edtico, e serviu como xeral de divisi\u00f3n do Ex\u00e9rcito da Uni\u00f3n durante a Guerra Civil Americana."}
{"id": "177603", "revid": "89787", "url": "https://gl.wikipedia.org/wiki?curid=177603", "title": "Primeira batalla de Bull Run", "text": "A Primeira batalla de Bull Run tivo lugar o 21 de xullo de 1861 e foi o primeiro gran combate en terra da Guerra Civil Estadounidense. As tropas federais biso\u00f1as, baixo o mando do brigadier xeneral Irvin McDowell, avanzaron contra o ex\u00e9rcito confederado, ao mando dos brigadieres Joseph E. Johnston e P. G. T. Beauregard, en Manassas (Virxinia) e a pesar do seu \u00e9xito preliminar foron forzados a retirarse finalmente cara a Washington DC."}
{"id": "177604", "revid": "89787", "url": "https://gl.wikipedia.org/wiki?curid=177604", "title": "Ex\u00e9rcito dos Estados Confederados", "text": "O Ex\u00e9rcito dos Estados Confederados organizouse o 6 de marzo de 1861 para defender os creados Estados Confederados de Am\u00e9rica das acci\u00f3ns militares do goberno dos Estados Unidos durante a Guerra Civil Americana.\nHistoria e caracter\u00edsticas.\nComo moito, calc\u00falase que 1,4 mill\u00f3ns de homes loitaron no Ex\u00e9rcito Confederado durante a guerra. A\u00ednda que ga\u00f1ou un n\u00famero significativo de batallas (particularmente no teatro de operaci\u00f3ns oriental, baixo o xeneral Robert E. Lee), a falta dun control centralizado do Ex\u00e9rcito e de lox\u00edstica e a vantaxe da man de obra dos Estados Unidos condenaron aos Estados Confederados e ao seu ex\u00e9rcito \u00e1 derrota en maio de 1865.\nO 23 de xu\u00f1o de 1865, Stand Watie, de Oklahoma, converteuse no \u00faltimo xeneral confederado en ser derrotado. Ao momento da rendici\u00f3n final os Confederados estaban divididos en tres rexi\u00f3ns, unha totalmente embolsada en Carolina do Norte, outro acurralados en Florida e sur de Alabama incomunicada por un bloqueo manual e a \u00faltima en Texas illada das demais forzas."}
{"id": "177605", "revid": "6939", "url": "https://gl.wikipedia.org/wiki?curid=177605", "title": "Ex\u00e9rcito confederado", "text": ""}
{"id": "177606", "revid": "88215", "url": "https://gl.wikipedia.org/wiki?curid=177606", "title": "Juan Manuel Lillo", "text": "Juan Manuel Lillo D\u00edez, co\u00f1ecido como Juanma Lillo, nado en Tolosa (Guip\u00fascoa) o 3 de novembro de 1965, \u00e9 un adestrador de f\u00fatbol espa\u00f1ol.\nTraxectoria.\nAo longo da s\u00faa carreira adestrou a varios equipos na Primeira divisi\u00f3n espa\u00f1ola: UD Salamanca, Real Oviedo, UD Almer\u00eda, CD Tenerife e Real Zaragoza. Tam\u00e9n adestrou ao Dorados de Sinaloa na Primeira Divisi\u00f3n de M\u00e9xico.\n\u00c9 recordado principalmente por lograr ascender \u00e1 UD Salamanca en d\u00faas tempadas consecutivas desde 2\u00aaB ata a Primeira Divisi\u00f3n espa\u00f1ola e debutar nesta categor\u00eda con 29 anos como o adestrador m\u00e1is novo da historia da categor\u00eda. Adestrou ao UD Almer\u00eda o final de tempada 2009/10 e ata a xornada 12 da 2010/11."}
{"id": "177607", "revid": "13561", "url": "https://gl.wikipedia.org/wiki?curid=177607", "title": "Estripeiro", "text": "O estripeiro (Crataegus monogyna), \u00e9 unha especie de arbusto ou arbori\u00f1a faner\u00f3gama pertencente \u00e1 familia das ros\u00e1ceas. \u00c9 unha arbori\u00f1a espi\u00f1enta com\u00fan nas fragas de Galiza, abundando en toda a Europa atl\u00e1ntica. Recibe tam\u00e9n os nomes vulgares de estripo, escambr\u00f3n, espi\u00f1o albar ou espi\u00f1o branco.\nEtimolox\u00eda.\n\"Crataegus\" prov\u00e9n do grego \"kratos\" e significa 'forte', probabelmente facendo referencia \u00e1 s\u00faa madeira. \"Monogyna\", de \"mono\" 'un' e \"gynos\" 'pistilo', refer\u00edndose a que ten un \u00fanico estilo en cada flor.\nDescrici\u00f3n.\n\u00c9 unha \u00e1rbore de catro a seis metros de altura, con ramas espi\u00f1entas, follas lampi\u00f1as e aserradas, caducas, flores brancas, olorosas e en corimbo, e froito ovoide, revestido de pel tenra e avermellada que encerra unha polpa doce e unha \u00fanica semente, de a\u00ed o seu nome, aparecendo raras veces d\u00faas.\nPoden ser arbustos ou pequenos \u00e1rbores de 5\u201314 m de altura, cunha densa coroa. A casca \u00e9 grosa e parda con gretas verticais laranxa. Os talos m\u00e1is novos te\u00f1en espi\u00f1as romas, de 1 a 1,5\u00a0cm de longo. Follas de 2\u20134\u00a0cm de longo, obovadas e profundamente lobuladas, \u00e1s veces case at\u00e9 o centro, cos l\u00f3bulos abertos nun amplo \u00e1ngulo. A face superior \u00e9 verde negrexo e p\u00e1lido na cara anversa.\nAs flores em\u00edteas a fins de primavera (maio a xu\u00f1o na s\u00faa \u00e1rea nativa) en corimbos de 5-25 xuntas; cada flor de preto de 1\u00a0cm de di\u00e1metro, con cinco p\u00e9talos brancos, numerosos estames vermellos, e un singular estilo; son moderadamente fragrantes. Tarde na estaci\u00f3n d\u00e1 numerosas froitas pequenas, ovais, vermello escuras de preto de 1\u00a0cm de lonxitude, tipo cereixa, pero estruturalmente un pomo contendo unha soa semente. As froitas son importantes para a vida silvestre no inverno, particularmente aves que as comen e disp\u00e9rsanas nas s\u00faas deposici\u00f3ns.\nDist\u00ednguese do seu parente menos expandido \"Crataegus laevigata\" nas s\u00faas follas profundamente lobuladas e desprendibles, e nas flores cun s\u00f3 estilo, non dous nin tres. Con todo son interf\u00e9rtiles e a hibridaci\u00f3n \u00e9 frecuente; s\u00f3 distinguibles nas s\u00faas t\u00edpicas formas. No sur da Pen\u00ednsula Ib\u00e9rica aparece a variedade \"Crataegus monogyna\" subsp. \"brevispina\".\nUsos.\nPl\u00e1ntase como sebe, especialmente para uso agr\u00edcola. As s\u00faas espi\u00f1as e ramaxe pechado conv\u00e9rteno nunha boa barreira para encerrar gando e impedir o paso de persoas. En Galiza empreg\u00e1base para enxertar outras ros\u00e1ceas (froiteiras).\nHai varios h\u00edbridos, alg\u00fans como arbustos de xard\u00edn. O h\u00edbrido m\u00e1is usado \u00e9 \"Crataegus \u00d7 macrocarpa\" (\"C. monogyna\" \u00d7 \"C. laevigata\"; sen. \"C. \u00d7 media\"), do cal se co\u00f1ecen varios cultivares, inclu\u00edndo o moi popular 'Paul's Scarlet' con dobres flores rosa escuras. Outro arbusto de xard\u00edn que involucrar\u00eda \u00f3 Crataegus com\u00fan, son \"Crataegus heterophylla\" do C\u00e1ucaso, que \u00e9 raro en parques e xard\u00edns.\nPolo que se refire \u00f3 seu uso medicinal, os ingredientes activos das s\u00faas flores son: taninos, flavonoides, aceites esenciais, triterpenos e derivados de purinas. Os dos seus froitos: taninos, flavonoides, pigmentos e vitaminas. Unha infusi\u00f3n de Crataegus \u00fasase para tratar varios problemas de coraz\u00f3n e circulatorios e como soporte de terapia con \"Digitalis\". As follas novas son boas en ensaladas. E a froita serve para facer vi\u00f1o, marmeladas e agregar sabor \u00f3 brandy.\nEtnograf\u00eda.\nEn ingl\u00e9s, o dito que lembra a conveniencia de manter roupa de abrigo at\u00e9 avanzada a primavera (\"ne'er cast a clout 'til may is out\") non se refire \u00e1 fin do mes de maio, sen\u00f3n ao florecemento do estripeiro ('may').\nNo folclore celta-ga\u00e9lico, o estripeiro (en ga\u00e9lico, \"Sgitheach\") marca a entrada do Outro Mundo e se asocia coas fadas. \u00c9 moi desafortunado cortar a \u00e1rbore ag\u00e1s que estea agromando, cando \u00e9 decorada como o \"Arbusto May\" (ver Beltane). Estas arbori\u00f1as at\u00f3panse nas \u00e1reas de peregrinaci\u00f3n m\u00edsticas c\u00e9lticas; son arbustos sagrados co\u00f1ecidos coma 'rag trees', literalmente \u00e1rbores de farrapos, polas tiras de roupa tendidas sobre elas como parte de rituais sagrados, como ocorre en Santo Andr\u00e9 de Teixido.\nNome com\u00fan.\nSilvo, silva garvanceira, raspi\u00f1eiro, pereira brava branca, estripo, estripieiro, estripeiro branco, estripeiro, esterpe, espi\u00f1o negro, espi\u00f1o mouro, espi\u00f1o de maceira, espi\u00f1o bravo, espi\u00f1o branco, espi\u00f1o branco, espi\u00f1o, espi\u00f1eiro, espino, esp\u00edn, espieiro, espicho, escramboeiro, escaramb\u00f3n manso, escaramb\u00f3n, escambru\u00f1eiro bravo, escambr\u00f3n bravo, escambr\u00f3n, escallo, escalleiro e escalambr\u00f3n."}
{"id": "177611", "revid": "92340", "url": "https://gl.wikipedia.org/wiki?curid=177611", "title": "Fritz Todt", "text": "Fritz Todt, nado en Pforzheim o 4 de setembro de 1891 e finado o 8 de febreiro de 1942, foi un militar e enxe\u00f1eiro alem\u00e1n. Destacou dentro do Partido Nazi, ademais de ser o fundador da Organizaci\u00f3n Todt."}
{"id": "177612", "revid": "75439", "url": "https://gl.wikipedia.org/wiki?curid=177612", "title": "Organizaci\u00f3n Todt", "text": "A Organizaci\u00f3n Todt, en alem\u00e1n \"Organisation Todt\", co\u00f1ecida tam\u00e9n polas siglas OT, foi o grupo de construci\u00f3n e de enxe\u00f1ar\u00eda durante os anos da Alema\u00f1a nazi, que escravizou a preto dun mill\u00f3n e medio de persoas dos pa\u00edses ocupados pola \"Wehrmacht\". O seu fundador foi o enxe\u00f1eiro e militar alem\u00e1n Fritz Todt, ministro de armamento e produci\u00f3n b\u00e9lica do r\u00e9xime."}
{"id": "177613", "revid": "1987", "url": "https://gl.wikipedia.org/wiki?curid=177613", "title": "Heinrich Tessenow", "text": "Heinrich Tessenow, nado en Rostock o 7 de abril de 1876 e finado en Berl\u00edn o 30 de novembro de 1950, foi un arquitecto alem\u00e1n, profesor, e urbanista durante a Rep\u00fablica de Weimar.\nO seu alumno m\u00e1is famoso foi Albert Speer. Dende 1962 a Fundaci\u00f3n Alfred Toepfer de Hamburgo fai entrega a medalla Heinrich Tessenow, por excelencia no traballo arquitect\u00f3nico."}
{"id": "177614", "revid": "5863", "url": "https://gl.wikipedia.org/wiki?curid=177614", "title": "Paul Ludwig Troost", "text": "Paul Ludwig Troost, nado en Elberfeld (Wuppertal) o 17 de agosto de 1878 e finado en M\u00fanic o 21 de xaneiro de 1934, foi un arquitecto alem\u00e1n, o favorito de Adolf Hitler at\u00e9 a chegada de Albert Speer.\nDesde os seus inicios no partido Nazi at\u00e9 a s\u00faa morte, Troost dese\u00f1ou varios edificios de gran relevancia por mandato directo de Hitler, o \u00faltimo dos cales foi a Casa de Arte Xermana."}
{"id": "177615", "revid": "25871", "url": "https://gl.wikipedia.org/wiki?curid=177615", "title": "Gottfried Feder", "text": "Gottfried Feder, nado en W\u00fcrzburg o 27 de xaneiro de 1883 e finado en Murnau o 24 de setembro de 1941, foi un enxe\u00f1eiro e pol\u00edtico alem\u00e1n, moi activo durante os primeiros anos da fundaci\u00f3n do Partido Nazi.\nComo enxe\u00f1eiro civil, Feder f\u00edxose activo en asuntos econ\u00f3micos e pol\u00edticos. Foi o precursor do principio de \u00abromper a escravitude dos intereses do di\u00f1eiro\u00bb, que exerceu unha forte influencia sobre o programa dos 25 puntos do Partido Nazi, sendo este o punto n\u00famero 11. Feder uniuse ao partido mesmo antes que Hitler."}
{"id": "177616", "revid": "89787", "url": "https://gl.wikipedia.org/wiki?curid=177616", "title": "Michael Stuart Brown", "text": "Michael Stuart Brown, nado en Nova York o 13 de abril de 1941, \u00e9 un cient\u00edfico estadounidense galardoado co Premio Nobel de Fisiolox\u00eda ou Medicina en 1985, compartido con Joseph L. Goldstein.\nTraxectoria.\nDoutorouse en Medicina na Universidade de Pensilvania en 1967. En 1977 entrou a traballar no Centro de Enfermidades Xen\u00e9ticas da Facultade de Medicina de Dallas."}
{"id": "177617", "revid": "1131", "url": "https://gl.wikipedia.org/wiki?curid=177617", "title": "Ruggero Leoncavallo", "text": "Ruggero Leoncavallo, nado en N\u00e1poles o 23 de abril de 1857 e finado en Montecatini o 9 de agosto de 1919, foi un compositor italiano, famoso pola s\u00faa \u00f3pera \"Pagliacci\" \u00e9 un dos principais expo\u00f1entes do \"verismo\" na \u00f3pera como reacci\u00f3n fronte ao Romanticismo dominante da s\u00faa \u00e9poca. \u00c9 o autor da co\u00f1ecida canci\u00f3n \"Mattinata\", escrita en 1903 para o sonado tenor Enrico Caruso."}
{"id": "177618", "revid": "89787", "url": "https://gl.wikipedia.org/wiki?curid=177618", "title": "Enrico Caruso", "text": "Enrico Caruso, nado en N\u00e1poles o 25 de febreiro de 1873 e finado o 2 de agosto de 1921, foi un tenor italiano, un dos m\u00e1is famosos do mundo na historia da \u00f3pera.\nCaruso foi tam\u00e9n o cantante m\u00e1is popular en calquera x\u00e9nero durante o primeiros vinte anos do s\u00e9culo XX e un dos pioneiros da m\u00fasica gravada. Cantou en moitas das salas de \u00f3pera m\u00e1is importantes do mundo, inclu\u00edndo o Teatro San Carlo de N\u00e1poles, La Scala de Mil\u00e1n, o Teatro Col\u00f3n de Buenos Aires e o Covent Garden de Londres, a\u00ednda que \u00e9 m\u00e1is co\u00f1ecido por ser o primeiro tenor do Metropolitan Opera en Nova York durante dezasete anos."}
{"id": "177619", "revid": "23204", "url": "https://gl.wikipedia.org/wiki?curid=177619", "title": "Sven Wollter", "text": "Sven Justus Fredrik Wollter nado o 11 de xaneiro de 1934 en Gotemburgo (Suecia) e finado en novembro de 2020 foi un actor de cine e televisi\u00f3n.\nTraxectoria.\nActuou en varios filmes como \"The Man on the Roof\", \"\u00c4nglag\u00e5rd\" e \"Jerusalem\", baseado na novela de Selma Lagerl\u00f6f. Ademais actuou en produci\u00f3ns de Hollywood como \"The 13th Warrior\" interpretando o papel do rei viquingo Hrothgar."}
{"id": "177620", "revid": "5863", "url": "https://gl.wikipedia.org/wiki?curid=177620", "title": "Claudio S\u00e1nchez-Albornoz Mendui\u00f1a", "text": ""}
{"id": "177621", "revid": "5863", "url": "https://gl.wikipedia.org/wiki?curid=177621", "title": "Jos\u00e9 Lombardero Franco", "text": "Jos\u00e9 Lombardero Franco, nado na Coru\u00f1a en outubro de 1864 e finado en Par\u00eds o 23 de outubro de 1912, foi un xornalista e pol\u00edtico galego.\nTraxectoria.\nEstudou a carreira de Dereito e colexiouse na Coru\u00f1a pero non chegou a exercer como avogado. Colaborou como xornalista en \"La Voz de Galicia\", que dirixiu entre 1887 e 1889, e foi redactor de \"El Imparcial\" e \"El Nacional\" de Madrid. Adquiriu a cabeceira do xornal \"El Noroeste\", que refundou en 1896. Foi elixido deputado nas lexislaturas de 1901-1903 polo distrito de Arz\u00faa, 1903-1905 polo da Fonsagrada, 1907-1910 por Ordes e 1910-1914 por Ordes e Pontedeume, correspond\u00e9ndolle por sorteo representar a Pontedeume."}
{"id": "177622", "revid": "89787", "url": "https://gl.wikipedia.org/wiki?curid=177622", "title": "Ecos del Eume", "text": "Ecos del Eume foi un semanario editado en Pontedeume entre 1910 e 1918.\nHistoria e caracter\u00edsticas.\nSubtitulado \"Semanario independiente\", apareceu o 6 de febreiro de 1910. Fundado por Ram\u00f3n Pena Mir\u00f3 e Rosendo Vilari\u00f1o Tenreiro, foi dirixido por este \u00faltimo. Os dous fundadores m\u00e1is Antonio Couceiro Freijomil formaban a redacci\u00f3n. Da parte art\u00edstica encargarase Antonio Tenreiro Otero. Contou coa colaboraci\u00f3n de Manuel Murgu\u00eda, Francisco Tettamancy, Florencio Vaamonde, Ant\u00f3n Villar Ponte, Amador Rodr\u00edguez Guerra e Leopoldo Pedreira Taibo. Estaba en competencia co outro semanario eum\u00e9s, \"Breamo\". No eido literario, inclu\u00edu versos humor\u00edsticos en galego do poeta Miguel L\u00f3pez Torre. Os textos, de tem\u00e1tica variada, \u00edan ilustrados con fotogravados, caricaturas e debuxos. No derradeiro ano de vida, publicou 18 entregas do Follet\u00edn: \"Pontedeume. Apuntes hist\u00f3ricos\", de Antonio Couceiro Freijomil. Cesou a s\u00faa publicaci\u00f3n o 29 de setembro de 1918, co n\u00famero 449."}
{"id": "177623", "revid": "1888", "url": "https://gl.wikipedia.org/wiki?curid=177623", "title": "El Diario de Orense", "text": "El Diario de Orense foi un peri\u00f3dico editado en Ourense entre 1914 e 1928.\nHistoria e caracter\u00edsticas.\nSubtitulado \"Peri\u00f3dico de intereses generales y locales\" (tam\u00e9n figuraba \"Peri\u00f3dico de mayor circulaci\u00f3n de la provincia\"), apareceu o 6 de xaneiro de 1914. Fundado por Heraclio P\u00e9rez Placer que tam\u00e9n o dirixiu nalgunha etapa, o seu primeiro director foi Hermenegildo Calvelo, e despois Francisco \u00c1lvarez de N\u00f3voa e Ram\u00f3n Villarino de S\u00e1a. Foi redactor-xefe Antonio Couceiro Freijomil (na etapa en que estivo dirixido por Francisco \u00c1lvarez N\u00f3voa) e nel colaboraron Lu\u00eds Madri\u00f1\u00e1n Megid, Ricardo Goyanes Melgarejo, Eugenio L\u00f3pez Aydillo, Aurelio Ribalta, Francisco de Coss\u00edo, Felipe Pedreira e Juan Barcia Caballero. Era un diario de tendencia conservadora-bugallista que se enfrontou en numerosas ocasi\u00f3ns ao diario liberal \"La Voz P\u00fablica\". Conti\u00f1a novas locais e provinciais de car\u00e1cter xeral, artigos variados e anuncios. Inclu\u00edu poemas en galego, unha secci\u00f3n sat\u00edrica denominada \"Picotazos\", \"Galicia hist\u00f3rica\" da autor\u00eda de Couceiro Freijomil e \"Biograf\u00edas Gallegas\" escrita por Manuel Molina Mera. Cesou a s\u00faa edici\u00f3n en 1928."}
{"id": "177625", "revid": "85894", "url": "https://gl.wikipedia.org/wiki?curid=177625", "title": "Kupang", "text": "Kupang \u00e9 capital da provincia de Nusa Tenggara Leste, Indonesia. A cidade est\u00e1 situada en Timor Occidental e ti\u00f1a, en 2010, unha poboaci\u00f3n estimada de 500.000 habitantes, que se elevaba a 450.000 inclu\u00edndo a rexi\u00f3n circundante. En 1967, a cidade converteuse en sede da diocese de Kupang. En 1989 a diocese foi elevada a arquidiocese.\nHistoria.\nKupang foi un importante porto e posto comercial durante as \u00e9pocas coloniais portuguesa e holandesa. Foi unha importante escala para recarga de voos de distancia avi\u00f3n voos entre Europa e Australia.\nDesempe\u00f1ou un papel importante durante o conflito de Timor-Leste, tanto para os militares indonesios como para as milicias pro-indonesias. Os campos de refuxiados creados arredor de Kupang beneficiaron tam\u00e9n un impacto significativo sobre a cidade."}
{"id": "177627", "revid": "85894", "url": "https://gl.wikipedia.org/wiki?curid=177627", "title": "Penouta, Correxais, Vilamart\u00edn de Valdeorras", "text": "Penouta \u00e9 unha aldea do parroquia de Correxais, no concello de Vilamart\u00edn de Valdeorras. No ano 2010 ti\u00f1a 20 habitantes.\nXeograf\u00eda.\nPenouta debe o seu nome precisamente \u00f3 accidente xeogr\u00e1fico ou xeol\u00f3xico no que se asenta. De a\u00ed o seu significado: \"Pena Outa\" (ou elevada). Est\u00e1 situada nunha volta do r\u00edo Sil, xusto sobre a s\u00faa ribeira sur. At\u00f3pase aproximadamente a uns 300 metros sobre o nivel do mar. O xentilicio \u00e9 penout\u00e9s ou penoutesa. Os puntos m\u00e1is altos, sit\u00faanse no Colado, na Laxe e nas Devesas. O m\u00e1is baixo \u00e9 a Veiga. Limita \u00f3 sur coa aldea de Correxais, \u00f3 leste coa de Arnado, \u00f3 oeste coa de Valencia do Sil, e \u00f3 norte co r\u00edo Sil e coa vila da capitalidade municipal.\nCh\u00e9gase ata Penouta pola estrada que une Valencia do Sil no oeste, con Arnado no leste. Tam\u00e9n se pode acceder a p\u00e9 por unha pasarela colgante que une as d\u00faas ribeiras do Sil, e Penouta co n\u00facleo de Vilamart\u00edn. No pasado, o sistema com\u00fan de chegar a Vilamart\u00edn era o transporte fluvial.\nA maiores do r\u00edo Sil que o bordea, Penouta alberga nas s\u00faas delimitaci\u00f3ns tres arroios torrenciais: O do Macelo, o das P\u00edas e o de Rescoup\u00edn, alg\u00fans deles formando fermosas pincheiras e espazos de gran beleza paisax\u00edstica. Un cuarto arroio temporal, \u00e9 o de R\u00edo-Seco e Penaponte. Lugar este \u00faltimo formado por unha pena ou rocha con forma de ponte natural, pola que pasa unha das estradas de acceso. Conta tam\u00e9n esta aldea, con varias fontes de auga subterr\u00e1nea pot\u00e1bel, as fontes do Cano, do Penedo, de Chaudemedas e do Navalleiro.\nA fauna local componse de xabar\u00eds, zorros, corzos, esqu\u00edos, xinetas, lebres, aves com\u00fans (gorri\u00f3ns, perdices, corvos, mouchos, cucos, x\u00edlgaros etc), aves rapaces (aguia com\u00fan), aves zancudas (garza, cego\u00f1a), morcego com\u00fan, anfibios (r\u00e1s, sapos, salamandra), r\u00e9ptiles (v\u00edbora com\u00fan, lagartas) e acu\u00e1ticos (peixe, troita, carpas).\nA flora propia do lugar componse de \u00e1rbores de folla caducifolia (casti\u00f1eiras, chopos, vimbios e vidueiras, \u00e1rbores froitais, cerdeiras silvestres, entre outros) e o pi\u00f1eiro coma \u00e1rbore perennifolio. A xesta, o toxo, e alg\u00fans h\u00e9rbedos (madro\u00f1os), son os compo\u00f1entes da matogueira.\nAlg\u00fans dos lugares representativos da aldea son a ponte colgante da Pasarela, o miradoiro nas Valiguadas ou as covas das Palas.\nHistoria.\nPertenceu \u00f3s dominios do condado de Ribadavia e estivo baixo a influencia do convento dos Trinitarios de Correxais. A s\u00faa econom\u00eda estivo baseada na agricultura vitivin\u00edcola e na gander\u00eda bovina.\nNo s\u00e9culo XX viviu unha fonda despoboaci\u00f3n por mor da emigraci\u00f3n, na primeira metade cara a Am\u00e9rica (Cuba, o Brasil e a Arxentina), e na segunda metade cara a Europa, principalmente a Su\u00edza. A mediados do s\u00e9culo XX chegou a ter escola de seu.\nFestas.\nA festividade local \u00e9 o luns de Pascua na honra do San Bieito, na capela do mesmo nome. O d\u00eda propio do santo foi de sempre o d\u00eda 21 de marzo, que por coincidir noutros tempos antes ou durante a Semana Santa, decidiuse trasladar xusto \u00f3 d\u00eda despois da Semana Santa."}
{"id": "177629", "revid": "23204", "url": "https://gl.wikipedia.org/wiki?curid=177629", "title": "Karl Penka", "text": "Karl Penka, nado o 26 de outubro de 1847 en Mohelnice (Chequia) e morto en Viena o 10 de febreiro de 1912, foi un ling\u00fcista e etn\u00f3logo alem\u00e1n.\nA raza aria.\nPenka tomou o concepto de ario, ata o daquela estritamente ling\u00fc\u00edstico, e aplicouno \u00e1 cultura e o pobo que falaba tal lingua. Considerado un dos precursores das ideas da superioridade da raza aria, Penka popularizou a idea de que os arios xurdiran en Escandinavia e que poder\u00edan ser identificados a trav\u00e9s da pureza \u00e9tnica das poboaci\u00f3ns n\u00f3rdicas, e as s\u00faas caracter\u00edsticas f\u00edsicas (cabelos louros, cranio alongado, ollos azuis).\nTomara por base as ideas do historiador xudeu Ludwig Geiger, que en 1871 defendera que a Europa central era o lugar de orixe da raza aria, e posteriormente ampliada por Theodor Poesche co engadido de que os n\u00f3rdicos conservaran os seus caracteres intactos.\nA pesar de pol\u00e9micas, as s\u00faas ideas sobre as orixes dos arios tiveron gran repercusi\u00f3n en Inglaterra, defendidas sobre todo por Gerald Henry Rendall co seu libro \"The cradle of the arians\" (1889):\nV\u00e9xase tam\u00e9n.\nBibliograf\u00eda.\nAs s\u00faas principais obras, cuxa repercusi\u00f3n serviu para difundir o mito sobre a \"raza aria\" en Europa, foron:\nOutras obras son:"}
{"id": "177630", "revid": "624", "url": "https://gl.wikipedia.org/wiki?curid=177630", "title": "Etn\u00f3logo", "text": ""}
{"id": "177633", "revid": "98629", "url": "https://gl.wikipedia.org/wiki?curid=177633", "title": "The Karate Kid (filme de 2010)", "text": "The Karate Kid \u00e9 un remake do filme do mesmo nome. Dirixido por Harald Zwart e protagonizada por Jaden Smith e Jackie Chan. A trama principal do filme tivo lugar en Pequ\u00edn, China.\nSinopse.\nA historia est\u00e1 baseada no filme \"The Karate Kid\" de 1984, pero con algunhas diferenzas. \u00d3s doce anos de idade, Dre Parker (Jaden Smith) \u00e9 un rapaz popular de Detroit ata que el e a s\u00faa nai vi\u00fava (Taraji P. Henson) m\u00fadanse por raz\u00f3ns de traballo. Na s\u00faa nova casa de Pequ\u00edn, Parker nam\u00f3rase dunha rapariga da escola, Mei Ying (Wen Wen Han). Os outros nenos da escola te\u00f1en dificultades para facer amizade con el debido a diferenzas culturais. Para empeorar as cosas, esta atracci\u00f3n transf\u00f3rmao no inimigo do problem\u00e1tico Cheng (Zhenwei Wang), quen tentar\u00e1 facerlle a Dre a vida m\u00e1is dif\u00edcil no seu novo fogar.\nCos nenos constantemente acos\u00e1ndoo, e sen ningu\u00e9n m\u00e1is a quen acudir, as perspectivas para a nova vida de Parker semellan terr\u00edbeis, ata que co\u00f1ece \u00f3 Sr. Han (Jackie Chan), un peculiar mestre de Kung fu. Empregando m\u00e9todos pouco convencionais, o Sr. Han ens\u00ednalle a Parker t\u00e9cnicas que o axudar\u00e1n a se defender."}
{"id": "177634", "revid": "23204", "url": "https://gl.wikipedia.org/wiki?curid=177634", "title": "Theodor Poesche", "text": "Theodor Poesche, nado en 1824 en Zoeschen, preto de Merseburg (Saxonia-Anhalt) e finado o 27 de decembro de 1899 en Washington, foi un antrop\u00f3logo xermano-americano, autor dunha \"Contribuci\u00f3n \u00e1 antropolox\u00eda hist\u00f3rica\".\nEstudante de filosof\u00eda na Universidade de Halle e revolucionario, emigra en 1850 aos Estados Unidos. En 1853, publica con Charles Goepp \"The New Rome, or The United States of the World\", obra na que compara os Estados Unidos co Imperio romano.\nEn 1878, d\u00e1 ao prelo \"Die Arier: Ein Beitrag zur historischen Anthropologie\". Base\u00e1ndose nos caracteres f\u00edsicos atribu\u00eddos \u00e1s poboaci\u00f3ns indoeuropeas (cabelos louros, ollos azuis ou claros, elevada estatura, cadeiras estreitas, labios finos, prominencia do queixo, dolicocefalia) polo fil\u00f3logo Ludwig Geiger,sit\u00faa a s\u00faa orixe nos pantanos de Rokitno, en Rusia occidental, onde \u00e9 frecuente o albinismo. Igualmente afirma que a lingua lituana est\u00e1 m\u00e1is pr\u00f3xima da lingua nai indoeuropea que o propio s\u00e1nscrito. Engadindo aos argumentos antropol\u00f3xicos outros ling\u00fc\u00edsticos e arqueol\u00f3xicos Karl Penka ampliar\u00e1 este territorio \u00e1 Alema\u00f1a setentrional e \u00e1 Escandinavia meridional en 1883 e 1886."}
{"id": "177635", "revid": "1131", "url": "https://gl.wikipedia.org/wiki?curid=177635", "title": "Convenci\u00f3n de Berna", "text": "A convenci\u00f3n de Berna pode referirse a varios acordos tomados na cidade su\u00edza de Berna:"}
{"id": "177636", "revid": "1131", "url": "https://gl.wikipedia.org/wiki?curid=177636", "title": "Convenio de Berna", "text": ""}
{"id": "177637", "revid": "25871", "url": "https://gl.wikipedia.org/wiki?curid=177637", "title": "Jubilee (filme de 1978)", "text": "Jubilee \u00e9 un filme de 1977, o segundo dos dirixidos polo brit\u00e1nico Derek Jarman. O seu t\u00edtulo fai menci\u00f3n ao xubileu de prata da ra\u00ed\u00f1a Isabel II, \u00e9 dicir, ao seu 25\u00ba aniversario como monarca.\nHistoria.\nA ra\u00ed\u00f1a Isabel I de Inglaterra \u00e9 transportada no tempo polo ocultista John Dee, grazas aos poderes do esp\u00edrito Ariel (un personaxe d\"'A tempestade\" de Shakespeare), e chega ao ano 1977, xusto cando nunha liorta nos arrabaldes a ra\u00ed\u00f1a Isabel II \u00e9 asasinada. Isabel I m\u00f3vese ent\u00f3n a trav\u00e9s dun Londres decadente, dominado pola violencia, e onde o principal interese son os grupos de m\u00fasica punk e a arte \u00e9 unha forma cultural extinta.\nA acci\u00f3n c\u00e9ntrase no seguimento dun grupo de mozas e das s\u00faas aduanadas: unha pir\u00f3mana, unha au pair francesa escravizada, unha parella de irm\u00e1ns homosexuais nunha relaci\u00f3n incestuosa, unha pintora nun mundo en que a arte desapareceu, unha escritora que fai as s\u00faas propias versi\u00f3ns resumidas da historia da decadencia de Inglaterra e Rod, a asasina da ra\u00ed\u00f1a Isabel, e que porta a s\u00faa coroa. Nunha redada contra un local de bingo ilegal, a polic\u00eda asasina a parella de irm\u00e1ns (Angel e Sphinx), e o grupo decide tomar vinganza, acoitelando un dos polic\u00edas e queimando outro cun c\u00f3ctel molotov. As escenas de violencia son constantes, con disparos, pelexas, sangue e coiteladas, as\u00ed como as de sexo expl\u00edcito, tanto de sexo por parellas como orx\u00edas, e crimes sexuais rituais.\nPunk.\nNo filme aparecen distintas referencias ao movemento punk: fotograf\u00edas da ra\u00ed\u00f1a caricaturizadas, un v\u00eddeo musical cunha versi\u00f3n pop do himno \"Rule Britannia\", unha cunca de almorzo coa cabeza de Winston Churchill que escacha no chan... Ademais, no filme aparecen diversas iconas do movemento punk, como unha amante de Malcolm McLaren (Jordan), Toyah Willcox, Nell Campbell, Adam Ant, Demoriane e Wayne County. Ademais, alg\u00fans deses artistas interpretan a s\u00faa m\u00fasica no filme, como Wayne County e Adam and the Ants, xunto con The Slits e Siouxsie and the Banshees."}
{"id": "177638", "revid": "98629", "url": "https://gl.wikipedia.org/wiki?curid=177638", "title": "Convenci\u00f3n de Berna para a protecci\u00f3n das obras literarias e art\u00edsticas", "text": "A convenci\u00f3n de Berna para a protecci\u00f3n das obras literarias e art\u00edsticas, m\u00e1is co\u00f1ecida simplemente como a convenci\u00f3n de Berna ou polas siglas CBERPOLA, \u00e9 un tratado internacional sobre a protecci\u00f3n dos dereitos de autor sobre obras literarias e art\u00edsticas. A primeira versi\u00f3n foi asinada o 9 de setembro de 1886, e foi completada e revisada en varias ocasi\u00f3ns, sendo a \u00faltima emenda do 28 de setembro de 1979.\nA convenci\u00f3n de Berna ap\u00f3iase en tres principios b\u00e1sicos, e cont\u00e9n unha serie de disposici\u00f3ns que determinan a protecci\u00f3n m\u00ednima de obras literarias e art\u00edsticas que se concede \u00e1 persoa autora, amais das disposici\u00f3ns especiais dispo\u00f1ibles para os pa\u00edses en desenvolvemento que tivesen interese en aplicalos. En xu\u00f1o de 2009, 164 estados asinaran a convenci\u00f3n.\nContido.\nOs tres principios b\u00e1sicos son os seguintes:\nEn canto \u00e1s obras, a protecci\u00f3n pode inclu\u00edr \"todas as produci\u00f3ns no dominio literario, cient\u00edfico e de artes pl\u00e1sticas, calquera que poida ser a s\u00faa modalidade ou forma de expresi\u00f3n\" (artigo 2(1)). Os seguintes dereitos figuran entre os que deben ser reco\u00f1ecidos como dereitos exclusivos de autorizaci\u00f3n: os dereitos de traducir, de facer adaptaci\u00f3ns e arranxos da obra; de interpretar en p\u00fablico obras dram\u00e1ticas, dram\u00e1tico-musicais e musicais; de recitar en p\u00fablico obras literarias; de comunicar ao p\u00fablico a interpretaci\u00f3n deses traballos; de difundilos; de reproducilos en calquera modalidade ou forma; de usar as obras como base para un traballo audiovisual; e de reproducir, distribu\u00edr, interpretar en p\u00fablico ou comunicar ao p\u00fablico esa obra audiovisual.\nA convenci\u00f3n abarca tam\u00e9n os \"dereitos morais\", \u00e9 dicir, o dereito de reclamar a autor\u00eda da obra e o dereito de opo\u00f1erse a calquera mutilaci\u00f3n, deformaci\u00f3n ou outra modificaci\u00f3n da mesma, ou ben, doutras acci\u00f3ns que danen a obra e poder\u00edan ser prexudiciais para a honra ou o prestixio da persoa autora.\nEn canto \u00e1 vixencia da protecci\u00f3n, a regra xeral disp\u00f3n que se deber\u00e1 conceder protecci\u00f3n, como m\u00ednimo, at\u00e9 que concl\u00faa un per\u00edodo de 50 anos a partir da morte da persoa autora.\nPor \"Obras literarias e art\u00edsticas\" ent\u00e9ndense todas as produci\u00f3ns no campo literario, cient\u00edfico e art\u00edstico, calquera que sexa o modo ou forma de expresi\u00f3n, tales como os libros, folletos e outros escritos; as conferencias, alocuci\u00f3ns, serm\u00f3ns e outras obras da mesma natureza; as obras dram\u00e1ticas ou dram\u00e1tico-musicais; as obras coreogr\u00e1ficas e as pantomimas; as composici\u00f3ns musicais con ou sen letra; as obras cinematogr\u00e1ficas, \u00e1s que se asimilan as obras expresadas por procedemento an\u00e1logo \u00e1 cinematograf\u00eda; as obras de debuxo, pintura, arquitectura, escultura, gravado, litograf\u00eda; as obras fotogr\u00e1ficas \u00e1s que se asimilan as expresadas por procedemento an\u00e1logo \u00e1 fotograf\u00eda; as obras de artes aplicadas; as ilustraci\u00f3ns, mapas, planos, bosquexos e obras pl\u00e1sticas relativos \u00e1 xeograf\u00eda, \u00e1 topograf\u00eda, \u00e1 arquitectura ou \u00e1s ciencias."}
{"id": "177639", "revid": "5132", "url": "https://gl.wikipedia.org/wiki?curid=177639", "title": "Golem de Praga", "text": ""}
{"id": "177646", "revid": "23204", "url": "https://gl.wikipedia.org/wiki?curid=177646", "title": "Josefov", "text": "Josefov (tam\u00e9n \"barrio xudeu\") \u00e9 un barrio e a \u00e1rea cadastral m\u00e1is pequena de Praga, capital da Rep\u00fablica Checa. Antigamente gueto xudeu da cidade, est\u00e1 situado completamente dentro da Cidade Vella (\"Star\u00e9 M\u011bsto\"). O barrio \u00e9 mi\u00fado representado pola bandeira da comunidade xud\u00eda de Praga, que consiste nunha Estrela de David amarela sobre un campo vermello.\nHistoria.\nEn xeral ac\u00e9ptase que os xudeus comezaron a estabelecerse en Praga durante o s\u00e9culo X. O primeiro rexistro escrito da s\u00faa existencia na cidade \u00e9 unha historia dun comerciante xudeu de Toledo. O primeiro pogrom (acto de violencia contra unha comunidade, neste caso a xud\u00eda) do que se ten noticia en Praga foi en 1096, durante a Primeira Cruzada, obrigando aos xudeus a conc\u00e9ntranse nun barrio amurallado.\nEn 1292 o rei Otakar II publica o \"Statuta Judaeorum\", outorgando un status de autonom\u00eda administrativa \u00e1 comunidade xud\u00eda. Durante a Semana Santa de 1389 m\u00e1is de 3.000 xudeus foron masacrados durante o Domingo de Pascua, sendo un dos m\u00e1is sanguentos pogromos contra esta comunidade. No s\u00e9culo s\u00e9culo XVI o gueto comezar\u00eda a prosperar, sobre todo grazas a Mordecai Maisel, alcalde do barrio xudeu convertido en Ministro de Facenda, quen fixo unha gran fortuna. Coa s\u00faa axuda ao desenvolvemento da xudar\u00eda foi responsable, entre outras cousas, da construci\u00f3n da sinagoga Maisel. Foi nesa \u00e9poca cando o rabino Judah Loew ben Bezalel creou o mito do Golem de Praga.\nEn 1850, o distrito pasou a chamarse Josefstadt (do alem\u00e1n: \"cidade de Xos\u00e9\"), na honra do emperador Xos\u00e9 II, quen emancipou aos xudeus por medio da publicaci\u00f3n dun edicto de tolerancia en 1781. Dous anos antes, os xudeus recibiran a autorizaci\u00f3n para poder instalarse f\u00f3ra do gueto, polo que a proporci\u00f3n da poboaci\u00f3n xud\u00eda en Josefov diminu\u00edu. No barrio so quedaron os xudeus ortodoxos e os m\u00e1is pobres. Gran parte do barrio foi demolido entre 1893 e 1913 por mor dunha iniciativa inspirada no Plan Haussmann de Par\u00eds para redese\u00f1ar e limpar a cidade. Ao final das obras tan s\u00f3 quedaron en p\u00e9 seis sinagogas, o antigo cemiterio e a casa do concello (agora parte do Museo Xudeu de Praga).\nNo marco do Terceiro Reich, os nazis quixeron facer de Josefov \"un museo de ex\u00f3tico dunha raza extinta\", mesmo levaron al\u00ed obxectos saqueados de sinagogas de toda Europa central para ser expostos. Alg\u00fans destes obxectos forman parte das colecci\u00f3ns do nomeado Museo Xudeu. Josefov agora conta con edificios modernos, principalmente de comezos do s\u00e9culo XX, polo que \u00e9 dif\u00edcil ter unha idea exacta de como era o distrito na \u00e9poca cando chegaron a vivir m\u00e1is de 180.000 habitantes."}
{"id": "177647", "revid": "5132", "url": "https://gl.wikipedia.org/wiki?curid=177647", "title": "Josefstadt", "text": ""}
{"id": "177648", "revid": "5132", "url": "https://gl.wikipedia.org/wiki?curid=177648", "title": "Barrio xudeu de Praga", "text": ""}
{"id": "177649", "revid": "5132", "url": "https://gl.wikipedia.org/wiki?curid=177649", "title": "Barrio Xudeu de Praga", "text": ""}
{"id": "177656", "revid": "5132", "url": "https://gl.wikipedia.org/wiki?curid=177656", "title": "Rei David", "text": ""}
{"id": "177657", "revid": "98629", "url": "https://gl.wikipedia.org/wiki?curid=177657", "title": "Estrela de David", "text": "A Estrela de David (en hebreo: \u05de\u05d2\u05df \u05d3\u05d5\u05d3, transl.: \"Magen David\"), co\u00f1ecida tam\u00e9n como \"escudo supremo de David\", \u00e9 un s\u00edmbolo en forma de estrela formada por dous tri\u00e1ngulos iguais superpostos, tendo un a punta cara a arriba e outro cara a abaixo. \u00c9 utilizado polo xuda\u00edsmo e os seus adeptos, al\u00e9n doutras doutrinas como o \"Santo Daime\". Outro nome dado a este s\u00edmbolo \u00e9 \"Selo de Salom\u00f3n\".\nA palabra \"magen\" significa escudo, broquel, defensa, gobernante, home armado e escamas. O substantivo \"magen\", ref\u00edrese a un obxecto que proporciona cobertura e protecci\u00f3n ao corpo durante un combate. No Hindu\u00edsmo, cada \u00e1ngulo representa un deus da trindade: Brahma, Vishnu e Shiva, respectivamente, o Creador, o Preservador e o Destrutor. En Unicode, o seu s\u00edmbolo \u00e9 U+2721 (\u2721).\nOrixe do s\u00edmbolo entre os israelitas.\nDe acordo coa tradici\u00f3n xud\u00eda, este s\u00edmbolo era dese\u00f1ado ou encravado sobre os escudos dos guerreiros do ex\u00e9rcito do rei David. Esta tradici\u00f3n ten orixe no escritura do nome hebraico de David, composto por tres letras do alfabeto hebreo: Dalet, Vav e Dalet. Estas d\u00faas letras Dalet ti\u00f1an forma triangular no alfabeto hebraico usado at\u00e9 ent\u00f3n, unha variaci\u00f3n do alfabeto fenicio, co\u00f1ecido como proto-hebraico. Estas d\u00faas letras ent\u00f3n eran encravadas nos escudos dos soldados unha sobreposta \u00e1 outra, formando unha especie de estrela. A pesar de ser unha explicaci\u00f3n plausible, carece de probas hist\u00f3ricas ou arqueol\u00f3xicas para probala. A forma actual do Escudo de David xa aparec\u00eda en diversas culturas do extremo oriente hai miles de anos, e s\u00f3 nos \u00faltimos s\u00e9culos mudou nun s\u00edmbolo puramente xudaico.\nEste s\u00edmbolo aparec\u00eda xa ligado aos xudeus na Idade de Bronce, no s\u00e9culo IV a.C., nun selo xudaico achado na cidade de Sid\u00f3n. Tam\u00e9n aparece en moitas sinagogas antigas na terra de Israel datadas da \u00e9poca do Segundo Templo e at\u00e9 mesmo nalgunhas despois da s\u00faa destruci\u00f3n polos romanos. Non lle era dado, polo menos aparentemente, un significado especial ou m\u00edstico, sen\u00f3n m\u00e1is ben ornamental, as\u00ed como moitas Estrelas de David foron achadas ao lado de Escudos de Salom\u00f3n (estrelas de cinco puntas ou pentagramas) e, curiosamente, ao lado de esv\u00e1sticas. Un exemplo \u00e9 o friso da sinagoga de Cafarna\u00fan (s\u00e9culo II ou III da era cristi\u00e1) e unha l\u00e1pida (ano 300 da era cristi\u00e1) atopada no sur de Italia. A pesar diso, a Estrela de David non aparece entre os s\u00edmbolos xudaicos m\u00e1is importantes do per\u00edodo helen\u00edstico.\nA testemu\u00f1a m\u00e1is antiga deste emblema na literatura xudaica \u00e9 a amosado no libro do sabio cara\u00edta Yehudah ben Eliahu Hadasi, do s\u00e9culo XII, no seu libro \"Eshkol Hakofer\". No cap\u00edtulo 242, fala de costumes de persoas do pobo que, aos poucos, foron convertendo o s\u00edmbolo do Escudo de David dun simple selo a un tipo de signo m\u00edstico ou amuleto: \"e os sete anxos na Mezuz\u00e1 foron escritos - Miguel e Gabriel [...] o Eterno ir\u00e1 gardarche e este s\u00edmbolo chamado Escudo de David \u00e9 escrito en t\u00f3dolos anxos e no final da Mezuz\u00e1...\". As\u00ed, xa naquela \u00e9poca, este s\u00edmbolo ti\u00f1a un car\u00e1cter m\u00edstico, sendo frecuentemente gravado como unha forma de amuleto protector.\nA identificaci\u00f3n efectiva da Estrela de David co xuda\u00edsmo comezou na Idade Media. En 1354, o rei Carlos IV (Karl IV) concedeu o privilexio \u00e1 comunidade xudaica de Praga de ter s\u00faa propia bandeira. Os xudeus confeccionaron nun fondo vermello, un hexagrama ou a Estrela de David, en ouro. Alg\u00fans documentos ref\u00edrense a este s\u00edmbolo como a \"bandeira do rei David\". En Praga, a estrela de seis puntas, sempre chamada de \"Maguen David\", pasou a ser usada tanto en sinagogas, como no selo oficial da comunidade e en libros impresos. No s\u00e9culo XIX, difundiuse o s\u00edmbolo da Estrela de David tam\u00e9n sobre as cortinas das Arcas Santas das sinagogas.\nXunto con parte dos xudeus devotos, expandiuse a alegaci\u00f3n de que a orixe do s\u00edmbolo da Estrela de David estaba directamente ligada \u00e1s flores que adornaban a Menor\u00e1, candelabro de sete brazos que formaba parte dos obxectos do Templo de Xerusal\u00e9n, feitas nun relevo de lirios de seis p\u00e9talos, que fac\u00edan unha silueta semellante \u00e1 forma da Estrela de David. Entre os que cren nesta suposta orixe do famoso s\u00edmbolo, hai unha interpretaci\u00f3n de que a Estrela de David foi feita directamente polas mans do propio Deus de Israel.\nInfluencias.\nExisten int\u00e9rpretes que argumentan que o lirio branco est\u00e1 composto por seis p\u00e9talos cun estilo parecido ao da Estrela de David. De feito, esta \u00e9 a flor coa que era identificado o pobo de Israel no libro b\u00edblico \"Cantar dos cantares\".\nHai pensadores que ven no concepto de \"Estrela de David\", e nos dous tri\u00e1ngulos que a compo\u00f1en, unha conexi\u00f3n co elemento masculino (o tri\u00e1ngulo coa punta volta para arriba, constitu\u00edndo o s\u00edmbolo masculino) e co elemento feminino (o tri\u00e1ngulo volto cara baixo, constitu\u00edndo a forma dun recept\u00e1culo). Tam\u00e9n hai os que ven neste s\u00edmbolo unha relaci\u00f3n entre o elemento celestial que aspira para a terra o seu poder (o tri\u00e1ngulo coa punta cara baixo), contra o elemento terrestre que aspira cara o ceo s\u00faa influencia (o tri\u00e1ngulo que apunta cara a arriba). Outros pensadores argumentan que a Estrela de David constitu\u00edda por seis puntas representar\u00eda o dominio celestial sobre os catro ventos, sobre o que est\u00e1 encima e sobre o que est\u00e1 en baixo na terra.\nDe acordo coa Kabbalah (m\u00edstica xud\u00eda), a Estrela de David insin\u00faa a representaci\u00f3n das sete emanaci\u00f3ns divinas (\"sefirot\") inferiores. Cada tri\u00e1ngulo dos seis tri\u00e1ngulos que forman os lados da estrela representar\u00edan unha emanaci\u00f3n e o centro dos tri\u00e1ngulos maiores sobrepostos da Estrela de David representar\u00edan a emanaci\u00f3n denominada Malchut. O fil\u00f3sofo Franz Rosenzweig deu outra interpretaci\u00f3n moi peculiar \u00e1 Estrela de David, afirmando que un dos tri\u00e1ngulos constitu\u00edntes do s\u00edmbolo ser\u00eda a representaci\u00f3n da base de focos que caracterizan o pensamento do mundo: Deus, o home e o mundo. Obviamente, hab\u00eda fil\u00f3sofos que non cr\u00edan na existencia de Deus, dun mundo metaf\u00edsico ou dunha humanidade separada do mundo real, mais a\u00ednda estes focos constitu\u00edan, na s\u00faa opini\u00f3n, a base da filosof\u00eda da s\u00faa xeraci\u00f3n. O outro tri\u00e1ngulo representar\u00eda a posici\u00f3n do xuda\u00edsmo nestes asuntos. Nun nivel ben b\u00e1sico, o xuda\u00edsmo se ocupar\u00eda na reflexi\u00f3n sobre as relaci\u00f3ns que existen entre estes factores, no conmovedor aos tres fundamentos principais do xuda\u00edsmo, na opini\u00f3n de Rosenzweig: a creaci\u00f3n (a relaci\u00f3n entre Deus e o mundo), a revelaci\u00f3n (a relaci\u00f3n entre Deus e o home) e a redenci\u00f3n (a relaci\u00f3n entre o home e o mundo). Os cristi\u00e1ns utilizan o s\u00edmbolo como sinal de respecto a Israel, sendo ese o lugar onde eles cren que Xes\u00fas volver\u00e1.\nUsos.\nDurante a Alema\u00f1a nazi, os xudeus prisioneiros nos campos de concentraci\u00f3n eran identificados cunha \"estrela dos xudeus\" cosida na s\u00faa camisa. Dentro da \"estrela de David\", \u00eda escrita a palabra \"Jude\", que en alem\u00e1n significa \"xudeu\".\nDespois do establecemento do Estado de Israel, cando non foi aceptada a proposta de Herzl dunha bandeira con sete estrelas e outra idea con sete Escudos de David, o Consello do Estado Provisional aceptou a decisi\u00f3n do comit\u00e9 doutra proposta dun s\u00edmbolo e dunha bandeira, confirmados en 28 de outubro de 1948. E as\u00ed mudou a estrela de David dun simple s\u00edmbolo xudeu ornamental a nivel de s\u00edmbolo supremo do recentemente estabelecido Estado xudeu, sendo parte central da bandeira da naci\u00f3n, tendo por cima e por baixo dela d\u00faas faixas azul celeste. Por\u00e9n, os cidad\u00e1ns \u00e1rabes do novo Estado argumentaron que non se identificaban cunha bandeira que era composta unicamente por s\u00edmbolos xudaicos. Os participantes do grupo Natur\u00ea Karta tam\u00e9n deixaron de usar a Estrela de David despois deste evento, argumentando que este era un s\u00edmbolo que representaba un Estado sionista.\nDe maneira semellante a como son representadas organizaci\u00f3ns como a Cruz Vermella e a Media L\u00faa Vermella, usando s\u00edmbolos que identifican as s\u00faas relixi\u00f3ns, a organizaci\u00f3n israelita de axuda humanitaria e m\u00e9dica, denominada Escudo de David Vermello (en hebreo \"Maguen David Adom\"), \u00e9 representada, como o propio nome xa di, por unha estrela de David vermella como s\u00edmbolo oficial. Esta organizaci\u00f3n de socorro m\u00e9dico, por\u00e9n, non alcanzou a\u00ednda un reco\u00f1ecemento oficial internacional como as correspondentes nos pa\u00edses de tradici\u00f3n cristi\u00e1 ou musulm\u00e1."}
{"id": "177658", "revid": "1888", "url": "https://gl.wikipedia.org/wiki?curid=177658", "title": "Mi Tierra", "text": "Mi Tierra foi o t\u00edtulo de dous peri\u00f3dicos galegos:"}
{"id": "177660", "revid": "1888", "url": "https://gl.wikipedia.org/wiki?curid=177660", "title": "Fern\u00e1ndez Mato", "text": ""}
{"id": "177661", "revid": "1131", "url": "https://gl.wikipedia.org/wiki?curid=177661", "title": "Ronsel", "text": "Ronsel foi unha revista mensual editada en Lugo en 1924.\nHistoria e caracter\u00edsticas.\nSubtitulada Revista de Arte e Revista de la nueva generaci\u00f3n gallega (n\u00ba 6), apareceu en maio de 1924. Estaba dirixida por Evaristo Correa Calder\u00f3n e figuraba como director art\u00edstico \u00c1lvaro Cebreiro. Entre os seus redactores estaban Francisco Lu\u00eds Bern\u00e1rdez, Eugenio Montes, Manuel Antonio, Jes\u00fas Bal y Gay, Lu\u00eds Pimentel e C\u00e1ndido Fern\u00e1ndez Mazas. De car\u00e1cter ecl\u00e9ctico, integrou as correntes m\u00e1is abertas e vangardistas en materia de creaci\u00f3n literaria do momento. Acabou integrando unha xeraci\u00f3n de autores galegos, sobre todo lucenses, moi vinculados \u00e1s posici\u00f3ns nacionalistas. Inclu\u00edu cr\u00edticas e colaboraci\u00f3ns literarias, as\u00ed como traduci\u00f3ns ao castel\u00e1n de autores catal\u00e1ns, franceses ou alem\u00e1ns. No aspecto pl\u00e1stico colaboraron Cebreiro, Alfonso Daniel Rodr\u00edguez Castelao, \u00c1nxel Xoh\u00e1n, Carlos Sobrino Buhigas e Su\u00e1rez Couto. Cesou a s\u00faa publicaci\u00f3n en novembro de 1924 co n\u00famero 6.\nO 15 de xaneiro de 1975 sa\u00edu publicado un n\u00famero extraordinario, en conmemoraci\u00f3n do quincuax\u00e9simo aniversario da s\u00faa creaci\u00f3n."}
{"id": "177662", "revid": "1888", "url": "https://gl.wikipedia.org/wiki?curid=177662", "title": "Fern\u00e1ndez Mazas", "text": ""}
{"id": "177663", "revid": "1888", "url": "https://gl.wikipedia.org/wiki?curid=177663", "title": "\u00c1nxel Xoh\u00e1n", "text": ""}
{"id": "177664", "revid": "5863", "url": "https://gl.wikipedia.org/wiki?curid=177664", "title": "Sobrino Buhigas", "text": "Os apelidos Sobrino Buhigas poden referirse a dous irm\u00e1ns:"}
{"id": "177665", "revid": "1888", "url": "https://gl.wikipedia.org/wiki?curid=177665", "title": "Su\u00e1rez Couto", "text": ""}
{"id": "177666", "revid": "1131", "url": "https://gl.wikipedia.org/wiki?curid=177666", "title": "Resol", "text": "Resol foi unha revista literaria editada en Santiago de Compostela entre 1932 e 1936.\nHistoria e caracter\u00edsticas.\nSubtitulada \"Hojilla volandera del pueblo\" (\"Folla voandeira do pobo\" no \u00faltimo n\u00famero), en alusi\u00f3n ao seu car\u00e1cter de prego literario popular, apareceu en maio de 1932. Foi dirixida por Arturo Cuadrado. A\u00ednda que ti\u00f1a unha periodicidade irregular supuxo unha iniciativa orixinal coa que se pretend\u00eda achegar a literatura ao pobo a trav\u00e9s da s\u00faa distribuci\u00f3n gratu\u00edta por r\u00faas e establecementos da cidade; en palabras do seu director, Arturo Cuadrado, \"serv\u00eda para poner el arte al alcance de marineros y campesinos\".\nO compromiso coa cultura do pa\u00eds levou aos autores da idea, intelectuais de esquerdas adscritos \u00e1 Universidade de Santiago de Compostela, a crear a librar\u00eda Nik\u00e9, onde os prezos dos libros depend\u00edan do poder adquisitivo do lector, e a barraca Resol, que levaba os libros e a arte que naqueles momentos se fac\u00eda por todas as feiras de Galicia. A publicaci\u00f3n contou coa colaboraci\u00f3n de destacados escritores como \u00c1nxel Fole, encargado de elaborar o \u00faltimo n\u00famero, \u00c1lvaro Cunqueiro, Rafael Dieste, Ram\u00f3n Cabanillas, Ram\u00f3n Otero Pedrayo, Vicente Risco ou Ferm\u00edn Bouza Brey, ademais doutros moitos poetas da xeraci\u00f3n do 27.\nPublicou escritos de Juan de Mena, Antonio Machado, Jorge Manrique, Rafael Alberti, Federico Garc\u00eda Lorca, Gerardo Diego, Tareixa de \u00c1vila, Eduardo Pondal, Manuel Curros Enr\u00edquez, Rosal\u00eda de Castro, \u00c1lvaro Cunqueiro, Lu\u00eds Pimentel, Antonio Noriega Varela, \u00c1nxel Fole, Rafael Dieste, Ram\u00f3n Cabanillas, Luis Amado Carballo, Manuel Antonio, Ricardo Carballo Calero, Euxenio Montes, Vicente Risco, Ram\u00f3n Otero Pedrayo, Ferm\u00edn Bouza-Brey, Castelao, Carlos Maside etc. Inclu\u00eda, tam\u00e9n, traduci\u00f3ns de escritores estranxeiros, como Yvan Goll, Rainer Maria Rilke, Paul Verlaine ou Charles Baudelaire; colaboraci\u00f3ns en linguas distintas ao galego e ao castel\u00e1n -que eran as maioritarias-, como o poema \"Condamn\u00e9\" de Philippe Soupault ou \"Fala do sol\" de Teixeira de Pascoaes; ou textos da literatura popular galega.\nImprim\u00edase en papel de cor e constaba de catro p\u00e1xinas soltas, nas que predominaba a poes\u00eda e aparec\u00edan, en menor medida, outros x\u00e9neros literarios. Cesou co n\u00famero 10 o 25 de xullo de 1936.\nSegunda etapa.\nHoubo unha segunda etapa desta revista, que reapareceu en Buenos Aires entre o 1 de decembro de 1937 e 1 de xaneiro de 1938 coa cabeceira Resol de Galicia en Buenos Aires. Dirixida por Arturo Cuadrado e Lu\u00eds Seoane, editou dous \u00fanicos n\u00fameros, nos que -ademais dos contidos da s\u00faa predecesora- inclu\u00edu unha folla complementaria titulada El Bulub\u00fa. Suplemento Popular de Resol en Dibujos, onde se reproducen debuxos sobre a sublevaci\u00f3n fascista e \u00e1 Guerra Civil."}
{"id": "177667", "revid": "23204", "url": "https://gl.wikipedia.org/wiki?curid=177667", "title": "Richard Bremmer", "text": "Richard Bremmer nado o 27 de xaneiro de 1953 en Warwickshire \u00e9 un actor brit\u00e1nico. Interpretou a Lord Voldemort en \"Harry Potter e a pedra filosofal\", e a Skeld en \"The 13th Warrior\"."}
{"id": "177668", "revid": "98629", "url": "https://gl.wikipedia.org/wiki?curid=177668", "title": "Magna Grecia", "text": "A Magna Grecia (do lat\u00edn \"Magna Graecia\", \u00e1s veces tam\u00e9n \"Graecia maior\"; \u039c\u03b5\u03b3\u03ac\u03bb\u03b7 \u1f19\u03bb\u03bb\u03ac\u03c2, \"Meg\u00e1l\u0113 Hell\u00e1s\" en grego) \u00e9 o nome que os gregos da Antig\u00fcidade utilizaban para designar as costas meridionais da pen\u00ednsula Italiana e de Sicilia, que foi colonizada polos gregos a partir do s\u00e9culo VIII a.C. Hoxe en d\u00eda, a Magna Grecia corresp\u00f3ndese cos zonas costeiras das rexi\u00f3ns de Campania, Calabria, Basilicata Puglia e Sicilia.\nNos s\u00e9culos VIII e VII a. de C., como consecuencia dun importante aumento da poboaci\u00f3n en Grecia e dunha crise social e pol\u00edtica no seo da H\u00e9lade, numerosos emigrantes parten para fundar novas cidades (\"polis\") ao redor do Mediterr\u00e1neo. O sur de Italia e Sicilia debido \u00e1 s\u00faa proximidade e as s\u00faas riquezas agr\u00edcolas foron importantes lugares de instalaci\u00f3n. As novas cidades foron cualificadas como \"colonias gregas\" polos historiadores.\nMoitas das novas colonias convert\u00e9ronse en poderosas e pr\u00f3speras cidades, como \"Neapolis\" (\u039d\u03b5\u03ac\u03c0\u03bf\u03bb\u03b9\u03c2, N\u00e1poles) ou \"S\u00fdbaris\" (\u03a3\u03cd\u03b2\u03b1\u03c1\u03b9\u03c2, S\u00edbaris). Outras cidades da Magna Grecia foron \"Syrakousses\" (\u03a3\u03c5\u03c1\u03b1\u03ba\u03bf\u03cd\u03c3\u03c3\u03b5\u03c2, Siracusa), \"Akragas\" (\u0386\u03ba\u03c1\u03b1\u03b3\u03b1\u03c2, Agrigento), \"Selinus\" (\u03a3\u03b5\u03bb\u03b9\u03bd\u03bf\u03b0\u03c2, Selinunte), \"Taras\" (\u03a4\u03ac\u03c1\u03b1\u03c2, Tarento), \"Lokroi\" ou Locri (\u039b\u03bf\u03ba\u03c1\u03bf\u03af), R\u00e9gion, \u03a1\u03ae\u03b3\u03b9\u03bf\u03bd (Reggio di Calabria), \"Kroton\" (\u039a\u03c1\u03cc\u03c4\u03c9\u03bd, Crotone), \"Thurioi\" (\u0398\u03bf\u03cd\u03c1\u03b9\u03bf\u03b9, Turios), Elea (\u0395\u03bb\u03b1\u03af\u03b1) ou \"Messana\" (Mesina).\nA lenda di que a Magna Grecia foi a terra onde Odiseo, rei de \u00cdtaca (Ulises na cultura romana) perdeuse durante dez anos, despois de regresar de Troia e antes de chegar ao seu reino. Numerosas lendas e historias mitol\u00f3xicas da \"\u0388\u03bb\u03bb\u03ac\u03c2\" H\u00e9lade te\u00f1en lugar al\u00ed.\nA colonizaci\u00f3n.\nA colonizaci\u00f3n polos gregos das costas do Mediterr\u00e1neo occidental foi un importante movemento demogr\u00e1fico que transformou o curso da civilizaci\u00f3n occidental. En efecto, un continxente importante de gregos chegaron a esta zona, at\u00e9 alcanzar os litorais da pen\u00ednsula Ib\u00e9rica (Andaluc\u00eda, Catalu\u00f1a) ademais dos de Francia, Sicilia e, sobre todo, o sur da pen\u00ednsula It\u00e1lica, concentr\u00e1ndose especialmente na costa oriental de Sicilia e no litoral do mar X\u00f3nico e do Tirreno (actuais rexi\u00f3ns italianas da Puglia, Basilicata, Calabria e Campania) coa fundaci\u00f3n de m\u00e1is de corenta grandes colonias.\nEstas cidades grego-sicilianas e grego-it\u00e1licas, pola s\u00faa orixe, constituci\u00f3n, lingua e cultura foron gregas, raz\u00f3n pola cal, desde a Antig\u00fcidade, se lle deu o nome de \"Magna Grecia\". Por\u00e9n a expresi\u00f3n \"Meg\u00e1l\u0113 Hell\u00e1s\" foi atestada por primeira vez relativamente tarde, no s\u00e9culo II d.C., nunha pasaxe do historiador grego Polibio.\nOs gregos reproduciron nas colonias as formas de vida material e intelectual que lles eran propias. A formaci\u00f3n da Magna Grecia, cronoloxicamente, coincidiu co nacemento de Roma e co dominio etrusco sobre o Tirreno, resultando as\u00ed unha complexa formaci\u00f3n \u00e9tnica no Mediterr\u00e1neo.\nDe entre as diversas compo\u00f1entes non it\u00e1licas da cultura latina \u2014celta, etrusca, fenicia etc.\u2014, a grega \u00e9 a m\u00e1is importante pola superioridade cultural. Estes colonizadores eran basicamente gregos \u2014das illas e territorios ba\u00f1ados polo mar Exeo, que relacionaba a Anatolia coa Eubea (de lingua x\u00f3nica) e ao Peloponeso (de lingua d\u00f3rica).\nEn Sicilia fundaron m\u00e1is de quince grandes cidades; na pen\u00ednsula outras vinte, entre as actuais rexi\u00f3ns de N\u00e1poles e Tarento. Pero hab\u00eda tam\u00e9n fenicios (L\u00edbano) e semitas (Siria). Grazas \u00e1 colonizaci\u00f3n semita xurdiron en Sicilia as cidades de \"Soluntum\" (actual Solunto), \"Panormos\" (actual Palermo) e \"Motia\" (na actual illa de San Pantale\u00f3n), catro colonias en Sarde\u00f1a, outras na costa de \u00c1frica (Cartago, \u00datica, Leptis Magna) e nas illas e costas espa\u00f1olas, como \"Gades\" (actual C\u00e1diz) e M\u00e1laga.\nOs calcidenses parece que foron os primeiros gregos en chegar \u00e1 rexi\u00f3n. Foron eles os que, en Sicilia, fundaron a cidade de Lentini. Os corintios tam\u00e9n fixeron presenza na rexi\u00f3n e fundaron Siracusa (\u03a3\u03c5\u03c1\u03b1\u03ba\u03bf\u03cd\u03c3\u03c3\u03b5\u03c2), cidade de grande importancia comercial e econ\u00f3mica.M\u00e9gara tam\u00e9n enviou colonos, que fundaron M\u00e9gara Hibleia, situada entre Siracusa e Lentini. Os gregos de Rodas e de Creta fundaron Gela, que se converter\u00eda na cidade m\u00e1is importante da Sicilia meridional, e \"\u00c1cragas\" (\u0386\u03ba\u03c1\u03b1\u03b3\u03b1\u03c2), actual Agrigento.\nA rexi\u00f3n meridional da Italia continental foi colonizada por aqueos, que fundaron a opulenta cidade de S\u00edbaris (\u03a3\u03cd\u03b2\u03b1\u03c1\u03b9\u03c2).. Tam\u00e9n foron aqueos os que fundaron Crotone (\u039a\u03c1\u03cc\u03c4\u03c9\u03bd), cidade que pasou a rivalizar con S\u00edbaris, mentres que Tarento (\u03a4\u03ac\u03c1\u03b1\u03c2), foi fundada por laconios.\nA historia da Magna Grecia continental, a\u00ednda que estreitamente ligada, \u00e9 diferente da da Sicila grega. As novas cidades non depend\u00edan da \"cidade nai\" despois do seu establecemento. Os intercambios comerciais e as relaci\u00f3ns diplom\u00e1ticas entre a cidade nai e a colonia fac\u00edanse de igual a igual, e non era raro que a nova cidade sobrepasase en riqueza \u00e1 cidade nai.\nPor\u00e9n unha fraternidade real un\u00eda \u00e1 colonia e \u00e1 cidade nai que se traduc\u00eda, por exemplo, por unha axuda militar en caso de ataque \u00e1 colonia ou \u00e1 cidade nai. \u00c9 o caso da guerra do Peloponeso, cando Corinto enviou tropas e naves a Siracusa, asediada polos atenienses.\nAdemais de coas cidades nai, as colonias manti\u00f1an v\u00ednculos coa H\u00e9lade (Grecia), sobre todo coa m\u00e1is occidental, a do actual litoral hispanofranc\u00e9s: \"Massalia\" (Marsella), Ant\u00edpolis (Antibes), \"Nikaia\" (Niza), \"Emporion\" (Emp\u00faries) ou \"Mainake\" (M\u00e1laga).\nA Magna Grecia era, tam\u00e9n, o celeiro de Grecia, na medida en que lle subministraba cereais, aceites, las, vi\u00f1os e unha serie doutros produtos. En vista desta riqueza, comezan as fricci\u00f3ns cos cartaxineses e cos etruscos. Al\u00e9n diso, as rivalidades internas entre as propias colonias gregas acabar\u00edan fraxilizando a rexi\u00f3n, e os romanos rematar\u00edan por dominar toda a rexi\u00f3n, que foi conquistada por eles tras vencer nas guerras samnitas, continuando a s\u00faa expansi\u00f3n cara so sur.\nHoxe en d\u00eda, nas rexi\u00f3ns italianas de Calabria e Apulia, unha pequena minor\u00eda de arredor de 30.000 persoas falan un idioma que chaman griko, derivado do grego antigo.\nFin das cidades-estado gregas en Italia.\nEn 282\u00a0a.\u00a0C. a cidade de Turios pediu axuda militar a Roma para terminar coa ameaza dos Lucanos. En resposta, Roma enviou unha frota ao Golfo de Tarento. Este acto foi considerado polos tarentinos como a violaci\u00f3n dun antigo tratado que prohib\u00eda a presenza da frota romana en augas de Tarento, m\u00e1is al\u00e1 do estreito de Mesina. Para maior provocaci\u00f3n, os romanos pediron atracar na cidade. Enfurecidos poo que consideraban un acto hostil, Tarento atacou a frota, afundindo catro barcos e capturando un m\u00e1is. Roma enviou unha delegaci\u00f3n diplom\u00e1tica a pedir compensaci\u00f3ns polo ocorrido, pero as conversas fracasaron, desembocando nunha declaraci\u00f3n de guerra contra Tarento.\nOs tarentinos, conscientes da s\u00faa inferioridade militar ante o inminente ataque romano, solicitaron a axuda de Pirro de Epiro quen, desexando constru\u00edr un grande imperio emulando a Alexandre o Grande, considerou a situaci\u00f3n como un bo principio para os seus plans, e aceptou asistir aos tarentinos. \nPirro foi \"basileos\" (rei) de Epiro de 307 a 302\u00a0a.\u00a0C. e de novo entre 297 e 272\u00a0a.\u00a0C. Tam\u00e9n ostentou a coroa de Macedonia, brevemente, en d\u00faas ocasi\u00f3ns, en 287\u00a0a.\u00a0C. e posteriormente de 273\u00a0a.\u00a0C., at\u00e9 a s\u00faa morte, un ano despois. Tam\u00e9n foi rei de Sicilia, estando considerado como un dos mellores xenerais da s\u00faa \u00e9poca, e un dos grandes rivais da Rep\u00fablica romana durante a s\u00faa expansi\u00f3n.\nPirro, por tanto, acudiu en axuda dos tarantinos, e enfrontouse \u00e1 Rep\u00fablica romana nas co\u00f1ecidas como guerras p\u00edrricas. Derrotou aos romanos en d\u00faas ocasi\u00f3ns, pero \u00e1 custa de cuantiosas perdas, especialmente na batalla de Asculum. En 280\u00a0a.\u00a0C. Pirro desembarcou en Italia con 25.000 soldados e alg\u00fans elefantes de guerra. Un ex\u00e9rcito romano ao mando de Publio Levino partiu cara a Tarento e trabou batalla cos epirotas cerca da cidade de Heraclea. Durante o combate, no que os elefantes tiveron un papel decisivo para a vitoria das forzas de Pirro. Resultaron mortos entre 15.000 e 7.000 romanos, mentres que no bando grego houbo entre 13.000 e 4.000 baixas. Esta primeira batalla demostrou a estabilidade da rep\u00fablica romana. Pirro esperaba que as tribos it\u00e1licas se uniran a el na s\u00faa rebeli\u00f3n contra Roma pero, a pesar da derrota inflixida a estes s\u00f3 uns poucos it\u00e1licos se uniron aos gregos.\nEn 279\u00a0a.\u00a0C. Pirro emprendeu a segunda maior batalla da guerra en Asculum. Durante dous d\u00edas o xeneral romano Publius Decius Mus intentou aproveitar o terreo dos outeiros de Apulia para reducir a efectividade da cabaler\u00eda e os elefantes gregos, pero non conseguiu detelos, deixando sobre o campo 6.000 soldados, por 3.500 baixas do ex\u00e9rcito de Pirro. inclu\u00eddos moitos dos seus oficiais. Esta vitoria grega, con tan escaso marxe e grandes perdas, levou \u00e1 creaci\u00f3n do termo \"victoria p\u00edrrica\" para referirse a unha vitoria que se consegue cun gran custo humano. Pirro, nun momento posterior \u00e1 batalla, dixo: \"\"Outra vitoria coma esta e estaremos acabados\", a\u00ednda que outras fontes suxiren que foi: \"Outra vitoria coma esta e volverei s\u00f3 a Epiro\"\". Segundo a tradici\u00f3n Publio Decio Mus morreu durante a batalla, ao entregar a s\u00faa vida aos deuses a cambio da vitoria; outros escritos suxiren que sobreviviu.\nA intervenci\u00f3n de Pirro case logrou salvar as colonias, a\u00ednda que a s\u00faa derrota final, na batalla de Benevento puxo fin a toda esperanza de independencia."}
{"id": "177669", "revid": "23204", "url": "https://gl.wikipedia.org/wiki?curid=177669", "title": "Omar Sharif", "text": "Omar Sharif (en ) nado como Michael Demitri Shalhoub o 10 de abril de 1932 e finado o 10 de xullo de 2015, foi un actor exipcio que actuou en numerosos filmes de Hollywood, os m\u00e1is famosos deles \"Doutor Zhivago\", \"Funny Girl\" e \"Lawrence de Arabia\".\nFalecemento.\nO vernes 10 de xullo de 2015, faleceu nun hospital do barrio de Helu\u00e1n, no sueste da capital exipcia no que levaba ingresado un mes. O hospital est\u00e1 especializado en tratar a enfermidade do [[Alzh\u00e9imer]], que Sharif padec\u00eda e que provocoulle unha perda do apetito que derivou nun [[infarto agudo de miocardio|ataque card\u00edaco]].\nV\u00e9xase tam\u00e9n.\nLigaz\u00f3ns externas.\n[[Categor\u00eda:Actores de Exipto]]\n[[Categor\u00eda:Nados en Alexandr\u00eda]]\n[[Categor\u00eda:Nados en 1932]]\n[[Categor\u00eda:Ga\u00f1adores do premio C\u00e9sar]]\n[[Categor\u00eda:Finados en 2015]]\n[[Categor\u00eda:Exipcios de ascendencia libanesa]]"}
{"id": "177670", "revid": "98629", "url": "https://gl.wikipedia.org/wiki?curid=177670", "title": "Hullabaloo Soundtrack", "text": "Hullabaloo Soundtrack \u00e9 un \u00e1lbum recompilatorio da banda inglesa de rock alternativo Muse e a banda sonora do seu v\u00eddeo ao vivo \"\", editados \u00e1mbolos dous o 1 de xullo do 2002. O \u00e1lbum ten un disco con caras-b editadas anteriormente e outro coas gravaci\u00f3ns ao vivo das actuaci\u00f3ns da banda en Le Z\u00e9nith en Par\u00eds, os d\u00edas 28 e 29 de outubro de 2001. A\u00ednda que, hai que sinalar que \"Forced In\" \u00e9 unha versi\u00f3n editada do tema lanzado no sinxelo \"Uno\", e \"Shine\" \u00e9 unha versi\u00f3n ac\u00fastica da que aparece no sinxelo \"Hyper Music\".\nListaxe de canci\u00f3ns.\nTodos os temas compostos por Matthew Bellamy. "}
{"id": "177673", "revid": "22570", "url": "https://gl.wikipedia.org/wiki?curid=177673", "title": "Xigantismo", "text": "O xigantismo \u00e9 unha enfermidade hormonal causada pola excesiva secreci\u00f3n da hormona do crecemento, durante a idade do crecemento, antes de que se peche a ep\u00edfise do \u00f3so. Se esta situaci\u00f3n ocorre despois, recibe o nome de acromegalia.\nCaracter\u00edsticas.\nTr\u00e1tase dun crecemento desmesurado en especial de brazos e pernas causado pola gl\u00e1ndula hip\u00f3fis, acompa\u00f1ado do correspondente crecemento en estatura de todo o corpo. Cando aparece na infancia antes de que a osificaci\u00f3n normal finalizase, a s\u00faa orixe adoita estar nunha sobreproduci\u00f3n da hormona do crecemento por parte da hip\u00f3fise anterior.\nOs defectos hereditarios que impiden a osificaci\u00f3n normal durante a puberdade permiten que o crecemento contin\u00fae, o que produce xigantismo. Debido a que a hormona do crecemento dimin\u00fae a capacidade de secreci\u00f3n das g\u00f3nadas, o xigantismo adoita estar acompa\u00f1ado do enfraquecemento das funci\u00f3ns sexuais e recibe ent\u00f3n o nome de xigantismo eunucoideo. Con todo, pode haber xigantismo sen estas alteraci\u00f3ns sexuais. Os individuos afectados por calquera tipo de xigantismo presentan debilidade muscular. A\u00ednda que como todas as cousas poida que se dea esta debilidade muscular xunto coas alteraci\u00f3ns sexuais ou simplemente o individuo non sofre destas."}
{"id": "177678", "revid": "1093", "url": "https://gl.wikipedia.org/wiki?curid=177678", "title": "Jos\u00e9 Fernando Carrillo Ugarte", "text": ""}
{"id": "177679", "revid": "1093", "url": "https://gl.wikipedia.org/wiki?curid=177679", "title": "Juan Tiz\u00f3n Herreros", "text": ""}
{"id": "177680", "revid": "54334", "url": "https://gl.wikipedia.org/wiki?curid=177680", "title": "Capitalismo cognitivo", "text": "Co\u00f1\u00e9cense como capitalismo cognitivo as pr\u00e1cticas econ\u00f3micas sobre as produci\u00f3ns de co\u00f1ecemento enmarcadas no capitalismo globalizado de finais do s\u00e9culo XX e comezos do XXI. Xunto ao capitalismo relacional e o capitalismo dos afectos, \u00e9 un dos tres puntais do capitalismo sobre bens inmateriais.\nCapitalismo cognitivo e propiedade intelectual.\nO seu nacemento est\u00e1 profundamente ligado \u00e1 xustificaci\u00f3n da expresi\u00f3n propiedade intelectual, onde a produci\u00f3n de co\u00f1ecemento e bens inmateriais est\u00e1n suxeitos \u00e1 l\u00f3xica da escaseza artificial. Esta xustificaci\u00f3n cons\u00e9guese equiparando os bens materiais nos que xa se interiorizou o concepto de propiedade privada baseada na antagon\u00eda (\"se eu te\u00f1o un material ent\u00f3n ti non o tes\") e a exclusividade (\"se \u00e9 meu, ent\u00f3n eu decido que ti non o podes desfrutar\") cos inmaterais onde at\u00e9 ent\u00f3n se relacionaban coa creatividade, a orixinalidade e que cobraban valor por si mesmos no acto directo do comunicado p\u00fablico."}
{"id": "177681", "revid": "7596", "url": "https://gl.wikipedia.org/wiki?curid=177681", "title": "Antonio Blanco Solla", "text": "Antonio Blanco Solla, nado en Mar\u00edn o 30 de decembro de 1897 e finado na mesma vila o 31 de decembro de 1936, foi un canteiro e pol\u00edtico galego.\nTraxectoria.\nMilitante do PSOE. Coa Rep\u00fablica foi elixido concelleiro en Mar\u00edn e segundo tenente de alcalde. Logo da dimisi\u00f3n do alcalde Agust\u00edn Rey Fonseca e do primeiro tenente de alcalde Joaqu\u00edn Mu\u00ed\u00f1os Touza, foi designado alcalde en maio de 1931, permanecendo no cargo at\u00e9 outubro de 1934. Presentouse como candidato do PSOE \u00e1s elecci\u00f3ns de 1933 pola circunscrici\u00f3n de Pontevedra, mais non obtivo escano. Non se presentou nas listas da Fronte Popular \u00e1s elecci\u00f3ns de 1936. En 1936 foi reposto no cargo de alcalde de Mar\u00edn. En abril foi elixido compromisario por Pontevedra para a elecci\u00f3n do Presidente da Rep\u00fablica.\nAo producirse o golpe de Estado do 18 de xullo de 1936 foi detido dous d\u00edas despois do pronunciamento, o 20 de xullo de 1936. Preso xunto cos veci\u00f1os de Mar\u00edn Armando Iglesias P\u00e9rez, Santiago Ramos Ramos, Demetrio Lorenzo Ord\u00f3\u00f1ez, Albino Agraso Santamar\u00eda e Bernardino de la Torre Fern\u00e1ndez; xulg\u00e1ronos o 18 de decembro nun consello de guerra celebrado en Pontevedra e execut\u00e1ronos por un delito de rebeli\u00f3n o 31 de decembro."}
{"id": "177683", "revid": "72012", "url": "https://gl.wikipedia.org/wiki?curid=177683", "title": "Alejandro Porto Leis", "text": "Alejandro Porto Leis, nado en Serantes (Serantes) en 1887 e finado na Frouxeira (Valdovi\u00f1o) o 3 de febreiro de 1938, foi un electricista naval e pol\u00edtico galego.\nTraxectoria.\nEmigrante na mocidade a Cuba e aos Estados Unidos, volveu \u00e1 s\u00faa vila a finais da d\u00e9cada de 1920 para traballar como electricista en Baz\u00e1n. Militante da ORGA, presentouse a alcalde por esta formaci\u00f3n nas elecci\u00f3ns de 1931, e sa\u00edu elixido alcalde. Foi detido a principios de xaneiro de 1934 pola detenci\u00f3n do cura p\u00e1rroco de Serantes Salustiano Rodr\u00edguez Celeiro. Logo da folga xeral revolucionaria de 1934 foi detido, xulgado en Consello de guerra e condenado por posu\u00edr unha arma, tam\u00e9n foi destitu\u00eddo como concelleiro de Serantes. Sa\u00edu en liberdade en outubro de 1935 e foi amnistiado en 1936. Integrouse en Izquierda Republicana. Logo do triunfo do Frente Popular en febreiro de 1936 foi restitu\u00eddo como alcalde de Serantes o 21 de febreiro.\nAo producirse o golpe de Estado do 18 de xullo de 1936, Porto Leis escapou ao monte, onde permaneceu agochado ata 1938 cando acudiu a un m\u00e9dico. O m\u00e9dico delatouno e prend\u00e9rono canda outros tres homes cos que estaba agochado, os labregos Modesto del R\u00edo e Jes\u00fas Mi\u00f1o e o carpinteiro Avelino Landeira. Foron executados sen xu\u00edzo na praia. A\u00ednda que en 2006 se anunciou que se descubrira a foxa com\u00fan onde estaban soterrados, a localizaci\u00f3n exacta do lugar de soterramento segue sendo desco\u00f1ecido. Desde 2011 existe un mon\u00f3lito conmemorativo dos catro homes executados en Serantes.\nObras.\nPublicou en 1933 o poemario \"Intemperancias po\u00e9ticas\", con versos en castel\u00e1n e galego.\nTranscendencia.\nA historia recolleuna no documental \"O segredo da Frouxeira\" o cineasta Xos\u00e9 Abad."}
{"id": "177689", "revid": "5863", "url": "https://gl.wikipedia.org/wiki?curid=177689", "title": "Tierra Gallega", "text": "Tierra Gallega foi o t\u00edtulo de varias publicaci\u00f3ns:"}
{"id": "177690", "revid": "56817", "url": "https://gl.wikipedia.org/wiki?curid=177690", "title": "Hurray For Me, Fuk You", "text": "Hurray For Me, Fuk You \u00e9 un EP da banda estadounidense de sludge metal, editado o 28 de agosto do 2010 a trav\u00e9s do selo Amphetamine Reptile.\nFeito especialmente para ser vendido no Bash Outdoor &amp; Indoor Music/Art Festival polo 25 aniversario do selo Amphetamine Reptile, este 12\" conta cunha cara en branco e unha \u00fanica canci\u00f3n chamada \"Paraquat Plus\" cunha duraci\u00f3n de m\u00e1is de 12 minutos."}
{"id": "177693", "revid": "5863", "url": "https://gl.wikipedia.org/wiki?curid=177693", "title": "Single Video Theory", "text": "Single Video Theory \u00e9 un documental musical dirixido por Mark Pellington que amosa como se fixo \"Yield\", o quinto \u00e1lbum da banda estadounidense de rock alternativo Pearl Jam. Foi editado primeiro en VHS o 4 de agosto de 1998, e posteriormente en DVD o 24 de novembro do mesmo ano."}
{"id": "177694", "revid": "1888", "url": "https://gl.wikipedia.org/wiki?curid=177694", "title": "La Tierra Gallega", "text": "La Tierra Gallega foi o t\u00edtulo de varias publicaci\u00f3ns:"}
{"id": "177695", "revid": "23204", "url": "https://gl.wikipedia.org/wiki?curid=177695", "title": "Patience and Prudence", "text": "Patience and Prudence \u00e9 un EP da banda estadounidense de rock alternativo The Lemonheads, editado no ano 1991 polo selo Atlantic Records. Os temas \"Gonna Get Along Without Ya Now\" e \"Step By Step\" foron gravados enteiramente por Evan Dando, e nos outros dous participou Jesse Peretz que se encargou do baixo."}
{"id": "177696", "revid": "1576", "url": "https://gl.wikipedia.org/wiki?curid=177696", "title": "Mixed Up", "text": "Mixed Up \u00e9 un \u00e1lbum de remesturas da banda inglesa de rock g\u00f3tico The Cure, editado o 20 de novembro de 1990 por Elektra Records. As canci\u00f3ns son remesturas dalg\u00fans dos seus mellores \u00e9xitos."}
{"id": "177704", "revid": "1131", "url": "https://gl.wikipedia.org/wiki?curid=177704", "title": "Tierra Gallega (A Coru\u00f1a)", "text": "Tierra Gallega foi un peri\u00f3dico editado na Coru\u00f1a entre 1903 e 1917. Tivo unha segunda etapa en 1933.\nHistoria e caracter\u00edsticas.\nDiario republicano que apareceu o 1 de setembro de 1903, \u00f3rgano do partido republicano da Coru\u00f1a continuador de \" El Combate\" e portavoz do republicanismo en Galicia. Foron os seus directores Eladio Fern\u00e1ndez Di\u00e9guez e Adolfo Lahorra (1910-1914). Antonio Carballo Tenorio foi un dos redactores e entre os seus colaboradores figuraron Leandro Carr\u00e9 Alvarellos (co pseud\u00f3nimo \"L. de S.\") e Ant\u00f3n Villar Ponte.\nEn 1914 Santiago Casares Quiroga asumiu a direcci\u00f3n do peri\u00f3dico, que defendeu o autonomismo galego, renegando do vello federalismo. Mantivo unha li\u00f1a neutral ante o conflito da primeira guerra mundial, o que provocou un enfrontamento cos partidarios de que o peri\u00f3dico apoiase os aliados.\nSegunda etapa.\nEn 1933 a direcci\u00f3n da Organizaci\u00f3n Republicana Gallega Aut\u00f3noma acordou editar de novo o xornal. Sa\u00edu \u00e1 luz o 25 de xaneiro con Julio Wonenburger como director, a\u00ednda que en febreiro aparece como director Avelino L\u00f3pez Otero. Non conseguiu consolidarse e pechou o 4 de xu\u00f1o dese ano."}
{"id": "177710", "revid": "15490", "url": "https://gl.wikipedia.org/wiki?curid=177710", "title": "Lei de instruci\u00f3n p\u00fablica de 1857", "text": "A \"Lei de instruci\u00f3n p\u00fablica de 1857\", aprobada o 9 de setembro de 1857, tam\u00e9n co\u00f1ecida como lei Moyano, foi a lei reguladora da ensinanza impulsada en Espa\u00f1a en 1857 por Claudio Moyano, ministro de Fomento do goberno do Partido Moderado. Supuxo a consolidadci\u00f3n definitiva do modelo educativo liberal e foi o fundamento do ordenamento lexislativo no sistema educativo espa\u00f1ol durante m\u00e1is de cen anos. \nAs li\u00f1as fundamentais da lei Moyano persistiron at\u00e9 a Lei Xeral de Educaci\u00f3n de 1970, que estableceu a escolarizaci\u00f3n obrigatoria at\u00e9 os 14 anos, e a LOXSE de 1990 que aumentou esa idade aos 16.\nCaracter\u00edsticas.\nTen a s\u00faa orixe na \"Lei de Bases\" do 17 de xullo de 1857, que autorizou ao goberno a formular e promulgar unha lei de instruci\u00f3n p\u00fablica. A propia \"Ley de Instrucci\u00f3n P\u00fablica\" foi aprobada o 9 de setembro de 1857, chegou froito do acordo entre os moderados e os progresistas incorporando boa parte do \"Proyecto de Ley de Instrucci\u00f3n P\u00fablica\" do 9 de decembro de 1855, elaborado durante o Bienio Progresista polo Ministro de Fomento Manuel Alonso Mart\u00ednez. En oposici\u00f3n \u00e1 lei estaban os neocat\u00f3licos e a banda m\u00e1is conservadora dos moderados que estaban en contra da regulamentaci\u00f3n que se fac\u00eda da ensinanza privada e porque se evitaba citar expresamente o dereito de inspecci\u00f3n da Igexa no ensino, tal como se establecera no Concordato de 1851.\nOutras leis anteriores elaboradas con consenso foran o \"Regulamento Xeral de Instruci\u00f3n P\u00fablica\" (aprobado en Cortes o 29 de xu\u00f1o de 1821), o \"Plan Xeral de Instruci\u00f3n P\u00fablica\" (promovida polo Duque de Rivas e aprobada por Real Decreto o 4 de agosto de 1836) e o \"Plan Xeral de Estudos\" (Plan Pidal, Real Decreto de 17 de setembro de 1845).\nConstaba de catro secci\u00f3ns:\nA lei procuraba mellorar a condici\u00f3n da educaci\u00f3n en Espa\u00f1a, daquela un dos pa\u00edses europeos con maior taxa de analfabetismo, organizando os tres niveis da primeira ensinanza:\nRecoll\u00eda a existencia de centros escolares para persoas cegas e xordomudas, pero non permit\u00eda o ensino noutras linguas que non fosen o castel\u00e1n.\nAs ideas fundamentais da Lei Moyano perviviron ata a Lei Xeral de Educaci\u00f3n de 1970. En 1974, estendeuse a escolarizaci\u00f3n obrigatoria ata os 14 anos, mediante a Lei 27/1964, de 29 de abril, sobre ampliaci\u00f3n do per\u00edodo de escolaridade obrigatoria ata os catorce anos. A Lei Org\u00e1nica 1/1990 de Ordenamiento Xeral do Sistema Educativo, LOXSE, a aumentou ata os 16 anos."}
{"id": "177711", "revid": "12452", "url": "https://gl.wikipedia.org/wiki?curid=177711", "title": "Lei Moyano", "text": ""}
{"id": "177712", "revid": "54334", "url": "https://gl.wikipedia.org/wiki?curid=177712", "title": "LOXSE", "text": ""}
{"id": "177713", "revid": "56817", "url": "https://gl.wikipedia.org/wiki?curid=177713", "title": "LOE", "text": "As siglas LOE poden referirse a:"}
{"id": "177714", "revid": "98629", "url": "https://gl.wikipedia.org/wiki?curid=177714", "title": "Linguas de B\u00e9lxica", "text": "As linguas de B\u00e9lxica son as linguas nacionais ou rexionais end\u00f3xenas que se falan nas diferentes comunidades \u00e9tnicas e nas provincias do actual Estado de B\u00e9lxica, sexan ou non oficiais -estas, as oficiais, son o flamengo, o franc\u00e9s e o alem\u00e1n-. A pol\u00edtica ling\u00fc\u00edstica belga est\u00e1 baseada nun sistema de distribuci\u00f3n por comunidades, de tal maneira que as \u00fanicas linguas rexionais con estatuto de oficialidade son as recollidas na Comunidade Francesa de B\u00e9lxica.\nHistoria e caracter\u00edsticas.\nDende 1990 a Comunidade Francesa de B\u00e9lxica leva identificadas diversas linguas, todas nun plano secundario fronte a oficialidade de que s\u00f3 goza a lingua francesa. Non obstante, por lei, estas linguas, oito en total, deben ser estudadas e o seu uso fomentado dende os poderes p\u00fablicos. Malia haber unha normativa vixente, a Comunidade francesa \u00e9 acusada de incumplila ao non organizar cursos de aprendizaxe de idiomas distintos ao franc\u00e9s nin ceder espazo nos medios p\u00fablicos de comunicaci\u00f3n. Isto d\u00e1 como resultado unha acusada perda de falantes das linguas minorizadas e minoritarias as\u00ed como un estado de perigo de extinci\u00f3n para elas.\nEn Flandres existe tam\u00e9n un certo n\u00famero de falas rexionais sen reco\u00f1ecemento de oficialidade. Con todo e iso, o seu uso mantense na vida coti\u00e1.\nLinguas rexionais.\nMalia que est\u00e1n linguas estean delimitadas en comunidades ling\u00fc\u00edsticas e polo tanto claramente definidas, o seu reco\u00f1ecemento v\u00e9n da historia dos territorios que hoxe forman B\u00e9lxica. As\u00ed, a\u00ednda que o limburgu\u00e9s prov\u00e9n de Flandres, ten tam\u00e9n reco\u00f1ecemento na parte da Comunidade Francesa. A raz\u00f3n \u00e9 que o centro hist\u00f3rico da cidade de Limburgo fica na provincia de Liexa e o Principado de Liexa abrangu\u00eda gran parte do territorio que constit\u00fae hoxe o Limburgo belga e o Limburgo dos Pa\u00edses Baixos.\nComunidade francesa.\nAs 8 linguas rexionals cobren dous dominios ling\u00fc\u00edsticos.\nComunidade flamenga.\nDist\u00ednguense catro falas, todas do dominio ling\u00fc\u00edstico xerm\u00e1nico:\nOs dialectos end\u00f3xenos brabant\u00e9s e flamengo oriental son moi pr\u00f3ximos ao neerland\u00e9s est\u00e1ndar falado polos flamengos de Flandres.\nComunidade xerman\u00f3fona.\nNesta rexi\u00f3n cada unha das linguas rexionais ten car\u00e1cter oficial. As linguas faladas son o ripuario e mais o limburgu\u00e9s."}
{"id": "177716", "revid": "7596", "url": "https://gl.wikipedia.org/wiki?curid=177716", "title": "Lei org\u00e1nica de educaci\u00f3n", "text": "A Lei Org\u00e1nica de Educaci\u00f3n foi promovida polo goberno do PSOE e aprobada o 3 de maio de 2006 (publicada no BOE do 4 de maio) no Congreso dos Deputados de Espa\u00f1a co voto a favor de PSOE, CiU, ERC, PNV, ICV, CC e EA, co voto en contra do PP, e coa abstenci\u00f3n de IU, BNG, ChA e NB.\nCaracter\u00edsticas.\nNo seu pre\u00e1mbulo establece que ten como obxectivo adecuar a regulaci\u00f3n legal da educaci\u00f3n non universitaria (educaci\u00f3n infantil, primaria, secundaria, bacharelato, formaci\u00f3n profesional, de idiomas, art\u00edsticas, deportivas, e de persoas adultas) baixo os principios de calidade da educaci\u00f3n para todo o alumnado, a equidade que garanta a igualdade de oportunidades, a transmisi\u00f3n e efectividade de valores que favorezan a liberdade, responsabilidade, tolerancia, igualdade, respecto e xustiza.\nEst\u00e1 baseada na aprendizaxe por competencias, e incl\u00fae as oito competencias b\u00e1sicas estipuladas no informe Chirac. Consid\u00e9rase que a educaci\u00f3n debe contribu\u00edr ao desenvolvemento das habilitades persoais que permiten ao alumnado integrarse con \u00e9xito na vida adulta. Bas\u00e9anse nun ensino interdisciplinar, pr\u00e1ctico e significativo m\u00e1is que na acumulaci\u00f3n de co\u00f1ecementos.\nDerogou a \"Lei Org\u00e1nica Xeral do Sistema Educativo\" (1990). \u00c1 s\u00faa vez, foi modificada pola \"Lei Organica para a Mellora da Calidade Educativa\" de 2013."}
{"id": "177720", "revid": "1888", "url": "https://gl.wikipedia.org/wiki?curid=177720", "title": "Iria Fern\u00e1ndez Crespo", "text": "Iria Fern\u00e1ndez Crespo, nada en Barcelona en 1982, \u00e9 unha poeta galega.\nTraxectoria.\nCursou estudos de Sociolox\u00eda e Ciencia Pol\u00edtica na Universidade Aut\u00f3noma de Barcelona e de Filolox\u00eda Inglesa na UNED. Colaboradora desde moi nova coa Asociaci\u00f3n Rosal\u00eda de Castro de Cornell\u00e0 de Llobregat, ten participado en recitais de poes\u00eda en Barcelona e noutras cidades. En 2010 publicou o seu primeiro poemario \"Flores da Galvana\"."}
{"id": "177721", "revid": "59564", "url": "https://gl.wikipedia.org/wiki?curid=177721", "title": "Xaime Toxo", "text": "Xaime Dom\u00ednguez Toxo, nado en Bueu o 7 de novembro de 1955, \u00e9 un mestre, pedagogo e escritor galego.\nTraxectoria.\n\u00c9 mestre especialista en atenci\u00f3n escolar a alumnos con cegueira e discapacidade visual. Foi fundador da Asociaci\u00f3n Liboreiro de Bueu en 1974. \u00c9 presidente do Ateneo de Pontevedra. Foi acc\u00e9sit no premio Modesto R. Figueiredo no 2002, obtivo o primeiro premio do certame de relatos do Concello de Paradela no 2002, e o primeiro premio no certame Manuel Murgu\u00eda de narraci\u00f3ns breves en 2004. En 2011 publicou \"As palabras que move o mar\". En 2016 publicou o libro de relatos \"Protexer o invisible\". En 2019 volveu \u00e1 poes\u00eda con \"A casa sen n\u00f3s.\""}
{"id": "177722", "revid": "1888", "url": "https://gl.wikipedia.org/wiki?curid=177722", "title": "Xaime Dom\u00ednguez Toxo", "text": ""}
{"id": "177723", "revid": "23204", "url": "https://gl.wikipedia.org/wiki?curid=177723", "title": "Cliff Curtis", "text": "Clifford Vivian Devon Curtis nado o 27 de xullo de 1968 en Rotorua, na Illa Norte de Nova Zelandia, \u00e9 un actor neozeland\u00e9s de etnia maor\u00ed.\nTraxectoria.\nComezou a actuar en produci\u00f3ns de teatro nos musicais \"Fiddler on the Roof\" e \"The Man of La Mancha\" antes de ir \u00e1 The New Zealand Drama School e \u00f3 Teatro Dimitri Scoula en Su\u00edza. Traballou en varias empresas de teatro neozelandesas, inclu\u00edndo Mercury Theatre, e Centre Point.\nO seu primeiro papel no cinema foi no filme nomeado \u00f3 Premio Oscar, \"The Piano\". Outros not\u00e1beis papeis no cine neozeland\u00e9s foron \"Once Were Warriors\", \"Desperate Remedies\", \"River Queen\" e \"Whale Rider\".\nDende ent\u00f3n, apareceu en filmes como \"Blow\", \"Bringing Out the Dead\", \"Sunshine\", e \"Push\", en 2009.\nEn 2004, xunto co produtor Ainsley Gardiner, formou a produtora de cine independente Whenua Films. Os obxectivos da empresa son apoiar o crecemento dos actores ind\u00edxenas neozelandeses, e ser solidario cos cineastas locais de curtametraxes.\nNo filme de M. Night Shyamalan, \"The Last Airbender\", estreado en 2010, interpretou o Se\u00f1or do Lume Ozai."}
{"id": "177724", "revid": "98629", "url": "https://gl.wikipedia.org/wiki?curid=177724", "title": "10,000 BC", "text": "10,000 BC \u00e9 unha longametraxe estadounidense dirixida por Roland Emmerich que foi estreada en 2008. Estreouse en galego na TVG o 1 de xaneiro de 2013.\nSinopse.\nEra un tempo no que o home e a besta eran indom\u00e1beis e o poderoso mamut cami\u00f1aba pola terra. Un tempo no que as ideas e as crenzas naceron e d\u00e9ronlle forma \u00e1 humanidade. 10\u00a0000 a. C. Un xove cazador D'Leh (Steven Strait) comeza a busca da s\u00faa namorada \u00e1 fronte dun ex\u00e9rcito atravesando o gran deserto. Ter\u00e1 que facer fronte \u00f3 mamut, e tam\u00e9n ao smilodon (tigres de dentes de sabre) e outros depredadores prehist\u00f3ricos, \u00f3 tempo que descobre unha avanzada civilizaci\u00f3n, os refuxiados da Atl\u00e1ntida que desembarcaron no que m\u00e1is tarde se co\u00f1ecer\u00eda como o Antigo Exipto.\nErros cronol\u00f3xicos.\nO filme, \u00e1 parte duns excelentes efectos visuais, ten alg\u00fans erros como por exemplo que nela m\u00f3strase como o home cultiva a terra, pero os primeiros cultivos datan do ano 8000 a. C. Tam\u00e9n aparecen homes montando a cabalo, cando o home domestica cabalos aproximadamente dende o ano 2000 a. C. E finalmente os homes xa descubriran o ferro no filme, cando en realidade o home aprendeu a dominar o ferro cara ao ano 1500 a. C.\nA\u00ednda que se presenta como un filme sobre a prehistoria, contempla teor\u00edas non oficiais sobre este per\u00edodo, por exemplo, a teor\u00eda de que existiu unha cultura civilizada hai 10000 anos, algo semellante \u00f3 mito da Atl\u00e1ntida, retoma teor\u00edas de exipt\u00f3logos que din que se cadra a Esfinxe \u00e9 anterior \u00f3 Antigo Exipto e que \u00f3 mellor os exipcios eran herdeiros dalgunha outra gran civilizaci\u00f3n."}
{"id": "177725", "revid": "23204", "url": "https://gl.wikipedia.org/wiki?curid=177725", "title": "Tantoo Cardinal", "text": "Rose Marie \"Tantoo\" Cardinal nada o 20 de xullo de 1950 en Alberta, Canad\u00e1 \u00e9 unha actriz de cine e televisi\u00f3n.\nTraxectoria.\nCardinal naceu en Alberta. A s\u00faa nai, Julia Cardinal, era do pobo dos M\u00e9tis de ascendencia cree. Ela interpretou numerosos papeis en filmes e series de televisi\u00f3n, inclu\u00eddos \"Spirit Bay\", \"Dances with Wolves\", \"Black Robe\", \"Legends of the Fall\", \"Smoke Signals\" e \"North of 60\". Ela estaba no elenco de actores da mini-serie \"By Way of the Stars\" xunto con Gordon Tootoosis como \"O xefe cree\" e Eric Schweig como \"Tormenta Negra\". Foi rodado en Uxbridge, Ontario."}
{"id": "177726", "revid": "1902008", "url": "https://gl.wikipedia.org/wiki?curid=177726", "title": "Vitaly Petrov", "text": ""}
{"id": "177727", "revid": "23204", "url": "https://gl.wikipedia.org/wiki?curid=177727", "title": "Angus Macfadyen", "text": "Angus Macfadyen, nado o 21 de setembro de 1963 en Glasgow, Escocia \u00e9 un actor escoc\u00e9s\u00a0de cine.\nTraxectoria.\nAngus Macfadyen naceu en Glasgow e medrou viaxando por diferentes partes do mundo como \u00c1frica, Francia, Filipinas e Singapur. Seu pai era m\u00e9dico na Organizaci\u00f3n Mundial da Sa\u00fade. Mantivo unha relaci\u00f3n coa actriz galesa Catherine Zeta-Jones.\nMacfadyen estudou na University of Edinburgh, e no Central School of Speech and Drama en Londres. \u00d3 longo da s\u00faa carreira interpretou a Orson Welles no filme de Tim Robbins \"Cradle Will Rock\", Philip na produci\u00f3n da BBC en \"The Lost Language of Cranes\", Dupont en \"Equilibrium\", Robert Bruce en \"Braveheart\" e a Jeff Denlon na saga de terror \"Saw\"."}
{"id": "177728", "revid": "23204", "url": "https://gl.wikipedia.org/wiki?curid=177728", "title": "Se\u00e1n Mac Fhionnghaile", "text": "Se\u00e1n McGinley, tam\u00e9n co\u00f1ecido como Se\u00e1n Mac Fhionnghaile, nado en 1956 en Gaoth Dobhair, Donegal, Irlanda e finado o 1 de novembro de 2009, foi un actor irland\u00e9s de cine e televisi\u00f3n.\nTraxectoria.\nMcGinley era mellor co\u00f1ecido polo p\u00fablico pola s\u00faa participaci\u00f3n en programas de televisi\u00f3n irlandeses como \"CU Burn\" e \"Gleann Ceo\", ademais era o produtor executivo de televisi\u00f3n. Tam\u00e9n traballou na canle de radio irlandesa RT\u00c9 Raidi\u00f3 na Gaeltachta no programa de humor \"Cois Cuan\". El creou a \"Cul a Tigh\", unha compa\u00f1\u00eda de produci\u00f3n televisiva e transformou unha ruinosa f\u00e1brica preto da s\u00faa casa nunha escola de interpretaci\u00f3n e centro de produci\u00f3n.\nVida persoal.\nCasou con Theresa e tivo d\u00faas fillas e dous fillos con ela. Morreu de cancro \u00f3s 57 anos de idade o 1 de novembro do 2009. O seu enterro tivo lugar na igrexa de Saint Columba en Brinalack, Gaoth Dobhair dous d\u00edas despois."}
{"id": "177729", "revid": "1888", "url": "https://gl.wikipedia.org/wiki?curid=177729", "title": "La Tierra Gallega (1915)", "text": "La Tierra Gallega foi un semanario editado na Habana en 1915.\nHistoria e caracter\u00edsticas.\nApareceu o 11 de abril de 1915. Dirixido por Roberto Blanco Torres co pseud\u00f3nimo de Fray Roblanto. Dedicado, en boa parte, a atacar a administraci\u00f3n do Centro Gallego de La Habana, ti\u00f1a por lema \"Programa: contra los farsantes e todas estas cr\u00edticas e denuncias estaban subscritas por un grupo de j\u00f3venes gallegos, artistas enamorados de su tierra, que se han propuesto trabajar con todo entusiasmo por la dignificaci\u00f3n de los coterr\u00e1neos\". Inclu\u00edu informaci\u00f3n xeral de Galicia e colaboraci\u00f3ns literarias. A maior parte estaba feito por Blanco Torres, excepto alg\u00fans artigos asinados por Abd\u00f3n Rodr\u00edguez Santos. S\u00f3 se publicaron cinco n\u00fameros."}
{"id": "177730", "revid": "1888", "url": "https://gl.wikipedia.org/wiki?curid=177730", "title": "La Patria Gallega", "text": "La Patria Gallega foi o t\u00edtulo de varias publicaci\u00f3ns:"}
{"id": "177731", "revid": "75491", "url": "https://gl.wikipedia.org/wiki?curid=177731", "title": "Du\u0161ko Ivanovi\u0107", "text": "Du\u0161ko Ivanovi\u0107, nado en Bijelo Polje (daquela pertencente a Iugoslavia) o 1 de setembro de 1957, \u00e9 un ex xogador e adestrador profesional de baloncesto montenegrino. Actualmente \u00e9 adestrador da Selecci\u00f3n de baloncesto de Bosnia e Hercegovina.\nTraxectoria.\nComezou a s\u00faa carreira como xogador no KK Jedinstvo - Bijelo Polje. Xogou ademais no Budu\u0107nost, Jugoplastika de Split, Valvi Girona, CSP Limoges e Fribourg Olympic, destacando a s\u00faa etapa na Jugoplastika, club co que ga\u00f1ou d\u00faas Copas de Europa de xeito consecutivo a finais dos anos '80. Ademais foi internacional coa selecci\u00f3n iugoslava.\nNos seus \u00faltimos anos como xogador comezou a s\u00faa carreira como adestrador, primeiro no Fribourg Olympic su\u00edzo na tempada 1993-94 como xogador e segundo adestrador. Na tempada 1994-95 foi segundo adestrador do Valvi Girona da Liga ACB, e ao ano seguinte volveu a Su\u00edza para xogar unha \u00faltima tempada no Fribourg, \u00e1 vez que se fixo cargo da direcci\u00f3n do equipo. Trala s\u00faa retirada como xogador iniciou a carreira de adestrador en Su\u00edza. Logo dunha tempada no CSP Limoges franc\u00e9s na que ga\u00f1ou unha Copa Kora\u0107 (2000) asinou polo Saski Baskonia (daquela Tau Cer\u00e1mica), club co que ga\u00f1ou unha Liga ACB e d\u00faas Copas do Rei, ademais de levar ao equipo vitoriano a disputar a final da Euroliga (2001 e 2005). Tras cinco tempadas no club vasco, no ver\u00e1n do 2005 asinou polo FC Barcelona, sendo destitu\u00eddo o 14 de febreiro do 2008 tras caer eliminado nos cuartos de final da Copa do Rei ante o debutante Iurbentia Bilbao Basket e efectuar unhas declaraci\u00f3ns en contra do equipo que ti\u00f1a. O 17 de xu\u00f1o do 2008 volveu ao Baskonia, club polo que asinou por tres tempadas. Na tempada 2009-10 ga\u00f1ou a Liga ACB \u00e1 fronte do Baskonia tras derrotar ao gran favorito, o FC Barcelona, por un 3-0 na final, na que os catal\u00e1ns contaban co factor cancha a favor.\nEntre 1997 e o 2000 ostentou o cargo de seleccionador su\u00edzo.\nNo 2006 tomou parte a prol da independencia de Montenegro no plebiscito do 2006."}
{"id": "177732", "revid": "98629", "url": "https://gl.wikipedia.org/wiki?curid=177732", "title": "Competencias b\u00e1sicas", "text": "As competencias b\u00e1sicas fan referencia \u00e1 capacidade de po\u00f1er en pr\u00e1ctica de forma integrada o conxunto de co\u00f1ecementos, actitudes e habilidades adquiridos durante o proceso de aprendizaxe.\nEn Espa\u00f1a, aparecen por primeira vez mencionadas na Lei Org\u00e1nica de Calidade da Educaci\u00f3n (LOCE, 2002). Por\u00e9n, a s\u00faa aplicaci\u00f3n non xorde ata a Lei Org\u00e1nica de Educaci\u00f3n de maio de 2006, e son concretadas en Galiza no que establece a ordenaci\u00f3n da educaci\u00f3n primaria, aprobado polo Parlamento de Galicia o 28 de xu\u00f1o de 2007. Tales competencias son modificadas pola Lei Org\u00e1nica 8/2013, do 9 de decembro, para a Mellora da Calidade Educativa (LOMCE), que se concretan no Real Decreto 126/2014. Estas competencias son a concreci\u00f3n das competencias xerais ditadas pola Uni\u00f3n Europea como obxectivo para que toda a s\u00faa cidadan\u00eda te\u00f1a unha serie de habilidades no futuro.\nOrixe das competencias b\u00e1sicas.\nA orixe deste concepto rem\u00f3ntase ao ano 1996, cando se publica o Informe Delors da UNESCO, tam\u00e9n co\u00f1ecido coma \u201ca educaci\u00f3n encerra un tesouro\u201d. Neste informe establec\u00edanse catro piares que deb\u00eda fomentar a educaci\u00f3n, para poder desenvolvelos ao longo da vida. Neste informe, non se lle conced\u00eda tanta importancia \u00e1s competencias te\u00f3ricas actuais, sen\u00f3n que se centra nas competencias sociais, coma \u201caprender a facer\u201d, \u201caprender a co\u00f1ecer\u201d, \u201caprender a ser\u201d ou \u201caprender a vivir xuntos\u201d.\nO concepto de Competencias B\u00e1sicas tal como e o co\u00f1ecemos hoxe, data do ano 2000, cando se celebra o Consello Europeo de Lisboa, onde por primeira vez se fai unha alusi\u00f3n \u00e1 necesidade do alumnado de adquirir novas competencias, co que conseguir mellores oportunidades de aprendizaxe para todos os alumnos de todas as idades e niveis educativos.\nEn 2002 a Organizaci\u00f3n para a Cooperaci\u00f3n e o Desenvolvemento Econ\u00f3mico (OCDE), a trav\u00e9s do \"Proyecto DeSeCo\" (Definici\u00f3n y Selecci\u00f3n de Competencias) realizou unha an\u00e1lise e proposta das competencias consideradas fundamentais ou claves.\nA finais de 2004 a Comisi\u00f3n Europea aprobou o documento \u201cCompetencias clave, un marco de referencia europeo\u201d, baixo o consenso dos estados membros da Uni\u00f3n Europea. Tras ese consenso, a normativa dir\u00edxese ao Estado Espa\u00f1ol en maio de 2006, coa incorporaci\u00f3n das competencias b\u00e1sicas \u00e1 Lei Org\u00e1nica de Educaci\u00f3n (LOE) e, polo tanto, ao curr\u00edculo escolar. A definici\u00f3n que fai a Comisi\u00f3n Europea das Competencias B\u00e1sicas \u00e9 a seguinte:\"Un conjunto de conocimientos, destrezas y actitudes que todos los individuos necesitan para su realizaci\u00f3n y desarrollo personal, inclusi\u00f3n y empleo, debiendo ser desarrolladas para el final de la ense\u00f1anza obligatoria y que deber\u00edan actuar como la base para un posterior aprendizaje a lo largo de la vida.\"Ademais, este mesmo ano, a Comisi\u00f3n Europea estableceu un marco de referencia europeo con oito competencias clave: comunicaci\u00f3n en lingua materna; comunicaci\u00f3n en linguas estranxeiras; competencia matem\u00e1tica e competencias b\u00e1sicas en ciencia e tecnolox\u00eda; competencia dixital; aprender a aprender; competencias interpersoais, interculturais e sociais, e competencia c\u00edvica; esp\u00edrito emprendedor; e expresi\u00f3n cultural. Jim\u00e9nez (2006), sobre a orixe das competencias afirma:\"Dende los a\u00f1os 90, la Uni\u00f3n Europea y la OCDE, entre otros organismos internacionales, han venido promoviendo proyectos y estudios sobre el aprendizaje basado en competencias que han ido dando luz a trabajos y publicaciones relevantes (\u2026) hoy d\u00eda el debate sobre las competencias b\u00e1sicas y los criterios para su selecci\u00f3n y evaluaci\u00f3n centran la atenci\u00f3n de los pedagogos y educadores, adem\u00e1s de la de los responsables de pol\u00edtica educativa\".\nCaracter\u00edsticas.\nCompetencia \u00e9 a capacidade dunha persoa de desenvolver os propios co\u00f1ecementos e habilidades en contextos e situaci\u00f3ns coti\u00e1ns, nos que son precisos co\u00f1ecementos vinculados a diferentes saberes, e por tanto transversais. Ser competente implica comprender as situaci\u00f3ns, reflexionar sobre o que est\u00e1 a pasar e discernir sobre a mellor acci\u00f3n a desenvolver de acordo coa dimensi\u00f3n social de cada situaci\u00f3n.\nO termo competencia incl\u00fae tanto os saberes (co\u00f1ecementos te\u00f3ricos) como as habilidades (co\u00f1ecementos pr\u00e1cticos ou aplicativos) e as actitudes (compromisos persoais). O termo vai m\u00e1is al\u00e1 do \"saber\" e do \"saber facer\", porque incl\u00fae tam\u00e9n o \"saber ser\" ou \"estar\" e o \"saber aprender\". Tr\u00e1tase de aprender a ser e actuar de modo aut\u00f3nomo, aprender a pensar e comunicar, aprender a descubrir e ter iniciativa e aprender a convivir e habitar no mundo.\nDiversos autores conceptualizan as\u00ed o termo Competencias B\u00e1sicas:\n\u201c\"Facultad de movilizar un conjunto de recursos (saberes, capacidades, informaciones, etc.) para solucionar con eficacia una serie de situaciones cotidianas\"\u201d (Perrenoud, 2003)\n\u201c\"Posibilidad que posee un individuo de movilizar de manera interiorizada un conjunto integrado de recursos \u2013de conocimientos, de saberes, de esquemas, de automatismos, de capacidades, de \u00absaber-hacer\u00bb de diferentes tipos...\u2013 con objeto de resolver una familia de situaciones- problema\"\u201d (Luengo, Luz\u00f3n y Torres, 2008, 5)\n\u201c\"Un saber actuar complejo que se apoya sobre la movilizaci\u00f3n y la utilizaci\u00f3n eficaz de una variedad de recursos. Un saber actuar muy flexible y adaptable a diversos contextos y problem\u00e1ticas\"\u201d (Tardif, 2008,3)\nA Lei de Educaci\u00f3n establece as competencias consideradas b\u00e1sicas para toda persoa que remata a educaci\u00f3n primaria e que obt\u00e9n o t\u00edtulo de graduado en educaci\u00f3n secundaria.\nPara adquirir as competencias b\u00e1sicas, cada \u00e1rea ou materia contrib\u00fae de acordo co disposto no curr\u00edculo, sendo amais a s\u00faa finalidade \u00faltima. Pero non s\u00f3 se considera importante o traballo na aula, sen\u00f3n que tam\u00e9n se ten moi en conta a propia organizaci\u00f3n dos centros escolares, as relaci\u00f3ns persoais que se establecen, a propia comunicaci\u00f3n entre todos os membros da comunidade educativa (profesorado, alumnado, familias e persoal non docente) e a relaci\u00f3n co contorno. Todo xunto, co d\u00eda a d\u00eda nos centros escolares, contrib\u00fae a que o alumnado poida adquirir as denominadas competencias b\u00e1sicas.\nHai dous grandes grupos: as competencias transversais, que abranguen todo o curr\u00edculo (as comunicativas, que permiten comprender e expresar a realidade; as metodol\u00f3xicas, que permiten activar a aprendizaxe; e as que se relacionan co desenvolvemento persoal) e mais as competencias espec\u00edficas, relacionadas coa cultura e a visi\u00f3n do mundo que te\u00f1en como obxectivo favorecer que os rapaces e rapazas sexan cada vez persoas m\u00e1is reflexivas, cr\u00edticas e adecuadas.\nCompetencias B\u00e1sicas LOE.\nUnha vez aprobada a LOE, o goberno elaborou e aprobou reais decretos que regulan as ensinanzas m\u00ednimas para a Educaci\u00f3n Primaria e a ESO \"(Real Decreto 1513/2006, de 7 de decembro, polo que se establecen as ensinanzas m\u00ednimas da Educaci\u00f3n Primaria\"\", Real Decreto 1631/2006, de 29 de decembro, polo que se establecen as ensinanzas m\u00ednimas correspondentes \u00e1 Educaci\u00f3n Secundaria Obrigatoria)\". Ambos incl\u00faen un anexo no que se especifican as Competencias B\u00e1sicas que se desenvolver\u00e1n ao longo da educaci\u00f3n b\u00e1sica. As competencias b\u00e1sicas a desenvolver dentro da LOE son as seguintes:\nCompetencias B\u00e1sicas LOMCE.\nCoa LOMCE modific\u00e1ronse as competencias da LOE e establec\u00e9ronse as seguintes; denominadas coma competencias clave:\n\u2013 1\u00aa. Comunicaci\u00f3n ling\u00fc\u00edstica (CCL).\n\u2013 2\u00aa. Competencia matem\u00e1tica e competencias b\u00e1sicas en ciencia e tecnolox\u00eda (CMCT).\n\u2013 3\u00aa. Competencia dixital (CD).\n\u2013 4\u00aa. Aprender a aprender (CAA).\n\u2013 5\u00aa. Competencias sociais e c\u00edvicas (CSC).\n\u2013 6\u00aa. Sentido de iniciativa e esp\u00edrito emprendedor (CSIEE).\n\u2013 7\u00aa. Conciencia e expresi\u00f3ns culturais (CCEC).\nCompetencia matem\u00e1tica e competencias b\u00e1sicas en ciencia e tecnolox\u00eda (CMCT).\nNunha sociedade onde o impacto das matem\u00e1ticas, as ciencias e as tecnolox\u00edas \u00e9 determinante, a consecuci\u00f3n e sustentabilidade do benestar social esixe condutas e toma de decisi\u00f3ns persoais estreitamente vinculadas \u00e1 capacidade cr\u00edtica e a visi\u00f3n razoada e razoable das persoas.\nCompetencia dixital (CD).\nA (CD) \u00e9 aquela que implica o uso creativo, cr\u00edtico e seguro das tecnolox\u00edas da informaci\u00f3n e a comunicaci\u00f3n para alcanzar os obxectivos relacionados co traballo, a empregabilidade, a aprendizaxe, o uso do tempo libre, a inclusi\u00f3n e participaci\u00f3n na sociedade. Require de co\u00f1ecementos relacionados coa linguaxe espec\u00edfica b\u00e1sica: textual, num\u00e9rica, ic\u00f3nica, visual, gr\u00e1fica e sonora, as\u00ed como as s\u00faas pautas de decodificaci\u00f3n e transferencia. Isto leva ao co\u00f1ecemento das principais aplicaci\u00f3ns inform\u00e1ticas. Sup\u00f3n tam\u00e9n o acceso \u00e1s fontes e o procesamiento da informaci\u00f3n; e o co\u00f1ecemento dos dereitos e as liberdades que asisten \u00e1s persoas no mundo dixital. Igualmente precisa do desenvolvemento de diversas destrezas relacionadas co acceso \u00e1 informaci\u00f3n, o procesamento e uso para a comunicaci\u00f3n, a creaci\u00f3n de contidos, a seguridade e a resoluci\u00f3n de problemas, tanto en contextos formais como non formais e informais. A persoa ha de ser capaz de facer un uso habitual dos recursos tecnol\u00f3xicos dispo\u00f1ibles co fin de resolver os problemas reais dun modo eficiente, as\u00ed como avaliar e seleccionar novas fontes de informaci\u00f3n e innovaci\u00f3ns tecnol\u00f3xicas, a medida que van aparecendo, en funci\u00f3n da s\u00faa utilidade para acometer tarefas ou obxectivos espec\u00edficos. A adquisici\u00f3n desta competencia require ademais actitudes e valores que permitan ao usuario adaptarse \u00e1s novas necesidades establecidas polas tecnolox\u00edas, a s\u00faa apropiaci\u00f3n e adaptaci\u00f3n aos propios fins e a capacidade de interaccionar socialmente ao redor delas. Tr\u00e1tase de desenvolver unha actitude activa, cr\u00edtica e realista cara \u00e1s tecnolox\u00edas e os medios tecnol\u00f3xicos, valorando as s\u00faas fortalezas e debilidades e respectando principios \u00e9ticos no seu uso. Por outra banda, a competencia dixital implica a participaci\u00f3n e o traballo colaborativo, as\u00ed como a motivaci\u00f3n e a curiosidade pola aprendizaxe e a mellora no uso das tecnolox\u00edas. Para o adecuado desenvolvemento da competencia dixital resulta necesario abordar:\nCompetencia para aprender a aprender (CPAA).\nFundamental para a aprendizaxe permanente que se produce ao longo da vida e que ten lugar en distintos contextos formais, non formais e informais. Sup\u00f3n a habilidade para iniciar, organizar e persistir na aprendizaxe. En canto \u00e1 organizaci\u00f3n e xesti\u00f3n da aprendizaxe,\u00a0a competencia para aprender a aprender (CPAA)\u00a0require co\u00f1ecer e controlar os propios procesos de aprendizaxe para axustalos aos tempos e as demandas das tarefas e actividades que conducen \u00e1 aprendizaxe. A competencia de aprender a aprender desemboca nunha aprendizaxe cada vez m\u00e1is eficaz e aut\u00f3noma. Esta competencia incl\u00fae unha serie de destrezas que requiren a reflexi\u00f3n e a toma de conciencia dos propios procesos de aprendizaxe. As\u00ed, os procesos de co\u00f1ecemento conv\u00e9rtense en obxecto do co\u00f1ecemento e, ademais, hai que aprender a executalos adecuadamente. Aprender a aprender incl\u00fae co\u00f1ecementos sobre os procesos mentais implicados na aprendizaxe (como se aprende). Ademais, esta competencia incorpora o co\u00f1ecemento que pos\u00fae o estudante sobre o seu propio proceso de aprendizaxe que se desenvolve en tres dimensi\u00f3ns:\nCompetencias sociais e c\u00edvicas (CSC).\nLevan a habilidade e capacidade para utilizar os co\u00f1ecementos e actitudes sobre a sociedade, entendida desde as diferentes perspectivas, na s\u00faa concepci\u00f3n din\u00e1mica, cambiante e complexa, para interpretar fen\u00f3menos e problemas sociais.\nSentido da iniciativa e esp\u00edrito emprendedor (SIE).\nA (SIE)\u00a0para transformar as ideas en actos. Entre os co\u00f1ecementos que require esta competencia\u00a0\u00a0incl\u00faese a capacidade de reco\u00f1ecer as oportunidades existentes para as actividades persoais, profesionais e comerciais. Tam\u00e9n incl\u00fae aspectos de maior amplitude que proporcionan o contexto no que as persoas viven e traballan, tales como a comprensi\u00f3n das li\u00f1as xerais que rexen o funcionamento das sociedades e as organizaci\u00f3ns sindicais e empresariais, as\u00ed como as econ\u00f3micas e financeiras; a organizaci\u00f3n e os procesos empresariais; o dese\u00f1o e a implementaci\u00f3n dun plan (a xesti\u00f3n de recursos humanos e/ou financeiros); as\u00ed como a postura \u00e9tica das organizaci\u00f3ns e o co\u00f1ecemento de como estas poden ser un impulso positivo. As\u00ed mesmo, esta competencia require das seguintes destrezas ou habilidades esenciais: capacidade de an\u00e1lise; capacidades de planificaci\u00f3n, organizaci\u00f3n, xesti\u00f3n e toma de decisi\u00f3ns; capacidade de adaptaci\u00f3n ao cambio e resoluci\u00f3n de problemas; comunicaci\u00f3n, presentaci\u00f3n, representaci\u00f3n e negociaci\u00f3n efectivas; habilidade para traballar, tanto individualmente como dentro dun equipo; participaci\u00f3n, capacidade de liderado e delegaci\u00f3n; pensamento cr\u00edtico e sentido da responsabilidade; autoconfianza, avaliaci\u00f3n e auto-avaliaci\u00f3n, xa que \u00e9 esencial determinar os puntos fortes e d\u00e9biles dun mesmo e dun proxecto, as\u00ed como avaliar e asumir riscos cando estea xustificado (manexo da incerteza e asunci\u00f3n e xesti\u00f3n do risco). Finalmente, require o desenvolvemento de actitudes e valores como: a predisposici\u00f3n para actuar dunha forma creadora e imaxinativa; o autoco\u00f1ecemento e a autoestima; a autonom\u00eda ou independencia, o interese e esforzo e o esp\u00edrito emprendedor. Caracter\u00edzase pola iniciativa, a prol-actividade e a innovaci\u00f3n, tanto na vida privada e social como na profesional. Tam\u00e9n est\u00e1 relacionada coa motivaci\u00f3n e a determinaci\u00f3n \u00e1 hora de cumprir os obxectivos, xa sexan persoais ou establecidos en com\u00fan con outros, inclu\u00eddo o \u00e1mbito laboral.\nConciencia e expresi\u00f3ns culturais (CEC).\nA (CEC) implica co\u00f1ecer, comprender, apreciar e valorar con esp\u00edrito cr\u00edtico, cunha actitude aberta e respectuosa, as diferentes manifestaci\u00f3ns culturais e art\u00edsticas, utilizalas como fonte de enriquecemento e goce persoal e consideralas como parte da riqueza e patrimonio dos pobos. Esta competencia incorpora tam\u00e9n un compo\u00f1ente expresivo referido \u00e1 propia capacidade est\u00e9tica e creadora e ao dominio daquelas capacidades relacionadas cos diferentes c\u00f3digos art\u00edsticos e culturais, para poder utilizalas como medio de comunicaci\u00f3n e expresi\u00f3n persoal. Implica igualmente manifestar interese pola participaci\u00f3n na vida cultural e por contribu\u00edr \u00e1 conservaci\u00f3n do patrimonio cultural e art\u00edstico, tanto da propia comunidade como doutras comunidades. As\u00ed pois, a competencia para a conciencia e expresi\u00f3n cultural require de co\u00f1ecementos que permitan acceder \u00e1s distintas manifestaci\u00f3ns sobre a herdanza cultural (patrimonio cultural, hist\u00f3rico-art\u00edstico, literario, filos\u00f3fico, tecnol\u00f3xico, ambiental, etc\u00e9tera) a escala local, nacional e europea e o seu lugar no mundo. Comprende a concreci\u00f3n da cultura en diferentes autores e obras, as\u00ed como en diferentes x\u00e9neros e estilos, tanto das belas artes (m\u00fasica, pintura, escultura, arquitectura, cinema, literatura, fotograf\u00eda, teatro e danza) como doutras manifestaci\u00f3ns art\u00edstico-culturais da vida coti\u00e1 (vivenda, vestido, gastronom\u00eda, artes aplicadas, folclore, festas...). Incorpora as\u00ed mesmo o co\u00f1ecemento b\u00e1sico das principais t\u00e9cnicas, recursos e convenci\u00f3ns das diferentes linguaxes art\u00edsticas e a identificaci\u00f3n das relaci\u00f3ns existentes entre esas manifestaci\u00f3ns e a sociedade, o cal sup\u00f3n tam\u00e9n ter conciencia da evoluci\u00f3n do pensamento, as correntes est\u00e9ticas, as modas e os gustos, as\u00ed como da importancia representativa, expresiva e comunicativa dos factores est\u00e9ticos na vida coti\u00e1. Devanditos co\u00f1ecementos son necesarios para po\u00f1er en funcionamento destrezas como a aplicaci\u00f3n de diferentes habilidades de pensamento, perceptivas, comunicativas, de sensibilidade e sentido est\u00e9tico para poder comprendelas, valoralas, emocionarse e gozalas. A expresi\u00f3n cultural e art\u00edstica esixe tam\u00e9n desenvolver a iniciativa, a imaxinaci\u00f3n e a creatividade expresadas a trav\u00e9s de c\u00f3digos art\u00edsticos, as\u00ed como a capacidade de empregar distintos materiais e t\u00e9cnicas no dese\u00f1o de proxectos. O desenvolvemento desta competencia sup\u00f3n actitudes e valores persoais de interese, reco\u00f1ecemento e respecto polas diferentes manifestaci\u00f3ns art\u00edsticas e culturais, e pola conservaci\u00f3n do patrimonio.\nCompetencias b\u00e1sicas no curr\u00edculo.\nA incorporaci\u00f3n de competencias b\u00e1sicas no curr\u00edculo permite salientar as aprendizaxes consideradas imprescindibles para lograr que o alumnadp acade a s\u00faa realizaci\u00f3n persoal e poida incorporarse \u00e1 vida adulta e cidad\u00e1 de xeito satisfactorio, desenvolvendo a s\u00faa capacidade de aprendizaxe permanente ao longo da vida.\nAs competencias b\u00e1sicas permiten integrar as aprendizaxes das distintas materias, a trav\u00e9s da relaci\u00f3n de contidos, habilidades e actitudes, potenciando a aplicaci\u00f3n pr\u00e1ctica nas distintas \u00e1reas de co\u00f1ecemento.\nA metodolox\u00eda did\u00e1ctica que se recomenda empregar para que o alumnado desenvolva as Competencias B\u00e1sicas debe ser comunicativa, inclusiva e debe estar baseada en traballar de maneira global e interdisciplinar, levando a cabo din\u00e1micas de traballo en grupo, e fomentando unha aprendizaxe activa e participativa, desenvolvendo actividades complementarias e extraescolares ben planificadas e estruturadas. Tam\u00e9n \u00e9 importante a coordinaci\u00f3n e traballo en equipo entre o profesorado, as\u00ed como a coordinaci\u00f3n e colaboraci\u00f3n coa Administraci\u00f3n local, as familias e outras instituci\u00f3ns educativas.\nAs metodolox\u00edas deben permitir a integraci\u00f3n de todos os elementos do curr\u00edculo a trav\u00e9s do desenvolvemento de actividades relacionadas coa resoluci\u00f3n de problemas en contextos da vida real. As tarefas deben contextualizar as aprendizaxes e permitir o desenvolvemento de varias competencias simultaneamente.\nComo exemplo destas indicaci\u00f3ns para a metodolox\u00eda \u00e9 o denominado \"Traballo por Proxectos\". Os responsables do dese\u00f1o destas situaci\u00f3ns de aprendizaxe son o centro e o profesorado, os cales deben ter en conta as caracter\u00edsticas e os ritmos de aprendizaxe do alumnado para poderen elixir unha metodolox\u00eda adecuada.\nAdemais da metodolox\u00eda, para traballar as competencias b\u00e1sicas adecuadamente c\u00f3mpre ter en conta os principios pedag\u00f3xicos que nelas recaen. Segundo Moreno (2012) estes principios son os seguintes:\nRetos na inclusi\u00f3n das competencias.\nTal e como se pode deducir, coa inserci\u00f3n de competencias b\u00e1sicas nos curr\u00edculos escolares pers\u00e9guense unha serie de finalidades: a incorporaci\u00f3n de determinadas aprendizaxes no proceso de ensinanza, un afrontamento exitoso do estudantado de cara aos conflitos da vida coti\u00e1 e o co\u00f1ecemento dos contidos e criterios de avaliaci\u00f3n que se ter\u00e1n en conta no proceso de ensinanza e aprendizaxe.\nBraslavski (2001) creou unha lista cos retos que traer\u00eda consigo esta introduci\u00f3n de competencias: que o profesor traballe en equipo; que se redefina o concepto de curr\u00edculo; que se reorganicen os tempos e os espazos; que se desenvolva un compromiso educativo no centro, que incl\u00faa a familia e o contorno, facilitando a integraci\u00f3n do curr\u00edculo formal, informal e non formal; que proporcione novas visi\u00f3ns de planificaci\u00f3n; que permita a organizaci\u00f3n flexible; que apoie a posta en pr\u00e1ctica de novas metodolox\u00edas de ensinanza; que favorezan a educaci\u00f3n integral na s\u00faa dimensi\u00f3n m\u00e1is afectiva.\n\u00a0Neste mesmo sentido, tal e como se indica dende o \"Proyecto Atl\u00e1ntida\" (2007), que as competencias sexan incorporadas aos centros poder\u00eda repercutir de dous modos: con consecuencias no curr\u00edculo e con consecuencias organizativas. As primeiras (no curr\u00edculo), traer\u00edan consigo unha maior comprensi\u00f3n do curr\u00edculo e unha selecci\u00f3n en funci\u00f3n do grao de importancia de cara \u00e1 consecuci\u00f3n das competencias b\u00e1sicas, chegando a unha proposta m\u00e1is comprensiva e realista de poucos pero moi ben cementados contidos e dende unha opci\u00f3n clara pola comprensi\u00f3n e a aprendizaxe profunda. Ademais, modificar\u00edanse as tarefas vixentes ata o momento e forxar\u00edase unha mellor integraci\u00f3n no curr\u00edculo formal, non formal e informal. Por outro lado, en canto as consecuencias organizativas, exponse que se conseguir\u00eda unha maior flexibilidade nos agrupamentos, facilitando o desenvolvemento de proxectos e itinerarios personalizados, xunto cunha maior apertura do centro ao contorno e especialmente \u00e1 colaboraci\u00f3n coas familias e organizaci\u00f3ns locais. Ademais, conseguir\u00edase unha eficaz utilizaci\u00f3n das posibilidades que ofrecen as contornas visuais de aprendizaxe.\u00a0\nAvaliaci\u00f3n por competencias.\nPara a avaliaci\u00f3n das Competencias B\u00e1sicas estipuladas polas diferentes leis nacionais e europeas, faise necesario que esta se incorpore aos procesos de ensinanza e aprendizaxe, polo que a avaliaci\u00f3n comeza dende o inicio do traballo na aula, permitindo adaptar dito proceso \u00e1 realidade do alumnado e proporcionando informaci\u00f3n sobre o desenvolvemento progresivo que vai experimentando, xa que \u00e9 sabido que: \"a adquisici\u00f3n de competencias l\u00e9vase a cabo de forma progresiva dende o comezo da escolaridade.\"\nAs competencias supo\u00f1en un cambio na avaliaci\u00f3n, xa que se debe considerar a s\u00faa consecuci\u00f3n, isto \u00e9, ter uns indicadores de progreso que analicen o proceso global m\u00e1is que os resultados, e que combinen os instrumentos e datos das diferentes \u00e1reas curriculares, dado que todas contrib\u00faen a traballar as competencias. Provocan unha maior variedade de m\u00e9todos de avaliaci\u00f3n, xa que o exame non serve para valorar algunhas das adquisici\u00f3ns no campo competencial, e por tanto afectan \u00e1 metodolox\u00eda did\u00e1ctica.\nPor iso, p\u00f3dense diferenciar distintos tipos de avaliaci\u00f3n: segundo o momento de levala a cabo (inicial, continua e final), e dependendo dos axentes que interve\u00f1en no proceso de avaliaci\u00f3n (autoavaliaci\u00f3n, coavaliaci\u00f3n e heteroavaliaci\u00f3n).\u00a0\"Evaluar las competencias supone aprender a evaluar todo tipo de aprendizajes, a diagnosticar el papel de todos los factores que lo hacen posible y sobre todo a generar mucha informaci\u00f3n para que los especialistas, docentes, tutores, orientadores y educadores en general, la utilicen para dise\u00f1ar de forma \u00f3ptima su intervenci\u00f3n y asesoramiento.\"Algunhas das ferramentas para avaliar por Competencias son:\n- A R\u00fabrica: \u00c9 unha ferramenta que sintetiza o desempe\u00f1o dunha forma xeral e son moi \u00fatiles para establecer os logros nas competencias. Este instrumento de avaliaci\u00f3n \u00e9 relativamente novo no noso nivel educativo.\n- O Portafolios: \u00c9 unha colecci\u00f3n dos traballos que os estudantes realizaron durante un per\u00edodo da s\u00faa vida acad\u00e9mica, polo que este instrumento perm\u00edtenos obter unha idea m\u00e1is completa das competencias, os logros, os co\u00f1ecementos e as actitudes do estudante.\n- Os Diarios de Aula e do Profesor: Son recursos metodol\u00f3xicos onde o docente realiza observaci\u00f3ns ou entrevistas, e describe o que ocorre nas aulas, os materiais que utiliza etc. Polo tanto estes diarios axudan a co\u00f1ecer os puntos fortes e d\u00e9biles da pr\u00e1ctica do docente, e por medio deles, reflexionar sobre a pr\u00e1ctica, ser cr\u00edtico, desenvolver competencias e mellorar a s\u00faa pr\u00e1ctica.\nNo noso sistema educativo actual, existe unha avaliaci\u00f3n externa levada a cabo pola Administraci\u00f3n Educativa; como por exemplo, as realizadas polo Programa Internacional para a Avaliaci\u00f3n de Estudantes, o Informe PISA, o cal se basea na an\u00e1lise do rendemento de estudantes a partir duns exames que se realizan cada tres anos, a alumnado de 15 anos de idade, e ten como fin o de describir a situaci\u00f3n da educaci\u00f3n escolar entre distintos pa\u00edses. PISA argumenta que levar a cabo an\u00e1lises comparativas entre pa\u00edses, contrib\u00fae a ampliar e enriquecer a concepci\u00f3n e idea que ten cada un do seu sistema educativo.\nCr\u00edticas \u00e1s competencias b\u00e1sicas.\nAs competencias b\u00e1sicas ou claves tam\u00e9n reciben cr\u00edticas por parte da comunidade educativa, xa que alg\u00fans expertos en Educaci\u00f3n mostran o seu cuestionamento acerca do modelo educativo baseado no desenvolvemento das competencias clave. Algunhas destas cr\u00edticas c\u00e9ntranse na cuesti\u00f3n da reproduci\u00f3n do modelo mercantilista e neoliberal que est\u00e1 instaurado na Comunidade Econ\u00f3mica Europea e, por ende, no Estado Espa\u00f1ol.\nA principal observaci\u00f3n, na que coinciden os cr\u00edticos, \u00e9 como a estruturaci\u00f3n e a organizaci\u00f3n das competencias b\u00e1sicas responden \u00e1 adaptaci\u00f3n ao \u00e1mbito laboral, con competencias espec\u00edficas como o sentido da iniciativa e esp\u00edrito emprendedor (SIE). Ademais, non se atopan contempladas competencias encaradas ao desenvolvemento art\u00edstico e creativo como tal, deixando este aspecto f\u00f3ra do curr\u00edculo das competencias clave.\nSegundo D\u00edez Guti\u00e9rrez, doutor en Ciencias da Educaci\u00f3n e profesor da Universidade de Le\u00f3n, o modelo econ\u00f3mico actual repercute directamente no \u00e1mbito educativo, adaptando o segundo \u00e1s necesidades e esixencias do primeiro. Polo tanto, nos seus ensaios, reflexiona sobre as posibilidades e as alternativas dunha educaci\u00f3n non baseada en competencias clave ou, pese a que se baseen nelas, nunhas competencias non orientadas unicamente a cumpriren os est\u00e1ndares do mercado."}
{"id": "177733", "revid": "54334", "url": "https://gl.wikipedia.org/wiki?curid=177733", "title": "Caseta de Ansemil, Ansemil, Celanova", "text": "Caseta de Ansemil \u00e9 unha aldea da parroquia de Ansemil, no concello ourens\u00e1n de Celanova, na comarca da Terra de Celanova. Segundo o Instituto Nacional de Estad\u00edstica en 2010 ti\u00f1a 43 habitantes (18 homes e 25 mulleres), catro m\u00e1is ca en 2009.\nEsta aldea est\u00e1 formada por un grupo de casas dispostas ao longo da N-540 e conta entre as s\u00faas edificaci\u00f3ns cunha tenda-bar e cunha granxa de polos."}
{"id": "177734", "revid": "839", "url": "https://gl.wikipedia.org/wiki?curid=177734", "title": "Acordo da Concordia", "text": "O Acordo da Concordia \u00e9 o regulamento que rexe o campionato da F\u00f3rmula 1 e que compromete a todos os sectores que interve\u00f1en nel. Entre outras cousas, establece a repartici\u00f3n dos ingresos entre os equipos participantes, a Federaci\u00f3n Internacional de Automobilismo (FIA) e Bernie Ecclestone, xefe comercial da F\u00f3rmula 1.\nO acordo foi consensuado por primeira vez en marzo de 1981 entre a Asociaci\u00f3n de Construtores de F\u00f3rmula Un e a FIA. O acordo outorgaba \u00e1 asociaci\u00f3n de construtores o dereito a negociar os contratos de televisi\u00f3n. Desde ent\u00f3n foise renovando cada certo tempo.\nO \u00faltimo acordo alcanzado entre a Federaci\u00f3n Internacional de Automobilismo (FIA), Bernie Ecclestone e as escuadras que participar\u00e1n no campionato de F\u00f3rmula 1 a partir de 2008 prolonga este pacto ata o ano 2012. O anterior acordo tivo vixencia ata o 31 de decembro de 2007."}
{"id": "177735", "revid": "22570", "url": "https://gl.wikipedia.org/wiki?curid=177735", "title": "Decantaci\u00f3n", "text": "A decantaci\u00f3n \u00e9 unha operaci\u00f3n de separaci\u00f3n mec\u00e1nica, baixo a acci\u00f3n da gravitaci\u00f3n, de varias fases non-miscibles das cales unha polo menos \u00e9 l\u00edquida. P\u00f3dense separar as\u00ed varios l\u00edquidos non-miscibles de densidades diferentes, tam\u00e9n p\u00f3dense separar as\u00ed s\u00f3lidos insolubles en suspensi\u00f3n nun l\u00edquido."}
{"id": "177736", "revid": "35560", "url": "https://gl.wikipedia.org/wiki?curid=177736", "title": "Asociaci\u00f3n de Equipos de F\u00f3rmula Un", "text": "A Asociaci\u00f3n de Equipos de F\u00f3rmula Un (FOTA) \u00e9 un grupo de equipos de F\u00f3rmula Un que se formou nunha reuni\u00f3n en Maranello o 29 de xullo de 2008. Esta organizaci\u00f3n d\u00e1 aos equipos unha soa voz nas s\u00faas conversaci\u00f3ns coa FIA e Formula One Group sobre o futuro da F\u00f3rmula Un. Est\u00e1 dirixida polo director do equipo McLaren Martin Whitmarsh, que foi nomeado en decembro de 2009. A primeira tarefa da FOTA era negociar os termos do novo Acordo da Concordia, o contrato comercial que rexe o campionato.\nO grupo tam\u00e9n discutir\u00e1 a proposta da FIA para os regulamentos da F\u00f3rmula Un para a tempada de F\u00f3rmula Un . O director do equipo Mercedes GP, Ross Brawn, ofreceu os seus servizos para coordinar esta actividade.\nOrzamento Cap Row.\nEn maio de 2009, os equipos da FOTA anunciaron a s\u00faa intenci\u00f3n de non inscribirse no campionato de ata que a FIA modificara as regulaci\u00f3ns propostas. A FOTA non estaba de acordo con varias das propostas, a maior\u00eda dos contenciosos eran pola introduci\u00f3n dun l\u00edmite orzamentario de 40 mill\u00f3ns de \u00a3. Coa data l\u00edmite 29 de maio ach\u00e9gandose os equipos Williams e Force India rompen filas, presentando as s\u00faas solicitudes para o ano 2010 e son suspendidos rapidamente da FOTA. Tras longas discusi\u00f3ns, na tarde do 18 de xu\u00f1o de 2009, a FOTA anunciou a ruptura coa F1 creando a serie \"Gran Premio do Campionato do Mundo\" . Os equipos WilliamsF1 e Force India non participar\u00edan na serie paralela debido \u00e1 s\u00faa obrigaci\u00f3n contractual coa FIA. Con todo, o 24 de xu\u00f1o de 2009, a FOTA chegou a un acordo coa FIA para as regras da tempada 2010 e abandonaron os seus plans para a ruptura da serie.\nAs partes foron capaces de asinar un novo Acordo da Concordia, de acordo \u00e1s restrici\u00f3ns de recursos e as novas regulaci\u00f3ns deportivas e t\u00e9cnicas para a tempada nunha reuni\u00f3n da FIA World Motor Sport Council o 31 de xullo de 2009. Todos os equipos da FOTA asinaron o novo Acordo da Concordia ag\u00e1s de BMW Sauber, que anunciara a s\u00faa retirada do deporte a finais de 2009, dous d\u00edas antes..\nO 9 de setembro de 2009 a FOTA celebrou unha reuni\u00f3n en Monza e readmitiron Williams e Force India como membros de pleno dereito. O 26 de novembro de 2009 confirmouse que os dous \u00faltimos \"novos\" equipos un\u00edanse \u00e1 FOTA, significa que os 12 equipos participantes na tempada eran membros da organizaci\u00f3n. En decembro de 2010, Hispania Racing deixou a organizaci\u00f3n. Un portavoz do citado equipo alegou a pol\u00edtica da asociaci\u00f3n a favor dos equipos m\u00e1is grandes como a raz\u00f3n para a s\u00faa sa\u00edda do equipo. Con todo, o secretario xeral da FOTA, Simone Perillo, dixo que o equipo fora expulsado debido a que non pagara a s\u00faa cota anual de 2010 de 100.000 euros. Red Bull Racing, Scuderia Ferrari e Sauber sa\u00edron da FOTA a principios de decembro de 2011.\nEquipos.\nA asociaci\u00f3n, dirixida polo xefe de McLaren, Martin Whitmarsh, componse dos seguintes equipos:"}
{"id": "177737", "revid": "22570", "url": "https://gl.wikipedia.org/wiki?curid=177737", "title": "Venstre, Danmarks Liberale Parti", "text": "Venstre, oficialmente chamado Venstre, Danmarks Liberale Parti, que en galego ser\u00eda \"Esquerda, Partido Liberal de Dinamarca\" malia que a s\u00faa ideolox\u00eda sexa de centro dereita, \u00e9 o m\u00e1is grande dos partidos pol\u00edticos de Dinamarca.\nHistoria e caracter\u00edsticas.\nFoi fundado con base no liberalismo e \u00e9 membro da Internacional Liberal e senta co Partido Europeo Liberal Dem\u00f3crata Reformista no Parlamento Europeo. Nas elecci\u00f3ns parlamentarias do 2007 recibiu o 26% dos votos e obtivo 46 de 179 escanos. Estivo liderado na primeira d\u00e9cada do s\u00e9culo XX por Anders Fogh Rasmussen, secretario xeral da OTAN e autor do libro \"Fra Socialstat til Minimalstat\" (\"Do Estado Social ao Estado M\u00ednimo\"), e dende 2008 goberna en coalici\u00f3n co Partido Popular Conservador, con apoio do Partido Popular Dinamarqu\u00e9s.\nDende 2009, o primeiro ministro dinamarqu\u00e9s e actual l\u00edder nacional de Venstre \u00e9 Lars L\u00f8kke Rasmussen."}
{"id": "177738", "revid": "22570", "url": "https://gl.wikipedia.org/wiki?curid=177738", "title": "Radikale Venstre", "text": "Radikale Venstre, literalmente en galego \"A Esquerda Radical\", \u00e9 un partido pol\u00edtico de corte social liberal de Dinamarca. \u00c9 membro da Internacional Liberal e do Partido Europeo Liberal Dem\u00f3crata Reformista. Foi fundado en 1905 por unha divisi\u00f3n de Venstre. Literalmente a traduci\u00f3n do nome \u00e9 A Esquerda Radical, o que pode resultar confuso debido a que, actualmente, adoita ser considerado como un partido de centro.\nEn 2011 a lideresa do partido era Margrethe Vestager."}
{"id": "177740", "revid": "6939", "url": "https://gl.wikipedia.org/wiki?curid=177740", "title": "Venstre", "text": ""}
{"id": "177743", "revid": "98629", "url": "https://gl.wikipedia.org/wiki?curid=177743", "title": "El Eco de Santiago", "text": "El Eco de Santiago foi un peri\u00f3dico editado en Santiago de Compostela entre 1896 e 1938.\nHistoria e caracter\u00edsticas.\nSubtitulado \"Diario Independiente\", \"Diario de Compostela\" e \"Diario de la Tarde\", apareceu o 1 de marzo de 1896. Fundado por Ventura Villar, quen ao cabo de oito meses cedeu a propiedade ao administrador C\u00e9sar Cid Pombo, estaba dirixido por Maximino Rodr\u00edguez Regalado. En outubro de 1899 foi mercado por Celestino S\u00e1nchez Rivera, que se converteu no novo director, e Jos\u00e9 Naveira, o redactor-xefe. Jes\u00fas Fern\u00e1ndez Gonz\u00e1lez foi o seu redactor e administrador. Entre os colaboradores figuraron Juan Barcia Caballero, Francisco Romero Blanco, Javier Montero Mejuto, Santiago Montero D\u00edaz, Alfredo Bra\u00f1as, Pablo P\u00e9rez Costanti, Emilia Pardo Baz\u00e1n, Aurelio Ribalta, Armando Cotarelo Valledor, o Marqu\u00e9s de Figueroa e Victoriano Garc\u00eda Mart\u00ed.\nDe tendencia cat\u00f3lico-conservadora, inclu\u00edu informaci\u00f3n de car\u00e1cter xeral, principalmente novas do estranxeiro (Cuba e Filipinas), de Madrid, defendeu os intereses locais e inclu\u00edu outro tipo de contidos como traballos relacionados coa econom\u00eda, a literatura, a historia, a moda ou a pol\u00edtica, alg\u00fans textos en galego (de Rosal\u00eda de Castro, Ricardo Barros Pintos e Antonio Rey Soto). Dedicou un n\u00famero de homenaxe a P\u00e9rez Lug\u00edn. Desde as s\u00faas p\u00e1xinas atacouse ao federalista Pi i Margall, que ped\u00eda a independencia de Cuba. Tam\u00e9n informou diariamente sobre a primeira guerra mundial e, durante a guerra civil, apoiou o alzamento franquista. Cesou a s\u00faa edici\u00f3n o 30 de setembro de 1938 ao fusionarse con \"El Correo Gallego\", e pasou a denominarse \"El Correo Gallego y El Eco de Santiago\"."}
{"id": "177744", "revid": "98629", "url": "https://gl.wikipedia.org/wiki?curid=177744", "title": "C. W. Ceram", "text": "C. W. Ceram, nado en Berl\u00edn o 20 de xaneiro de 1915 e morto en Hamburgo o 12 de abril de 1972, pseud\u00f3nimo de Kurt Wilhelm Marek, foi un periodista e cr\u00edtico literario alem\u00e1n, co\u00f1ecido polas s\u00faas obras de divulgaci\u00f3n de Arqueolox\u00eda. \nTraxectoria.\nNa segunda guerra mundial coll\u00e9rono prisioneiro en Italia. Durante o seu cativerio tivo ocasi\u00f3n de ler libros de Arqueolox\u00eda. Como resultado dos co\u00f1ecementos adquiridos publicou en 1949 o seu libro \"G\u00f6tter, Gr\u00e4ber und Gelehrte\" (\"Deuses, tumbas e sabios\"), obra que o fixo famoso en todo o mundo. \"Deuses, tumbas e sabios\" traduciuse a vinte e oito idiomas con cinco mill\u00f3ns de exemplares publicados e a d\u00eda de hoxe seguen imprim\u00edndose novas edici\u00f3ns.\nOutras obras co\u00f1ecidas do autor son\" Enge Schlucht und schwarzer Berg - Die Entdeckung des Hethiterreiches\" (\"O secreto dos hititas\") ou \"Der erste Amerikaner\" (\"O primeiro americano\").\nC. W. Ceram foi redactor xefe de \"Die Welt\" e director de publicaci\u00f3ns da editorial Ernst Rowohlt. En 1947 trasladouse aos Estados Unidos. Morreu en Hamburgo en 1972."}
{"id": "177745", "revid": "89787", "url": "https://gl.wikipedia.org/wiki?curid=177745", "title": "Historia de Porto Alegre", "text": "A historia urbana de Porto Alegre d\u00e1 comezo coa concesi\u00f3n de \"sesmar\u00edas\" na ribeira oriental do Gua\u00edba no extremo sur brasileiro, territorio de colonizaci\u00f3n en disputa entre espa\u00f1ois e portugueses.\nEn concreto, en 1740 foron concedidas oficialmente a Jer\u00f3nimo Ornellas as terras do Morro de Santana que xa ocupaba dende 1732 para a cr\u00eda de gando. Inclu\u00edan a pen\u00ednsula sobre o Gua\u00edba ao norte da foz do regato Riacho (despois Diluvio) e onde hab\u00eda un ancoradoiro que, por seres a primeira poboaci\u00f3n da zona a Capela Grande de Viamao (1732, 25\u00a0km ao leste), recibiu o nome de \"Porto de Viamao\" e dende 1740 \"Porto de Dornelles\". Seica hab\u00eda unhas familias asentadas a car\u00f3n, na ribeira da pen\u00ednsula (no 1747 foi elevada a curato a capela de San Francisco das Chagas arredor da que ficaba o asentamento).\nFundaci\u00f3n.\nEn 1752 unha leva de 60 familias procedentes das A\u00e7ores (300 persoas casadas, \"casais\") foi asentada no lugar por mandato real (legalmente expropiaci\u00f3n de media legua da concesi\u00f3n na ribeira para uso p\u00fablico). Por iso o nome cambiou a Porto dos Casais.\nEn 1763 a invasi\u00f3n espa\u00f1ola da capital hom\u00f3nima de R\u00edo Grande supuxo a s\u00faa mudanza a Viamao e gran parte dos portugueses fuxidos asent\u00e1ronse no Porto dos Casais incrementando grandemente a s\u00faa poboaci\u00f3n. As\u00ed en 1772 o poboado foi elevado a fregues\u00eda (fundaci\u00f3n oficial) co nome de San Francisco do Porto dos Casais (1.500 habitantes). De seguida os colonos recibiron lotes individuais e na pen\u00ednsula do Gua\u00edba foi dese\u00f1ado o trazado dun n\u00facleo urbano (141 Ha ).\nComo consecuencia inmediata (aumento de poboaci\u00f3n e importancia estrat\u00e9xica do porto) trasladouse ao ano seguinte a capitalidade da provincia de R\u00edo Grande do Sur \u00e1 nova poboaci\u00f3n, que renomeouse Nosa Se\u00f1ora da Nai de Deus de Porto Alegre. Foron erixidos os edificios representativos (igrexa matriz e pazo de goberno) no punto m\u00e1is alto da pen\u00ednsula, o chamado Morro ou Alto da Praia, onde dende 1753 estivera o cemiterio do Porto dos Casais (Alto da Praia), conformando as\u00ed a praza central da futura cidade, a chamada Praza da Matriz. Tam\u00e9n se fixeron unhas primitivas fortificaci\u00f3ns con tres port\u00f3ns pechando o lado de terra (1778).\nA poboaci\u00f3n creceu grazas ao novo status asemade co tr\u00e1fico no porto. O primeiro en seres ocupado foi a vertente norte da pen\u00ednsula. Tam\u00e9n apareceron pequenas industrias, estaleiros, mesmo unha rudimentaria Casa de Opera.\nS\u00e9culo XIX.\nEn 1808 a cidade obtivo a categor\u00eda de vila e no 1822, trala independencia do Brasil, a de cidade. Nese tempo era xa o centro comercial m\u00e1is importante da rexi\u00f3n pola importancia do seu porto nas rutas de navegaci\u00f3n interior. O peirao, a alf\u00e1ndega e a praza hom\u00f3nima xurdiron na ribeira norte da pen\u00ednsula do Gua\u00edba .\nDurante a Guerra dos Farrapos (Revoluci\u00f3n Farroupilha) a cidade protexeuse reforzando a muralla do s\u00e9culo XVIII que foi derrubada tralo conflito para permitires a s\u00faa expansi\u00f3n (1845). Constru\u00eduse o edificio do Mercado P\u00fablico no porto e a Ponte de Pedra sobor do regato Diluvio.\nNa segunda metade do s\u00e9culo a cidade creceu coma tal (de 12.000 habitantes en 1822 pasou a 44.000 en 1872; e a 72.000 en 1899, coa chegada de continxentes de inmigraci\u00f3n europea, especialmente influente a alem\u00e1) e modernizouse en servizos e infraestruturas (augas, electricidade, tranv\u00eda, ferrocarril (1874), sanidade, educaci\u00f3n, o Teatro de S.Pedro na Praza da Matriz ) mentres o goberno central comezou a investires na mellora do porto con novos estaleiros.\nS\u00e9culo XX.\nFoi coa chegada do novo s\u00e9culo cando o pulo \u00e1 \u00e1rea portuaria resultou transformador para a fisonom\u00eda da urbe no seu bordo de ribeira . Unha pol\u00edtica de recheos ga\u00f1ou metros para grandes peiraos deixando o antigo fronte fluvial da cidade no interior . As\u00ed a Praza da Alf\u00e1ndega ou a do Mercado (Praza XV de Novembro) a car\u00f3n da cal foi erixido o edificio do concello (1901).\nEn 1914 presentouse o Plan Xeral de Melloramentos (inspirado no Par\u00eds dos bulevares) que serviu de referencia para actuaci\u00f3ns posteriores no centro hist\u00f3rico, algunhas a\u00ednda en proxecto hoxe en d\u00eda e outras moitas esquecidas . Nese plano aparec\u00eda o que dende antigo fora a V\u00e1rzea e despois o Campo da Reden\u00e7ao (un amplo predio inmediatamente f\u00f3ra de murallas) convertido no parque hom\u00f3nimo que, despois da exposici\u00f3n conmemorativa do centenario da revoluci\u00f3n de 1835, denominouse Parque Farroupilha, o central de Porto Alegre . Para mellorar a comunicaci\u00f3n entre o centro e os barrios do sur prev\u00eda a continuidade da Av. Borges de Medeiros dende a Praza XV mediante a obra emblem\u00e1tica na \u00e9poca do Viaduto Ot\u00e1vio Rocha .\nTam\u00e9n naquel plano aparec\u00eda a recanalizaci\u00f3n do regato Diluvio para evitar inundaci\u00f3ns. Especialmente catastr\u00f3fica resultara a de 1941 o que fixo que en adiante a cidade se replantexara a postura con relaci\u00f3n ao Gua\u00edba, decidindo alonxarse das augas mediante a continuaci\u00f3n dos recheos .\nNa d\u00e9cada dos corenta Porto Alegre experimentou un desenvolvemento industrial (zona norte) que impulsou a inmigraci\u00f3n do rural do estado co resultado dun gran crecemento poboacional nos decenios seguintes (394.000 habitantes en 1950, 635.000 en 1960, e 885.000 en 1970) co xurdimento do fen\u00f3meno da favelizaci\u00f3n na periferia. O Plan Director de 1959 impulsou, segundo unha interpretaci\u00f3n dos preceptos do Movemento Moderno, a edificaci\u00f3n en altura cambiando drasticamente o perfil do centro da cidade .\nO Plano Director de 1979-87 tentou reconducir o crecemento tecnocr\u00e1tico da \u00e9poca da ditadura cun discurso m\u00e1is ambientalista pero sen acadar resultados evidentes. De todas as maneiras Porto Alegre tense sinalado nas d\u00faas \u00faltimas d\u00e9cadas pola s\u00faa xesti\u00f3n democr\u00e1tica con miras sociais (pioneira dos \"orzamentos participativos\") sendo sede do Foro Social Mundial (2001-3)."}
{"id": "177746", "revid": "56817", "url": "https://gl.wikipedia.org/wiki?curid=177746", "title": "Drain You", "text": "\"Drain You\" \u00e9 unha canci\u00f3n da banda estadounidense de grunge Nirvana aparecida no ano 1991 no seu \u00e1lbum \"Nevermind\". \u00c9 famosa por ser a cara-b do sinxelo m\u00e1is exitoso da banda, \"Smells Like Teen Spirit\"; por\u00e9n, unha versi\u00f3n ao vivo do seu \u00e1lbum de 1996 \"From the Muddy Banks of the Wishkah\", foi editada como sinxelo promocional dun s\u00f3 tema nos Estados Unidos."}
{"id": "177747", "revid": "56817", "url": "https://gl.wikipedia.org/wiki?curid=177747", "title": "Pay No Mind (Snoozer)", "text": "\"Pay No Mind (Snoozer)\" \u00e9 unha canci\u00f3n do artista estadounidense Beck, editada como segundo sinxelo do seu \u00e1lbum \"Mellow Gold\" en abril de 1994.\nConcepci\u00f3n e gravaci\u00f3n.\nDise que \u00e9 unha das canci\u00f3ns m\u00e1is vellas do \"Mellow Gold\", e Beck ten afirmado que a compuxo aos 18 ou 19 anos. Tam\u00e9n dixo que orixinalmente ti\u00f1a 10 estrofas, e que foron reducidas para a s\u00faa edici\u00f3n comercial. Nun limitado n\u00famero de vinilos de 12\" de \"Mellow Gold\", pode escoitarse unha versi\u00f3n cunha estrofa engadida, insertada entre a primeira e a segunda da versi\u00f3n normal."}
{"id": "177748", "revid": "75439", "url": "https://gl.wikipedia.org/wiki?curid=177748", "title": "Stephen Graham", "text": "Stephen Graham, nado o 11 de xu\u00f1o de 1982 en Wilmington, Delaware, \u00e9 un xogador americano de baloncesto profesional. Tras xogar o seu ano s\u00e9nior na universidade de Oklahoma State, Graham apuntouse ao draft de 2005. Con todo, non foi elixido. Xogou para os Phoenix Suns na Summer League de Las Vegas, e logo para os San Antonio Spurs durante a pretempada de 2005, pero ning\u00fan equipo lle ofreceu contrato. Asinou polos Sioux Falls Skyforce dunha liga menor, onde chegou a xogou a All-Star desa liga, a CBA.\nTraxectoria deportiva.\nProfesional.\nGraham asinou polos Houston Rockets o 10 de decembro de 2005, pero foi cortado o 29 de decembro tras xogar seis partidos.\nTras volver a xogar nos Skyforce, asinou un contrato de 10 d\u00edas cos Chicago Bulls o 17 de xaneiro de 2006. Xogou o seu primeiro partido cos Bulls tres d\u00edas despois contra os Rockets. En cambio, Graham xogou moi pouco con Chicago, e o seu contrato non foi estendido cando rematou.\nO 6 de febreiro, Graham asinou un contrato de 10 d\u00edas cos Cleveland Cavaliers. O 20 de febreiro, asinou un segundo contrato de 10 d\u00edas, e despois un para o resto da tempada.\nOs dois primeiros meses da tempada 2006-07 estivo nos Portland Trail Blazers, pero foi cortado o 2 de xaneiro de 2007, e foi xogar outra vez aos Skyforce en Dacota do Sur, que nese intre formaba parte xa da D-League.\nEn xullo de 2007, asinou cos Indiana Pacers da NBA.\nAsinou cos Charlotte Bobcats en setembro de 2009.\nO 15 de setembro de 2010, Graham asinou cos New Jersey Nets."}
{"id": "177749", "revid": "56817", "url": "https://gl.wikipedia.org/wiki?curid=177749", "title": "Luka", "text": "\"Luka\" \u00e9 unha canci\u00f3n da artista estadounidense Suzanne Vega, editada como sinxelo do seu \u00e1lbum \"Solitude Standing\" en 1987. Foi o seu maior \u00e9xito nas listas dos Estados Unidos, acadando o n\u00famero 3 na \"Billboard Hot 100\"."}
{"id": "177750", "revid": "25871", "url": "https://gl.wikipedia.org/wiki?curid=177750", "title": "Pin", "text": "\"Pin\" \u00e9 unha canci\u00f3n da banda de indie rock estadounidense Yeah Yeah Yeahs, lanzada como sinxelo do seu \u00e1lbum de estrea \"Fever to Tell\" o 22 de xullo do 2003. O sinxelo acadou o n\u00famero 29 nas listas brit\u00e1nicas."}
{"id": "177751", "revid": "89787", "url": "https://gl.wikipedia.org/wiki?curid=177751", "title": "Damion James", "text": "Damion Marquez Williams James, nado o 7 de outubro de 1987 en Hobbs, Novo M\u00e9xico, \u00e9 un ex xogador americano de baloncesto profesional. Na universidade xogou para o equipo de baloncesto da Universidade de Texas.\nTraxectoria deportiva.\nNBA.\nJames foi seleccionado polos Atlanta Hawks na 24\u00aa posici\u00f3n do Draft da NBA de 2010. Os seus dereitos foron traspasados aos New Jersey Nets a cambio dos dereitos da 27\u00aa elecci\u00f3n do draft, Jordan Crawford, e da 31\u00aa elecci\u00f3n, Tibor Pleiss, do draft dese mesmo ano. Despois os Hawks traspasar\u00edan a Pleiss aos Oklahoma City Thunder. O 9 de decembro de 2010, James xogou o seu primeiro encontro de titular contra os Dallas Mavericks.\nEn setembro de 2012, James asinou cos Atlanta Hawks, pero foi cortado o 27 de outubro de 2012.\nO 3 de abril de 2014, asinou un contrato de dez d\u00edas cos San Antonio Spurs. O 13 de abril de 2014, asinou cos Spurs para o resto da tempada. O 15 de xu\u00f1o de 2014, James ga\u00f1ou o seu primeiro campionato da NBA despois de que os Spurs ga\u00f1aran \u00f3s Miami Heat por 4-1 nas Finais da NBA de 2014."}
{"id": "177752", "revid": "89787", "url": "https://gl.wikipedia.org/wiki?curid=177752", "title": "Jordan Crawford", "text": "Jordan Lee Crawford, nado o 23 de outubro de 1988 en Detroit, M\u00edchigan \u00e9 un xogador americano de baloncesto profesional. Xogou na Universidade de Indiana e na de Xavier.\nTraxectoria deportiva.\nNBA.\nFoi seleccionado polos New Jersey Nets na 27\u00aa posici\u00f3n do Draft da NBA de 2010. Os seus dereitos foron traspasados m\u00e1is tarde aos Atlanta Hawks. Al\u00ed xogou a s\u00faa primeira tempada, onde xogou 16 partidos nos que fixo 4.2 puntos por encontro.\nO 23 de febreiro de 2011, Crawford foi traspasado aos Washington Wizards, xunto con Maurice Evans e Mike Bibby. O 8 de marzo de 2011, Crawford 22 puntos contra os Milwaukee Bucks, o m\u00e1ximo da s\u00faa traxectoria nese intre. O 15 de marzo, superou esa marca, anotando 27 puntos na derrota contra os Chicago Bulls. Superouno outra vez nese mesmo mes, o d\u00eda 30, anotando 39 puntos na derrota contra Miami Heat. O 1 de abril do 2011, Crawford conseguiu a s\u00faa primeira tripla-dobre da s\u00faa traxectoria profesional, conseguindo 21 puntos, 11 asistencias e 10 rebotes contra os Cleveland Cavaliers.\nO 21 de febreiro de 2013, Crawford foi traspasado \u00f3s Boston Celtics a cambio de Leandro Barbosa e Jason Collins.\nO 15 de xaneiro de 2014, completouse un traspaso entre tres equipos, os Celtics, os Golden State Warriors e os Miami Heat. Os Celtics mandaron a Crawford e a MarShon Brooks \u00f3s Warriors. A cambio, recibiron a Joel Anthony dos Heat, unha futura elecci\u00f3n protexida do Draft de Philadelphia que fora enviada a Miami nun traspaso anterior, e unha elecci\u00f3n da segunda rolda do Draft de 2016 dos Heat. Ademais, Toney Douglas foi enviado \u00f3s Heat no mesmo traspaso."}
{"id": "177753", "revid": "5132", "url": "https://gl.wikipedia.org/wiki?curid=177753", "title": "Carlos IV, Sacro Emperador Romano-Xerm\u00e1nico", "text": ""}
{"id": "177755", "revid": "1888", "url": "https://gl.wikipedia.org/wiki?curid=177755", "title": "P\u00e9rez Lug\u00edn", "text": ""}
{"id": "177756", "revid": "1888", "url": "https://gl.wikipedia.org/wiki?curid=177756", "title": "Pi i Margall", "text": ""}
{"id": "177757", "revid": "89787", "url": "https://gl.wikipedia.org/wiki?curid=177757", "title": "Maceira brava", "text": "A maceira brava (Malus sylvestris) \u00e9 unha das especies do x\u00e9nero \"Malus\" orixinario da Europa central. O seu nome cient\u00edfico significa \"maz\u00e1 do bosque\". No pasado pensouse que puidese ser un antepasado importante da maceira de cultivo (\"Malus domestica\"), con todo agora s\u00e1bese que realmente a maceira prov\u00e9n da especie \"Malus sieversii\" de Asia central."}
{"id": "177758", "revid": "5863", "url": "https://gl.wikipedia.org/wiki?curid=177758", "title": "Ricardo Barros Pintos", "text": "Ricardo Barros Pintos, nado en Pontevedra cara a 1865 e finado na mesma cidade o 13 de xullo de 1938, foi un xornalista e poeta galego.\nTraxectoria.\nFuncionario do concello de Pontevedra, do que chegou a ser arquiveiro. Colaborou no semanario \"O Novo Galiciano\" e publicou os seus poemas en \"El Eco de Santiago\", \"Lar Galici\u00e1n\", \"Suevia\" e \"Aires d'a Mi\u00f1a Terra\" da Arxentina e \"Cultura Gallega\" de Cuba. En 1888 apareceu como follet\u00edn en \"Cr\u00f3nica de Pontevedra\" un \"Vocabulario espa\u00f1ol de las voces m\u00e1s usuales\" da s\u00faa autor\u00eda. A s\u00faa obra po\u00e9tica aparece recollida no volume \"Ventureiras\" (1909). Tam\u00e9n se lle atrib\u00fae a obra \"Fabas e Casta\u00f1as\".\nFinou como consecuencia de recibir un disparo accidental no edificio do concello de Pontevedra o 8 de xullo de 1938."}
{"id": "177760", "revid": "1131", "url": "https://gl.wikipedia.org/wiki?curid=177760", "title": "Caseta de Ansemil", "text": ""}
{"id": "177761", "revid": "1131", "url": "https://gl.wikipedia.org/wiki?curid=177761", "title": "Ansemil, Ansemil, Celanova", "text": ""}
{"id": "177762", "revid": "1888", "url": "https://gl.wikipedia.org/wiki?curid=177762", "title": "Galicia Moderna", "text": "Galicia Moderna foi o t\u00edtulo de varias publicaci\u00f3ns:"}
{"id": "177763", "revid": "89787", "url": "https://gl.wikipedia.org/wiki?curid=177763", "title": "Galicia Moderna (Pontevedra)", "text": "Galicia Moderna foi unha revista editada en Pontevedra entre 1897 e 1898.\nHistoria e caracter\u00edsticas.\nSubtitulada Revista mensual ilustrada, apareceu o 1 de maio de 1897. Presumiblemente de propiedade colectiva nun principio, pasou a mans de Xerardo \u00c1lvarez Limeses que tam\u00e9n era o redactor xefe, e dende abril de 1898, do director Enrique Labarta Pose. Entre os seus colaboradores estaban Lamas Carvajal e Lisardo Barreiro. Tentaba converterse nun \u00e1lbum art\u00edstico e literario, no que se ofrecera informaci\u00f3n sobre as paisaxes, as lendas, os costumes, as tradici\u00f3ns e as festas populares de Galicia. Ademais, inclu\u00edu textos literarios e poes\u00edas, xunto con datos biogr\u00e1ficos de destacados escritores galegos. Cesou a s\u00faa edici\u00f3n o 15 de xullo de 1898 co n\u00famero 30."}
{"id": "177764", "revid": "5863", "url": "https://gl.wikipedia.org/wiki?curid=177764", "title": "Lisardo Barreiro", "text": "Lisardo Rodr\u00edguez Barreiro, m\u00e1is co\u00f1ecido como Lisardo Barreiro, nado en Noia o 7 de xaneiro de 1862 e finado en Vilagarc\u00eda de Arousa o 14 de maio de 1943, foi un xornalista e escritor galego.\nTraxectoria.\nEstudou farmacia e medicina en Santiago de Compostela, e al\u00ed iniciou a s\u00faa actividade xornal\u00edstica fundando, con Alfredo Bra\u00f1as e outros, o peri\u00f3dico \"El Cicl\u00f3n\" e posteriormente o semanario \"El Tricornio\", do que foi director. Despois pasou a Ferrol, onde dirixiu \"El Correo Gallego\", e foi redactor de \"La Voz de Galicia\", \"El Clamor del Pa\u00eds\", \"El Clamor de Galicia\", \"La C\u00edtara\". Trasladouse a Madrid onde proseguiu o seu labor xornal\u00edstico, e en 1885 volveu a Galicia como inspector sanitario. Pouco despois estableceuse como farmac\u00e9utico en Vilagarc\u00eda de Arousa. Dirixiu \"El Rivere\u00f1o\" de Ribeira (1892) e \"Mi Tierra\" de Vilagarc\u00eda (1897).\nObra.\n\u00c9 autor do libro de poemas \"Muestras sin valor\" (1884), da recompilaci\u00f3n de reportaxes \"Esbozos y siluetas de un viaje por Galicia\" (1890, Biblioteca Gallega), do libro de poemas \"Escumas e br\u00e9temas galegas\" (1923) e dunha autobiograf\u00eda titulada \"Evocaciones\". Escribiu tam\u00e9n traballos de car\u00e1cter cient\u00edfico, entre os que sobresaen \"El virrey de los metales\", \"La esencia de trementina\", \"El mildew\" e \"Riquezas olvidadas\". Ingresou na Real Academia Galega o 22 de abril de 1939."}
{"id": "177765", "revid": "1888", "url": "https://gl.wikipedia.org/wiki?curid=177765", "title": "Lisardo Rodr\u00edguez Barreiro", "text": ""}
{"id": "177766", "revid": "1131", "url": "https://gl.wikipedia.org/wiki?curid=177766", "title": "Final Fantasy IX", "text": " \u00e9 un videoxogo de rol realizado pola empresa Squaresoft ( actualmente Square-Enix) para a consola PlayStation. Como o seu propio t\u00edtulo indica, esta \u00e9 a novena entrega da saga principal (descontando os remakes e m\u00e1is os spin-offs) e foi a \u00faltima en sa\u00edr en PlayStation."}
{"id": "177769", "revid": "75439", "url": "https://gl.wikipedia.org/wiki?curid=177769", "title": "Rory Best", "text": "Rory Best, nado en Poyntzpass (Condado de Armagh, Irlanda do Norte) o 15 de agosto de 1982, \u00e9 un xogador brit\u00e1nico de rugby retirado que xoguei de talonador (hooker) no Ulster Rugby da Magners League.\nTraxectoria.\nBest estudou no Portadown College, e posteriormente Agriculture na Universidade de Newcastle, onde xogou na academia dos Newcastle Falcons. Volveu a Irlanda para xogar nos Belfast Harlequins no 2002, conseguindo o seu primeiro contrato polo Ulster no 2004. Debutou co Ulster nun partido fronte a Munster na Magners League 2004-2005. En novembro dese mesmo ano debutou coa selecci\u00f3n de Irlanda fronte aos All-Blacks en Lansdowne Road, e no 2006 foi titular por primeira vez fronte aos Springboks. Na tempada 2007-08 substitu\u00edu ao seu irm\u00e1n Simon como capit\u00e1n do Ulster.\nFormou parte do XV do Trevo no Torneo das Seis Naci\u00f3ns 2007, ga\u00f1ando a tripla coroa, ademais ese mesmo ano xogou co XV do Trevo a Copa do Mundo de Rugby. No Torneo das Seis Naci\u00f3ns 2009 conseguiu o Grand Slam co XV irland\u00e9s.\nO 19 de marzo do 2011 foi convocado para xogar o derradeiro encontro do Torneo das Seis Naci\u00f3ns 2011 fronte a [[selecci\u00f3n de rugby de Inglaterra|Inglaterra, conseguindo unha vitoria por un 24 a 8 que lle permitiu ao XV irland\u00e9s rematar o torneo na terceira posici\u00f3n.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Xogadores de rugby de Irlanda do Norte|Best]]\n[[Categor\u00eda:Nados no condado de Armagh]]"}
{"id": "177770", "revid": "1888", "url": "https://gl.wikipedia.org/wiki?curid=177770", "title": "El Clamor de Galicia", "text": "El Clamor de Galicia foi o t\u00edtulo de varias publicaci\u00f3ns:"}
{"id": "177771", "revid": "1131", "url": "https://gl.wikipedia.org/wiki?curid=177771", "title": "Idade contempor\u00e1nea", "text": ""}
{"id": "177772", "revid": "15490", "url": "https://gl.wikipedia.org/wiki?curid=177772", "title": "Qu'est-ce que la propri\u00e9t\u00e9?", "text": "Qu'est-ce que la propri\u00e9t\u00e9? ou Recherches sur le principe du Droit et du Gouvernement \u00e9 un ensaio de Pierre Joseph Proudhon, publicado en 1840 en lingua francesa. Nel aparece a s\u00faa cita m\u00e1is co\u00f1ecida, \"a propiedade \u00e9 un roubo\".\nPropiedade.\nProudhon cr\u00eda que a concepci\u00f3n habitual da propiedade combinaba dous compo\u00f1entes distintos, que unha vez identificados amosar\u00edan a diferenza entre a propiedade como unha forma de tiran\u00eda e a propiedade usada para defender a liberdade. Defende que o resultado do traballo do individuo, aquel no que se ocupa con regularidade, xera unha forma lex\u00edtima de propiedade. Pero op\u00faxose a que a terra non ocupada fose concibida como unha forma de propiedade lex\u00edtima, aceptando soamente unha forma de \"posesi\u00f3n\" sobre a terra en virtude da s\u00faa real ocupaci\u00f3n ou traballo. Por extensi\u00f3n, xa que s\u00f3 a terra traballada ou ocupada \u00e9 unha forma de propiedade lex\u00edtima, puxo tam\u00e9n en cuesti\u00f3n instituci\u00f3ns como o interese dos pr\u00e9stamos ou a renda do alugamento.\nAlgunhas personalidades da teor\u00eda anarquista usaron os termos de \"posesi\u00f3n\" e \"propiedade\" para distinguir o que Proudhon entend\u00eda como propiedade privada do produto do traballo por un lado, e a propiedade da terra por outro. Neste sentido, a propiedade privada referir\u00edase \u00e1 propiedade sobre a terra bald\u00eda, mentres que a propiedade persoal ser\u00eda o produto do traballo efectivamente realizado polo individuo ou sobre as mercador\u00edas. Esta diferenciaci\u00f3n \u00e9 un compo\u00f1ente importante na cr\u00edtica mutualista do capitalismo estatal.\nContradici\u00f3ns.\nNesta obra Proudhon denuncia por contradici\u00f3n (\"a propiedade \u00e9 un roubo\") que as xustificaci\u00f3ns tradicionais da propiedade privada eran falaces desde o punto de vista da l\u00f3xica. Pero a cr\u00edtica cara a esta obra precisa que as probas de Proudhon non contrad\u00edn ningunha das suposici\u00f3ns m\u00e1is frecuentes acerca da propiedade e non convencer\u00edan \u00e1s persoas que non compartisen a s\u00faa concepci\u00f3n da propiedade igualitarista. Tam\u00e9n se pon en d\u00fabida a solidez de erudici\u00f3n, estimando que as s\u00faas cr\u00edticas cara ao \"Trait\u00e9 de la propri\u00e9t\u00e9\" de Charles Comte parecen baseadas nunha interpretaci\u00f3n err\u00f3nea das teses de Comte.\nAnarquismo.\nEste \u00e9 o primeiro texto da idade contempor\u00e1nea onde algu\u00e9n se autodenomina anarquista nun sentido positivo, criticando calquera forma de goberno."}
{"id": "177778", "revid": "1131", "url": "https://gl.wikipedia.org/wiki?curid=177778", "title": "Ricardo Carvalho", "text": "\"Non confundir con Ricardo Carballo Calero\"\nRicardo Alberto Silveira de Carvalho, nado en Amarante o 18 de maio de 1978, \u00e9 un futbolista portugu\u00e9s. Xoga de defensa central e actualmente est\u00e1 sen equipo.\nTraxectoria.\nCo FC Porto ga\u00f1ou, entre outros t\u00edtulos, unha Copa da UEFA e unha Liga de Campi\u00f3ns da UEFA baixo as ordes de Jos\u00e9 Mourinho, por aquel ent\u00f3n o seu adestrador.\nNo 2004, fichou polo Chelsea, do mesmo xeito que o adestrador Mourinho. No Chelsea xogou de defensa central, compartindo posici\u00f3n con outros grandes centrais como o ingl\u00e9s John Terry ou o brasileiro Alex.\nO 10 de agosto de 2010, con 32 anos, fichou polo Real Madrid, que pagou uns 8 mill\u00f3ns de euros por facerse cos servizos do xogador durante 2 tempadas con opci\u00f3n a unha terceira.\nO seu primeiro gol foi o 11 de setembro de 2010 no partido que disputaron o Real Madrid e Osasuna, e que acabou 1-0 para o equipo merengue. \nO 7 de novembro de 2010 marcou o primeiro gol que abr\u00eda a conta no derbi contra o Atl\u00e9tico de Madrid no Estadio Santiago Bernab\u00e9u, cun resultado final de 2-0, sendo considerado xogador clave na vitoria merengue."}
{"id": "177779", "revid": "7523", "url": "https://gl.wikipedia.org/wiki?curid=177779", "title": "Mesut \u00d6zil", "text": "Mesut \u00d6zil, nado en Gelsenkirchen o 15 de outubro de 1988, \u00e9 un ex-futbolista alem\u00e1n que xogaba de centrocampista.\nTraxectoria.\nEn 2005 incorporou \u00e1s categor\u00edas inferiores do Schalke 04. Na s\u00faa primeira tempada, co equipo xuvenil A do Schalke, \u00d6zil marcou 10 goles e ga\u00f1ou a Bundesliga sub-19. O 12 de agosto de 2006 disputou o seu primeiro partido da Bundesliga contra o Eintracht de Frankfurt. En xaneiro de 2008, o equipo renano anunciou que desestimaba prolongar o contrato de \u00d6zil, que terminaba en 2009.\nO 31 de xaneiro de 2008, \u00d6zil fichou polo Werder Bremen, nunha operaci\u00f3n na que o equipo verdibranco desembolsou 4,3 mill\u00f3ns de euros. O 26 de abril anotou contra o Karlsruhe o seu primeiro gol na Bundesliga. Na tempada 2008/09 ga\u00f1ou a Copa de Alema\u00f1a co Werder, anotando o gol da vitoria do seu equipo na final fronte ao Bayer Leverkusen. O 1 de maio de 2010 disputou o seu partido n\u00famero 100 en primeira divisi\u00f3n.\nMesut \u00d6zil, que ti\u00f1a contrato co Werder Bremen ata o 30 de xu\u00f1o de 2011, foi contratado polo Real Madrid CF o 17 de agosto de 2010. O montante da operaci\u00f3n ascendeu a 15 mill\u00f3ns de euros. O seu partido de debut co Real Madrid CF foi o 22 de agosto de 2010 contra o H\u00e9rcules Club de F\u00fatbol, partido que ga\u00f1ou o club madrile\u00f1o por 3-1. Anotou o seu primeiro gol como merengue o 3 de outubro contra o Deportivo da Coru\u00f1a, partido que terminou con marcador final de 6 a 1 a favor do equipo madrile\u00f1o. No partido contra o AC Milan do 20 de outubro de 2010 anotou o seu primeiro gol en Champions League, no minuto 14, tras un pase de Cristiano Ronaldo.\nO 2 de setembro de 2013, d\u00eda l\u00edmite de traspasos, \u00d6zil fichou polo Arsenal FC, a cambio duns 45 mill\u00f3ns de euros, e asinou un acordo de cinco anos co club ingl\u00e9s."}
{"id": "177780", "revid": "15490", "url": "https://gl.wikipedia.org/wiki?curid=177780", "title": "El Clamor de Galicia (1881)", "text": "El Clamor de Galicia foi un peri\u00f3dico editado na Coru\u00f1a entre 1881 e 1885.\nHistoria e caracter\u00edsticas.\nSubtitulado \"Diario pol\u00edtico de la ma\u00f1ana\" e \"Diario pol\u00edtico de La Coru\u00f1a\", apareceu en marzo de 1881. Fundado por Ram\u00f3n Faginas e Salvador Golpe. Estivo dirixido por Luciano Puga Blanco at\u00e9 maio de 1882, e despois por Ricardo Acevedo Full\u00f3s. Entre os seus redactores estaban Lisardo Barreiro, Ram\u00f3n Faginas, Rafael Nieve e Ram\u00f3n Segade Campoamor. Peri\u00f3dico conservador. Divid\u00edase nos apartados: Secci\u00f3n Oficial, Secci\u00f3n Editorial, Actualidades, Noticias de Galicia e Variedades. Cesou a s\u00faa publicaci\u00f3n a finais de xu\u00f1o de 1885."}
{"id": "177781", "revid": "23204", "url": "https://gl.wikipedia.org/wiki?curid=177781", "title": "El Cicl\u00f3n", "text": "El Cicl\u00f3n foi un semanario de publicaci\u00f3n irregular con diferentes etapas, editado en Santiago de Compostela e Pontevedra entre 1883 e 1900.\nHistoria e caracter\u00edsticas.\nPrimeira etapa.\nSubtitulado \"Peri\u00f3dico sat\u00edrico\" que \"Sopla todos los s\u00e1bados\", apareceu en 1883 baixo a direcci\u00f3n de Jos\u00e9 Pe\u00f1a Mel\u00e9ndez en colaboraci\u00f3n co seu irm\u00e1n Valent\u00edn Pe\u00f1a. Dedicado \u00e1 cr\u00edtica pol\u00edtica e social, acoll\u00eda as secci\u00f3ns \"Rachas\", \"Temblores\", \"Telegramas\", \"Borrascas Po\u00e9ticas\", \"Tarjetas postales\" e \"Anuncioman\u00eda\". Colaboron Alfredo Vilas, Lu\u00eds Taboada e Aureliano Pereira. Publicou poemas en galego de Benito Losada, Manuel Mart\u00ednez Gonz\u00e1lez e Fernando Garc\u00eda Acu\u00f1a, un conto en verso de Jos\u00e9 Tresguerras Melo, e poemas en castel\u00e1n de Javier Valcarce Ocampo e Juan Barcia Caballero.\nSegunda etapa.\nEn maio de 1889 comezou unha nova andaina co subt\u00edtulo \"Peri\u00f3dico sat\u00edrico. Sopla todos los jueves\". Desta \u00e9poca son os poemas en galego de Adolfo Mosquera e Javier Valcarce Ocampo, \u00e1 parte de varias poes\u00edas en castel\u00e1n. En abril de 1891 pasou a subtitularse \"Peri\u00f3dico sat\u00edrico. Sopla todos los viernes\". Publicou poemas sat\u00edricos en galego de Adolfo Caama\u00f1o e fixo publicidade de libros de poemas de Heraclio P\u00e9rez Placer.\nTerceira etapa.\nA \u00faltima etapa abrangue dende xaneiro ata marzo de 1900. Conti\u00f1a numerosos poemas en castel\u00e1n nas secci\u00f3ns \"Borrascas po\u00e9ticas\" e \"Temblores\". Foi continuado por \"El C\u00ednife\"."}
{"id": "177787", "revid": "98629", "url": "https://gl.wikipedia.org/wiki?curid=177787", "title": "Gran Premio da China de 2011", "text": "O Gran Premio da China 2011 foi unha carreira de F\u00f3rmula Un celebrada o 17 de abril de 2011 no Circu\u00edto Internacional de Xangai da China. Foi a terceira carreira da tempada de F\u00f3rmula Un 2011."}
{"id": "177788", "revid": "5863", "url": "https://gl.wikipedia.org/wiki?curid=177788", "title": "Mitilicultura", "text": ""}
{"id": "177789", "revid": "1888", "url": "https://gl.wikipedia.org/wiki?curid=177789", "title": "Hermenegildo Calvelo", "text": "Hermenegildo Calvelo Rabu\u00f1al, nado en Carballo o 20 de xaneiro de 1856 e finado en Ourense a finais de setembro de 1918, foi un mestre, xornalista e escritor galego.\nTraxectoria.\nDespois de realizar estudos eclesi\u00e1sticos, a\u00ednda que non chegou a recibir as ordes, desempe\u00f1ou un posto administrativo na Universidade de Santiago de Compostela mentres estudaba Maxisterio. Obtivo escola en 1885 e foi mestre en Cuntis e dende 1897 en Mourente, cargo do que foi separado por expediente gobernativo en 1904. Comezou a colaborar como xornalista en 1887 no peri\u00f3dico \"El Libred\u00f3n\" de Santiago de Compostela, que acabou dirixindo. Foi director de \"El \u00c1ncora\" de Pontevedra (1897) e \"La Voz de Vigo\" (1909), colaborou en \"El Restaurador\" e foi o primeiro director de \"El Diario de Orense\" (1914-1918). En Ourense foi funcionario de Facenda. Morreu no outono de 1918, v\u00edtima da epidemia de gripe de 1918."}
{"id": "177790", "revid": "1888", "url": "https://gl.wikipedia.org/wiki?curid=177790", "title": "Hermenegildo Calvelo Rabu\u00f1al", "text": ""}
{"id": "177793", "revid": "5863", "url": "https://gl.wikipedia.org/wiki?curid=177793", "title": "Galende", "text": "Galende \u00e9 un concello espa\u00f1ol da comarca de Seabra ao noroeste da provincia de Zamora, pertencente \u00e1 Comunidade Aut\u00f3noma de Castela e Le\u00f3n.\nDista 118 km da capital da provincia, a 24\u00a0km, aproximadamente, de terras portuguesas pertencentes ao distrito de Braganza.\nXeograf\u00eda.\nNo seu termo municipal at\u00f3pase encravado o Lago de Seabra, o lago de orixe glaciar m\u00e1is grande da pen\u00ednsula (368,50 ha). O principal r\u00edo que cruza o seu territorio \u00e9 o r\u00edo Tera.\nNo concello at\u00f3panse as localidades de: Cubelo (\"Cubeillu\" en leon\u00e9s) , Galende (capital do concello), Ilanes (\"Eilanes\") , Moncabril, Pedrazales, El Puente (\"La Puente\"), Rabanillo (\"Rabaniellu\"), Ribadelago (\"Riballagu\"), Ribadelago Nuevo (\"Riballagu Nuovu\"), San Mart\u00edn de Casta\u00f1eda (\"Samart\u00edn de Casta\u00f1eda\") e Vigo (\"Vigu\").\nPoboaci\u00f3n.\nNo censo INE-2013 constaban 1.230 habitantes."}
{"id": "177795", "revid": "5863", "url": "https://gl.wikipedia.org/wiki?curid=177795", "title": "La Voz de Vigo (xornal)", "text": "La Voz de Vigo foi un xornal editado en Vigo entre 1908 e 1909.\nHistoria e caracter\u00edsticas.\nApareceu a principios de febreiro de 1908. Estaba dirixido por Hermenegildo Calvelo. Diario liberal, era o \u00f3rgano de propaganda urza\u00edsta. Cesou a s\u00faa publicaci\u00f3n en xullo de 1909."}
{"id": "177796", "revid": "56817", "url": "https://gl.wikipedia.org/wiki?curid=177796", "title": "La Voz de Vigo", "text": "La Voz de Vigo pode referirse a:"}
{"id": "177797", "revid": "89787", "url": "https://gl.wikipedia.org/wiki?curid=177797", "title": "Anatom\u00eda comparada", "text": "A anatom\u00eda comparada \u00e9 a disciplina encargada do estudo das similitudes e diferenzas na anatom\u00eda dos organismos. A anatom\u00eda comparada forma parte nuclear da morfolox\u00eda descritiva e \u00e9 fundamental para a filoxenia. Na natureza \u00e9 frecuente encontrar semellanzas entre organismos con orixes moi distintas. A aparici\u00f3n destas estruturas nun mesmo medio manifesta como a selecci\u00f3n natural favorece os individuos cuxas caracter\u00edsticas os tornan m\u00e1is aptos, independentemente do grupo a que pertencen. Estabelecendo unha conexi\u00f3n entre os dous, ou sexa, unha comparaci\u00f3n evid\u00e9ncianse semellanzas morfol\u00f3xicas e funcionais mais unha orixe embrionaria distinta."}
{"id": "177798", "revid": "56817", "url": "https://gl.wikipedia.org/wiki?curid=177798", "title": "Met\u00e1mero", "text": "Co\u00f1\u00e9cese como met\u00e1mero cada un dos segmentos que se repiten en certos grupos de animais, celomados de simetr\u00eda bilateral (bilateria). A metamerizaci\u00f3n \u00e9 unha das principais modificaci\u00f3ns do celoma. Cada met\u00e1mero ten cavidades cel\u00f3micas separadas das doutros met\u00e1meros por tabiques, e as estruturas internas (ganglios nerviosos, nefridios, g\u00f3nadas etc.) e externas (patas, branquias etc.) est\u00e1n repetidas en cada met\u00e1mero.\nExisten tres tipos de metamerizaci\u00f3n: hom\u00f3noma, heter\u00f3noma e pseudometamer\u00eda."}
{"id": "177799", "revid": "1987", "url": "https://gl.wikipedia.org/wiki?curid=177799", "title": "Segmentaci\u00f3n (biolox\u00eda)", "text": "A segmentaci\u00f3n en biolox\u00eda fai referencia \u00e1 divisi\u00f3n dalg\u00fans corpos animais e vexetais nunha serie de segmentos repetitivos. A segmentaci\u00f3n permite un alto grao de especializaci\u00f3n das rexi\u00f3ns corporais, observ\u00e1bel nos an\u00e9lidos, artr\u00f3podos e nos vertebrados. En biolox\u00eda te\u00f3rica, a segmentaci\u00f3n \u00e9 unha manifestaci\u00f3n do concepto m\u00e1is xeral de modularidade. As\u00ed mesmo, o seu proceso de formaci\u00f3n \u00e9 unha manifestaci\u00f3n do proceso m\u00e1is xeral da morfox\u00e9nese."}
{"id": "177800", "revid": "5863", "url": "https://gl.wikipedia.org/wiki?curid=177800", "title": "Ram\u00f3n Villarino de S\u00e1a", "text": "Ram\u00f3n Villarino de S\u00e1a, nado en Xinzo de Limia en 1890 e finado en Ourense o 27 de marzo de 1959, foi un xurista, escritor, xornalista e pol\u00edtico galego.\nTraxectoria.\nFoi redactor-xefe de \"El Eco Antelano\" (1911-1912). En 1912 trasladouse a Madrid para facer a carreira de dereito; ao rematar deu conferencias no Ateneo de Madrid. Volveu a Ourense onde e traballou como avogado do Estado e dirixiu \"El Diario de Orense\" e colaborou en \"La Centuria\" e \"La Regi\u00f3n\". Formaba parte dos af\u00edns \u00e1 corrente calvosotelista. Durante a Rep\u00fablica formou parte do Comit\u00e9 Provincial de Acci\u00f3n Popular en Ourense e nas elecci\u00f3ns xerais de 1936 foi elixido deputado por Ourense pola CEDA. Despois da Guerra civil, foi avogado do bispado de Ourense.\nCasado con Araceli Anta Novoa, foron os \u00faltimos propietarios do pazo de Chaioso."}
{"id": "177803", "revid": "5863", "url": "https://gl.wikipedia.org/wiki?curid=177803", "title": "Roberto Ouro V\u00e1zquez", "text": "Roberto Ouro V\u00e1zquez, nado en Palas de Rei o 7 de xu\u00f1o de 1900 e finado na Coru\u00f1a o 30 de outubro de 1975, foi un avogado e pol\u00edtico galego.\nTraxectoria.\nFillo de Jos\u00e9 Ouro Arias, licenciouse en dereito. Militou na ORGA e presentouse \u00e1s elecci\u00f3ns xerais de 1933 pola candidatura de esquerdas, pero non resultou elixido. Ingresou en Izquierda Republicana e nas elecci\u00f3ns xerais de 1936 foi elixido deputado pola provincia de Lugo polo Fronte Popular. Logo do golpe de Estado do 18 de xullo de 1936 foi detido o 24 de xullo e ingresou no cuartel de San Fernando con Francisco Lamas L\u00f3pez. O 24 de abril de 1937 foi conducido ao c\u00e1rcere de C\u00e1ceres. Expedientado por responsabilidades civ\u00eds e pol\u00edticas, foi desterrado a Las Hurdes, onde pasou case tres anos, e multado con m\u00e1is de 250.000 ptas."}
{"id": "177805", "revid": "98629", "url": "https://gl.wikipedia.org/wiki?curid=177805", "title": "Jos\u00e9 Ouro Arias", "text": "Jos\u00e9 Antonio Ouro Arias-Somoza, nado en Palas de Rei e finado en Leil\u00f3n (Palas de Rei) o 26 de marzo de 1955, foi un notario e pol\u00edtico galego.\nTraxectoria.\nFillo de Manuel Ouro Besteiro, foi o herdeiro do pazo de Leil\u00f3n. Notario de Palas de Rei. Promoveu campa\u00f1a agrarista de 1923. Na Rep\u00fablica militou en Izquierda Republicana como o seu fillo, o deputado Roberto Ouro V\u00e1zquez. Co golpe de Estado do 18 de xullo de 1936 foi nomeado xu\u00edz municipal de Palas de Rey en outubro, pero pouco despois foi separado do servizo e expedientado por responsabilidades civ\u00eds e pol\u00edticas, sendo desterrado e multado con m\u00e1is de 250.000 ptas. En decembro de 1940 foi nomeado xu\u00edz municipal de Palas de Rei.\nVida persoal.\nCasou con Carmen V\u00e1zquez Ouro e foi pai de Roberto, Luz, Luciano, Dorinda, Arsenio, Jaime, Lu\u00eds e Mar\u00eda Ouro V\u00e1zquez."}
{"id": "177807", "revid": "85894", "url": "https://gl.wikipedia.org/wiki?curid=177807", "title": "Rodolfo Irago", "text": "Rodolfo Irago Fern\u00e1ndez, nado en 1966 en Vigo, \u00e9 un periodista galego, que desenvolveu toda a s\u00faa carreira na Cadena SER.\nTraxectoria.\nEstudou periodismo na Facultade de Ciencias da Informaci\u00f3n da Universidade Complutense de Madrid. Comezou a traballar na Cadena SER en 1987 nos servizos informativos de Radio Ferrol. En 1989 incorporouse \u00e1 redacci\u00f3n central da SER en Galicia, na emisora Radio Galicia en Santiago de Compostela. En xaneiro de 1994 foi nomeado director de informativos da SER en Galicia, cargo que ocupou ata setembro de 2000. Ent\u00f3n trasladouse \u00e1 redacci\u00f3n central desta emisora en Madrid e a comezos de 2001 asumiu a subdirecci\u00f3n de informativos da Cadena SER.\nEn outubro de 2004 \u00e9 nomeado director de informativos da Cadena SER en substituci\u00f3n de Daniel Anido. Durante esta etapa os informativos da SER seguiron sendo l\u00edderes da radio en Espa\u00f1a. O 24 de febreiro de 2011 foi substitu\u00eddo por Antonio Hern\u00e1ndez-Rodicio."}
{"id": "177809", "revid": "1888", "url": "https://gl.wikipedia.org/wiki?curid=177809", "title": "El Eco Antelano", "text": "El Eco Antelano foi un peri\u00f3dico editado en Xinzo de Limia entre 1911 e 1912.\nHistoria e caracter\u00edsticas.\nSubtitulado \"Semanario Independiente\", apareceu o 24 de decembro de 1911. Dirixido por Jos\u00e9 Santiago Taboada, o xefe de redacci\u00f3n era Ram\u00f3n Villarino de S\u00e1a e o administrador Modesto \u00c1lvarez Elices. Aparec\u00eda os domingos. Era un xornal conservador e clerical que conti\u00f1a informaci\u00f3n xeral, cultural, relixiosa e textos literarios e poemas. Entre os seus colaboradores figuraron C\u00e9sar Tejada, Luis Otero P\u00e9rez, Luciano Bello, Francisco Seijo, Modesto \u00c1lvarez Elices, Luis S\u00e1nchez, Arturo Salgado Biempica e Xavier B\u00f3veda. Cesou a s\u00faa publicaci\u00f3n en abril de 1912."}
{"id": "177813", "revid": "5863", "url": "https://gl.wikipedia.org/wiki?curid=177813", "title": "Pepe Mi\u00f1ones", "text": "Jos\u00e9 Mi\u00f1ones Bern\u00e1rdez, co\u00f1ecido como Pepe Mi\u00f1ones, nado en Corcubi\u00f3n o 1 de maio de 1900 e finado na Coru\u00f1a o 2 de decembro de 1936, foi un avogado, empresario e pol\u00edtico galego.\nTraxectoria.\nFillo de Manuel Mi\u00f1ones Barros. Estudou Dereito na Universidade de Madrid e rematou a carreira na USC. Creou o Partido Socialista Agrario en Corcubi\u00f3n. Loitou polo ferrocarril, a redenci\u00f3n de foros, o agrarismo e a educaci\u00f3n. Fundou en Corcubi\u00f3n a revista \"Nerio\" (1920), na Coru\u00f1a o semanario \"Regi\u00f3n Gallega\" (1924) e \"Finis Terre\", e foi propietario do xornal \"La Provincia\" de \u00dabeda (1928). Foi promotor e principal accionista da Electra Popular Coru\u00f1esa e de Hidroel\u00e9ctrica La Loma. Militante do Partido Republicano Radical, foi elixido deputado pola provincia da Coru\u00f1a nas elecci\u00f3ns xerais de 1933. Seguidor de Mart\u00ednez Barrio, pasou con el ao Partido Radical Dem\u00f3crata e despois a Uni\u00f3n Republicana. Volveu ser elixido deputado nas elecci\u00f3ns xerais de 1936 nas candidaturas da Fronte Popular, pola mesma circunscrici\u00f3n.\nAo iniciarse o golpe de Estado do 18 de xullo de 1936 foi detido polos sublevados na Coru\u00f1a, encarcerado e condenado a morte e ao pago dunha multa dun mill\u00f3n de pesetas. Ademais f\u00f3ronlle incautadas todas as s\u00faas empresas, inclu\u00edda Electra Popular Coru\u00f1esa, que foi entregada ao simpatizante franquista Pedro Barri\u00e9 de la Maza, que a fusionou coa s\u00faa F\u00e1brica de Gas y Electricidad, dando lugar a Fenosa e obtendo as\u00ed o monopolio do mercado el\u00e9ctrico en Galicia.\nFoi fusilado no Campo da Rata o 2 de decembro de 1936.\nVida persoal.\nCasou en 1927 con Mar\u00eda del Pilar Vilas Dur\u00e1n, filla de Ram\u00f3n Vilas Gonz\u00e1lez."}
{"id": "177814", "revid": "85894", "url": "https://gl.wikipedia.org/wiki?curid=177814", "title": "O Carrizal, Figueiroa, Arz\u00faa", "text": "O Carrizal \u00e9 un lugar da parroquia de Figueiroa no concello coru\u00f1\u00e9s de Arz\u00faa, na comarca de Arz\u00faa. Non ti\u00f1a habitantes no ano 2010 segundo datos do Instituto Nacional de Estad\u00edstica."}
{"id": "177815", "revid": "85894", "url": "https://gl.wikipedia.org/wiki?curid=177815", "title": "O Curro, Figueiroa, Arz\u00faa", "text": "O Curro \u00e9 un lugar da parroquia de Figueiroa no concello coru\u00f1\u00e9s de Arz\u00faa, na comarca de Arz\u00faa. Ti\u00f1a 8 habitantes no ano 2010 segundo datos do Instituto Nacional de Estad\u00edstica, dos cales 5 eran homes e 3 eran mulleres."}
{"id": "177816", "revid": "56817", "url": "https://gl.wikipedia.org/wiki?curid=177816", "title": "O Carrizal", "text": "O top\u00f3nimo O Carrizal pode referirse a:"}
{"id": "177817", "revid": "85894", "url": "https://gl.wikipedia.org/wiki?curid=177817", "title": "A Fonte Prata, Figueiroa, Arz\u00faa", "text": "A Fonte Prata \u00e9 un lugar da parroquia de Figueiroa no concello coru\u00f1\u00e9s de Arz\u00faa, na comarca de Arz\u00faa. Ti\u00f1a 19 habitantes no ano 2010 segundo datos do Instituto Nacional de Estad\u00edstica, dos cales 10 eran homes e 9 eran mulleres."}
{"id": "177818", "revid": "23204", "url": "https://gl.wikipedia.org/wiki?curid=177818", "title": "Gordon Tootoosis", "text": "Gordon Tootoosis, nado o 25 de outubro de 1941 en Saskatchewan (Canad\u00e1) e finado o 5 de xullo de 2011, foi un actor de ascendencia cree e nakoda. El era descendente de \"Yellow Mud Blanket\", irm\u00e1n do famoso l\u00edder cree P\u00eehtokahanapiwiyin. Foi reco\u00f1ecido pola s\u00faa vontade de preservar a s\u00faa cultura e por contar as historias do seu pobo. Foi un membro fundador da Compa\u00f1\u00eda de Teatro Nativa de Saskatchewan. Tootoosis foi un activista cree do traballo social e xefe da s\u00faa banda tribal. Como actor, interpretou diversas personaxes en filmes e produci\u00f3ns de televisi\u00f3n tanto no Canad\u00e1 coma nos Estados Unidos. En \"Open Season\" e \"Boog and Elliot's Midnight Bun Run\", Tootoosis fai a voz do Sheriff Gordy.\nFoi galardoado coa Orde do Canad\u00e1 o 29 de outubro de 2004. Na cerimonia, que tivo lugar o 9 de setembro de 2005, foi reco\u00f1ecido como un modelo a imitar para os rapaces nativos.\nTraxectoria.\nO primeiro papel de Tootoosis nun filme foi en \"Alien Thunder\" (1973), con Chief Dan George e Donald Sutherland. Gordon participou na miniserie da CBC Television \"By Way of the Stars\" con Eric Schweig como \"Black Thunder\" e Tantoo Cardinal como \"Franoise\". Esta foi rodada en Uxbridge, Ontario. Tootoosis prestou a s\u00faa voz xunto con Russell Means na produci\u00f3n de Disney \"Pocahontas\" (1995) e \"Song of Hiawatha\" (1997)."}
{"id": "177819", "revid": "85894", "url": "https://gl.wikipedia.org/wiki?curid=177819", "title": "Outeiro de Abaixo, Figueiroa, Arz\u00faa", "text": "Outeiro de Abaixo \u00e9 un lugar da parroquia de Figueiroa no concello coru\u00f1\u00e9s de Arz\u00faa, na comarca de Arz\u00faa. Segundo o Instituto Nacional de Estad\u00edstica en 2010 ti\u00f1a seis habitantes (tres homes e tres mulleres).\nToponimia.\nA orixe do top\u00f3nimo Outeiro \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "177820", "revid": "85894", "url": "https://gl.wikipedia.org/wiki?curid=177820", "title": "Outeiro de Arriba, Figueiroa, Arz\u00faa", "text": "Outeiro de Arriba \u00e9 un lugar da parroquia de Figueiroa no concello coru\u00f1\u00e9s de Arz\u00faa, na comarca de Arz\u00faa. Segundo o Instituto Nacional de Estad\u00edstica en 2010 ti\u00f1a 16 habitantes (cinco homes e once mulleres).\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "177821", "revid": "85894", "url": "https://gl.wikipedia.org/wiki?curid=177821", "title": "San Paio, Figueiroa, Arz\u00faa", "text": "San Paio \u00e9 un lugar da parroquia de Figueiroa no concello coru\u00f1\u00e9s de Arz\u00faa, na comarca de Arz\u00faa. Non ti\u00f1a habitantes no ano 2010 segundo datos do Instituto Nacional de Estad\u00edstica."}
{"id": "177822", "revid": "85894", "url": "https://gl.wikipedia.org/wiki?curid=177822", "title": "Vilar, Figueiroa, Arz\u00faa", "text": "Vilar \u00e9 un lugar da parroquia de Figueiroa no concello coru\u00f1\u00e9s de Arz\u00faa, na comarca de Arz\u00faa. Ti\u00f1a 14 habitantes no ano 2010 segundo datos do Instituto Nacional de Estad\u00edstica, dos cales 7 eran homes e 7 eran mulleres."}
{"id": "177826", "revid": "98629", "url": "https://gl.wikipedia.org/wiki?curid=177826", "title": "Quentador solar", "text": "Un quentador solar \u00e9 un aparello que utiliza a calor do sol para quentar algunha substancia, como pode ser auga, aceite, salmoira, glicol ou incluso aire. O seu uso m\u00e1is frecuente \u00e9 para quentar auga para servizos sanitarios (duchas, ba\u00f1os, lavado da roupa etc.) tanto en ambientes dom\u00e9sticos como hoteis.\nSon sinxelos e resistentes, e poden ter unha vida \u00fatil de at\u00e9 20 anos con moi pouco mantemento. Recom\u00e9ndase limpar o colector cada 4 ou 6 meses para aumentar a s\u00faa eficiencia e vida \u00fatil.\nEn moitos climas un quentador solar pode diminu\u00edr o consumo enerx\u00e9tico utilizado para quentar auga.\nTal diminuci\u00f3n pode chegar a ser de at\u00e9 50%-75% ou incluso 100% se se substitue completamente, eliminando o consumo de gas ou electricidade. As\u00ed e todo, en moitos pa\u00edses en v\u00edas de desenvolvemento con climas moi propicios para o uso destes sistemas, non os utilizan debido ao custo inicial.\nA eficiencia para captar a enerx\u00eda solar \u00e9 moi elevada nos quentadores solares. Dependendo da tecnolox\u00eda e materiais implementados, pode chegar a ter eficiencias de 70% ou 80%. Non debemos confundir o quentador solar co panel fotovoltaico, o cal non se utiliza para quentar substancias, sen\u00f3n para xerar electricidade a partir da luz."}
{"id": "177828", "revid": "12452", "url": "https://gl.wikipedia.org/wiki?curid=177828", "title": "Media L\u00faa Vermella", "text": ""}
{"id": "177829", "revid": "1822", "url": "https://gl.wikipedia.org/wiki?curid=177829", "title": "Salmonella", "text": ""}
{"id": "177832", "revid": "1131", "url": "https://gl.wikipedia.org/wiki?curid=177832", "title": "Hilary Duff", "text": "Hilary Erhard Duff, nada en Houston (Texas) o 28 de setembro de 1987, \u00e9 unha actriz, cantante, modelo e dese\u00f1adora de moda estadounidense.\nTraxectoria.\nComezou no mundo do espect\u00e1culo facendo teatro e actuando en distintas series e pel\u00edculas de \u00e9xito mediano. No ano 2001 adquiriu fama e popularidade ao protagonizar a serie de televisi\u00f3n \"Lizzie McGuire\" de Disney Channel. Participou en distintas pel\u00edculas coma a saga \"Cheaper by the Dozen\", \"Unha cincenta moderna\" e \"The Lizzie McGuire Movie\".\nNo ano 2002 debutou como cantante e ampliou o seu repertorio dentro da m\u00fasica pop con \u00e1lbums multi-platino como: \"Metamorphosis\" (2003), \"Most Wanted\" (2005) e \"Dignity\" (2007), e ata o d\u00eda de hoxe vendeu 22 mill\u00f3ns de \u00e1lbums a nivel mundial.\nO emporio de Hilary Duff comprende non soamente pel\u00edculas e \u00e1lbums de \u00e9xito mundial, sen\u00f3n tam\u00e9n unha li\u00f1a de roupa, Stuff By Hilary Duff, a s\u00faa propia li\u00f1a, \"Femme for DKNY\". Tam\u00e9n lanzou a s\u00faa propia fragrancia en 2007, \"With Love... Hilary Duff\" cunha nova versi\u00f3n en 2008, \"Wrapped With Love\", baixo o selo Elizabeth Arden.\nEn 2010 debutou como autora literaria e publicou o seu primeiro libro: \"Elixir\"."}
{"id": "177833", "revid": "5863", "url": "https://gl.wikipedia.org/wiki?curid=177833", "title": "Ram\u00f3n Beade M\u00e9ndez", "text": "Ram\u00f3n Beade M\u00e9ndez, nado en Tiobre (Betanzos) o 7 de abril de 1900 e finado na mesma parroquia o 3 de xullo de 1956, foi un pol\u00edtico socialista galego.\nTraxectoria.\nFoi un activo dirixente agrario, secretario da Asociaci\u00f3n de Agricultores de Tiobre, mas\u00f3n, militante do PSOE galego e l\u00edder da Federaci\u00f3n Comarcal de Betanzos da UGT. Nas elecci\u00f3ns municipais de 1931 foi un dos 16 concelleiros republicanos do Concello de Betanzos. Na Segunda Rep\u00fablica foi elixido deputado pola provincia da Coru\u00f1a nas elecci\u00f3ns xerais de 1931 e 1936. Participou na elaboraci\u00f3n do proxecto de Estatuto de Autonom\u00eda para Galicia en 1932, xunto aos membros da ORGA, pero a chegada da CEDA ao poder en 1933 aparcou o proxecto. Foi alcalde de Betanzos do 30 de maio de 1933 ao 18 de outubro de 1934. En 1934 protagonizou con Xo\u00e1n Xes\u00fas Gonz\u00e1lez e Xaime Quintanilla unha escisi\u00f3n no PSOE galego que deu lugar \u00e1 Uni\u00f3n Socialista Galega (USG). En 1936 volveu \u00e1 disciplina do PSOE. Co golpe de Estado do 18 de xullo de 1936 permaneceu fuxido ocult\u00e1ndose nun alboio de Touri\u00f1ao na s\u00faa parroquia de Tiobre, mentres a familia fac\u00eda crer que se atopaba exiliado en M\u00e9xico.\nDesde o seu agocho constiuiu unha organizaci\u00f3n socialista clandestina xunto co exalcalde de Paderne, Jos\u00e9 P\u00e9rez, Tom\u00e1s P\u00e9rez do Porto, Antonio Gab\u00edn, Ricardo Lagares e outros militantes das sociedades agrarias. O 8 de setembro de 1945 convocou unha reuni\u00f3n nos montes de Obre, con cita previa no cemiterio de Obre para despois trasladarse ao monte, \u00e1 que acudiron dez compa\u00f1eiros, e na que se elixiu un Comit\u00e9 Pro-presos para recoller axuda econ\u00f3mica para estes. Compu\u00f1an o comit\u00e9 Tom\u00e1s P\u00e9rez do Porto, Ricardo Lagares e os irm\u00e1ns Germ\u00e1n e Manuel Castro Naveira. O di\u00f1eiro recadado lev\u00e1vase \u00e1 Coru\u00f1a e entreg\u00e1base a Manuel Rodr\u00edguez, un compa\u00f1eiro asturiano que viv\u00eda refuxiado nun bar do barrio de Catro Cami\u00f1os, que se encargaba de facelo chegar aos compa\u00f1eiros presos ou \u00e1s s\u00faas familias. A organizaci\u00f3n foi desarticulada pola polic\u00eda o 10 de maio de 1946, os seus compo\u00f1entes foron detidos e torturados e Manuel Rodr\u00edguez foi asasinado. Entregouse en 1947, foi xulgado na Coru\u00f1a por rebeli\u00f3n e condenado a 20 anos de prisi\u00f3n. Finou en Tiobre o 3 de xullo de 1956 con 56 anos.\nVida persoal.\nCasou con Consuelo Dopico M\u00e9ndez e foi pai de Andr\u00e9s, Manuel, Dolores, Socorro, Consuelo, Ram\u00f3n, Marsina e Carmen Beade Dopico."}
{"id": "177836", "revid": "85894", "url": "https://gl.wikipedia.org/wiki?curid=177836", "title": "Barros, Lema, Arz\u00faa", "text": "Barros \u00e9 un lugar da parroquia de Lema no concello coru\u00f1\u00e9s de Arz\u00faa, na comarca de Arz\u00faa. Ti\u00f1a 31 habitantes no ano 2010 segundo datos do Instituto Nacional de Estad\u00edstica, dos cales 16 eran homes e 15 eran mulleres."}
{"id": "177837", "revid": "85894", "url": "https://gl.wikipedia.org/wiki?curid=177837", "title": "Carballos Altos, Lema, Arz\u00faa", "text": "Carballos Altos \u00e9 un lugar da parroquia de Lema no concello coru\u00f1\u00e9s de Arz\u00faa, na comarca de Arz\u00faa. Segundo o Instituto Nacional de Estad\u00edstica en 2010 ti\u00f1a 18 habitantes (9 homes e 9 mulleres)."}
{"id": "177838", "revid": "85894", "url": "https://gl.wikipedia.org/wiki?curid=177838", "title": "A Cruz de Pastoriza, Lema, Arz\u00faa", "text": "A Cruz de Pastoriza \u00e9 un lugar da parroquia de Lema no concello coru\u00f1\u00e9s de Arz\u00faa, na comarca de Arz\u00faa. Ti\u00f1a 10 habitantes no ano 2010 segundo datos do Instituto Nacional de Estad\u00edstica, dos cales 5 eran homes e 5 eran mulleres."}
{"id": "177839", "revid": "85894", "url": "https://gl.wikipedia.org/wiki?curid=177839", "title": "Lema de Abaixo, Lema, Arz\u00faa", "text": "Lema de Abaixo \u00e9 un lugar da parroquia de Lema no concello coru\u00f1\u00e9s de Arz\u00faa, na comarca de Arz\u00faa. Ti\u00f1a 39 habitantes no ano 2010 segundo datos do Instituto Nacional de Estad\u00edstica, dos cales 17 eran homes e 22 eran mulleres."}
{"id": "177840", "revid": "85894", "url": "https://gl.wikipedia.org/wiki?curid=177840", "title": "Lema de Arriba, Lema, Arz\u00faa", "text": "Lema de Arriba \u00e9 un lugar da parroquia de Lema no concello coru\u00f1\u00e9s de Arz\u00faa, na comarca de Arz\u00faa. Ti\u00f1a 40 habitantes no ano 2010 segundo datos do Instituto Nacional de Estad\u00edstica, dos cales 22 eran homes e 18 eran mulleres."}
{"id": "177842", "revid": "98629", "url": "https://gl.wikipedia.org/wiki?curid=177842", "title": "Lu\u00eds Cornide Quiroga", "text": "Lu\u00eds Cornide Quiroga, nado en Monforte de Lemos en 1884 e finado en Madrid o 6 de novembro de 1946, foi un empresario e pol\u00edtico galego.\nTraxectoria.\nDestacado no sector el\u00e9ctrico, foi presidente da sociedade F\u00e1bricas Coru\u00f1esas Gas y Electricidad e conselleiro da Sociedad General Gallega de Electricidad. Tam\u00e9n foi representante da Regi\u00f3n Noroeste na C\u00e1mara Oficial de Productores y Distribuidores de Electricidad. En 1903 foi secretario da Liga de Amigos de La Coru\u00f1a. Foi o primeiro presidente do Deportivo da Coru\u00f1a de 1906 a 1908 e l\u00edder da Asociaci\u00f3n Popular Coru\u00f1esa. Foi tam\u00e9n membro correspondente da Real Academia Galega.\nFoi elixido deputado pola provincia da Coru\u00f1a nas elecci\u00f3ns xerais de 1931 e 1936 como galeguista independente. En 1936 foi nomeado secretario de goberno do Tribunal Supremo da Rep\u00fablica, pero cando se produciu o golpe de Estado do 18 de xullo de 1936 foi separado do servizo. Foi xulgado na Coru\u00f1a por rebeli\u00f3n e condenado a 12 anos de prisi\u00f3n.\nVida persoal.\nCasou con Fe Brage."}
{"id": "177843", "revid": "85894", "url": "https://gl.wikipedia.org/wiki?curid=177843", "title": "Pastoriza a Nova, Lema, Arz\u00faa", "text": "Pastoriza a Nova \u00e9 un lugar da parroquia de Lema no concello coru\u00f1\u00e9s de Arz\u00faa, na comarca de Arz\u00faa. Ti\u00f1a 39 habitantes no ano 2010 segundo datos do Instituto Nacional de Estad\u00edstica, dos cales 18 eran homes e 21 eran mulleres."}
{"id": "177844", "revid": "85894", "url": "https://gl.wikipedia.org/wiki?curid=177844", "title": "Pastoriza a Vella, Lema, Arz\u00faa", "text": "Pastoriza a Vella \u00e9 un lugar da parroquia de Lema no concello coru\u00f1\u00e9s de Arz\u00faa, na comarca de Arz\u00faa. Ti\u00f1a 23 habitantes no ano 2010 segundo datos do Instituto Nacional de Estad\u00edstica, dos cales 9 eran homes e 14 eran mulleres."}
{"id": "177845", "revid": "85894", "url": "https://gl.wikipedia.org/wiki?curid=177845", "title": "Magol\u00e1n, Lema, Arz\u00faa", "text": "Magol\u00e1n \u00e9 un lugar da parroquia de Lema no concello coru\u00f1\u00e9s de Arz\u00faa, na comarca de Arz\u00faa. Ti\u00f1a 9 habitantes no ano 2010 segundo datos do Instituto Nacional de Estad\u00edstica, dos cales 5 eran homes e 4 eran mulleres."}
{"id": "177846", "revid": "85894", "url": "https://gl.wikipedia.org/wiki?curid=177846", "title": "Ponte Lema, Lema, Arz\u00faa", "text": "Ponte Lema \u00e9 un lugar da parroquia de Lema no concello coru\u00f1\u00e9s de Arz\u00faa, na comarca de Arz\u00faa. Ti\u00f1a 1 habitante no ano 2010 segundo datos do Instituto Nacional de Estad\u00edstica, dos cales 0 eran homes e 1 era muller."}
{"id": "177847", "revid": "85894", "url": "https://gl.wikipedia.org/wiki?curid=177847", "title": "A Cal, Maroxo, Arz\u00faa", "text": "A Cal \u00e9 un lugar da parroquia de Maroxo no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 9 habitantes no ano 2010 segundo datos do Instituto Nacional de Estad\u00edstica, dos cales 5 eran homes e 4 eran mulleres."}
{"id": "177848", "revid": "85894", "url": "https://gl.wikipedia.org/wiki?curid=177848", "title": "Cima de Vila, Maroxo, Arz\u00faa", "text": "Cima de Vila \u00e9 un lugar da parroquia de Maroxo no concello coru\u00f1\u00e9s de Arz\u00faa, na comarca hom\u00f3nima. Non ti\u00f1a habitantes no ano 2010 segundo datos do Instituto Nacional de Estad\u00edstica."}
{"id": "177849", "revid": "85894", "url": "https://gl.wikipedia.org/wiki?curid=177849", "title": "O Escalleiro, Maroxo, Arz\u00faa", "text": "O Escalleiro \u00e9 un lugar da parroquia de Maroxo no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 21 habitantes no ano 2010 segundo datos do Instituto Nacional de Estad\u00edstica, dos cales 13 eran homes e 8 eran mulleres."}
{"id": "177850", "revid": "98629", "url": "https://gl.wikipedia.org/wiki?curid=177850", "title": "Barros", "text": "O top\u00f3nimo galego Barros pode referirse a:\nAmais, como apelido pode referirse a:"}
{"id": "177851", "revid": "85894", "url": "https://gl.wikipedia.org/wiki?curid=177851", "title": "Fondevila, Maroxo, Arz\u00faa", "text": "Fondevila \u00e9 un lugar da parroquia de Maroxo no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 1 habitante no ano 2010 segundo datos do Instituto Nacional de Estad\u00edstica, dos cales 1 era home e 0 eran mulleres."}
{"id": "177852", "revid": "85894", "url": "https://gl.wikipedia.org/wiki?curid=177852", "title": "Maroxo de Abaixo, Maroxo, Arz\u00faa", "text": "Maroxo de Abaixo \u00e9 un lugar da parroquia de Maroxo no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 6 habitantes no ano 2010 segundo datos do Instituto Nacional de Estad\u00edstica, dos cales 4 eran homes e 2 eran mulleres."}
{"id": "177853", "revid": "85894", "url": "https://gl.wikipedia.org/wiki?curid=177853", "title": "Maroxo de Arriba, Maroxo, Arz\u00faa", "text": "Maroxo de Arriba \u00e9 un lugar da parroquia de Maroxo no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 16 habitantes no ano 2010 segundo datos do Instituto Nacional de Estad\u00edstica, dos cales 9 eran homes e 7 eran mulleres."}
{"id": "177854", "revid": "85894", "url": "https://gl.wikipedia.org/wiki?curid=177854", "title": "O Penedo, Maroxo, Arz\u00faa", "text": "O Penedo \u00e9 un lugar da parroquia de Maroxo no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 12 habitantes no ano 2010 segundo datos do Instituto Nacional de Estad\u00edstica, dos cales 6 eran homes e 6 eran mulleres."}
{"id": "177855", "revid": "85894", "url": "https://gl.wikipedia.org/wiki?curid=177855", "title": "San Miguel, Maroxo, Arz\u00faa", "text": "San Miguel \u00e9 un lugar da parroquia de Maroxo no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 9 habitantes no ano 2010 segundo datos do Instituto Nacional de Estad\u00edstica, dos cales 4 eran homes e 5 eran mulleres."}
{"id": "177856", "revid": "85894", "url": "https://gl.wikipedia.org/wiki?curid=177856", "title": "O Vilar, Maroxo, Arz\u00faa", "text": "O Vilar \u00e9 un lugar da parroquia de Maroxo no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 20 habitantes no ano 2010 segundo datos do Instituto Nacional de Estad\u00edstica, dos cales 11 eran homes e 9 eran mulleres."}
{"id": "177857", "revid": "85894", "url": "https://gl.wikipedia.org/wiki?curid=177857", "title": "A Xunqueira, Maroxo, Arz\u00faa", "text": "A Xunqueira \u00e9 un lugar da parroquia de Maroxo no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 2 habitantes no ano 2010 segundo datos do Instituto Nacional de Estad\u00edstica, dos cales 1 era home e 1 era muller."}
{"id": "177858", "revid": "56817", "url": "https://gl.wikipedia.org/wiki?curid=177858", "title": "A Cal", "text": "O top\u00f3nimo galego A Cal pode referirse a:"}
{"id": "177860", "revid": "15490", "url": "https://gl.wikipedia.org/wiki?curid=177860", "title": "Leopoldo Garc\u00eda Dur\u00e1n", "text": "Leopoldo Garc\u00eda-Dur\u00e1n Golmar, nado nas Neves o 15 de novembro de 1882 e finado en Madrid o 16 de abril de 1966, foi un futbolista, avogado e pol\u00edtico galego.\nTraxectoria.\nFillo de Manuel Garc\u00eda Golmar. Estudou o bacharelato no colexio dos Escolapios de Celanova e fixo a carreira de Dereito na Universidade Central de Madrid. Durante a s\u00faa xuventude foi futbolista, e formou parte das primeiras ali\u00f1aci\u00f3ns do Real Madrid, club co que ga\u00f1ou a Copa do Rei en 1905.\nTraballou no bufete do Conde de Bugallal e foi nomeado fiscal da Audiencia de Madrid. Formou parte do Consello de Administraci\u00f3n de Ferrocarriles Estrat\u00e9gicos y Secundarios de Alacant. Membro do Partido Conservador, foi elixido deputado polo distrito de Alacant nas elecci\u00f3ns de 1914 \"encasillado\" por Jos\u00e9 S\u00e1nchez Guerra, Ministro da Gobernaci\u00f3n. Posteriormente foi deputado polo distrito do Carballi\u00f1o nas elecci\u00f3ns de 1916, 1918, 1920 (esta disputada e protestada por Jos\u00e9 Calvo Sotelo) e 1923. En 1916 o \u00f3rgano conservador (bugallalista) \"Ecos del Arenteiro\" do Carballi\u00f1o dedicoulle un n\u00famero especial de homenaxe:\nO 4 de abril de 1922 foi nomeado Director Xeral de Prisi\u00f3ns, posto que permaneceu ata o 11 de decembro dese ano. Tam\u00e9n Foi Inspector General del Timbre. Durante a Rep\u00fablica foi presidente da Federaci\u00f3n Nacional de F\u00fatbol (1931\u20131936) pero dimitiu co triunfo da Fronte Popular. Foi director do Patronato de Apuestas M\u00fatuas Deportivas Ben\u00e9ficas na primeira etapa.\nVida persoal.\nCasou en xaneiro de 1910 con Mar\u00eda Parages Diego-Madrazo, irm\u00e1 do seu compa\u00f1eiro no Real Madrid, Pedro Parages. Foi pai de Leopoldo, Pedro, Manuel, Mar\u00eda del Carmen, Pilar e Ana Mar\u00eda Garc\u00eda-Dur\u00e1n Parages.\nPalmar\u00e9s como futbolista.\nCo Real Madrid: Copa do Rei do ano 1905."}
{"id": "177861", "revid": "5132", "url": "https://gl.wikipedia.org/wiki?curid=177861", "title": "Celtic League 2009-2010", "text": "A tempada 2009-2010 da Magners League foi a novena edici\u00f3n da liga celta de rugby, creada en 2001. A liga tomou o nome \"Magners\" do seu principal patrocinador, unha empresa irlandesa fabricante de sidra.\nFormato da competici\u00f3n.\nO torneo estivo composto por 10 equipos (4 irlandeses, 4 galeses e 2 escoceses), e tivo un formato segundo o cal os equipos ti\u00f1an que disputar d\u00faas voltas completas, de xeito que cada equipo se enfrontase \u00f3s outros 9 conxuntos d\u00faas veces, unha como local e outra como visitante.\nO sistema de puntuaci\u00f3n foi o seguinte:\nA liga comezou o 4 de setembro de 2009, e rematou o 29 de maio de 2010 coa gran final."}
{"id": "177864", "revid": "25871", "url": "https://gl.wikipedia.org/wiki?curid=177864", "title": "V2 Records", "text": "V2 Records (ou V2 Music) \u00e9 un selo discogr\u00e1fico pertencente ao Universal Music Group dende outubro de 2007. Foi fundado no ano 1996 por Richard Branson, cinco anos despois de que vendese Virgin Records a EMI.\nNa actualudade o 95% do selo pertence ao servizo financeiro Morgan Stanley e o 5% reatante a Branson, xa que Morgan Stanley foi o principal financiador da compa\u00f1\u00eda. Cos anos V2 adquiriu Gee Street Records, Junior Boy's Own, Blue Dog Records e Big Cat Records. O selo tam\u00e9n distrib\u00fae a moitos outras disscogr\u00e1ficas, como poden ser Wichita, Luaka Bop, City Slang e Modular.\nV2 agora opera en Australia, B\u00e9lxica, O Canad\u00e1, Francia, Alema\u00f1a, Italia, Grecia, Pa\u00edses Baixos, Espa\u00f1a, Irlanda, Suecia, Reino Unido e Estados Unidos. Foi distribu\u00edda neste \u00faltimo pa\u00eds por BMG, por\u00e9n, pasouse a WEA pouco despois da formaci\u00f3n de Sony BMG. Os s\u00faas oficinas centrais est\u00e1n situadas na antiga sede estadounidense de Island Records en Manhattan."}
{"id": "177866", "revid": "5863", "url": "https://gl.wikipedia.org/wiki?curid=177866", "title": "Punk blues", "text": "O punk blues (ou blues punk) \u00e9 un x\u00e9nero musical que fusiona punk rock e blues. Os m\u00fasicos e bandas de punk blues normalmente incorporan tam\u00e9n elementos de x\u00e9neros relacionados, como o protopunk e o blues-rock. As s\u00faas orixes est\u00e1n fortementa ligadas ao son do garage rock dos 60 e 70. O punk blues pode verse como un x\u00e9nero que ten a crudeza, a simplicidade e a emoci\u00f3n que comparten o punk rock e o blues.\nOrixes.\nAntes dos comezos do movemento punk de finais dos 70, moitos importantes precursores como MC5, The Stooges, The Who, The Sonics, Captain Beefheart e The New York Dolls amosaron a s\u00faa fascinaci\u00f3n polo blues estadounidense.\nAllmusic di que o punk blues deriva da influencia do \"son garage rock de mediados dos 60, do aullido primitivo dos inicios de Captain Beefheart, e especialmente do son cru e desesperado do disco \"Fire of Love\" de Gun Club, editado en 1981\". Tam\u00e9n segundo Allmusic.com, \"...punk blues realmente aparece a principios dos anos 90 con bandas como os seminais Jon Spencer Blues Explosion, The Oblivians, The Gories e os Gibson Brothers\", e \"continuou nos 2000 con m\u00e1is presenza grazas \u00e1 popularidade de The White Stripes\". John Doe, da banda punk X, afirma que Jeffrey Lee Pierce e The Gun Club inventaron un estilo de m\u00fasica completamente novo mesturando punk e blues.\nBandas relacionadas.\nComezando polo seu \u00e1lbum de 1988 \"Prison Bound\", a banda de punk rock Social Distortion comezou a incorporar influuencias rockabilly, country e blues na s\u00faa m\u00fasica. A principios dos 90, a artista inglesa PJ Harvey tam\u00e9n explorou unha variante vangardista do estilo.\nA escena garage rock de Detroit, da que sa\u00edron bandas como The White Stripes, continua proporcionando m\u00fasicos e bandas que poden reacionarse co punk blues, como The Detroit Cobras, Geraldine, Mystery Girls, The Reigning Sound, Soledad Brothers ou The Von Bondies. O grupo de Boston Mr. Airplane Man tam\u00e9n basea a s\u00faa m\u00fasica neste estilo.\nAs bandas de indie rock The Gossip, The Kills, Deadboy &amp; the Elephantmen e Big John Bates foron asociadas polos medios ao son punk/blues."}
{"id": "177867", "revid": "865", "url": "https://gl.wikipedia.org/wiki?curid=177867", "title": "Blues punk", "text": ""}
{"id": "177868", "revid": "12694", "url": "https://gl.wikipedia.org/wiki?curid=177868", "title": "Caracol", "text": "Caracol, cascarolo ou cosco son os nomes com\u00fans que reciben os moluscos gaster\u00f3podos con cuncha en espiral, a diferenza dos que non a pos\u00faen, que se chaman lesmas (terrestres) ou dos que a te\u00f1en pero non \u00e9 espiral, que son as lapas.\nCaracter\u00edsticas.\nAdoitan medir entre 1 e 8 cent\u00edmetros, a\u00ednda que se atoparon f\u00f3siles de gaster\u00f3podos de dous metros de lonxitude. A cuncha s\u00e9rvelles como protecci\u00f3n contra os depredadores (no caso das especies acu\u00e1ticas) e contra o desecamento (nas terrestres). Na cabeza te\u00f1en dous pares de tent\u00e1culos ou \"cornos\", no extremo dos m\u00e1is longos at\u00f3panse os ollos e os m\u00e1is curtos son \u00f3rganos t\u00e1ctiles.\nAlim\u00e9ntanse por medio da r\u00e1dula, que \u00e9 unha lingua en forma de cinta, que adoita ter milleiros de dent\u00edculos. Alg\u00fans carn\u00edvoros te\u00f1en r\u00e1dulas capaces de furar as cunchas doutros moluscos.\nM\u00f3vense grazas a contracci\u00f3ns musculares ondulatorias que percorren a cara inferior do p\u00e9. No caso dos caracois terrestres axudados por un soporte mucoso que segregan.\nHai especies monoicas e dioicas. Normalmente as hermafroditas non se autofecundan.\nAt\u00f3panse en ecosistemas terrestres, dende os desertos ata as monta\u00f1as, e acu\u00e1ticos, tanto mari\u00f1os, dende as profundidades ata o litoral, como de auga doce.\nOs gaster\u00f3podos ve\u00f1en do c\u00e1mbrico sendo moi com\u00fan os f\u00f3siles en rochas mari\u00f1as, especialmente do cenozoico.\nAlimentaci\u00f3n.\nA alimentaci\u00f3n dos caracois \u00e9 variada. Principalmente son fit\u00f3fagos, prefiren as follas e outros tecidos vexetais, pero tam\u00e9n poden alimentarse de restos animais e, como xa se dixo, mesmo hai especies carn\u00edvoras. Poden chegar a tomar \u00f3 d\u00eda a unha cantidade de alimento equivalente \u00e1 metade do seu peso. Son de importancia na cadea tr\u00f3fica pois serven de alimento a moitas especies de peixes e aves.\nNalg\u00fans lugares como Catalu\u00f1a son tradicionalmente apreciados na coci\u00f1a. Os \"escargots\" franceses cr\u00edanse para tal fin, e en Portugal s\u00e9rvense como aperitivo. En Galiza existe algunha granxa de cr\u00eda e engorde de caracois para consumo humano. Isto deu p\u00e9 \u00e1 celebraci\u00f3n de festas gastron\u00f3micas para a s\u00faa exaltaci\u00f3n, como a festa do caracol de Santa Mar\u00eda de Sacos (Cerdedo-Cotobade).\nO caracol na cultura popular galega.\nOs campesi\u00f1os consideran \u00f3s caracois prexudiciais para o campo porque come das plantas da horta, especialmente nos brotes e plantas novas.\nUsos terap\u00e9uticos.\nA baba dos caracois \u00e9 boa para cura-los catarros de peito (ERG:baba).\nCo nome de \"caracol\" des\u00edgnase tam\u00e9n unha herba que medra nos valados e tellados, o couselo (\"Umbilicus rupestris\"). \"Trevo caracol\" designa outra planta herb\u00e1cea, a alfalfa (\"Medicago sativa\"). Mart\u00edn Sarmiento cita unha terceira planta, chamada \"herba do caracol\" (ou \"herba da gouxa\" e \"serpentina\"), da que di que, en cocemento, cura os animais mordidos por unha cobra, pero os datos que d\u00e1 non permiten identificala.\n\"Verme caracol\" \u00e9 unha das denominaci\u00f3ns populares da larva que ataca as coles.\nMari\u00f1o Ferro tam\u00e9n recolleu outros usos do caracol na medicina popular doutros pa\u00edses. As\u00ed, en Lancashire, para cura-las febres ensartan nove ou once caracois nun f\u00edo, e cada vez que se pon un dise \"Aqu\u00ed deixo a mi\u00f1a febre\"; unha vez t\u00f3dolos caracois no f\u00edo, b\u00f3tanse \u00f3 lume. En Italia, curan as espullas fregando nelas cun caracol que logo botan lonxe dun e cara ao mar."}
{"id": "177872", "revid": "98629", "url": "https://gl.wikipedia.org/wiki?curid=177872", "title": "Elle s'appelait Sarah", "text": "Elle s'appelait Sarah \u00e9 un filme franc\u00e9s dirixido por Gilles Paquet-Brenner que se estreou en 2010. \u00c9 unha adaptaci\u00f3n da novela hom\u00f3nima de Tatiana De Rosnay.\nSinopse.\nEn maio de 2002, a Julia Jarmond, unha xornalista americana que reside en Par\u00eds dende fai vinte anos, enc\u00e1rganlle un artigo co gallo do sesenta aniversario da redada contra os xudeus na capital francesa durante a ocupaci\u00f3n nazi. Julia, casada con Bertrand T\u00e9zac, co cal ten unha filla de once anos, ir\u00e1 co\u00f1ecendo pouco a pouco os acontecementos do fat\u00eddico ano 1942, entre eles a historia de Sarah, unha nena que, curiosamente, est\u00e1 relacionada coa s\u00faa familia pol\u00edtica, os T\u00e9zac. Tras este descubrimento, non deixar\u00e1 de investigar ata co\u00f1ecer cal foi o destino de Sarah e cal \u00e9 a s\u00faa relaci\u00f3n coa familia do seu marido."}
{"id": "177873", "revid": "98629", "url": "https://gl.wikipedia.org/wiki?curid=177873", "title": "The Eagle", "text": "The Eagle \u00e9 unha longametraxe de x\u00e9nero \u00e9pico, dirixida por Kevin Macdonald que foi estrada no 2011. Adaptada por Jeremy Brock dende a novela de aventuras de Rosemary Sutcliff \"The Eagle of the Ninth\" (1954),o filme conta a historia dun xove oficial romano que busca recuperar o Estandarte Romano da Aguia que a lexi\u00f3n do seu pai perdeu no norte de Gran Breta\u00f1a. A historia est\u00e1 baseada no feito hist\u00f3rico da desaparici\u00f3n da Legio IX Hispana no norte de Escocia no ano 117.\nSinopse.\nS\u00e9culo II d.C. O lexionario romano Marcus Aquila (Channing Tatum) e o seu escravo celta Esca (Jamie Bell) emprenden a busca da Novena Lexi\u00f3n, que desapareceu vinte anos antes nalgunha parte do Norte de Escocia e \u00e1 cuxa fronte atop\u00e1base un xeneral que resulta ser o pai do lexionario Aquila.\nProduci\u00f3n.\nMacdonald tentou facer o filme o m\u00e1is fiel historicamente, pero o certo \u00e9 que na rodaxe a xente das tribos fala ga\u00e9lico escoc\u00e9s, cando esta lingua probablemente non se espallou na rexi\u00f3n ata o s\u00e9culo V; polo que a lingua picta \u00e9 probablemente a empregada por eses pobos.\nNa actualidade s\u00f3 o 1% dos escoceses fala ga\u00e9lico, limitando os posibles actores a 60,000 persoas. En agosto do 2009, bastantes rapaces ga\u00e9lico falantes fixeron audici\u00f3ns para o papel do rapaz da xente do mar, pero sen \u00e9xito, polo que Macdonald organizou outra audici\u00f3n en Glasgow para o papel, que lle foi dado a Thomas Henry, de Newbarnsley, Belfast, o cal foi educado en ga\u00e9lico irland\u00e9s."}
{"id": "177875", "revid": "98629", "url": "https://gl.wikipedia.org/wiki?curid=177875", "title": "Paul di Resta", "text": "Paul di Resta, nado o 16 de abril de 1986 en Livingston, West Lothian, \u00e9 un piloto escoc\u00e9s de F\u00f3rmula 1. En 2010 foi o campi\u00f3n da DTM. \u00c9 un dos poucos pilotos da historia, xunto con Timo Glock e Pedro Mart\u00ednez de la Rosa que conseguiu puntuar no seu primeiro Gran Premio.\nVida persoal.\nDi Resta, quen creceu en Uphall, West Lothian, vive agora en M\u00f3naco, \u00e9 primo dos pilotos Dario e Mari\u00f1o Franchitti. O seu padrastro foi o futbolista escoc\u00e9s Dougie McCracken. O seu irm\u00e1n m\u00e1is novo, Stefan, compite a nivel afeccionado.\nPaul di Resta \u00e9 o director da empresa de ocio da s\u00faa familia.\nTrala firma con Force India, Di Resta comprou un apartamento en Monte Carlo, M\u00f3naco. \u00danese a outros numerosos pilotos no Principado, onde vive coa s\u00faa noiva Laura Jordan.\nTraxectoria.\nA finais do ano , di Resta realizou uns test coa escuder\u00eda McLaren Mercedes de F\u00f3rmula 1 e vincul\u00f3uselle varias veces como piloto titular da escuder\u00eda Force India para . Finalmente, no , Paul consegue o posto de piloto de probas e reserva na escuder\u00eda india. O escoc\u00e9s tivo a oportunidade de pilotar o monopraza durante varios adestramentos libres.\nEn , tralas boas sensaci\u00f3ns que deixou nos libres dos venres e sendo campi\u00f3n do DTM, di Resta firma como piloto oficial de Force India, tendo como compa\u00f1eiro a Adrian Sutil e deixando a Nico H\u00fclkenberg como probador. Paul logra puntuar na s\u00faa primeira carreira, o Gran Premio de Australia, sendo 10\u00ba, posici\u00f3n que repetiu na seguinte carreira. O seu mellor resultado foi un 6\u00ba no GP de Singapur. O bo rendemento de Paul no seu ano de debut (13\u00ba con 27 puntos) desata os rumores que lle sit\u00faan en Mercedes AMG F1 Team.\nO 16 de decembro de 2011, Force India confirma que Di Resta seguir\u00e1 sendo un dos seus pilotos oficiais. Comeza puntuando nas d\u00faas primeiras carreiras de . No GP de Singapur obt\u00e9n o seu mellor resultado, unha 4\u00aa posici\u00f3n, \u00e1s portas do podio. Finalmente, termina o ano cun total de 46 puntos e un 14\u00ba posto no campionato.\nA continuidade de Paul para , asegurada extraoficialmente, foi confirmada no acto de presentaci\u00f3n do Force India VJM06 en febreiro de 2013. No entanto, o piloto escoc\u00e9s estivo en negociaci\u00f3ns con McLaren para substitu\u00edr a Lewis Hamilton. Di Resta conseguiu estrearse en Australia con puntos terminando en 8\u00ba lugar, resultado que repetir\u00eda en China tras abandonar por problemas mec\u00e1nicos en Malaisia. No GP de Bahrain, iguala o seu mellor resultado (4\u00aa posici\u00f3n).\nResumo da s\u00faa carreira deportiva.\n\u00a0\u2013 como di Resta era un piloto invitado, non pod\u00edia puntuar.&lt;br&gt;\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nV\u00e9xase tam\u00e9n.\nLigaz\u00f3ns externas.\n "}
{"id": "177876", "revid": "1888", "url": "https://gl.wikipedia.org/wiki?curid=177876", "title": "Ecos del Arenteiro", "text": "Ecos del Arenteiro foi un semanario editado no Carballi\u00f1o entre 1915 e 1920.\nHistoria e caracter\u00edsticas.\nSubtitulado \"Primer peri\u00f3dico de Carballino\", apareceu a principios de xaneiro de 1915. Dirixido por Jos\u00e9 Mar\u00eda Beltr\u00e1n Carbajal, edit\u00e1base na imprenta Noticiero del Avia de Ribadavia. Era un \u00f3rgano conservador (bugallalista) e fixo campa\u00f1a polo deputado do distrito Leopoldo Garc\u00eda Dur\u00e1n. Suspendeu a s\u00faa publicaci\u00f3n por reformas en abril de 1918, para reanudala pouco despois. Alg\u00fans autores fixan a s\u00faa desaparici\u00f3n en 1920."}
{"id": "177878", "revid": "127505", "url": "https://gl.wikipedia.org/wiki?curid=177878", "title": "Jos\u00e9 G\u00f3mez Osorio", "text": "Jos\u00e9 Ram\u00f3n G\u00f3mez Osorio, nado en Vilar (Pousada, Baleira) o 14 de xaneiro de 1882 e finado en Madrid o 24 de febreiro de 1940, foi un pol\u00edtico e dirixente socialista galego.\nTraxectoria.\nTraballou como ebanista en Madrid. Veu a Vigo como ferroviario da Compa\u00f1\u00eda do Ferrocarril de Medina a Zamora e de Ourense a Vigo, fundou o sindicato e en 1916 presidiu o Sindicato Metal\u00farxico de Vigo. Foi secretario do Sindicato de Ferroviarios da UGT de Galicia. Despois da folga xeral de 1917 pasou a Portugal. En 1918 foi vivir a Cangas e en 1919 foi secretario da Alianza Mari\u00f1eira. En 1919 e 1920 foi candidato a deputado a Cortes polo PSOE. Durante a ditadura de Primo de Rivera foi representante de Galicia no pleno do PSOE (1924) e foi xulgado por inxurias ao ex\u00e9rcito e condenado no sanatorio de Taboada onde coincidiu con Juli\u00e1n Besteiro en 1927. En 1928 regresou a Vigo.\nNas elecci\u00f3ns a Cortes Constitu\u00edntes de 1931 foi elixido deputado pola provincia de Pontevedra polo PSOE. Foi concelleiro en Salamanca. Foi preso en 1934 por protestar contra a destituci\u00f3n do alcalde de Vigo. G\u00f3mez Osorio pertenc\u00eda \u00e1 corrente besteirista do socialismo. Durante a Guerra Civil Espa\u00f1ola foi gobernador civil de Madrid dende o 17 de abril de 1938 e \u00faltimo presidente da Comisi\u00f3n Executiva Nacional do PSOE no interior (elixida poucos d\u00edas antes do final da Guerra, o 20 e 21 de marzo de 1939, coa pretensi\u00f3n de converterse na direcci\u00f3n do partido no exilio; a subseguinte represi\u00f3n franquista acabou con case a metade dela).\nDurante o golpe de Estado do coronel Casado foi apresado por tropas do PCE en El Pardo no seu intento de afogar o golpe, sendo liberado logo da capitulaci\u00f3n comunista. Ao rematar a guerra foi detido polas tropas franquistas no porto de Alacant, internado no campo de Albatera e levado posteriormente \u00e1 prisi\u00f3n de Porlier. O 24 de febreiro de 1940 foi fusilado xunto a Ricardo Zabalza, secretario xeral da Federaci\u00f3n de Trabajadores de la Tierra de la UGT, o avogado e concelleiro de Madrid Jos\u00e9 Serrano Batanero e un mozo anarquista.\nVida persoal.\nCasou con Elvira P\u00e9rez e tivo dous fillos, Bienvenido e S\u00f3crates. Este \u00faltimo, promotor durante a Guerra da nova federaci\u00f3n socialista xuvenil, non relacionada coas JSU, permaneceu encarcerado ata 1945, na mesma cadea que o seu pai, e posteriormente colaborou na reconstruci\u00f3n do PSOE na clandestinidade."}
{"id": "177882", "revid": "5863", "url": "https://gl.wikipedia.org/wiki?curid=177882", "title": "Juan Farias", "text": "Juan Farias D\u00edaz-Noriega nado en Serantes o 31 de marzo de 1935 e finado en Villaviciosa de Od\u00f3n o 10 de xu\u00f1o de 2011, foi un escritor galego en lingua castel\u00e1 cuxa obra pode dividirse en d\u00faas grandes etapas, segundo sexan o seu destinatario principal os lectores adultos (1959-1975) ou os nenos e novos (1977 en diante). Neste segundo x\u00e9nero \u00e9 onde obtivo un maior reco\u00f1ecemento.\nObra.\nA obra de Farias \u00e9 singular no panorama da literatura espa\u00f1ola, polo seu compromiso pol\u00edtico, a s\u00faa vontade de estilo e o seu l\u00e9xico preciso, a minuciosa descrici\u00f3n do mundo rural (con frecuencia, da posguerra) e a s\u00faa renuencia a axustarse aos esquemas narrativos e trucos literarios m\u00e1is t\u00edpicos do x\u00e9nero. A cr\u00edtica tendeu a organizar esas caracter\u00edsticas baixo o paraugas da \"econom\u00eda de medios\", coa excepci\u00f3n de que debe entenderse unha econom\u00eda sen concesi\u00f3ns: non hai barroquismo nin alardes ret\u00f3ricos, pero non se renuncia \u00e1 exactitude nin aos dialectalismos, cando \u00e9 preciso. Entre os seus numerosos premios, cabe destacar que en 2005 foi galardoado co primeiro Premio Iberoamericano de Literatura Infantil e Xuvenil, que outorga a Editorial SM."}
{"id": "177883", "revid": "85894", "url": "https://gl.wikipedia.org/wiki?curid=177883", "title": "A Casanova, A Mella, Arz\u00faa", "text": "A Casanova \u00e9 un lugar da parroquia da Mella no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 19 habitantes no ano 2010 segundo datos do Instituto Nacional de Estad\u00edstica, dos cales 9 eran homes e 10 eran mulleres.\nToponimia.\nSegundo Nicandro Ares \"Casanova\" coincide co lat\u00edn: \"casa nova\"."}
{"id": "177884", "revid": "85894", "url": "https://gl.wikipedia.org/wiki?curid=177884", "title": "Gosteres, A Mella, Arz\u00faa", "text": "Gosteres \u00e9 un lugar da parroquia da Mella no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 15 habitantes no ano 2010 segundo datos do Instituto Nacional de Estad\u00edstica, dos cales 9 eran homes e 6 eran mulleres."}
{"id": "177885", "revid": "89787", "url": "https://gl.wikipedia.org/wiki?curid=177885", "title": "Joseph Pitton de Tournefort", "text": "Joseph Pitton de Tournefort, nado en Aix-en-Provence o 5 de xu\u00f1o de 1656 e finado en Par\u00eds 28 de decembro de 1708) foi un bot\u00e1nico franc\u00e9s, destacado como o primeiro en facer unha distinci\u00f3n clara de x\u00e9nero para as plantas. \nTraxectoria.\nTournefort naceu e estudou no seu convento xesu\u00edta. Nun principio intentara entrar na Igrexa, pero coa morte do seu pai puido optar polo seu interese na bot\u00e1nica. Despois de dous anos de colectas, estudou medicina en Montpellier, pero foi un destacado bot\u00e1nico do \"Jardin des Plantes\" en Par\u00eds desde 1683.\nDurante eses anos viaxou por Europa, especialmente polos Pireneos, por Portugal e polo sur de Espa\u00f1a, onde recolectou intensivamente. \nEntre 1700 e 1702 viaxa pola Grecia insular, visitando tam\u00e9n Istambul, os bordos do Mar Negro, Armenia e Xeorxia, recolectando plantas e efectuando outros tipos de observaci\u00f3ns. Nesta viaxe acompa\u00f1ouno o bot\u00e1nico alem\u00e1n Andreas Gundesheimer (1668-1715) e o artista Claude Aubriet (1651-1743).\nMantivo contactos e intercambios con numerosos bot\u00e1nicos da \u00e9poca, entre eles co Padre Sarmiento, co que mantivo unha relaci\u00f3n epistolar abundante. \nA s\u00faa obra principal, de 1694, \u00e9 \"El\u00e9ments de botanique, ou M\u00e9thode pour reconna\u00eetre les Plantes\" (a traduci\u00f3n latina como \"Institutiones rei herbariae\" publicose en 1700 e en 1719).\nAbreviatura.\nA abreviatura Tourn. empr\u00e9gase para indicar a Joseph Pitton de Tournefort como autoridade na descrici\u00f3n e clasificaci\u00f3n cient\u00edfica dos vexetais. (Ver listaxe de especies descritas por este autor en IPNI)\nComo bot\u00e1nico prelinneano rara vez se emprgea, ou \u00e1s veces c\u00edtase coua \"T\". \"Argemone\" Tourn. ex L. p\u00f3dese citar como \"Argemone\" L."}
{"id": "177886", "revid": "85894", "url": "https://gl.wikipedia.org/wiki?curid=177886", "title": "A Igrexa, A Mella, Arz\u00faa", "text": "A Igrexa \u00e9 un lugar da parroquia da Mella no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 16 habitantes no ano 2010 segundo datos do Instituto Nacional de Estad\u00edstica, dos cales 11 eran homes e 5 eran mulleres.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "177887", "revid": "85894", "url": "https://gl.wikipedia.org/wiki?curid=177887", "title": "Pazos, A Mella, Arz\u00faa", "text": "Pazos \u00e9 un lugar da parroquia da Mella no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 16 habitantes no ano 2010 segundo datos do Instituto Nacional de Estad\u00edstica, dos cales 6 eran homes e 10 eran mulleres."}
{"id": "177888", "revid": "22795", "url": "https://gl.wikipedia.org/wiki?curid=177888", "title": "Tournefort", "text": ""}
{"id": "177889", "revid": "85894", "url": "https://gl.wikipedia.org/wiki?curid=177889", "title": "O Pedral, A Mella, Arz\u00faa", "text": "O Pedral \u00e9 un lugar da parroquia da Mella no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 2 habitantes no ano 2010 segundo datos do Instituto Nacional de Estad\u00edstica, dos cales 1 era home e 1 era muller."}
{"id": "177890", "revid": "25871", "url": "https://gl.wikipedia.org/wiki?curid=177890", "title": "Laureano G\u00f3mez Paratcha", "text": "Laureano G\u00f3mez Paratcha, nado en Vilagarc\u00eda de Arousa o 30 de agosto de 1884 e finado en Barcelona o 9 de abril de 1968, foi un m\u00e9dico e pol\u00edtico galego.\nTraxectoria.\nFixo o bacharelato en Vilagarc\u00eda e a carreira de Medicina. Retornou a Vilagarc\u00eda instalou un consultorio na praza de Ravella en 1910 e foi m\u00e9dico de cabeceira da familia Calder\u00f3n, \u00e1 que acompa\u00f1ou en varias viaxes f\u00f3ra de Espa\u00f1a. En Par\u00eds f\u00edxose coa f\u00f3rmula 606, un medicamento para a s\u00edfilis que comercializou como Salvars\u00e1n. Foi bibliotecario do Centro Recreativo e vicepresidente do Nuevo Club. Formou parte da Juventud de Defensa, foi membro das Irmandades da Fala e alcalde de Vilagarc\u00eda de Arousa entre o 1 de abril de 1922 e o 11 de abril de 1923. Despois instalouse en Madrid. Membro da Federaci\u00f3n Republicana Gallega, foi un dos seus representantes no pacto de Barrantes. Foi elixido deputado a Cortes pola provincia de Pontevedra nas elecci\u00f3ns a Cortes Constitu\u00edntes de 1931. En xaneiro de 1932 foi elixido vicepresidente do Congreso, en substituci\u00f3n de Salvador de Madariaga, e permaneceu no posto a disoluci\u00f3n da C\u00e1mara en outubro de 1933. Foi nomeado ministro de Industria e Comercio entre o 12 de setembro e o 8 de outubro de 1933 no goberno presidido por Alejandro Lerroux.\nPresentouse \u00e1s elecci\u00f3ns a Cortes de 1933 pero non foi elixido. Foi un dos asistentes \u00e1 asemblea fundacional de Izquierda Republicana celebrada en Madrid en abril de 1934. Ao producirse o golpe de Estado do 18 de xullo de 1936 foi detido e desterrado a Ver\u00edn, onde foi novamente detido o 11 de setembro. Sometido a un consello de guerra en Ourense o 23 dese mes, foi condenado a doce anos de cadea. Cumpriu condena nas prisi\u00f3ns de Burgos, Valladolid e na Prisi\u00f3n Provincial de Ourense. Conced\u00e9ronlle a liberdade condicional en maio de 1941. Tras ser liberado en 1951 trasladouse a Buenos Aires onde permaneceu s\u00f3 un ano, regresando despois a Espa\u00f1a.\nReco\u00f1ecementos.\nFoi nomeado fillo predilecto de Vilagarc\u00eda de Arousa en 2017.\nVida persoal.\nCasou con \u00c1ngela Alcaraz Miranda en 1907."}
{"id": "177891", "revid": "85894", "url": "https://gl.wikipedia.org/wiki?curid=177891", "title": "A Portela, A Mella, Arz\u00faa", "text": "A Portela \u00e9 un lugar da parroquia da Mella no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 11 habitantes no ano 2010 segundo datos do Instituto Nacional de Estad\u00edstica, dos cales 5 eran homes e 6 eran mulleres."}
{"id": "177892", "revid": "85894", "url": "https://gl.wikipedia.org/wiki?curid=177892", "title": "Requeixo, A Mella, Arz\u00faa", "text": "Requeixo \u00e9 un lugar da parroquia da Mella no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 5 habitantes no ano 2010 segundo datos do Instituto Nacional de Estad\u00edstica, dos cales 2 eran homes e 3 eran mulleres."}
{"id": "177893", "revid": "85894", "url": "https://gl.wikipedia.org/wiki?curid=177893", "title": "Torneiros, A Mella, Arz\u00faa", "text": "Torneiros \u00e9 un lugar da parroquia da Mella no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 43 habitantes no ano 2010 segundo datos do Instituto Nacional de Estad\u00edstica, dos cales 18 eran homes e 25 eran mulleres."}
{"id": "177894", "revid": "1131", "url": "https://gl.wikipedia.org/wiki?curid=177894", "title": "O Pedral", "text": "O top\u00f3nimo galego O Pedral pode referir a:"}
{"id": "177895", "revid": "127505", "url": "https://gl.wikipedia.org/wiki?curid=177895", "title": "Amando Guiance Pamp\u00edn", "text": "Amando Faustino Guiance Pamp\u00edn, nado en Pontevedra o 13 de xu\u00f1o de 1892 e finado na mesma cidade en 1979, foi un pol\u00edtico socialista galego.\nTraxectoria.\nTraballou como obreiro ebanista. Acusado de militancia comunista, foi detido o 14 de abril de 1924 con Ramiro Paz Carbajal, Francisco Otero Juncal e Valeriano Barros. Na Rep\u00fablica afiliouse a Agrupaci\u00f3n Socialista de Pontevedra o 23 de maio de 1931, da que foi elixido vicepresidente en xaneiro de 1932 e vicepresidente da Federaci\u00f3n Provincial Socialista en novembro dese ano. Foi candidato do PSOE na provincia de Pontevedra nas elecci\u00f3ns xerais de 1933 pero non foi elixido. Membro do sector da esquerda do PSOE, foi membro do Comit\u00e9 Revolucionario de Pontevedra na revoluci\u00f3n de outubro de 1934. Foi elixido deputado polo PSOE na provincia de Pontevedra nas elecci\u00f3ns xerais de 1936, dentro das listas do Fronte Popular. Co golpe de Estado do 18 de xullo de 1936 foi capturado polas tropas franquistas, xulgado en consello de guerra e condenado a morte o 13 de agosto de 1936, no mesmo proceso polo que foi condenado a morte Alexandre B\u00f3veda. Foille conmutada a pena pola de trinta anos de cadea. Preso no campo de concentraci\u00f3n da illa de San Sim\u00f3n, exerceu como practicante. Pasou despois \u00e1 prisi\u00f3n de Alcal\u00e1 de Henares e ao c\u00e1rcere de Pontevedra. Sa\u00edu en liberdade en maio de 1943. Estableceu un pequeno comercio de paqueter\u00eda na r\u00faa Echegaray.\nVida persoal.\nCasou con \u00c1ngeles Dapena Mouri\u00f1o en 1927."}
{"id": "177896", "revid": "89787", "url": "https://gl.wikipedia.org/wiki?curid=177896", "title": "Manuel Guzm\u00e1n", "text": "Manuel Guzm\u00e1n Garc\u00eda, nado en Errenteria en 1878 e finado na Coru\u00f1a o 31 de agosto de 1936, foi un pol\u00edtico espa\u00f1ol.\nTraxectoria.\nTraballou como carabineiro durante 12 anos e despois dedicouse ao comercio. Animado polo seu amigo Santiago Casares Quiroga, afiliouse a Izquierda Republicana e foi elixido deputado pola provincia da Coru\u00f1a nas elecci\u00f3ns xerais de 1936. O golpe de Estado do 18 de xullo de 1936 sorprendeuno na Coru\u00f1a, onde foi detido o 27 de xullo. Foi condenado a morte e fusilado no Campo da Rata o 31 de agosto de 1936, xunto ao seu amigo Francisco Prego Campos, Alfredo Su\u00e1rez Ferr\u00edn, Joaqu\u00edn Mart\u00edn Mart\u00ednez, Ram\u00f3n Maseda Reinante e Francisco Mazariegos Mart\u00ednez."}
{"id": "177897", "revid": "98629", "url": "https://gl.wikipedia.org/wiki?curid=177897", "title": "Christian Death", "text": "Christian Death \u00e9 unha banda estadounidense de deathrock formada nos \u00c1nxeles, California no ano 1979. O grupo foi fundado e estivo liderado por Rozz Williams e destaca polo seu primeiro \u00e1lbum \"Only Theatre of Pain\".\nDespois da edici\u00f3n do terceiro \u00e1lbum, \"Ashes\", Williams deixou o grupo en 1985. Foi substitu\u00eddo polo guitarrista Valor Kand como voz principal."}
{"id": "177898", "revid": "5863", "url": "https://gl.wikipedia.org/wiki?curid=177898", "title": "Jos\u00e9 Adrio Barreiro", "text": "Jos\u00e9 Adrio Barreiro, nado en Pontevedra en 1910 e finado na mesma cidade o 12 de novembro de 1936, foi un avogado e pol\u00edtico galego.\nTraxectoria.\nFillo de Jos\u00e9 Adrio Ma\u00f1\u00e1 e irm\u00e1n de Francisco (veterinario) e Gonzalo Adrio Barreiro (avogado). Foi Gobernador Civil de Ourense en 1933. Nas elecci\u00f3ns de novembro de 1933 integrou a candidatura do Partido Republicano Radical Socialista con Celestino Poza Cobas e Benito M\u00e9ndez Rodr\u00edguez. Logo do triunfo do Frente Popular nas elecci\u00f3ns de febreiro de 1936, foi nomeado membro da xestora da Deputaci\u00f3n de Pontevedra e elixido presidente o 19 de marzo. Cesou o 26 de marzo. En abril de 1936 foi elixido compromisario na candidatura da Fronte Popular por Pontevedra para a elecci\u00f3n do presidente da Rep\u00fablica. Dirixente de Uni\u00f3n Republicana, co golpe de Estado do 18 de xullo de 1936 foi detido, xulgado e condenado \u00e1 pena de morte. Foi fusilado o 12 de novembro de 1936.\nVida persoal.\nEstaba casado con Aurora Poza Pastrana, filla de Celestino Poza Cobas e irm\u00e1 dos m\u00e9dicos Celestino e Luis Poza Pastrana (tam\u00e9n asasinado)."}
{"id": "177899", "revid": "51526", "url": "https://gl.wikipedia.org/wiki?curid=177899", "title": "Educaci\u00f3n sexual", "text": "A educaci\u00f3n sexual \u00e9 o proceso de ensino e aprendizaxe das persoas respecto \u00e1 sexualidade (sexo, aparello reprodutor, orientaci\u00f3n sexual, relaci\u00f3ns sexuais, planificaci\u00f3n familiar, uso de anticonceptivos, reproduci\u00f3n, dereitos sexuais...) co obxecto de acadar unha satisfactoria sa\u00fade sexual.\nDefinici\u00f3n e contidos.\nFrederic Boix define a educaci\u00f3n sexual do seguinte modo:\nA pedagox\u00eda en sexualidade l\u00e9vase a cabo, consciente e inconscientemente, en moi diversos campos: a contorna familiar, a social, cultural e antropol\u00f3xica; no grupo de amigos; a trav\u00e9s dos medios de comunicaci\u00f3n, nas instituci\u00f3ns escolares e a trav\u00e9s das pol\u00edticas de sa\u00fade p\u00fablica.\nA educaci\u00f3n sexual sobre a reproduci\u00f3n describe o proceso no que un novo ser humano nace, inclu\u00edndo a fecundaci\u00f3n, o desenvolvemento do embri\u00f3n e o feto, e o nacemento. Usualmente tam\u00e9n incl\u00fae temas como as condutas sexuais, as ETS e a s\u00faa prevenci\u00f3n (sexo seguro), e o uso e funcionamento dos diferentes m\u00e9todos anticonceptivos.\nDefinir a sexualidade humana desde unha perspectiva cient\u00edfica, e describila desde un punto de vista xen\u00e9tico, hormonal, fisiol\u00f3xico, anat\u00f3mico ou legal \u00e9 cientificamente interesante, pero se considera insuficiente para entendela na s\u00faa totalidade se non se atende a factores psicol\u00f3xicos, sociais, antropol\u00f3xico, culturais (entre os que est\u00e1n os morais e relixiosos) e emocionais.\nA sexualidade humana \u00e9 heterox\u00e9nea e complexa, indo moito m\u00e1is al\u00e1 da mera reproduci\u00f3n e o coito. O comportamento sexual humano dir\u00edxese \u00e1 satisfacci\u00f3n de pulsi\u00f3ns sexuais (libido), \u00e1 obtenci\u00f3n de pracer e a unha necesidade de relaci\u00f3n \u00edntima. At\u00f3pase na infancia e permanece at\u00e9 durante o resto da vida, constitu\u00edndo un \u00e1mbito fundamental de realizaci\u00f3n e satisfacci\u00f3n para as persoas no encontro con outras persoas e consigo mesmo.\nContexto xeogr\u00e1fico.\nA existencia de embarazos non desexados, sobre todo embarazos en adolescentes, abortos inducidos en situaci\u00f3n de clandestinidade e sen garant\u00edas sanitarias, de enfermidades de transmisi\u00f3n sexual como o VIH-SIDA, provocaron un sentido de urxencia \u00e1 educaci\u00f3n sexual en practicamente todo o mundo. Pa\u00edses moi poboados como China, India ou Corea do Norte promoven pol\u00edticas de educaci\u00f3n sexual sobre planificaci\u00f3n familiar e control da natalidade; moitos estados africanos, onde a sida se considera unha epidemia, intentan promover unha educaci\u00f3n sexual que permita a s\u00faa prevenci\u00f3n mediante a utilizaci\u00f3n de m\u00e9todos anticonceptivos como o preservativo.\nAlg\u00fans organismos internacionais como a Federaci\u00f3n Internacional de Planificaci\u00f3n Familiar ven un beneficio global nos programas de educaci\u00f3n sexual, tanto no control da natalidade, a igualdade sexual como na reduci\u00f3n das ETS.\nEn moitos pa\u00edses de Latinoam\u00e9rica a\u00ednda se lle d\u00e1 moita importancia \u00e1 virxindade feminina, e a educaci\u00f3n sexual impartida nas escolas promove a abstinencia como o \u00fanico m\u00e9todo para evitar o embarazo e as ETS. Estas pr\u00e1cticas educativas chocan con cifras que amosan unha alta incidencia de embarazos non desexados en adolescentes neses pa\u00edses.\nNos EUA, con cifras extraordinariamente altas nas taxas de embarazos en adolescentes (levemente por baixo das de Hait\u00ed), deb\u00e1tese se a liberdade sexual na adolescencia \u00e9 algo positivo ou negativo, e se a informaci\u00f3n sobre o uso de m\u00e9todos anticonceptivos (como o cond\u00f3n, a p\u00edlula anticonceptiva, o anel vaxinal ou os anticonceptivos de emerxencia) reducen ou incrementan as posibilidades de embarazos ou ETS na mocidade.\nEtapas no desenvolvemento social e sexual.\nA sexualidade est\u00e1 vinculada \u00e1 relaci\u00f3n coa nai e o pai, e v\u00edvese a trav\u00e9s dos coidados e as caricias. A trav\u00e9s deles cr\u00e9anse lazos afectivos que ser\u00e1n necesarios para o desenvolvemento social e sexual.\nNa segunda etapa, hai un estreito v\u00ednculo coa familia, o que vai enriquecendo o pensamento. Experim\u00e9ntanse m\u00e1is sensaci\u00f3ns de pracer ao controlar os esf\u00ednteres e a evacuar, comezando a co\u00f1ecer o propio corpo, as s\u00faas necesidades e o que lle produce pracer.\nEste per\u00edodo caracter\u00edzase pola exploraci\u00f3n do mundo, tanto a nivel f\u00edsico, como social, co que reforzan os v\u00ednculos coa familia e as amizades. Comenzan a descubrir a s\u00faa sexualidade. \u00c9 com\u00fan o proceso de namoramento do proxenitor do sexo oposto (complexo de Edipo e complexo de Electra). Amais, aprenden a relacionarse con outras persoas e a ensaiar os seus roles sociais as\u00ed como a identificar o propio sexo. Nesta etapa \u00e9 importante evitar a coacci\u00f3n ante as condutas que poidan ser clasificadas como do sexo oposto.\nNa cuarta etapa o crecemento f\u00edsico vai equilibr\u00e1ndose co desenvolvemento afectivo, permitindo que xurda o interese de co\u00f1ecer e saber sobre o mundo e os seus fen\u00f3menos. Da mesma maneira, \u00e9 fundamental o reco\u00f1ecemento das persoas do seu contorno cara a eles, e como afecta isto \u00e1 concepci\u00f3n da s\u00faa propia imaxe.\nO interese sexual c\u00e9ntrase no co\u00f1ecemento do corpo e dos \u00f3rganos sexuais. Os xogos sexuais forman parte desta etapa e son un elemento clave para a formaci\u00f3n da identidade sexual. Os valores da sociedade e da familia sobre a sexualidade infl\u00faen moito nesta etapa.\nA mocidade, segundo a OMS, est\u00e9ndese dos 10 aos 24 anos, e incl\u00fae a puberdade, adolescencia inicial ou preadolescencia (dos 10 aos 14 anos), a adolescencia media ou tard\u00eda (dos 15 aos 19) e a mocidade plenta (dos 20 aos 24 anos).\nNesta etapa act\u00edvanse as hormonas sexuais, que determinar\u00e1n os cambios f\u00edsicos e psicol\u00f3xicos. Ao principio o corpo sofre un crecemento acelerado. Despois aparecen unha serie de cambios de forma: \u00e1s rapazas cr\u00e9cenlles as cadeiras e os peitos e s\u00e1elles pelo na pube; aos rap\u00e1ces m\u00fadalles a voz, cr\u00e9cenlles os xenitais e apar\u00e9celles pelo na pube.\nHai cambios na aparencia f\u00edsica, pero psicoloxicamente a\u00ednda non se produce a maduraci\u00f3n. As nenas desenv\u00f3lvense antes que os nenos -aproximadamente un ano-. \u00c9 a etapa da rebeld\u00eda cos proxenitores.\nNesta etapa ac\u00e1dase a madurez biol\u00f3xica, pero a\u00ednda non est\u00e1 completada xeralmente a madurez psicol\u00f3xica e social. Neste per\u00edodo experim\u00e9ntanse emoci\u00f3ns contraditorias. Por unha parte a\u00ednda non se abandonaron certos caracteres da infancia e ao tempo emp\u00e9zanse a experimentar sensaci\u00f3ns propias de adulto.\nNa adolescencia a procura dunha identidade propia \u00e9 a tarefa central. Cr\u00e9anse conflitos e inseguridades. Os conflitos cos proxenitores son numerosos, xa que adoitan apertar e orientar na toma de decisi\u00f3ns segundo as s\u00faas definici\u00f3ns. A mocidade adoita facer duras cr\u00edticas \u00e1 sociedade, e cr\u00e9anse amizades s\u00f3lidas.\nNeste momento as persoas comezan a establecer relaci\u00f3ns de parella. Os proxenitores deben establecer unha serie de normas de forma consensuada cos fillos e fillas, a partir das cales se poden tomar as decisi\u00f3ns propias, respectando sempre os valores e normas das persoas.\nDeclaraci\u00f3n universal dos dereitos sexuais.\nNo XIII Congreso Mundial de Sexolox\u00eda, celebrado en 1997 en Val\u00e8ncia, formulouse a Declaraci\u00f3n universal dos dereitos sexuais, revisada e aprobada pola asemblea xeral da Asociaci\u00f3n de Sexolox\u00eda o 26 de agosto de 1999 no CXL Congreso Mundial de Sexolox\u00eda, celebrado en Hong Kong \nEnfermidades de transmisi\u00f3n sexual.\nAs infecci\u00f3ns ou enfermidades de transmisi\u00f3n sexual transm\u00edtense de persoa a persoa por medio de contacto \u00edntimo durante as relaci\u00f3ns sexuais. Entre elas est\u00e1n a gonorrea, a s\u00edfilis o VIH (que produce a SIDA), a clamidia, o papiloma humano, o herpes xenital, a tricomon\u00edase e uretritis non gonoc\u00f3cicas dif\u00edciles de diagnosticar.\nA mellor prevenci\u00f3n para evitar as ETS \u00e9 o uso do preservativo nas relaciones sexuais, as\u00ed como unha hixiene coital e postcoital adecuada.\nOrientaci\u00f3n sexual: heterosexualidade, homosexualidade e bisexualidade.\nA orientaci\u00f3n sexual clasif\u00edcase habitualmente en funci\u00f3n do sexo ou das persoas desexadas en relaci\u00f3n co do suxeito:\nDentro dos estudos sobre a demograf\u00eda da orientaci\u00f3n sexual, o informe Kinsey constitu\u00edu un fito no momento da s\u00faa realizaci\u00f3n (1948-1953). Este informe contrad\u00ed as simplificaci\u00f3ns sobre a orientaci\u00f3n sexual que a reducen \u00e1 heterosexualidade e homosexualidade como d\u00faas caras opostas e onde a bisexualidade estar\u00eda nun punto intermedio. A realidade que amosa o informe Kinsey \u00e9 m\u00e1is complexa. Realizado por Alfred C. Kinsey, \u00e9 un dos m\u00e1is amplos estudos levados a cabo sobre a conduta sexual humana, e ofreceu como resultado un modelo en que se situar\u00edan os diferentes individuos (homes ou mulleres) nunha escala do 0 ao 6 en funci\u00f3n da s\u00faa historia e vivencia sexual previa, xa sexa en determinado momento da s\u00faa vida ou en toda a vida.\nPr\u00e1cticas sexuais.\nMasturbaci\u00f3n.\nA masturbaci\u00f3n \u00e9 a estimulaci\u00f3n dos \u00f3rganos xenitais co obxecto de obter pracer sexual, podendo chegar ou non ao orgasmo. As t\u00e9cnicas de masturbaci\u00f3n son numerosas, pero adoitan consistir na estimulaci\u00f3n directa dos \u00f3rganos externos. In\u00edciase de modo m\u00e1is ou menos expl\u00edcito na infancia.\n\"Petting\".\nDenom\u00ednase \"petting\" \u00e1s relaci\u00f3ns sexuais sen penetraci\u00f3n (coito). O coito posibilita, cando se realiza sen m\u00e9todos anticonceptivos, o embarazo e a reproduci\u00f3n. O \"petting\" permite a obtenci\u00f3n de pracer mediante o intercambio de caricias e beixos, pero sen chegar \u00e1 penetraci\u00f3n, polo que non \u00e9 necesario o uso de m\u00e9todos anticonceptivos.\nFantas\u00edas sexuais: parafilias.\nDenom\u00ednanse parafilias ao patr\u00f3n de comportamento sexual caracterizado por pr\u00e1cticas ou fantas\u00edas pouco frecuentes, extravagantes, intensas e recorrentes, tanto na cualidade dos impulsos sexuais (sadismo, masoquismo, voyeurismo ou exhibicionismo) como no obxecto (pedofilia ou zoofilia).\nValores da sexualidade.\nUn valor sexual \u00e9 unha cualidade real o ideal, desexada ou desexable pola s\u00faa bondade, cuxa forza estimativa orienta a vida humana, desde a s\u00faa dimensi\u00f3n comunicativa e simb\u00f3lica.\nAs\u00ed p\u00f3dese afirmar que o valor sexual dinamiza o crecemento persoal. Na apropiaci\u00f3n creativa de valores sexuais vaise ampliando o horizonte da nosa propia realidade persoal, para ben propio, das persoas que nos rodean e da sociedade en xeral."}
{"id": "177900", "revid": "31997", "url": "https://gl.wikipedia.org/wiki?curid=177900", "title": "Aida Pena", "text": "Aida Pena Meis \u00e9 unha xornalista galega que desenvolveu a maior parte da s\u00faa carreira na radio, e en concreto na Cadena SER.\nTraxectoria.\nNos inicios da s\u00faa carreira como xornalista traballou en Ondas Galicia e na emisora musical Los 40 Principales.\nA partir de setembro de 2000 foi a directora rexional de informativos de Radio Galicia (Cadena SER), en substituci\u00f3n de Rodolfo Irago. Ademais da direcci\u00f3n de informativos presentou os espazos \"Hora 14 Galicia\" e \"La ventana de Galicia\". Tam\u00e9n realizou adoito unha entrevista semanal a alg\u00fan personaxe destacado de Galicia os domingos durante \"Hora 14\".\nXubilouse a finais de 2022 do seu posto na SER, logo de m\u00e1is de d\u00faas d\u00e9cadas de traballo radiof\u00f3nico."}
{"id": "177901", "revid": "865", "url": "https://gl.wikipedia.org/wiki?curid=177901", "title": "The Chameleons", "text": "The Chameleons (chamados The Chameleons UK nalgunhas edici\u00f3ns estadounidenses) foi unha banda de post-punk inglesa formada en Middleton, Greater Manchester en 1981. Estaba composta polo cantante e baixista Mark Burgess, os guitarristas Reg Smithies e Dave Fielding, e o bater\u00eda John Lever (que substitu\u00edu ao orixinal Brian Schofield). O cuarteto estivo \u00e1s veces acompa\u00f1ada ao vivo polos teclistas Alistair Lewthwaite e Andy Clegg nos anos 80, e polo percusionista e vocalista Kwasi Asante durante a s\u00faa reuni\u00f3n dos 2000.\nA banda publicou o seu \u00e1lbum de estrea, \"Script of the Bridge\", en 1983. Foi seguido por \"What Does Anything Mean? Basically\" e \"Strange Times\" en 1985 e 1986, respectivamente, antes de separse abruptamente en 1987 debido \u00e1 repentina morte do seu representante. Despois da separaci\u00f3n Burgess e Lever formaron The Sun and the Moon, mentres que Fielding e Smithies crearon The Reegs. Burgess tam\u00e9n tivo unha curta carreira en solitario coa banda de acompa\u00f1amento The Sons of God.\nThe Chameleons reformouse no ano 2000, publicando os \u00e1lbums \"Strip\" (2000), \"Why Call It Anything\" (2001), e \"This Never Ending Now\" (2002). Tensi\u00f3ns renovadas causaron que o grupo se separase novamente en 2003. Burgess contin\u00faa tocando canci\u00f3ns de The Chameleons s\u00f3 baixo o nome de ChameleonsVox. Lever morreu en 2017."}
{"id": "177902", "revid": "5863", "url": "https://gl.wikipedia.org/wiki?curid=177902", "title": "Jos\u00e9 L\u00f3pez Varela", "text": "Jos\u00e9 L\u00f3pez Varela, nado en Ramil (Lugo) o 19 de decembro de 1893 e finado nos anos setenta, foi un mestre, avogado e pol\u00edtico galego.\nTraxectoria.\nEstudou o Bacharelato e Maxisterio en Lugo. Tam\u00e9n foi m\u00fasico na Banda de Ramil que dirix\u00eda o seu pai. Aprobou as oposici\u00f3ns de Maxisterio e foi destinado como mestre \u00e1 Escola Nacional do Areal de Vigo en 1916. Colaborou en \"Galicia\" e foi nomeado presidente da Asociaci\u00f3n de Mestres de Vigo en 1927. Membro do Partido Republicano Radical, foi deputado pola provincia de Pontevedra nas elecci\u00f3ns a Cortes Constitu\u00edntes de 1931. En novembro de 1932 aprobou as oposici\u00f3ns a inspector de Primeiro Ensino e foi destinado a Ourense. Volveu ser elixido deputado nas elecci\u00f3ns xerais de 1933. En outubro de 1931, nos debates previos da Constituci\u00f3n de 1931, manifestouse partidario da educaci\u00f3n laica e do divorcio; votou en contra do sufraxio feminino. En maio de 1935 criticou en Cortes o proxecto de Lei de Prensa defendido pola CEDA elaborado orixinalmente polo ministro radical Eloy Vaquero sinalando que causar\u00eda un \u00abenorme dano\u00bb. Foi nomeado Director Xeral de Primeira Ensinanza a finais de 1935 e despois Subsecretario de Traballo e Acci\u00f3n Social. Nas elecci\u00f3ns de febreiro de 1936 integrouse na candidatura de Centro de Portela Valladares, pero non resultou elixido. Tam\u00e9n foi mas\u00f3n.\nCo golpe de Estado do 18 de xullo de 1936 foi separado do servizo como inspector de primeiro ensino e dado de baixa no posto en 1937. Foi sancionado economicamente polo Tribunal de Responsabilidades Pol\u00edticas en 1941 e con inhabilitaci\u00f3n de 3 anos para exercer cargo p\u00fablico. No franquismo exerceu como avogado en Vigo. Tam\u00e9n foi farmac\u00e9utico. Nos anos cincuenta recuperou o seu posto de inspector de Ensino Primario\nVida persoal.\nCasou en Vigo coa tam\u00e9n mestra Avelina Soto Valenzuela en 1923."}
{"id": "177903", "revid": "114944", "url": "https://gl.wikipedia.org/wiki?curid=177903", "title": "Down", "text": "Down \u00e9 un supergrupo estadounidense de heavy metal formado en 1991 en Nova Orle\u00e1ns (Luisiana). A s\u00faa composici\u00f3n m\u00e1is frecuente consiste no vocalista Phil Anselmo, os guitarristas Pepper Keenan e Kirk Windstein, o baixista Rex Brown e o bater\u00eda Jimmy Bower.\nDende a s\u00faa creeaci\u00f3n, Down leva editados tres \u00e1lbums de estudio, \"NOLA\" (1995), \"Down II: A Bustle in Your Hedgerow\" (2002); e \"Down III: Over the Under\" (2007). A banda est\u00e1 traballando na actualidade en \"Down IV\", que ser\u00e1 editado como catro EPs presumiblemente a partir do ano 2011."}
{"id": "177905", "revid": "865", "url": "https://gl.wikipedia.org/wiki?curid=177905", "title": "Billy Talent", "text": "Billy Talent (antigamente co\u00f1ecida como Pezz) \u00e9 unha banda canadense de rock alternativo formada en 1993 en Streetsville, Ontario. Est\u00e1 composta por Ben Kowalewicz (voces), Ian D'Sa (guitarra e voces), Jon Gallant (baixo e coros) e Aaron Solowoniuk (bater\u00eda e percusi\u00f3n).\nA banda tardou ao redor de dez anos en chegar ao gran p\u00fablico. Os seus membros co\u00f1ec\u00e9ronse e comezaron a tocar no instituto co nome Pezz e mant\u00edvose na escena \"underground\" de Toronto ata o 2001. O grupo cambiou o nome despois de ter problemas legais co antigo, e foi cando a conexi\u00f3n de Kowalewicz cun empregado do depertamento A&amp;R de Warner Music Canada os lanzou ao estrelato."}
{"id": "177907", "revid": "5132", "url": "https://gl.wikipedia.org/wiki?curid=177907", "title": "Celtic League 2008-2009", "text": "A tempada 2008-2009 da Magners League foi a oitava edici\u00f3n da liga celta de rugby, creada en 2001. A liga tomou o nome \"Magners\" do seu principal patrocinador, unha empresa irlandesa fabricante de sidra.\nFormato da competici\u00f3n.\nO torneo estivo composto por 10 equipos (4 irlandeses, 4 galeses e 2 escoceses), e tivo un formato segundo o cal os equipos ti\u00f1an que disputar d\u00faas voltas completas, de xeito que cada equipo se enfrontase \u00f3s outros 9 conxuntos d\u00faas veces, unha como local e outra como visitante.\nO sistema de puntuaci\u00f3n foi o seguinte:\nA liga comezou o 5 de setembro de 2008, e rematou o 17 de maio de 2009."}
{"id": "177910", "revid": "865", "url": "https://gl.wikipedia.org/wiki?curid=177910", "title": "The Amps", "text": "The Amps foi unha banda de indie rock estadounidense procedente de Dayton, Ohio. Formada por Kim Deal en 1995 despois de que The Breeders entrase en hiato, a banda comezou xirando co nome \"Tammy Ampersand and the Amps\" pero posteriormente foi acurtado a \"The Amps.\"\nO seu \u00e1lbum \"Pacer\" foi editado o d\u00eda de Halloween de 1995. Crese que est\u00e1 composto principalmente por temas destinados \u00e1 continuaci\u00f3n do \u00e1lbum de The Breeders \"Last Splash\".\nKim Deal orixinalmente intentou tocar todos os instrumentos, chegando incluso a aprender a tocar a bater\u00eda, pero finalmente recrutou a Jim Macpherson, o bater\u00eda de The Breeders, e a Luis Lerma e Nate Farley, dous amigos de Dayton, para tocar no \u00e1lbum e ao vivo o baixo e a guitarra respectivamente. Kelley Deal, irm\u00e1 de Kim, estivo tam\u00e9n na banda brevemente, pero tivo que deixala debido a problemas coas drogas.\n\"Pacer\" tovo poucas vendas, a pesar de que recibiu boas cr\u00edticas. Quizais a que se agardaba un \u00e9xito semellante ao que obtivo \"Last Splash\", Elektra fabricou moitas copias, e estas finalmente acabaron sendo vendidas con importantes descontos.\nThe Amps continuaron xirando ata mediados de 1996, incl\u00edndo unha actuaci\u00f3n como abreconcertos de Foo Fighters, cando Kim cancelou unha serie de concertos para reformar The Breeders. O guitarrista Nate Farley e o bater\u00eda Jim Macpherson un\u00edronse ent\u00f3n a Guided by Voices, mentres que os demais se incorporaron \u00e1 formaci\u00f3n de The Breeders."}
{"id": "177913", "revid": "865", "url": "https://gl.wikipedia.org/wiki?curid=177913", "title": "Blonde Redhead", "text": "Blonde Redhead \u00e9 unha banda de rock alternativo estadounidense formada en Nova York en 1993. Est\u00e1 composta por Kazu Makino (voz, guitarra r\u00edtmica) e os irm\u00e1ns xemelgos Simone (bater\u00eda, voz) e Amedeo Pace (guitarra solista)."}
{"id": "177914", "revid": "89787", "url": "https://gl.wikipedia.org/wiki?curid=177914", "title": "F\u00e9lix Vidal Costa", "text": "F\u00e9lix Vidal Costa, nado en Santiago de Compostela o 6 de novembro de 1942, \u00e9 un f\u00edsico, investigador e catedr\u00e1tico galego.\nTraxectoria.\nEstudou o bacharelato no Instituto Arcebispo Xelm\u00edrez de Santiago de Compostela, e desde moi novo amosou un talante cient\u00edfico orientado cara \u00e1 investigaci\u00f3n. Rematado o bacharelato trasl\u00e1dase a Madrid para estudar ciencias f\u00edsicas na Universidade Complutense, onde fixo a licenciatura e onde se doutorou.\nAmpliou estudos en Francia, sendo doutor de terceiro ciclo pola prestixiosa \"\u00c9cole Normal Sup\u00e9rieure\" de Par\u00eds, as\u00ed como \"docteur d\u2019\u00c9tat \u00e8s Sciences\" pola Universidade de Par\u00eds.\nAutor de m\u00e1is dun cento de traballos sobre f\u00edsica da materia condensada e dos materiais, impartiu clases en Par\u00eds e nos Estados Unidos de Am\u00e9rica, at\u00e9 asentarse en 1984 na Universidade de Santiago de Compostela (USC), na que \u00e9 catedr\u00e1tico de F\u00edsica da Materia Condensada. Encabeza un grupo de investigaci\u00f3n sobre supercondutividade a altas e baixas temperaturas.. Unha quincena de profesores e investigadores e seis doutorandos franceses estiveron traballando no seu grupo de investigaci\u00f3n da USC.\nO profesor Vidal Costa mant\u00e9n unha longa relaci\u00f3n co mundo acad\u00e9mico franc\u00e9s. Durante doce anos traballou no Laboratorio de F\u00edsica da Escola Normal Superior da capital francesa. \nDesde a s\u00faa c\u00e1tedra da Universidade de Santiago de Compostela seguiu vinculado \u00e1 investigaci\u00f3n e \u00e1 docencia da f\u00edsica de materiais e de baixas temperaturas en Francia, sendo en numerosas ocasi\u00f3ns catedr\u00e1tico asociado en diferentes instituci\u00f3ns universitarias dese pa\u00eds.\nA vinculaci\u00f3n cient\u00edfica con Francia do profesor Vidal contin\u00faa unha tradici\u00f3n familiar, xa que o seu pai, Enrique Vidal Abascal, que foi catedr\u00e1tico de Xeometr\u00eda da Universidade de Santiago, tam\u00e9n mantivo intensas relaci\u00f3ns profesionais con universidades e instituci\u00f3ns cient\u00edficas francesas.\n\u00c9 acad\u00e9mico numerario da Real Academia Galega de Ciencias e Vicepresidente do Grupo Especial \"F\u00edsica del Estado S\u00f3lido\" (FES) da Real Sociedad Espa\u00f1ola de Qu\u00edmica.\nFoi director do Centro de Estudos Avanzados da Universidade de Santiago de Compostela\nObra.\nNa s\u00faa etapa na Universidade Complutense publicou: \nPublicou tam\u00e9n numerosos artigos, como director ou investigador principal , en revistas especializadas como:\nCon membros do seu equipo ten rexistradas varias patentes, como:"}
{"id": "177915", "revid": "8758", "url": "https://gl.wikipedia.org/wiki?curid=177915", "title": "Arquip\u00e9lago Los Monjes", "text": "Arquip\u00e9lago Los Monjes \u00e9 un arquip\u00e9lago venezolano de 0,20 km\u00b2 (ou 20 hect\u00e1reas), que \u00e9 administrado como unha das Dependencias Federais dese pa\u00eds e est\u00e1 situado a 34,8 quil\u00f3metros ao leste da pen\u00ednsula de Guajira e 40\u00a0km a nordeste do estado de Zulia, no Golfo de Venezuela\nMonjes del Sur (12 \u00b0 22'N 70 \u00b0 54'W), constitu\u00edda polas d\u00faas maiores illas, unidas por unha presa artificial. Ao sur das d\u00faas illas atinxe unha altura de 70 metros e ten un faro."}
{"id": "177920", "revid": "22795", "url": "https://gl.wikipedia.org/wiki?curid=177920", "title": "F\u00e9lix Vidad-Abascal Costa", "text": ""}
{"id": "177932", "revid": "98629", "url": "https://gl.wikipedia.org/wiki?curid=177932", "title": "Ferrari 150\u00ba Italia", "text": "O Ferrari 150\u00b0 Italia, antes co\u00f1ecido como Ferrari F150th Italia, e o modelo da Scuderia Ferrari para a tempada . Presentouse na sede de Ferrari en Maranello, Italia o 28 de xaneiro de 2011, xusto un ano despois do lanzamento do seu predecesor, o Ferrari F10 A designaci\u00f3n do chasis do coche foi elixido para celebrar o 150 aniversario da unificaci\u00f3n italiana, a\u00ednda que isto foi visto por alg\u00fans expertos como un movemento pol\u00edtico de Luca de Montezemolo para mellorar a imaxe despois do fracaso de Ferrari no campionato do mundo de . Ser\u00e1 pilotado por Fernando Alonso Campi\u00f3n do Mundo e e subcampi\u00f3n xunto con Felipe Massa.\nDisputa de nomes.\nEn febreiro de 2011, Ford declarou a s\u00faa intenci\u00f3n de demandar a Ferrari polo uso do nome F150. En resposta, Ferrari comezou a referirse ao coche como o \"F150th Italia\", afirmando o alcume F150 orixinal foi simplemente unha abreviatura, o 3 de marzo, Ferrari anunciou que o nome fora axustado a \"Ferrari 150\u00b0 Italia\" (o 150\u00ba pronunciado como ordinal italiano \"centocinquantesimo\"), e Ford retirou a s\u00faa demanda legal."}
{"id": "177935", "revid": "5863", "url": "https://gl.wikipedia.org/wiki?curid=177935", "title": "Justo Villanueva", "text": "Justo Villanueva G\u00f3mez, nado en Corcubi\u00f3n o 17 de maio de 1892 e finado en Madrid o 21 de febreiro de 1952, foi un avogado, xurista e pol\u00edtico galego.\nTraxectoria.\nCatedr\u00e1tico de Dereito pol\u00edtico das universidades de La Laguna (1922), Santiago de Compostela, Sevilla e Valladolid.\nFoi militante do Partido Republicano Radical, e na s\u00faa representaci\u00f3n elixido deputado pola provincia de Ourense nas elecci\u00f3ns a Cortes Constitu\u00edntes de 1931, nas elecci\u00f3ns xerais de 1933 e nas elecci\u00f3ns xerais de 1936. Nestas \u00faltimas, foi considerado inicialmente como deputado (quedara en noveno lugar, o \u00faltimo da circunscrici\u00f3n en votos), pero a Comisi\u00f3n de Actas anulou a s\u00faa elecci\u00f3n o 2 de abril ao non computarse como v\u00e1lidos un total de 106.000 votos por diversas irregularidades.\nCo golpe de Estado do 18 de xullo de 1936 refuxiouse en Portugal. Foi depurado e separado da s\u00faa c\u00e1tedra o 24 de setembro de 1937; en 1939 foi sometido ao Xulgado de Responsabilidades Pol\u00edticas. Foi rehabilitado o 16 de febreiro de 1952.\nVida persoal.\nCasou con Mar\u00eda Isidora L\u00e1zaro de Diego. Foi t\u00edo do tam\u00e9n pol\u00edtico ourens\u00e1n \u00c1ngel Villanueva Cend\u00f3n."}
{"id": "177936", "revid": "98629", "url": "https://gl.wikipedia.org/wiki?curid=177936", "title": "Alejandro Viana Esper\u00f3n", "text": "Alejandro Viana Esper\u00f3n, nado en Ponteareas o 16 de maio de 1877 e finado en Cidade de M\u00e9xico o 30 de abril de 1952, foi un industrial e pol\u00edtico republicano galego. Ocupou ademais o cargo de Director Xeral do Servicio de Evacuaci\u00f3n de Refugiados Espa\u00f1oles en Francia entre 1940 e 1941.\nTraxectoria.\nDa Restauraci\u00f3n \u00e1 ditadura de Primo de Rivera (1877-1923).\nEn 1891 mudouse a Vigo para traballar como dependente nos negocios do comerciante Ram\u00f3n Arbones. Al\u00ed fundou a Asociaci\u00f3n de Dependientes de Comercio de Vigo. A comezos do s\u00e9culo XX converteuse en apoderado da empresa Gimeno y C\u00eda, dedicada \u00e1 exportaci\u00f3n de ovos, con implantaci\u00f3n no sur de Galicia e norte de Portugal, e delegaci\u00f3ns en varias cidades espa\u00f1olas. Pouco despois adquiriu a condici\u00f3n de socio da empresa, e ampliou a s\u00faa actividade \u00e1 conserva de peixe. \nEn 1909 foi elixido Secretario da Uni\u00f3n de Fabricantes de Conservas de Vigo, e en 1911, vogal. Ademais, entre 1910 e 1912 actuou en Madrid perante o goberno do Estado como representante dos exportadores do porto de Vigo. En 1913 e 1914 figurou como directivo do C\u00edrculo Mercantil de Vigo. \nEn 1913 foi candidato a concelleiro nas elecci\u00f3ns municipais pola Agrupaci\u00f3n Republicana de Vigo, pero non resultou elixido. En 1914 asumiu o cargo de depositario na Agrupaci\u00f3n. En 1915 repetiu como candidato a concelleiro na lista republicana-socialista-agraria e tampouco foi elixido. Foi detido na folga xeral de 1917 e encarcerado na prisi\u00f3n do Castro, onde permaneceu durante case dous meses. En 1921 participou na fundaci\u00f3n da Liga de Defensores de Vigo, da que foi directivo, e do Ateneo da cidade.\nEn 1918, Alejandro e Josefina Dotras F\u00e1bregas, natural de Mar\u00edn, casaron en Vigo. Non tiveron descendencia, mais acolleron seis sobri\u00f1os seus que se atopaban en situaci\u00f3n de desamparo.\nEn 1923 participou como socio fundador do xornal \"El Pueblo Gallego\", do que foi o seu primeiro Conselleiro Delegado. Ese mesmo ano foi designado concelleiro-s\u00edndico da Corporaci\u00f3n Municipal de Vigo no goberno de Gregorio Espino. Converteuse en 1924 en tenente de alcalde e respons\u00e1bel de Facenda do goberno local, e ocupouse no seu mandato do saneamento da quebrada facenda municipal. \nEn 1925 ocupou o cargo de vogal da Caixa de Aforros de Vigo e converteuse en membro da Comisi\u00f3n de Accionistas do Banco de Vigo, designado para o proceso de liquidaci\u00f3n da entidade tras a s\u00faa quebra. Logo da dimisi\u00f3n de Gregorio Espino, o 5 de decembro de 1926, Alejandro Viana converteuse en alcalde, pero renunciou ao cargo mes e medio despois. Continuou ligado ao Concello durante 1927 como vogal da Xunta de Goberno do Servizo de Augas no goberno de Mauro Alonso Cuenca, e dimitiu en 1929. Ademais foi vogal da Uni\u00f3n de Entidades Viguesas. Foi tam\u00e9n accionista e Vicepresidente do Consello de Administraci\u00f3n do Estadio Municipal de Bala\u00eddos, inaugurado o 30 de decembro de 1928. En 1929 ocupou o posto de concelleiro suplente da Corporaci\u00f3n en representaci\u00f3n do C\u00edrculo Mercantil, o cal presidiu en 1930.\nSegunda Rep\u00fablica (1931-1936).\nEn 1931 Viana sumouse \u00e1 Agrupaci\u00f3n al Servicio de la Rep\u00fablica xunto a outros 34 vigueses. En 1932 foi o anfitri\u00f3n do expresidente da Rep\u00fablica Portuguesa Bernardino Machado, exiliado na Guarda. Nas circunstancias pol\u00edticas do pa\u00eds luso, actuou como enlace con pol\u00edticos portugueses e apoiou economicamente os exiliados en Galicia at\u00e9 1935. \nEn 1932 formou parte da presidencia do Xantar da Barxa en Vigo, xunto a Daniel Castelao, Valent\u00edn Paz-Andrade e Enrique Peinador, na conmemoraci\u00f3n do D\u00eda da Patria Galega. Un ano despois asumiu o cargo de presidente da Acci\u00f3n Republicana de Manuel Aza\u00f1a na provincia de Pontevedra. Ese mesmo ano foi candidato a deputado na plataforma electoral Izquierda Republicana xunto a Bibiano Fern\u00e1ndez Osorio-Tafall, Castelao, Paz Andrade e Ant\u00f3n Alonso R\u00edos. \nEn 1934 foi fundador e presidente da Sociedad Aseguradora Mutua Automovil\u00edstica de Vigo e vogal da Caixa de Aforros de Vigo. Un ano despois converteuse en presidente de Izquierda Republicana na provincia de Pontevedra. Ese ano asinou, xunto con 70 personalidades pol\u00edticas e intelectuais do Estado, o manifesto de apoio e reco\u00f1ecemento \u00e1 figura de Castelao tralo remate do seu desterro. O 25 de xullo interveu no acto galeguista do Banquete das Caba\u00f1as xunto a Manuel G\u00f3mez Rom\u00e1n e Paz Andrade e visitou o Presidente da Generalitat Llu\u00eds Companys no c\u00e1rcere Modelo de Madrid, onde cumpr\u00eda condena por rebeli\u00f3n. \nEn 1935 Viana foi designado presidente de Tranv\u00edas El\u00e9ctricos de Vigo e reelixido o ano seguinte. Tam\u00e9n ese ano converteuse en vogal da Liga de Inquilinos y Vecinos de Vigo. En 1936 interveu nas negociaci\u00f3ns na provincia de Pontevedra, como representante de Izquierda Republicana, co fin de formar a Fronte Popular para as elecci\u00f3ns de febreiro, nas que foi candidato. Obtivo a acta de deputado e tomou posesi\u00f3n o 3 de abril. \nO 28 de xu\u00f1o viaxou a Vigo para votar no referendo do Estatuto de Autonom\u00eda de Galicia. Esa foi a derradeira vez na s\u00faa vida que pisou terra galega. O 15 e 17 de xullo participou, xunto a Castelao e outros deputados, alcaldes e presidentes de deputaci\u00f3ns galegas, na entrega do Estatuto de Autonom\u00eda refrendado ao Presidente das Cortes e da Rep\u00fablica.\nGuerra Civil (1936-1939).\nO golpe de Estado do 18 de xullo de 1936 sorprendeu a Viana en Madrid. Entre xullo e novembro de 1936 formou parte, con Castelao, Ram\u00f3n Su\u00e1rez Picallo e varios xenerais, da directiva das Milicias Populares Galegas. En setembro o seu sobri\u00f1o Javier, a quen acollera na s\u00faa infancia, foi asasinado en Ponteareas. Uns d\u00edas despois o seu irm\u00e1n Manuel, tam\u00e9n acollido por Viana, morreu en combate en Casar de Escalona. Era Tenente-M\u00e9dico do ex\u00e9rcito republicano, ao que se alistara tras o golpe de Estado. A\u00ednda en 1936, o Ministro de Facenda Juan Negr\u00edn designou a Viana vogal do consello de administraci\u00f3n do Banco de Cr\u00e9dito Industrial. En Vigo, foi destitu\u00eddo como presidente de Tranv\u00edas El\u00e9ctricos de Vigo. \nO 1 de outubro asistiu \u00e1 derradeira sesi\u00f3n das Cortes en Madrid. Trasladouse en novembro a Valencia xunto co goberno, onde participou nas sesi\u00f3ns de Cortes de decembro e nas de xaneiro e outubro de 1937. Ese ano foi elixido membro do Secretariado de Solidariedade Galega Antifascista, organizaci\u00f3n de axuda aos galegos afectados pola guerra. Tam\u00e9n en 1937 a Garda Civil de Vigo iniciou unha investigaci\u00f3n para procesar a Viana por un delito de pertenza \u00e1 masonar\u00eda. \nO 31 de outubro trasladouse a Barcelona xunto co goberno republicano. Participou en 1938 na sesi\u00f3n de Cortes de Montserrat, en que asinou d\u00faas declaraci\u00f3ns institucionais. Foi designado membro do grupo espa\u00f1ol da Uni\u00f3n Interparlamentaria e presidiu en Barcelona asembleas de Izquierda Republicana de Pontevedra e de Solidariedade Galega Antifascista. Participou nunha nova sesi\u00f3n de Cortes en Sant Cugat del Vall\u00e8s, ao tempo que se iniciaba contra el o expediente de responsabilidades pol\u00edticas promovido polas autoridades golpistas en Galicia. A noite do 1 de febreiro de 1939 asistiu \u00e1 derradeira sesi\u00f3n das Cortes en territorio espa\u00f1ol, nos sotos do castelo de Figueres e \u00e1 que asistiron tan s\u00f3 52 deputados.\nExilio en Europa (1939-1941).\nAlejandro Viana trasladouse a Bordeos nos primeiros d\u00edas de febreiro, e instalouse en Par\u00eds unhas semanas despois. En abril o Presidente do Goberno, Juan Negr\u00edn, designouno Xefe da Secci\u00f3n de Emigraci\u00f3n do SERE (Servicio de Evacuaci\u00f3n de Refugiados Espa\u00f1oles). Dende este cargo ocupouse de organizar a evacuaci\u00f3n de refuxiados en barcos cara a Am\u00e9rica. Entre abril e xullo de 1939 organizou o frete de 17 expedici\u00f3ns con case 8.000 refuxiados a M\u00e9xico, entre eles, os buques Sinaia, Ipanema e M\u00e9xique.\nEn agosto compartiu con Pablo Neruda, c\u00f3nsul especial de Chile en Par\u00eds, a organizaci\u00f3n da expedici\u00f3n do Winnipeg. Viana ademais foi Delegado en Par\u00eds das Sociedades Hispanas Confederadas (SHC) de Nova York, organizaci\u00f3n de axuda aos refuxiados espa\u00f1ois constitu\u00edda nos Estados Unidos. Cos seus fondos xestionou a sa\u00edda en barco de centos de refuxiados escollidos polas SHC. A mediados de agosto presentou a s\u00faa dimisi\u00f3n por discrepancias co Secretario Xeral do SERE, Ignacio Mantec\u00f3n. Foi substitu\u00eddo polo seu amigo, tam\u00e9n ponteare\u00e1n, Pastor Candeira.\nEses d\u00edas ditouse en Galicia unha sentenza do Tribunal de Responsabilidades Pol\u00edticas. Conden\u00e1bao a 8 anos de desterro, multa de 200.000 pesetas e 15 anos de inhabilitaci\u00f3n. Malia dimitir, Viana participou na organizaci\u00f3n de novas expedici\u00f3ns a finais de 1939 \u00e1 Rep\u00fablica Dominicana. O 5 de decembro, cando Negr\u00edn o nomeara Director Xeral do SERE, a polic\u00eda francesa interveu as oficinas do SERE. Detivo persoal, incautouse de arquivos e di\u00f1eiro e rexistrou o domicilio de Viana. A\u00ednda as\u00ed, o 20 de decembro de 1939 e o 30 de xaneiro de 1940 organizou d\u00faas novas expedici\u00f3ns cara a Rep\u00fablica Dominicana. Ese 30 de xaneiro houbo unha segunda intervenci\u00f3n por orde xudicial das oficinas do SERE e paraliz\u00e1ronse os embarques colectivos. Viana prestou declaraci\u00f3n no xulgado en Par\u00eds e, en declaraci\u00f3ns aos medios de comunicaci\u00f3n, defendeu a actuaci\u00f3n do goberno franc\u00e9s e restoulle importancia \u00e1s intervenci\u00f3ns. \nDurante as semanas seguintes mantivo a axuda humanitaria mediante a entrega de subsidios aos refuxiados. Xunto co Presidente do SERE, Pablo de Azc\u00e1rate, negociou coas autoridades francesas para continuaren a actividade, e mais co goberno dominicano para retomaren os embarques. As discrepancias internas levaron en marzo a Negr\u00edn a suprimir os cargos de Director Xeral e Secretario Xeral, co que Viana e Mantec\u00f3n cesaron nas s\u00faas funci\u00f3ns. A\u00ednda as\u00ed, Viana organizou en abril a sa\u00edda de m\u00e1is dun cento de refuxiados apoiados polas SHC cara \u00e1 Rep\u00fablica Dominicana. \nXa en maio, coa ocupaci\u00f3n alem\u00e1 de Francia, a polic\u00eda realizou unha redada no SERE e clausurou o organismo. Viana evitou a detenci\u00f3n ao ocultarse e, con Pastor Candeira, continuou organizando novos embarques na clandestinidade, como o do vapor Cuba. O 12 de xu\u00f1o Viana abandonou Par\u00eds con Pastor Candeira e Isabel Napal cara a Bordeos. O d\u00eda 14 o ex\u00e9rcito nazi entrou en Par\u00eds. En Bordeos Viana atendeu aos refuxiados na sede do SERE e entregou pasaxes e visados para o vapor Cuba, que conseguiu partir o 20 de xu\u00f1o. O d\u00eda 21 o Presidente Negr\u00edn e outros altos dirixentes republicanos abandonaron Bordeos cara a Inglaterra. Viana decidiu quedar na cidade unha vez ocupada, ao considerar que a s\u00faa obriga era seguir atendendo os refuxiados. \nO 17 de xullo a Gestapo, xunto con grupos falanxistas, tentou secuestrar a Alejandro Viana, quen logrou fuxir con Pastor Candeira e varios republicanos m\u00e1is. Tras cinco d\u00edas agochados nos arredores de Bordeos, atravesaron Francia at\u00e9 La Louvesc, preto da fronteira con Su\u00edza. Os meses seguintes o goberno de Franco requiriu a extradici\u00f3n de numerosos republicanos, entre eles a de Viana, quen solicitou \u00e1 embaixada de M\u00e9xico en Francia a s\u00faa evacuaci\u00f3n. O 15 de xaneiro de 1941, logrou, xunto con Pastor Candeira e Isabel Napal e logo de moitas dificultades, embarcar en Marsella no barco Alsina. Nel tam\u00e9n viaxaban outros 200 republicanos e centos de exiliados europeos, especialmente xudeus.\nTras faceren escala aos poucos d\u00edas en Casablanca, chegaron a Dakar o 27 de xaneiro. A viaxe suspendeuse pola ausencia de autorizaci\u00f3n brit\u00e1nica para cruzar o Atl\u00e1ntico. Os refuxiados v\u00edronse obrigados a vivir no barco durante case cinco meses. Nese tempo, Viana repartiu entre a pasaxe 100.000 francos, transferidos por Portela Valladares e Negr\u00edn. O 3 de xu\u00f1o o Alsina regresou a Casablanca e os refuxiados foron internados en dous campos de concentraci\u00f3n. Tras varios d\u00edas recobraron a liberdade e Viana instalouse en Casablanca, dende onde realizou xesti\u00f3ns para tentar embarcar a Am\u00e9rica. Contactou co goberno no exilio e coas SHC, ademais de colaborar co consulado mexicano en Marsella na expedici\u00f3n de visados para os refuxiados. Finalmente, o 31 de outubro, Viana e varios centos de refuxiados embarcaron no Quanza con destino a M\u00e9xico. O barco arribou a Veracruz o 18 de novembro.\nExilio en M\u00e9xico (1941-1952).\nViana instalouse na Cidade de M\u00e9xico, onde mercou unha farmacia no centro da cidade. En 1942, xunto a outros membros de Izquierda Republicana, fundou e foi dirixente de Unidad Republicana Espa\u00f1ola (URE). Posteriormente esta integrouse na Uni\u00f3n Democr\u00e1tica Espa\u00f1ola (UDE), a cal se uniu ao PCE e aos socialistas negrinistas. \nEn xaneiro de 1945 celebrouse unha sesi\u00f3n das Cortes en M\u00e9xico. Viana non asistiu, seguindo a estratexia dos negrinistas de boicotear as sesi\u00f3ns que non reco\u00f1ecesen a Negr\u00edn como Presidente. Ese mesmo ano, os chamados \"disidentes\" de Izquierda Republicana, entre eles Viana, constitu\u00edron a Agrupaci\u00f3n de Izquierda Republicana en M\u00e9xico. Viana foi membro do seu Consello Pol\u00edtico. En agosto celebrouse unha nova sesi\u00f3n das Cortes \u00e1 que, desta volta, Viana asistiu. Negr\u00edn dimitiu e Jos\u00e9 Giral converteuse no novo Presidente, sen o apoio dos negrinistas. En novembro celebrouse a \u00faltima sesi\u00f3n das Cortes na que participou tam\u00e9n Viana e se debateu sobre o Estatuto galego.\nTam\u00e9n en 1945 o r\u00e9xime franquista incoou o procedemento xudicial contra Viana ao consideralo mas\u00f3n. O expediente acabou sendo sobresido por falta de probas. Tras once anos de separaci\u00f3n, en 1947 a dona de Viana, Josefina Dotras, chegou a M\u00e9xico. O ano seguinte produciuse a reunificaci\u00f3n de Izquierda Republicana en M\u00e9xico e Viana reintegrouse na s\u00faa disciplina. En 1951 asinou un manifesto de apoio \u00e1 folga en Catalu\u00f1a, a s\u00faa derradeira actuaci\u00f3n pol\u00edtica co\u00f1ecida. O 30 de abril finou no Sanatorio Espa\u00f1ol a car\u00f3n da s\u00faa dona e foi enterrado no Pante\u00f3n Espa\u00f1ol da Cidade de M\u00e9xico."}
{"id": "177938", "revid": "865", "url": "https://gl.wikipedia.org/wiki?curid=177938", "title": "Acheron (banda)", "text": ""}
{"id": "177939", "revid": "865", "url": "https://gl.wikipedia.org/wiki?curid=177939", "title": "3 Doors Down", "text": "3 Doors Down \u00e9 unha banda de hard rock estadounidense procedente de Escatawpa, Mississippi, formada en 1996. A banda est\u00e1 composta por Brad Arnold (voces), Matt Roberts (guitarra/voces), Todd Harrell (baixo), Chris Henderson (guitarra) e Greg Upchurch (bater\u00eda/percusi\u00f3n).\nA banda f\u00edxose co\u00f1ecida co seu primeiro sinxelo, \"Kryptonite\", que foi top 3 na lista \"Billboard Hot 100\". O grupo ent\u00f3n asinou un contrato con Republic Records e editou o seu \u00e1lbum de estrea, \"The Better Life\", no ano 2000. O disco foi o 11 m\u00e1is vendido do ano e foi certificado 6 veces platino nos Estados Unidos. O seu segundo traballo, \"Away from the Sun\" (2002), continuou co \u00e9xito da banda; estreouse no n\u00famero 8 da \"iBillboard 200\" e foi multi-platino nos Estados Unidos como o seu predecesor. A este lanzamento seguiulle unha extensiva xira de dous anos antes de editar o terceiro \u00e1lbum, \"Seventeen Days\", no 2005. Este estreouse no n\u00famero 1 da \"Billboard 200\". O cuarto traballo, \"3 Doors Down\", tam\u00e9n se estreou no n\u00famero 1 \"Billboard 200\".\nA banda adoita a dar m\u00e1is de 300 concertos por ano e ten actuado con outros artistas como Lynyrd Skynyrd, Megadeth, Staind, Nickelback, Alter Bridge, Breaking Benjamin, Seether, Shinedown, Hinder ou Daughtry. Dende o comezo da s\u00faa carreira, 3 Doors Down leva vendidos ao redor de 16 mill\u00f3ns de \u00e1lbums en todo o mundo."}
{"id": "177940", "revid": "865", "url": "https://gl.wikipedia.org/wiki?curid=177940", "title": "Blue \u00d6yster Cult", "text": "Blue Oyster Cult \u00e9 unha banda estadounidense de hard rock formada en Nova York no ano 1967. O grupo \u00e9 co\u00f1ecido por temas como \"(Don't Fear) The Reaper\", \"Burnin' for You\", \"Godzilla\", \"Cities on Flame with Rock and Roll\", \"Veteran of the Psychic Wars\", \"Astronomy\" e \"This Ain't the Summer of Love\". Ao longo da s\u00faa extensa carreira levan vendidos ao redor de 24 mill\u00f3ns de \u00e1lbums, 7 deles s\u00f3 nos Estados Unidos."}
{"id": "177945", "revid": "1888", "url": "https://gl.wikipedia.org/wiki?curid=177945", "title": "Alejandro Otero", "text": "Alejandro Otero Fern\u00e1ndez, nado en Redondela o 14 de decembro de 1888 e finado en M\u00e9xico o 26 de xu\u00f1o de 1953, foi un m\u00e9dico e pol\u00edtico socialista galego.\nTraxectoria.\nFillo de Juan Manuel Otero Milleiro. Estudou medicina na Universidade de Santiago de Compostela onde foi alumno de Manuel Varela Rad\u00edo, e exerceu en Granada ata que en 1914 foi nomeado catedr\u00e1tico de xinecolox\u00eda da Universidade de Granada, da que foi elixido reitor en 1932. Foi elixido concelleiro do concello de Granada en 1931, aproveitando o cargo para impulsar o Hospital Cl\u00ednico de Granada. Nas elecci\u00f3ns a Cortes Constitu\u00edntes de 1931 foi elixido deputado pola provincia de Pontevedra polo PSOE. Foi encarcerado uns meses durante a folga xeral revolucionaria de 1934. Durante a Guerra civil espa\u00f1ola foi subsecretario de armamento e ao rematar conselleiro do SER. Exiliouse en M\u00e9xico, onde chegou v\u00eda Nova York en marzo de 1940. En M\u00e9xico continuou traballando como m\u00e9dico, dirixiu unha rede de asistencia m\u00e9dica para os exiliados espa\u00f1ois e as persoas m\u00e1is desfavorecidas, creada con fondos da Junta de Auxilio a los Republicanos Espa\u00f1oles. Colaborou co goberno da Rep\u00fablica Espa\u00f1ola no exilio."}
{"id": "177946", "revid": "98629", "url": "https://gl.wikipedia.org/wiki?curid=177946", "title": "Inkheart (filme)", "text": "Inkheart \u00e9 un filme de fantas\u00eda dirixido por Iain Softley que se estreou no 2008. Bas\u00e9ase na novela hom\u00f3nima de Cornelia Funke.\nSinopse.\nMeggie \u00e9 unha nena cuxo pai ten o poder de facer reais os personaxes dos contos que le en voz alta. Unha noite, desafortunadamente, da vida a un personaxe malvado e \u00e1 s\u00faa banda de proscritos e \u00e9 secuestrado por eles. Ent\u00f3n Meggie, acompa\u00f1ada dun grupo de amigos reais e de ficci\u00f3n, emprende unha busca desesperada para salvar \u00f3 seu pai."}
{"id": "177950", "revid": "1505", "url": "https://gl.wikipedia.org/wiki?curid=177950", "title": "Sillar", "text": ""}
{"id": "177951", "revid": "5863", "url": "https://gl.wikipedia.org/wiki?curid=177951", "title": "Fernando Villamar\u00edn Rodr\u00edguez", "text": "Fernando Villamar\u00edn Rodr\u00edguez, finado en Vigo o 16 de xaneiro de 1957, foi un avogado e pol\u00edtico galego.\nTraxectoria.\nAvogado en Vigo, foi xu\u00edz municipal de Gondomar (1909). Foi proclamado deputado provincial polo distrito de Vigo-Tui en 1917. En 1932 foi un dos fundadores e primeiro presidente da Asociaci\u00f3n Profesional e despois Colexio Oficial de Avogados de Vigo. Foi elixido deputado pola provincia de Pontevedra polo Partido Republicano Conservador nas elecci\u00f3ns xerais de 1933.\nVida persoal.\nCasou en Vigo con Sara Bobillo Soutelo, filla de Juan Bobillo G\u00e1ndara, en 1912, e foi pai de Modesto, Fernando, Mar\u00eda del Pilar, Mar\u00eda de la Concepci\u00f3n e Mar\u00eda de la Asunci\u00f3n Villamar\u00edn Bobillo."}
{"id": "177952", "revid": "42282", "url": "https://gl.wikipedia.org/wiki?curid=177952", "title": "Henrique Feixoo", "text": "Henrique Feixoo Feixoo, nado no Carregal (O Mundil, Cartelle) o 10 de decembro de 1952, \u00e9 un poeta galego."}
{"id": "177953", "revid": "1888", "url": "https://gl.wikipedia.org/wiki?curid=177953", "title": "Victorino Veiga", "text": "Victorino Veiga Gonz\u00e1lez, nado en Begonte en 1875 e finado na Coru\u00f1a o 5 de xu\u00f1o de 1945, foi un avogado e pol\u00edtico galego.\nTraxectoria.\nAvogado na Coru\u00f1a, foi socio do Casino Republicano e das Irmandades da Fala. Militante de Izquierda Republicana, nas elecci\u00f3ns xerais de 1936 foi elixido deputado da provincia da Coru\u00f1a polo Fronte Popular. Co golpe de Estado do 18 de xullo de 1936 acolleu na s\u00faa casa de Vilaboa (Culleredo) a Juana Capdevielle. Foi detido e encarcerado. Xulgado en consello de guerra o 10 de marzo de 1941, foi absolto, pero o Tribunal Regional de Responsabilidades Pol\u00edticas sancionouno en maio dese ano con oito anos de inhabilitaci\u00f3n e coa multa de 6.000 pesetas. Satisfeita a sanci\u00f3n, recobrou a libre disposici\u00f3n dos bens en outubro de 1941. Despois de pasar pola prisi\u00f3n exerceu como avogado na Coru\u00f1a.\nVida persoal.\nCasou con Elisa de Bernardo e foi pai de Victorino Veiga de Bernardo."}
{"id": "177954", "revid": "1888", "url": "https://gl.wikipedia.org/wiki?curid=177954", "title": "Victorino Veiga Gonz\u00e1lez", "text": ""}
{"id": "177955", "revid": "12452", "url": "https://gl.wikipedia.org/wiki?curid=177955", "title": "A\u00edda Pena Meis", "text": ""}
{"id": "177956", "revid": "1888", "url": "https://gl.wikipedia.org/wiki?curid=177956", "title": "Rafael de Vega Barrera", "text": "Rafael de Vega Barrera, nado en Zazuar (Burgos) en 1889 e finado en Lugo o de 21 de outubro de 1936, foi un m\u00e9dico e pol\u00edtico espa\u00f1ol.\nTraxectoria.\nEra membro da masonar\u00eda. Traballou como cirurxi\u00e1n en Lugo, onde a mi\u00fado operaba a xente humilde sen cobrar. Foi director do Hospital Municipal de Lugo, cidade na que proclamou a Rep\u00fablica desde o balc\u00f3n da Casa do Concello. Nas elecci\u00f3ns a Cortes Constitu\u00edntes de 1931 foi elixido deputado pola provincia de Lugo polo Partido Republicano Radical. Co golpe de Estado do 18 de xullo de 1936 o 19 de xullo de 1936 organizou a resistencia na cidade de Lugo con Jos\u00e9 Mar\u00eda D\u00edaz D\u00edaz-Villamil e Jacinto Calvo L\u00f3pez. Foi detido polos militares sublevados, sufriu un simulacro de xu\u00edzo e foi fusilado na tapia do cemiterio de Lugo \u00e1s 18:00 horas do 21 de outubro de 1936 con Jos\u00e9 Ramos L\u00f3pez, Perfecto Abelairas Castro, \u00c1ngel P\u00e9rez L\u00f3pez e Ram\u00f3n Garc\u00eda N\u00fa\u00f1ez. Para facerlle fronte \u00e1s responsabilidades pol\u00edticas embarg\u00e1ronlle os seus bens."}
{"id": "177957", "revid": "1888", "url": "https://gl.wikipedia.org/wiki?curid=177957", "title": "Benito Blanco Rajoy", "text": ""}
{"id": "177958", "revid": "1131", "url": "https://gl.wikipedia.org/wiki?curid=177958", "title": "Fernando Acu\u00f1a Castroviejo", "text": "Fernando Acu\u00f1a Castroviejo, nado en Santiago de Compostela o 10 de abril de 1945 e finado en Vedra o 13 de setembro de 2016, foi un arque\u00f3logo galego.\nTraxectoria.\nCatedr\u00e1tico de Arqueolox\u00eda na Universidade de Santiago de Compostela. foi membro da secci\u00f3n de Arqueolox\u00eda e Prehistoria do Instituto de Estudos Galegos Padre Sarmiento e correspondente da Real Academia Galega. Tam\u00e9n foi membro da Real Academia Galega de Belas Artes.\nOs seus traballos c\u00e9ntranse na arqueolox\u00eda romana, destacando especialmente as s\u00faas investigaci\u00f3ns sobre mosaicos, esculturas, epigraf\u00eda e numism\u00e1tica."}
{"id": "177959", "revid": "5863", "url": "https://gl.wikipedia.org/wiki?curid=177959", "title": "Eugenio V\u00e1zquez Gund\u00edn", "text": "Eugenio V\u00e1zquez Gund\u00edn, nado en Santiago de Compostela o 27 de setembro de 1884 e finado na Coru\u00f1a o 9 de maio de 1977, foi un avogado e pol\u00edtico galego.\nTraxectoria.\nFoi rexistrador da propiedade en Galicia, Andaluc\u00eda e Catalu\u00f1a e secretario da Sala de Audiencia e da Sala do Contencioso-administrativo da Coru\u00f1a. De 1919 a 1926 participou na creaci\u00f3n de sindicatos agrarios en Ortigueira e foi presidente da Federaci\u00f3n de Sindicatos Agr\u00edcolas Cat\u00f3licos do Condado de Ortigueira e da Federaci\u00f3n Cat\u00f3lico Agraria da Coru\u00f1a. Fundou e dirixiu \"Acci\u00f3n Agraria\" e colaborou en \"El Ideal Gallego\" e \"A Nosa Terra\". Militante de Acci\u00f3n Popular, foi elixido deputado pola provincia da Coru\u00f1a nas Elecci\u00f3ns xerais de 1933 nas listas da CEDA. A s\u00faa actividade parlamentaria caracterizouse por defender o que el consideraba como os intereses de Galicia, moitas veces rompendo a disciplina do partido, como o 15 de novembro de 1935 cando defendeu os intereses dos pescadores galegos. A\u00ednda que figurou inicialmente na candidatura de dereitas \u00e1s elecci\u00f3ns de febreiro de 1936, finalmente non chegou a presentarse."}
{"id": "177960", "revid": "1888", "url": "https://gl.wikipedia.org/wiki?curid=177960", "title": "V\u00e1zquez Gund\u00edn", "text": ""}
{"id": "177961", "revid": "1888", "url": "https://gl.wikipedia.org/wiki?curid=177961", "title": "Falange", "text": ""}
{"id": "177962", "revid": "5312", "url": "https://gl.wikipedia.org/wiki?curid=177962", "title": "Acci\u00f3n Popular", "text": "Acci\u00f3n Popular foi un partido pol\u00edtico espa\u00f1ol confesional cat\u00f3lico durante a Segunda Rep\u00fablica, que foi o n\u00facleo principal que deu orixe \u00e1 Confederaci\u00f3n Espa\u00f1ola de Derechas Aut\u00f3nomas (CEDA).\nTraxectoria.\nFoi constitu\u00eddo apresuradamente o 29 de abril de 1931, ao instaurarse a Rep\u00fablica. Inicialmente co nome de Acci\u00f3n Nacional ata 1932 que cambiou a s\u00faa denominaci\u00f3n a Acci\u00f3n Popular. O seu promotor foi \u00c1ngel Herrera Oria, director de \"El Debate\", que pasou a ser o \u00f3rgano oficial do partido. Xurdiu como unha fronte pol\u00edtica para defender \u00e1 relixi\u00f3n cat\u00f3lica, \u00e1 propiedade e \u00e1 familia.\nDesde o principio anunciou que acatar\u00eda a nova legalidade republicana, a\u00ednda que non era republicana, convert\u00e9ndose en refuxio das forzas mon\u00e1rquicas.\nCando Herrera Oria renunciou \u00e1 presidencia do partido o 19 de outubro de 1931, constitu\u00eduse un comit\u00e9 dirixido por Jos\u00e9 Mar\u00eda Gil-Robles, xunto a Antonio Goicoechea e o conde de Vallellano. Estes eran dous destacados mon\u00e1rquicos e en xaneiro de 1933 separ\u00e1ronse de Acci\u00f3n Popular para fundar Renovaci\u00f3n Espa\u00f1ola. Nas Cortes constitu\u00edntes de 1931 contaron co deputado Ricardo Cortes Villasana. Seguidamente en febreiro de 1933 Herrera Oria retirouse da direcci\u00f3n de \"El Debate\", co que Gil-Robles, que era o parlamentario de m\u00e1is talle entre os seus correlixionarios, consagrouse como xefe do partido en v\u00e9speras da constituci\u00f3n da CEDA. A CEDA, en coalici\u00f3n con Renovaci\u00f3n Espa\u00f1ola, tradicionalistas, agrarios e nalg\u00fans distritos cos radicais e republicanos conservadores, triunfou nas elecci\u00f3ns de 1933.\nA s\u00faa organizaci\u00f3n xuvenil eran as Juventudes de Acci\u00f3n Popular (JAP)."}
{"id": "177963", "revid": "1888", "url": "https://gl.wikipedia.org/wiki?curid=177963", "title": "Acci\u00f3n Nacional", "text": ""}
{"id": "177965", "revid": "1131", "url": "https://gl.wikipedia.org/wiki?curid=177965", "title": "Carlos Taboada Tundidor", "text": "Carlos Taboada Tundidor, nado en Ourense o 8 de agosto de 1880 e finado na mesma cidade o 26 de abril de 1935, foi un avogado, militar e pol\u00edtico galego.\nTraxectoria.\nFillo de Juan Taboada Gonz\u00e1lez, e irm\u00e1n de Antonio Taboada Tundidor. Estudou Dereito e ingresou na administraci\u00f3n militar, da que se retirou como tenente coronel. Cat\u00f3lico profeso e af\u00edn ao Partido Conservador da facci\u00f3n bugallalista, padeceu o rexeitamento dos mon\u00e1rquicos tralo fin da ditadura de Primo de Rivera. Coa chegada da Segunda Rep\u00fablica, fundou Acci\u00f3n Popular Agraria na provincia ourens\u00e1 co apoio de Gil Robles e foi elixido deputado da CEDA pola provincia de Ourense nas Elecci\u00f3ns xerais de 1933, axud\u00e1ndose das antigas redes caciqu\u00eds do pol\u00edtico conservador verin\u00e9s Lu\u00eds Espada Gunt\u00edn. Finou en Ourense o 26 de abril de 1935.\nVida persoal.\nEn 1910 casou no Pinto (Esgos) con Mar\u00eda Isabel \u00c1lvarez Moreiras, falecida por mor da gripe de 1918. Casou en segundas nupcias con Carmen Gal\u00e1n Salgado en 1921, e foi pai de Mar\u00eda Isabel e Amalia Taboada Gal\u00e1n, casada esta \u00faltima con El\u00edas Palao Martialay."}
{"id": "177966", "revid": "5863", "url": "https://gl.wikipedia.org/wiki?curid=177966", "title": "Antonio Taboada Tundidor", "text": "Antonio Taboada Tundidor, nado en Ourense o 15 de novembro de 1888 e finado en Madrid o 30 de decembro de 1959, foi un avogado e pol\u00edtico galego.\nTraxectoria.\nFillo de Juan Taboada Gonz\u00e1lez e irm\u00e1n de Carlos Taboada Tundidor. Licenciado en Dereito. Foi xu\u00edz de primeira instacia do Carballi\u00f1o, Quiroga (1914-1920), e C\u00e9uta. Militou no Partido Conservador, co que foi elixido deputado por Ourense nas elecci\u00f3ns de 1920 e 1923. Na ditadura de Primo de Rivera reingresou na carreia xudicial e foi nomeado xu\u00edz de primeira instancia de Motilla del Palancar en 1924. Despois foi fiscal da Audiencia de Palencia en 1927, e da de Bilbao en 1928. Coa ca\u00edda da ditadura foi nomeado Subsecretatario do Ministerio de Xustiza e Culto en febreiro de 1930, e actuou como Ministro de Graza e Xustiza interino do 22 de setembro ao 6 de outubro de 1930. Foi director xeral de Obras P\u00fablicas a finais de 1930. Unha vez proclamada a Rep\u00fablica, foi conselleiro do Banco de Cr\u00e9dito Local (1931-1932) e deputado pola provincia de Ourense polo Partido Agrario Espa\u00f1ol nas elecci\u00f3ns xerais de 1933 e nas elecci\u00f3ns xerais de 1936. Foi secretario do Congreso en 1934 e fiscal do Tribunal Supremo do 23 de decembro de 1935 ao 2 de xaneiro de 1936."}
{"id": "177968", "revid": "96302", "url": "https://gl.wikipedia.org/wiki?curid=177968", "title": "Dead Can Dance", "text": "Dead Can Dance foi unha banda australiana formada en Melbourne en agosto de 1981. Os seus piares foron Lisa Gerrard e Brendan Perry. A banda trasladouse a Londres en maio de 1982 e separouse en 1998, pero reuniuse temporalmente para unha xira mundial en 2005. O seu \u00e1lbum de 1996 \"Spiritchaser\" acadou o n\u00famero 1 na lista \"Billboard Top World Music Albums Chart\".\nNo 2011 voltaronse formar, editaron o seu disco \"Anastasia\" no 2012 e volveron os escenarios, mantendo por agora unha actividade ininterrompida por case que todo o planeta.\nO son das s\u00faas m\u00fasicas \u00e9 atmosf\u00e9rico, recorrendo a melod\u00edas medievais, cantos gregorianos, o iso intensivo de sintetizadores e \u00f3rganos. Alternan momentos moi tranquilos e relaxados con outros con fortes percusi\u00f3ns. Parte da s\u00faa influencia v\u00e9n das m\u00fasicas autoctonas do nordeste da Australia, feita con didgeridoo. Son parte dos precursores do novo movemento das 'm\u00fasicas do mundo', na que se mestura m\u00fasicas de diferentes culturas e tempos indiscriminadamente."}
{"id": "177973", "revid": "89787", "url": "https://gl.wikipedia.org/wiki?curid=177973", "title": "Vicente Sierra Mart\u00ednez", "text": "Vicente Sierra Mart\u00ednez, nado en Pontecesures en 1900 e finado no mesmo concello o 19 de xu\u00f1o de 1981, foi un avogado e pol\u00edtico galego.\nTraxectoria.\nLicenciado en dereito, traballou como avogado do Estado na Subdelegaci\u00f3n de Facenda de Vigo. Como pol\u00edtico, foi elixido deputado pola provincia de Pontevedra polo Partido Republicano Radical nas elecci\u00f3ns xerais de 1933.\nFoille concedida a Gran Cruz do M\u00e9rito Civil en 1970.\nVida persoal.\nCasou con Mar\u00eda Luisa Docet R\u00edos e foi pai de Vicente, Mar\u00eda del Pilar, Jos\u00e9 Luis, Mar\u00eda Luisa e Mar\u00eda Guadalupe Sierra Docet."}
{"id": "177974", "revid": "98629", "url": "https://gl.wikipedia.org/wiki?curid=177974", "title": "Gumball", "text": "Gumball foi unha banda estadounidense de rock alternativo fundada en Nova York no ano 1990. A formaci\u00f3n orixinal consist\u00eda en Don Fleming (voces e guitarra), Eric Vermillion (voces e baixo) e Jay Spiegel (bater\u00eda). En 1992 engadiuse un cuarto membro, Malcolm Riviera (guitarra e teclados), que tocara anteriormente con Fleming e Spiegel en Velvet Monkeys.\nHistoria.\nDespois de que a banda de Fleming e Spiegel B.A.L.L. se desfixese en 1990, os dous un\u00edronse brevemente a Dinosaur Jr. e editaron un sinxelo a trav\u00e9s do selo Sub Pop. Deixaron o grupo pouco despois do lanzamento do seinxelo. Jay Spiegel convidou ao seu amigo Eric Vermillion, membro de The Stump Wizards, para que tocase con eles. Vemillion accedeu e finalmente deixou The Stump Wizards. Despois de menos dunha semana de ensaios, o novo tr\u00edo realizou o seu primeiro concerto.\nNo outono de 1990 Gumball entrou no estudio, e o seu primeiro lanzamento sa\u00edu pouco despois a trav\u00e9s de Paperhouse/Sire en Inglaterra. A edici\u00f3n era un EP de 12\" cos temas \"All the Time\"/\"Yellow Pants\"/\"Gettysburg\".\nAo pouco tempo Gumball asinou un contrato co selo Caroline Records. Gravaron e editaron o \u00e1lbum \"Special Kiss\" e iniciaron unha xira ao lado de Mudhoney, Sonic Youth e outras bandas indie estadounidenses a principios dos 90.\nEn 1991, o A&amp;R de Columbia Records Jim Dunbar aproximouse a Gumball ofrecendolle un contrato de dous \u00e1lbums. Pouco despois este foi asinado e a banda entrou no estudio para gravar o seu disco \"Super Tasty\". As sesi\u00f3ns realiz\u00e1ronse en Wisconsin co produtor Butch Vig, que m\u00e1is tarde se encargar\u00eda do \"Nevermind\" de Nirvana.\nA\u00f1inda que Gumball gravou \"Super Tasty\" como tr\u00edo, un cuarto membro, Malcolm Riviera, uniuse ao grupo pouco despois da edici\u00f3n do \u00e1lbum. Os catro comezaron a ensaiar e a principios de 1993 fixeron unha xira de promoci\u00f3n.\nDespois de xirar polos Estados Unidos, Europa e o Xap\u00f3n, Gumball regresou ao estudio no outono de 1993 para gravar \"Revolution on Ice\". O traballo foi lanzado por Columbia/Sony en 1994 e a banda realizou unha xira de promoci\u00f3n durante ese ano.\nColumbia exerceu a s\u00faa opci\u00f3n de despedir \u00e1 banda despois das decepcionantes vendas de \"Revolution on Ice\". O grupo publicou un CD ao vivo polo seu propio selo a finais de 1994 chamado \"Tokyo Encore\", pweo a principios de 1995 Gumball decidiu deixalo antes de buscar outra discogr\u00e1fica."}
{"id": "177975", "revid": "23204", "url": "https://gl.wikipedia.org/wiki?curid=177975", "title": "The Matrix Reloaded", "text": ""}
{"id": "177976", "revid": "1888", "url": "https://gl.wikipedia.org/wiki?curid=177976", "title": "Pepe Benito", "text": ""}
{"id": "177977", "revid": "23204", "url": "https://gl.wikipedia.org/wiki?curid=177977", "title": "The Matrix Revolutions", "text": ""}
{"id": "177978", "revid": "1888", "url": "https://gl.wikipedia.org/wiki?curid=177978", "title": "Manuel Saco Rivera", "text": "Manuel Saco Rivera, nado en Sarria en 1906 e finado na mesma vila o 28 de agosto de 1938, foi un avogado e pol\u00edtico galego.\nTraxectoria.\nFillo de Manuel Saco Pradeda, avogado, xu\u00edz municipal e representante de Pepe Benito en Sarria nas primeiras d\u00e9cadas do s\u00e9culo XX. Licenciado en dereito, autor dalgunhas pezas teatrais e deportista, participou de xeito moi activo en diferentes campa\u00f1as pol\u00edticas. Nas elecci\u00f3ns xerais de 1933 foi elixido deputado pola provincia de Lugo como republicano independente, pero formou parte do Grupo Parlamentario Agrarista cos seus paisanos Luis Rodr\u00edguez de Viguri e Felipe Lazcano Morales de Seti\u00e9n. Abandonou o grupo a finais de 1934 e non se integrou no Partido Agrario Espa\u00f1ol. Foi candidato pola CEDA nas elecci\u00f3ns de febreiro de 1936, pero non resultou elixido. Amigo de Nicol\u00e1s Franco, traballou na preparaci\u00f3n do golpe de estado desde Portugal, efectuando varias viaxes a Galicia. Logo do golpe de Estado do 18 de xullo de 1936 e o nomeamento de Franco como xefe do Estado, trasladouse a Salamanca onde traballou na Secretar\u00eda Xeral do Estado con Pedro Jos\u00e9 Carri\u00f3n \u00e1s ordes de Nicol\u00e1s Franco. Asociouse co falanxista Mario Gonz\u00e1lez Zaera nunha comunidade de intereses pol\u00edticos e econ\u00f3micos. Logo da chegada de Ram\u00f3n Serrano Su\u00f1er en febreiro de 1937, deixou o seu posto na Secretar\u00eda Xeral e volveu a Galicia. Foi asasinado a finais de agosto de 1938 en atentado pol\u00edtico de escuras motivaci\u00f3ns, ao ser abatido a tiros ao sa\u00edr do Casino de Sarria. Os autores do asasinato foron Manuel D\u00edaz L\u00f3pez \"Chaquet\u00f3n\" e Manuel Castro Castro \"Eirexalba\", que foron detidos rapidamente xunto co indutor, o xefe local de Falange, Eduardo G\u00f3mez Requejo. Os detidos ingresaron no c\u00e1rcere de Lugo xunto co xefe provincial de Falange Ram\u00f3n Mart\u00ednez Losada. Foron procesados e xulgados en consello de guerra, sendo executados os autores no patio do c\u00e1rcere de Lugo o 30 de agosto de 1938. Ao indutor do crime, Eduardo G\u00f3mez Requejo, Franco concedeulle o indulto polo primeiro aniversario da vitoria, en abril de 1940."}
{"id": "177979", "revid": "5863", "url": "https://gl.wikipedia.org/wiki?curid=177979", "title": "Luis Rodr\u00edguez de Viguri", "text": "Luis Rodr\u00edguez de Viguri Seoane, nado en Santiago de Compostela o 16 de outubro de 1881 e finado en Madrid o 12 de decembro de 1945, foi un avogado, diplom\u00e1tico e pol\u00edtico galego.\nTraxectoria.\nLicenciado en Dereito, pertenceu ao Corpo Xur\u00eddico Militar e \u00e1 carreira consular. Iniciou a s\u00faa carreira pol\u00edtica no Partido Conservador como adherido a Augusto Gonz\u00e1lez Besada, obtendo un escano de deputado por Lugo nas sucesivas elecci\u00f3ns que se celebraron entre 1918 e 1923. Foi Subsecretario de Ministerio de Abastecementos (1919) e Subsecretario da Presidencia (1921).\nFoi ministro de Fomento entre o 4 e o 7 de decembro de 1922 nun goberno que presidiu S\u00e1nchez Guerra, e ministro de Econom\u00eda Nacional ao finalizar a ditadura de Primo de Rivera entre o 20 de agosto de 1930 e o 18 de febreiro de 1931 nun gabinete presidido por D\u00e1maso Berenguer.\nDurante a Segunda Rep\u00fablica achegouse aos agraristas, e obtivo un escano pola provincia de Lugo nas elecci\u00f3ns xerais de 1933 como independente de dereitas e nas elecci\u00f3ns xerais de 1936 polo Partido Agrario Espa\u00f1ol. Entre 1934 e 1936 foi tam\u00e9n presidente da Real Sociedade Xeogr\u00e1fica de Espa\u00f1a."}
{"id": "177981", "revid": "85894", "url": "https://gl.wikipedia.org/wiki?curid=177981", "title": "Manuel Saco Pradeda", "text": "Manuel Saco Pradeda, nado en Vila de Mouros (O Incio) e finado en Sarria o 14 de abril de 1937, foi un avogado e pol\u00edtico galego.\nTraxectoria.\nFoi xu\u00edz municipal de Sarria e representante de Pepe Benito na comarca na primeiras d\u00e9cadas do s\u00e9culo XX. Combativo durante a ditadura de Primo de Rivera, seguiu manexando os f\u00edos da pol\u00edtica local. Nos meses previos o alzamento militar o seu compromiso coa CEDA e os enfrontamentos e desacordos co concello, supuxeron o apedramento da s\u00faa casa e a destruci\u00f3n do mobiliario do Casino, e deron lugar a varias causas xudiciais contra sarriaos de esquerdas. Despois da sublevaci\u00f3n do 18 de xullo de 1936, a trav\u00e9s da actuaci\u00f3n do seu fillo Manuel Saco Rivera en Burgos, mantivo a colaboraci\u00f3n coas autoridades do novo estado.\nCasado con Mar\u00eda Purificaci\u00f3n Rivera L\u00f3pez, era dono da Casa forte de Guerra ou Casa dos Saco Quiroga en Vila de Mouros.\nO seu irm\u00e1n, Pedro Sacro Pradeda, foi m\u00e9dico de asistencia domiciliaria, destacando pola s\u00faa filantrop\u00eda, fac\u00e9ndose acredor do agradecemento dos sarriaos, que na d\u00e9cada dos 50 lle dedicaron unha r\u00faa."}
{"id": "177984", "revid": "5863", "url": "https://gl.wikipedia.org/wiki?curid=177984", "title": "Jos\u00e9 Sabucedo Morales", "text": "Jos\u00e9 Sabucedo Morales, nado en Santiago de Compostela o 23 de xullo de 1881 e finado en Ourense o 24 de xullo de 1937, foi un avogado e pol\u00edtico galego.\nTraxectoria.\nEra militante do Partido Conservador, co que foi elixido deputado provincial polo distrito Carballi\u00f1o-Ribadavia dende 1915. Foi elixido deputado a Cortes polo distrito de Monforte de Lemos nas elecci\u00f3ns de 1920. Pero as elecci\u00f3ns foron anuladas e en febreiro de 1921 foi nomeado presidente da Deputaci\u00f3n de Ourense. Foi nomeado senador en 1923. Foi o primeiro presidente da Coral de Ruada (1919-1933). Durante a Segunda Rep\u00fablica militou en Renovaci\u00f3n Espa\u00f1ola, coa que foi elixido deputado pola provincia de Ourense nas elecci\u00f3ns xerais de 1933 e nas de febreiro de 1936."}
{"id": "177988", "revid": "23204", "url": "https://gl.wikipedia.org/wiki?curid=177988", "title": "Hangzhou", "text": "Hangzhou \u00e9 unha cidade da Rep\u00fablica Popular da China capital da provincia de Zhejiang, sit\u00faase 180\u00a0km ao suroeste de Shanghai, \u00e1 beira do r\u00edo Fuchun xusto antes da s\u00faa foz (co nome de r\u00edo Qiantang) na ba\u00eda de Hangzhou do Mar do Leste da China. Cidade historicamente importante (considerada unha das sete antigas capitais chinesas) conta cunha poboaci\u00f3n de 8\u00a0100\u00a0000 habitantes (2009; concello de 16.847\u00a0km\u00b2).\nFundada en tempos da dinast\u00eda Qin (215 aC), terminal sur do Gran Canal (609) cando foi amurallada, acadou a s\u00faa importancia como capital da dinast\u00eda dos Song Meridionais (s\u00e9culo XII-XIII) e foi visitada por Marco Polo, xa en tempos dos mongois da dinast\u00eda Yuan, quen relatou o seu esplendor."}
{"id": "177994", "revid": "1131", "url": "https://gl.wikipedia.org/wiki?curid=177994", "title": "Guerra da independencia espa\u00f1ola", "text": ""}
{"id": "177995", "revid": "1131", "url": "https://gl.wikipedia.org/wiki?curid=177995", "title": "Juan Jos\u00e9 Ros\u00f3n", "text": "Juan Jos\u00e9 Ros\u00f3n P\u00e9rez, nado en Becerre\u00e1 o 25 de setembro de 1932 e finado en Madrid o 18 de agosto de 1986, foi un pol\u00edtico galego.\nTraxectoria.\nLicenciado en Ciencias Pol\u00edticas e Econ\u00f3micas pola Universidade de Madrid, exerceu a docencia na Escola Oficial de Radiodifusi\u00f3n e Televisi\u00f3n.\nComo ministro do Interior nos gobernos de UCD da segunda lexislatura, o seu papel foi clave na disoluci\u00f3n de ETA pm VII Asemblea e na reinserci\u00f3n dos seus membros. Durante o seu per\u00edodo no Ministerio tivo lugar o caso Almer\u00eda."}
{"id": "177996", "revid": "1888", "url": "https://gl.wikipedia.org/wiki?curid=177996", "title": "Juan Jos\u00e9 Ros\u00f3n P\u00e9rez", "text": ""}
{"id": "177998", "revid": "1888", "url": "https://gl.wikipedia.org/wiki?curid=177998", "title": "Adriano Romero Cachinero", "text": "Adriano Romero Cachinero, nado en Villanueva de C\u00f3rdoba en 1902 e finado en Par\u00eds en 1979, foi un xornalista e pol\u00edtico comunista espa\u00f1ol.\nTraxectoria.\nMilitante do PCE de C\u00f3rdoba. Marchou en 1929 a Sevilla. Foi candidato do PCE pola provincia de C\u00f3rdoba nas elecci\u00f3ns xerais de 1931, sendo o candidato comunista con m\u00e1is apoios. Foi elixido deputado do Fronte Popular pola provincia de Pontevedra nas elecci\u00f3ns xerais de 1936. Participou nos mitins do Primeiro de Maio de Cerdedo xunto con Amando Guiance Pamp\u00edn, e no de Ourense con Luis Acu\u00f1a N\u00f3voa e Severino N\u00f3voa Guti\u00e9rrez. Durante a guerra civil foi membro do Comit\u00e9 Central do PCE e dirixiu un batall\u00f3n de milicianos con Antonio Pretel Fern\u00e1ndez que en xullo de 1936 acabou coa sublevaci\u00f3n militar en Motril e Guadix. Despois foi gobernador civil de Murcia de decembro de 1936 a xaneiro de 1937. Foi nomeado comandante da 55 Brigada Mixta o 1 de marzo de 1937 co grao de maior de Milicias, mant\u00e9ndose no posto ata setembro. Pasou o resto da guerra en Cidade Real como responsable do PCE na provincia de Cidade Real. En 1939 sorprendeuno al\u00ed o golpe de Segismundo Casado e estivo a piques de ser fusilado por unha columna da CNT da 71 Brigada.\nCando os sublevados tomaron Cidade Real atop\u00e1rono preso na cadea da cidade. Sometido a consello de guerra en C\u00f3rdoba, foi condenado a morte en 1941 por adhesi\u00f3n \u00e1 rebeli\u00f3n, conde m\u00e1is tarde conmutada. Foi sometido a un novo consello de guerra en Granada en 1943 e novamente condenado a morte, sendo igualmente conmutada a pena pola de cadea perpetua en marzo de 1944. Finalmente condenado a 30 anos, pasou polas prisi\u00f3ns de C\u00f3rdoba, Granada e Alcal\u00e1 de Henares. Nas s\u00faas estad\u00eda nas prisi\u00f3ns de C\u00f3rdoba e Granada foi un dos principais art\u00edfices da reorganizaci\u00f3n do PCE na clandestinidade. Mentres estivo na prisi\u00f3n de Granada foi acusado de traiz\u00f3n ao PCE. Foi apartado por iso do partido e por manter discrepancias con respecto aos responsables da direcci\u00f3n do PCE nas cadeas, o mantemento da loita guerrilleira e o sectarismo da li\u00f1a pol\u00edtica que illaba aos comunistas dos republicanos, socialistas e anarquistas. En marzo de 1946 foi posto en liberdade. Rexeitado polo PCE refuxiouse en Sevilla. Logrou reunir 3 000 pesetas para pagar un gu\u00eda que o trasladou a Francia. Cando chegou a Tolosa fixo un informe ante o PCE, que lle regateou un aval da UGT necesario para que as autoridades francesas non o devolveran a Espa\u00f1a. Desenganado, sumouse ao Movimiento de Acci\u00f3n Socialista impulsado por Jos\u00e9 del Barrio Navarro e Jes\u00fas Hern\u00e1ndez Tom\u00e1s."}
{"id": "177999", "revid": "85894", "url": "https://gl.wikipedia.org/wiki?curid=177999", "title": "John Strohm", "text": "John Strohm, nado en Bloomington (Indiana) o 23 de marzo de 1967, \u00e9 un guitarrista, vocalista e avogado estadounidense.\nTraxectoria.\nComezou a s\u00faa carreira musical tocando a bater\u00eda na escena punk rock de Indiana e trasladouse a Boston en 1985 cambiandose \u00e1 guitarra. Con Juliana Hatfield e Freda Love (ent\u00f3n Freda Boner) co-fundou o tr\u00edo de indie rock Blake Babies en 1986 e tam\u00e9n tocou na banda de rock alternativo The Lemonheads."}
{"id": "178000", "revid": "5863", "url": "https://gl.wikipedia.org/wiki?curid=178000", "title": "Antonio Rodr\u00edguez P\u00e9rez (xornalista)", "text": "Antonio Rodr\u00edguez P\u00e9rez, finado en Madrid, foi un avogado, xornalista e pol\u00edtico galego.\nTraxectoria.\nFillo dunha familia humilde, con panader\u00eda en Lugo. Resid\u00eda en Madrid onde foi redactor de \"El Imparcial\". Pr\u00f3ximo a Manuel Viturro Posse, foi deputado nas Cortes Espa\u00f1olas polo distrito de Padr\u00f3n como independente polo Partido Liberal nas elecci\u00f3ns de 1918, 1919, 1920 e 1923, tendo como representante no distrito a Estanislao P\u00e9rez Artime. Foi nomeado Director Xeral de Obras P\u00fablicas en setembro de 1923. Posteriormente pasouse \u00e1 Federaci\u00f3n Republicana Gallega (futura ORGA), partido polo que foi elixido deputado pola provincia da Coru\u00f1a nas elecci\u00f3ns a Cortes Constitu\u00edntes de 1931. Nas elecci\u00f3ns xerais de 1933 volveu ser elixido deputado pola mesma provincia como republicano independente polo Partido Republicano Radical. Militou no Partido Nacional Republicano de S\u00e1nchez Rom\u00e1n. Nas elecci\u00f3ns xerais de 1936 presentouse a deputado integrado na Candidatura Republicana de Centro y Coalici\u00f3n, pero non foi elixido. Coa Guerra civil logrou fuxir a Francia en barco desde Cartaxena. Posteriormente volveu e fixou a s\u00faa residencia no Hotel Palace de Madrid, onde morreu.\nVida persoal.\nCasou xa maior con Amelia S\u00e1nchez Abril, dunha familia acomodada de Madro\u00f1era (C\u00e1ceres)."}
{"id": "178001", "revid": "23204", "url": "https://gl.wikipedia.org/wiki?curid=178001", "title": "Murph", "text": "Emmett Jefferson \"Murph\" Murphy III (nado o 21 de decembro de 1964 en Amherst, Massachusetts) \u00e9 un m\u00fasico estadounidense co\u00f1ecido por ser o bater\u00eda da banda de rock alternativo Dinosaur Jr.\nTraxectoria.\nMurphy uniuse a Dinosaur Jr. despois de ser o bater\u00eda da banda de hardcore punk All White Jury. Coa chegada de Murphy, J Mascis cambiou a bater\u00eda pola guitarra e as voces. Murph estivo na banda ata que a abandonou no ano 1993 para unirse a The Lemonheads.\nEn abril de 2005 regresou a Dinosaur Jr. con J Mascis e Lou Barlow, reformando a formaci\u00f3n orixinal do grupo. A banda gravou \"Beyond\" en 2007 e \"Farm\" en 2009, e leva xirando por todo o mundo dende o seu regreso."}
{"id": "178002", "revid": "865", "url": "https://gl.wikipedia.org/wiki?curid=178002", "title": "Patrick Murphy", "text": ""}
{"id": "178003", "revid": "865", "url": "https://gl.wikipedia.org/wiki?curid=178003", "title": "Emmet Murph", "text": ""}
{"id": "178006", "revid": "2074", "url": "https://gl.wikipedia.org/wiki?curid=178006", "title": "Mundo m\u00e1xico", "text": ""}
{"id": "178007", "revid": "23204", "url": "https://gl.wikipedia.org/wiki?curid=178007", "title": "Karl Alvarez", "text": "Karl Matthew Alvarez (nado o 10 de marzo de 1964) \u00e9 o baixista das bandas Descendents e All. Tam\u00e9n toca a guitarra e canta en Underminer.\nTraxectoria.\nAlvarez uniuse a Descendents despois do \u00e1lbum \"Enjoy!\" da s\u00faa anterior banda, The Massacre Guys, e tocou en todos os traballos de All, da que \u00e9 o principal compositor. No ver\u00e1n de 2006 uniuse \u00e1 banda de gypsy punk Gogol Bordello para tocar en parte da xira Van's Warped Tour e nos festivais de Reading e Leeds.\nDende o 2004 Karl toca en The Last xunto co bater\u00eda de Descendents e All Bill Stevenson. No 2006 tocou no \u00e1lbum auto-titulado de The Lemonheads lanzado polo selo Vagrant Records. Tam\u00e9n se encargou do baixo nas d\u00faas \u00faltimas xiras canadenses da banda The Real McKenzies."}
{"id": "178008", "revid": "5863", "url": "https://gl.wikipedia.org/wiki?curid=178008", "title": "Ricardo Gasset Alzugaray", "text": "Ricardo Gasset Alzugaray, nado en Madrid en 1894 e finado na mesma cidade o 22 de xullo de 1966, foi un avogado, xornalista e pol\u00edtico galego.\nTraxectoria.\nFillo de Rafael Gasset Chinchilla, estudou Dereito na Universidade Central. Foi socio activo do Ateneo de Madrid e presentouse a secretario da Universidade. Militou inicialmente no Partido Liberal co que foi elixido deputado polo distrito de Almagro (Cidade Real) nas elecci\u00f3ns de 1916, de Noia nas elecci\u00f3ns de 1918, 1919, 1920 e 1923 como liberal agrario do grupo do seu pai. Durante un tempo tam\u00e9n dirixiu o xornal \"El Imparcial\".\nPartidario da Rep\u00fablica e militante do Partido Republicano Radical, foi nomeado gobernador civil da Coru\u00f1a en 1933. En 1934 ingresou en Uni\u00f3n Republicana, sendo elixido deputado pola provincia de Lugo nas elecci\u00f3ns xerais de 1936. A sublevaci\u00f3n do 18 de xullo de 1936 sorprendeuno no Incio, pero conseguiu fuxir \u00e1 zona republicana, e exerceu de subsecretario no Ministerio de Comunicaci\u00f3ns. Ao caer Catalu\u00f1a en 1939 logrou escapar e exiliouse en Montauban (Francia), onde acolleu os \u00faltimos d\u00edas de Manuel Aza\u00f1a, e despois en Tolosa uns anos, nos que financiou, editou e dirixiu os 193 n\u00fameros do semanario e logo bimensual \"L'Espagne Republicaine\" en Tolosa e Par\u00eds entre o 30 de xu\u00f1o de 1945 e o 2 de maio de 1949, ano en que regresou a Espa\u00f1a."}
{"id": "178009", "revid": "1888", "url": "https://gl.wikipedia.org/wiki?curid=178009", "title": "Salvador de Madariaga Rojo", "text": ""}
{"id": "178010", "revid": "1888", "url": "https://gl.wikipedia.org/wiki?curid=178010", "title": "Basilio \u00c1lvarez Rodr\u00edguez", "text": ""}
{"id": "178012", "revid": "23204", "url": "https://gl.wikipedia.org/wiki?curid=178012", "title": "M\u00fasculo redondo menor", "text": "O m\u00fasculo redondo menor \u00e9 un m\u00fasculo do membro superior humano. Ten forma de cord\u00f3n e orix\u00ednase nunha zona ch\u00e1 da esc\u00e1pula, moi preto do bordo externo, por debaixo do tub\u00e9rculo infraglenoide. O seu tend\u00f3n ins\u00edrese na superficie inferior do tub\u00e9rculo maior do \u00famero. O redondo menor rota lateralmente o \u00famero e \u00e9 un compo\u00f1ente do manguito rotador.\n\u00c9 innervado polo nervio axilar."}
{"id": "178013", "revid": "736", "url": "https://gl.wikipedia.org/wiki?curid=178013", "title": "Comintern", "text": ""}
{"id": "178014", "revid": "98629", "url": "https://gl.wikipedia.org/wiki?curid=178014", "title": "M\u00fasculo redondo maior", "text": "O m\u00fasculo redondo maior ou teres major \u00e9 un m\u00fasculo do membro superior humano pertencente \u00e1 rexi\u00f3n posterior da esc\u00e1pula. Orix\u00ednase na esc\u00e1pula, na superficie posterior do \u00e1ngulo inferior escapular. \u00c9 un m\u00fasculo ancho, con forma de cord\u00f3n, que se dirixe cara a arriba e cara a f\u00f3ra, rematando en forma de tend\u00f3n plano. Ins\u00edrese na superficie anterior do \u00famero, no tub\u00e9rculo menor do suco intertubercular. A s\u00faa funci\u00f3n abrangue a rotaci\u00f3n medial do ombreiro e a extensi\u00f3n do brazo.\n\u00c9 innervado polo nervio subescapular inferior."}
{"id": "178017", "revid": "23204", "url": "https://gl.wikipedia.org/wiki?curid=178017", "title": "Nervio axilar", "text": "O nervio axilar \u00e9 un nervio do membro superior humano pertencente \u00e1 rexi\u00f3n posterior da esc\u00e1pula. Orix\u00ednase no fasc\u00edculo posterior do plexo braquial. Sae da axila pola parede posterior e entra na rexi\u00f3n posterior escapular, onde discorre preto da arteria e vea circunflexa umeral posterior, pasando polo pescozo cir\u00farxico do \u00famero.\nO nervio axilar innerva:\nTen ademais unha p\u00f3la cut\u00e1nea, o nervio cut\u00e1neo lateral superior do brazo, que recolle a sensibilidade xeral da pel situada sobre a parte inferior do m\u00fasculo deltoide"}
{"id": "178018", "revid": "89787", "url": "https://gl.wikipedia.org/wiki?curid=178018", "title": "Manuel Becerra Fern\u00e1ndez", "text": "Manuel Becerra Fern\u00e1ndez, nado en M\u00e1laga o 22 de maio de 1867 e finado en Madrid o 10 de maio de 1940, foi un enxe\u00f1eiro e pol\u00edtico espa\u00f1ol que foi Ministro de Instruci\u00f3n P\u00fablica e Belas Artes e Ministro de Xustiza durante a Segunda Rep\u00fablica Espa\u00f1ola.\nTraxectoria.\nIniciouse como enxe\u00f1eiro e Filipinas e en 1904 traballou como enxe\u00f1eiro en Melilla, onde contribu\u00edu \u00e1 mellora das s\u00faas infraestruturas. Despois traballou como Conselleiro Inspector de Obras P\u00fablicas\nDespois da proclamaci\u00f3n da Rep\u00fablica participou nas elecci\u00f3ns de 1931 e 1933 como representante do Partido Republicano Radical obtendo un escano pola circunscrici\u00f3n de Lugo. Nas elecci\u00f3ns de 1936 volver\u00eda obter o escano xa como membro do Partido de Centro. Foi membro do goberno en senllos gabinetes presididos por Manuel Portela Valladares a ser designado para ocupar a carteira de Ministro de Instruci\u00f3n P\u00fablica e Belas Artes entre o 14 e o 30 de decembro de 1935, data en que pasou a ocupar a carteira de Ministro de Xustiza ata o 19 de febreiro de 1936.\nVida persoal.\nFoi pai de V\u00edctor Manuel Becerra Herr\u00e1iz."}
{"id": "178019", "revid": "22570", "url": "https://gl.wikipedia.org/wiki?curid=178019", "title": "Arteria supraescapular", "text": "A arteria supraescapular \u00e9 unha arteria do membro superior humano pertencente \u00e1 rexi\u00f3n posterior da esc\u00e1pula. Orix\u00ednase na base do pescozo coma unha p\u00f3la do tronco tirocervical, que deriva da arteria subclavia. Nalg\u00fans casos, a arteria supraescapular deriva directamente da arteria subclavia. Por detr\u00e1s da esc\u00e1pula a arteria vai acompa\u00f1ada pola vea hom\u00f3nima.\nIrriga os seguintes m\u00fasculos:\nE a maiores abastece distintas estruturas ao longo do seu traxecto."}
{"id": "178020", "revid": "56817", "url": "https://gl.wikipedia.org/wiki?curid=178020", "title": "Arteria circunflexa umeral posterior", "text": "A arteria circunflexa umeral posterior \u00e9 unha arteria do membro superior humano pertencente \u00e1 rexi\u00f3n posterior da esc\u00e1pula. Deriva da arteria axilar. Abastece a articulaci\u00f3n glenoumeral."}
{"id": "178021", "revid": "89787", "url": "https://gl.wikipedia.org/wiki?curid=178021", "title": "Campionato Mundial de F\u00f3rmula 1 de 2012", "text": "O campionato Mundial de F\u00f3rmula 1 de 2012 foi o campionato anual n\u00famero 63 de F\u00f3rmula 1 organizado pola F\u00e9d\u00e9ration Internationale de l'Automobile (FIA). Nel est\u00e1n inscritos para competiren doce equipos.\nEste ano foi o pen\u00faltimo ano en que se utilizar\u00e1n os motores V8 de 2\u00b44 litros, sendo substitu\u00eddos en 2014 por un motor de 1\u00b46 litros de 4 cilindros turboalimentado m\u00e1is ecol\u00f3xico e m\u00e1is eficiente. A tempada 2012 tam\u00e9n ver\u00e1 o regreso do Gran Premio dos Estados Unidos no calendario, coa carreira que se celebrar\u00e1 no novo circu\u00edto en Austin, Texas.\nA tempada de rompeu varias marcas, conta co maior n\u00famero de carreiras nun ano de campionato, seis antigos e actuais pilotos campi\u00f3ns do mundo (Sebastian Vettel, Jenson Button, Lewis Hamilton, Kimi R\u00e4ikk\u00f6nen, Fernando Alonso e Michael Schumacher) comezaron a tempada, rompendo a marca de cinco anos establecido en . A tempada de 2012 foi tam\u00e9n a primeira vez en que as sete primeiras carreiras do campionato da tempada foron ga\u00f1adas por sete pilotos diferentes.\nEscuder\u00edas e pilotos.\nLogo das diferenzas entre a Asociaci\u00f3n de Equipos de F\u00f3rmula Un e a FIA no primeiro semestre de , asinouse un novo Acordo da Concordia o 1 de agosto de 2009 polo ent\u00f3n presidente da FIA Max Mosley e todos os equipos existentes no momento. O novo acordo prev\u00e9 unha continuaci\u00f3n dos termos do acordo da Concordia de 1998, e est\u00e9ndese ata o 31 de decembro de 2012\nCambios de pilotos.\nA tempada viu varios cambios de pilotos. Lotus cancelou o contrato con Vitaly Petrov, un ano antes do seu vencemento, e non ofreceu a Bruno Senna un novo contrato, Petrov e Senna foron substitu\u00eddos polo campi\u00f3n do mundo de pilotos de Kimi Raikkonen -volve ao deporte despois de d\u00faas tempadas competindo no Campionato do Mundo de Rally- e o actual campi\u00f3n da tempada de 2011 da GP2 Series, Romain Grosjean, que tam\u00e9n regresou ao dep\u00f3rte despois dunha ausencia de dous anos. Petrov posteriormente substitu\u00edu a Jarno Trulli en Caterham. Senna uniuse a Williams, equipo que previamente intentou fichar a R\u00e4ikk\u00f6nen para a tempada. Senna substit\u00fae a Rubens Barrichello, quen deixou a F\u00f3rmula Un despois dun r\u00e9cord de dezanove tempadas na F\u00f3rmula 1. Marchou para participar na tempada 2012 da IndyCar, fichando por KV Racing Technology.\nAo igual que Raikkonen e Grosjean Nico H\u00fclkenberg tam\u00e9n volveu \u00e1 F\u00f3rmula Un, un\u00edndose a Force India xunto con Paul di Resta. Adrian Sutil left the team, having spent six years with both Force India and its previous incarnations, Spyker e Midland. El inicialmente intentou fichar por Williams, pero as negociaci\u00f3ns romperonse en decembro de 2011. Sutil foi m\u00e1is tarde obxecto dunha acci\u00f3n penal, acusado de danos corporais graves despois de que presuntamente agrediu a un alto membro do equipo Renault, cun vaso de cristal nun club nocturno de Xangai despois do Gran Premio da China de 2011. Sutil foi declarado culpable e foi condenado a dezaoito meses (non ingresou na cadea ao ser unha condena menor de dous anos) e a pagar unha multa de 200.000 \u20ac.\nToro Rosso botou a Jaime Alguersuari e a Sebastien Buemi, elixindo para substitu\u00edlos a Daniel Ricciardo e ao subcampi\u00f3n da Serie Formula Renault 3.5 da tempada 2011 Jean-Eric Vergne. S\u00e9bastien Buemi converteuse en piloto de probas e reserva de Red Bull Racing e competir\u00e1 nas 24 Horas de Le Mans de 2012 con Toyota, pilotando un TS030 Hybrid. A Alguersuari ofrec\u00e9uselle un asento en HRT, pero rexeitouno e no seu lugar uniuse ao provedor de pneum\u00e1ticos Pirelli como o seu piloto de probas, para o desenvolvemento de compostos de pneum\u00e1ticos para o seu uso nas carreiras xunto co expiloto de Virgin Racing Lucas di Grassi.\nPedro de la Rosa e Narain Karthikeyan regresaron \u00e1 F\u00f3rmula Un con HRT. De la Rosa estaba sen asento desde o Gran Premio de Italia de 2010, logo de pasar a maior parte da tempada como piloto de probas de McLaren e unha aparici\u00f3n no Gran Premio do Canad\u00e1 de 2011 pilotando para Sauber; Karthikeyan foi substitu\u00eddo polo equipo antes do Gran Premio do Reino Unido de 2011 en favor de Ricciardo. M\u00e1is tarde regresou para facer unha aparici\u00f3n dunha carreira no Gran Premio da India, antes de abandonar o equipo ata o comezo da tempada 2012. Vitantonio Liuzzi, que pilotou un HRT no ano , marchou \u00e1 i1 Super Series India. A serie aprazouse ata o ano 2013, pero Liuzzi non puido conservar o seu posto no equipo. No lanzamento do HRT F112 en marzo, Liuzzi foi confirmado como un dos pilotos de probas e de reserva do equipo xunto co ex pilot da GP2 Series Dani Clos.\nJ\u00e9r\u00f4me d'Ambrosio abandonou Marussia (ent\u00f3n co\u00f1ecido como Virgin Racing) logo do Gran Premio do Brasil de 2011 Posteriormente incorporouse a Lotus F1 como o seu terceiro piloto. Charles Pic -quen quedou en cuarto lugar na tempada 2011 da GP2 Series pilotando un Addax- uniuse a Marussia, en substituci\u00f3n de D'Ambrosio.\nCalendario 2012.\nBernie Ecclestone, expresou o seu desexo de ver o calendario ampliado a vinte carreiras, o m\u00e1ximo que cre que \u00e9 viable. Con todo, o calendario provisional que foi anunciado en xu\u00f1o de 2011, ti\u00f1a un r\u00e9cord de veinte e unha carreiras. O presidente da FIA Jean Todt aclarou m\u00e1is tarde esta cuesti\u00f3n, afirmando que o calendario de non ter\u00eda m\u00e1is de vinte carreiras, pero non deu ningunha indicaci\u00f3n en canto a que carreira \u00eda ser eliminada do calendario. O 29 de xullo de 2011, foi publicado un segundo calendario provisional, que confirmou que foi o Gran Premio de Turqu\u00eda o que se suprimiu. Con todo, os equipos solicitaron unha segunda revisi\u00f3n do calendario, argumentando raz\u00f3ns de lox\u00edstica no tramo final do campionato, con sete carreiras en dez semanas e en tres continentes. O calendario final publicouse o 7 de decembro de 2011.\nResultados.\nPilotos.\nPuntuaci\u00f3n: os puntos out\u00f3rganse aos 10 finalistas clasificados."}
{"id": "178022", "revid": "5132", "url": "https://gl.wikipedia.org/wiki?curid=178022", "title": "Celtic League 2007-2008", "text": "A tempada 2007-2008 da Magners League foi a s\u00e9tima edici\u00f3n da liga celta de rugby, creada en 2001. A liga tomou o nome \"Magners\" do seu principal patrocinador, unha empresa irlandesa fabricante de sidra.\nFormato da competici\u00f3n.\nO torneo estivo composto por 10 equipos (4 irlandeses, 4 galeses e 2 escoceses), e tivo un formato segundo o cal os equipos ti\u00f1an que disputar d\u00faas voltas completas, de xeito que cada equipo se enfrontase \u00f3s outros 9 conxuntos d\u00faas veces, unha como local e outra como visitante.\nO sistema de puntuaci\u00f3n foi o seguinte:\nA liga comezou o 31 de agosto de 2007, e rematou o 10 de maio de 2008."}
{"id": "178023", "revid": "56817", "url": "https://gl.wikipedia.org/wiki?curid=178023", "title": "Arteria circunflexa da esc\u00e1pula", "text": "A arteria circunflexa da esc\u00e1pula \u00e9 unha arteria do membro superior humano pertencente \u00e1 rexi\u00f3n posterior da esc\u00e1pula. \u00c9 unha p\u00f3la da arteria subescapular. Deixa a axila e acada a rexi\u00f3n escapular posterior. Pasa a trav\u00e9s do m\u00fasculo redondo maior e se anastomosa coas outras arterias da rexi\u00f3n."}
{"id": "178024", "revid": "56817", "url": "https://gl.wikipedia.org/wiki?curid=178024", "title": "M\u00fasculo pectoral maior", "text": "O m\u00fasculo pectoral maior \u00e9 un m\u00fasculo do membro superior humano pertencente \u00e1 rexi\u00f3n axilar. \u00c9 o meirande m\u00fasculo da parede axilar anterior. O bordo inferior sit\u00faase no pregamento axilar anterior. O m\u00fasculo disp\u00f3n de d\u00faas porci\u00f3ns:\nO m\u00fasculo ins\u00edrese na crista do tub\u00e9rculo maior do suco intertubercular do \u00famero.\nAs funci\u00f3ns do m\u00fasculo abranguen a flexi\u00f3n, aduci\u00f3n e rotaci\u00f3n do brazo na articulaci\u00f3n glenoumeral. A porci\u00f3n clavicular flexiona o brazo dende unha posici\u00f3n de extensi\u00f3n, mentres que a porci\u00f3n esternocostal est\u00e9ndeo dende unha posici\u00f3n flexionada."}
{"id": "178025", "revid": "98629", "url": "https://gl.wikipedia.org/wiki?curid=178025", "title": "M\u00fasculo subclavio", "text": "O m\u00fasculo subclavio \u00e9 un m\u00fasculo do membro superior humano pertencente \u00e1 rexi\u00f3n axilar. \u00c1chase por debaixo do m\u00fasculo pectoral maior e pasa entre a clav\u00edcula e a primeira costela. Orix\u00ednase de diversas febras procedentes da primeira costela e a correspondente cartilaxe costal. Dir\u00edxese cara a f\u00f3ra e cara a arriba para inserirse no suco fondo da superficie inferior da clav\u00edcula.\nDeprime a clav\u00edcula e estabiliza a articulaci\u00f3n esternoclavicular.\nEst\u00e1 innervado polo nervio subclavio."}
{"id": "178026", "revid": "23204", "url": "https://gl.wikipedia.org/wiki?curid=178026", "title": "M\u00fasculo pectoral menor", "text": "O m\u00fasculo pectoral menor \u00e9 un m\u00fasculo do membro superior humano pertencente \u00e1 rexi\u00f3n axilar. \u00c9 un m\u00fasculo pequeno de forma triangular disposto por debaixo do m\u00fasculo pectoral maior e se estende dende a parede tor\u00e1cica ata a ap\u00f3fise coracoide da esc\u00e1pula. Recibe febras das costelas terceira \u00e1 quinta e das s\u00faas fascias correspondentes.\nA s\u00faa funci\u00f3n \u00e9 desprazar cara a adiante a esc\u00e1pula. Est\u00e1 innervado polo nervio pectoral medial, que prov\u00e9n do plexo braquial."}
{"id": "178027", "revid": "77437", "url": "https://gl.wikipedia.org/wiki?curid=178027", "title": "Fascia clavipectoral", "text": "A fascia clavipectoral \u00e9 unha fascia do membro superior humano pertencente \u00e1 rexi\u00f3n axilar. \u00c9 unha l\u00e1mina grosa de tecido conxuntivo que une a clav\u00edcula co chan da axila. Envolve os m\u00fasculo subclavio e pectoral menor e se estende polo espazo entre ambos m\u00fasculos. As estruturas que discorren entre axila e a s\u00faa parede anterior furan a fascia. Nesta \u00e1rea hai unha importante relaci\u00f3n coa vea cef\u00e1lica, a arteria toracoacromial e o nervio pectoral lateral. A arteria tor\u00e1cica lateral fura a fascia para abandonar a axila e pasa por debaixo do m\u00fasculo pectoral menor.\nO nervio pectoral medial abandona a axila furando o m\u00fasculo pectoral menor e despois innerva o m\u00fasculo pectoral maior."}
{"id": "178028", "revid": "865", "url": "https://gl.wikipedia.org/wiki?curid=178028", "title": "Faust (banda)", "text": ""}
{"id": "178029", "revid": "1131", "url": "https://gl.wikipedia.org/wiki?curid=178029", "title": "Manuel Becerra", "text": "O nome de Manuel Becerra pode referirse a:"}
{"id": "178031", "revid": "98629", "url": "https://gl.wikipedia.org/wiki?curid=178031", "title": "Tecido muscular", "text": "O tecido muscular \u00e9 un tecido org\u00e1nico com\u00fan a moitas especies animais. Tr\u00e1tase dunha agrupaci\u00f3n de c\u00e9lulas musculares ou miocitos. Outras c\u00e9lulas presentes neste tecido son neuronas e c\u00e9lulas do tecido conxuntivo.\nA funci\u00f3n b\u00e1sica do tecido muscular \u00e9 a contractilidade. Podemos ademais clasificar o tecido muscular en d\u00faas grandes variantes: o m\u00fasculo liso (que recobre as v\u00edsceras e outras estruturas, cuxa mobilidade \u00e9 lenta e involuntaria) e o m\u00fasculo estriado (responsable do movemento voluntario e da funci\u00f3n card\u00edaca). Na especie humana, o tecido muscular deriva embrioloxicamente do mesoderma.\nM\u00fasculo liso.\nOs miocitos do m\u00fasculo liso son c\u00e9lulas fusiformes cun \u00fanico n\u00facleo central. Disp\u00f3\u00f1ense formando t\u00fanicas con c\u00e9lulas intimamente pegadas. Histoloxicamente sem\u00e9llase ao tecido conxuntivo, por\u00e9n, ao microscopio o tecido muscular presenta m\u00e1is densidade nuclear e unha maior coloraci\u00f3n. Os n\u00facleos son ovalados de extremos redondeados. Os fibroblastos do tecido conxuntivo te\u00f1en extremos puntiagudos.\nAs tinci\u00f3ns m\u00e1is id\u00f3neas para este tipo de tecido son tricr\u00f3micos coma o Az\u00e1n (tinxe vermello o m\u00fasculo e azul o col\u00e1xeno) ou o Van Gieson (m\u00fasculo amarelo). Mediante inmunohistoqu\u00edmica m\u00e1rcase o m\u00fasculo con actina, mentres que o tecido conxuntivo circundante m\u00e1rcase con col\u00e1xeno IV e laminina.\nA distribuci\u00f3n dos miocitos depende da localizaci\u00f3n. Existen febras musculares illadas nas vilosidades intestinais ou na pr\u00f3stata. Na maior\u00eda das localizaci\u00f3ns \u00e1chanse agrupaci\u00f3ns de febras. Estas agrupaci\u00f3ns, \u00e1 s\u00faa vez poden formar t\u00fanicas musculares (intestino, tecido vascular... onde as febras se dispo\u00f1en de xeito perpendicular) ou pequenos m\u00fasculos individuais (m\u00fasculos erectores do pelo).\nO miocito cont\u00e9n unha serie de estruturas caracter\u00edsticas:\nOs filamentos finos son de actina e os grosos (15 nan\u00f3metros) de miosina. Os corpos densos conte\u00f1en \u03b1-actinina. Por f\u00f3ra do sarcolema \u00e1chase a l\u00e1mina externa, onde se fixan febras de reticulina. Durante a contracci\u00f3n, a c\u00e9lula compr\u00edmese ao haber tracci\u00f3n sobre os corpos densos.\nA innervaci\u00f3n \u00e9 tripla: hormal, nerviosa e aut\u00f3noma (est\u00edmulo mi\u00f3xeno propio). A innervaci\u00f3n nerviosa \u00e9 producida polo sistema nervioso simp\u00e1tico e parasimp\u00e1tico. Entre as febras musculares hai uni\u00f3ns de fendidura que permiten a transmisi\u00f3n da contracci\u00f3n.\nM\u00fasculo estriado esquel\u00e9tico.\nO m\u00fasculo estriado pode supor ata o 50% do peso corporal. Enc\u00e1rgase dos movementos voluntarios e dalg\u00fans involuntarios (m\u00fasculos do o\u00eddo, da lingua e do ollo).\nO m\u00fasculo estriado \u00e1chase cuberto por un tecido conxuntivo denominado epimisio. \u00c1 s\u00faa vez, cada fasc\u00edculo muscular est\u00e1 cuberto polo perimisio. Nos fasc\u00edculos existe un tecido denominado endomisio que envolve cada fibra muscular.\nAo microscopio \u00f3ptico o miocito estriado ten forma cil\u00edndrica. Forman febras moi longas, dun extremo a outro do m\u00fasculo, sen interrupci\u00f3n. A estes miocitos tam\u00e9n se lles denomina rabdomiocitos. O di\u00e1metro das febras dependen da idade (menor en nenos e anci\u00e1ns), constituci\u00f3n xen\u00e9tica, do exercicio e do tipo de m\u00fasculo (os grandes m\u00fasculos te\u00f1en febras de maior tama\u00f1o). Nunha mostra histol\u00f3xica vense unha serie de bandas anis\u00f3tropas chamadas bandas A. Alt\u00e9rnanse bandas claras e escuras. O miocito pos\u00fae varios n\u00facleos, situados na periferia. Excepcionalmente pode haber alg\u00fan n\u00facleo central. Se existen moitos n\u00facleos centrais debe haber unha patolox\u00eda de base. O m\u00fasculo estriado debe ser obervado mediante conxelaci\u00f3n.\nAsociadas \u00e1 membrana plasm\u00e1tica \u00e1chanse: distrofina (que serve de nexo entre f\u00edos intracelulares de actina e febras extracelulares de laminina), un complexo distroglicano e un complexo sarcoglicano.\nA histoqu\u00edmica permite diferenciar dous tipos de m\u00fasculo estriado: branco e vermello. As febras vermellas son de contracci\u00f3n lenta, mentres que as brancas son de contracci\u00f3n r\u00e1pida. Na especie humana non hai diferenzas significativas na coloraci\u00f3n. A musculatura humana pos\u00fae febras brancas, vermellas e intermedias, mesturadas en distintas proporci\u00f3ns.\nMediante a microscop\u00eda electr\u00f3nica obs\u00e9rvase por f\u00f3ra a l\u00e1mina externa rodeando a membrana plasm\u00e1tica. Na l\u00e1mina f\u00edxanse febras de reticulina, por dentro a l\u00e1mina l\u00facida e por f\u00f3ra a l\u00e1mina densa. Entre a l\u00e1mina externa e a membrana plasm\u00e1tica \u00e1chanse c\u00e9lulas sat\u00e9lite, importantes na rexeneraci\u00f3n muscular. Nas miofibrilas at\u00f3panse filamentos contr\u00e1ctiles. Obs\u00e9rvanse unhas li\u00f1as denominadas li\u00f1as Z, que delimitan a sarc\u00f3mera. Entre elas establ\u00e9cense pontes de desmina. As li\u00f1as Z est\u00e1n separadas por zonas claras (\u00e1reas de Heller). No medio hai unha banda M. No medio da banda Z hai unha li\u00f1a moi electrodensa, a li\u00f1a M, que cont\u00e9n \u03b1-actinina. As li\u00f1as Z mant\u00e9\u00f1ense unidas grazas \u00e1 desmina.\nEntre as d\u00faas li\u00f1as Z at\u00f3pase a sarc\u00f3mera, constitu\u00edda por d\u00faas bandas I laterais e unha banda A central. No centro hai unha li\u00f1a m\u00e1is clara denominada banda H, onde non chegan os filamentos finos. Xusto no centro hai unha li\u00f1a m\u00e1is escura, a banda M, orixinada polas pontes entre os filamentos grosos. Por toda a estrutura distrib\u00faense filamentos el\u00e1sticos da longa prote\u00edna titina e inestensibles de nebulina.\nA contracci\u00f3n prod\u00facese cando os f\u00edos grosos empurran aos delgados cara ao medio, acurt\u00e1ndose a sarc\u00f3mera. Obs\u00e9rvase acurtamento das bandas claras pero non das escuras. Obs\u00e9rvanse tam\u00e9n numerosas mitocondrias e unha serie de invaxinaci\u00f3n da membrana, chamadas t\u00fabulos T, cuxa funci\u00f3n \u00e9 a de propagar o impulso nervioso.\nUni\u00f3n miotend\u00ednea.\nA uni\u00f3n miotend\u00ednea \u00e9 a uni\u00f3n do tecido muscular cos tecidos que permiten a s\u00faa fixaci\u00f3n aos distintos \u00f3sos. A l\u00e1mina externa muscular \u00fanese con febras de col\u00e1xeno formando unha uni\u00f3n dentada, coa fin de aumentar a superficie de adherencia. As pequenas febras \u00fanense \u00e1 membrana plasm\u00e1tica do rabdomiocito. \u00c9 m\u00e1is probable que se rompan as uni\u00f3n a que se separen dada a s\u00faa estrutura. Nestas zonas de suxeici\u00f3n, as c\u00e9lulas musculares adoitan ter os n\u00facleos centralizados.\nUni\u00f3n neuromuscular ou placa motora.\nToda febra muscular esquel\u00e9tica est\u00e1 innervada por unha motoneurona. A terminaci\u00f3n nerviosa presenta unha dilataci\u00f3n nunha pequena fendidura da febra muscular (uni\u00f3n nweuromuscular). O espazo entre febra nerviosa e muscular denom\u00ednase fendidura sin\u00e1ptica. A membrana da febra presenta unha serie de pregamentos denominados pregamentos da uni\u00f3n.\nEntre ambas fendiduras hai l\u00e1mina externa. Na propia fendidura hai ves\u00edculas sin\u00e1pticas que conte\u00f1en acetilcolina, mentres que na l\u00e1mina hai acetilcolinesterase, que degrada tal substancia.\nA unidade motora est\u00e1 constitu\u00edda por unha motoneurona xunto ao grupo de febras musculares \u00e1s que innerva. As febras da unidade non est\u00e1n en contacto, sen\u00f3n que est\u00e1n distribu\u00eddas ao chou, e intercaladas entre outras febras formando unha imaxe en taboleiro de xadrez. Deste xeito abranguen o m\u00fasculo na s\u00faa totalidade. Todas as febras musculares innervadas pola mesma motoneurona, pertencen ao mesmo grupo histoqu\u00edmico.\nFusos neuromusculares.\nDisp\u00f3\u00f1ense parelelos \u00e1 febra muscular. Est\u00edranse cando o m\u00fasculo se estira. As fibras intrafusais son moito m\u00e1is reducidas c\u00e1s febras extrafusais. O fuso presenta d\u00faas zonas: unha central (onde se acumulan os n\u00facleos) e outra perif\u00e9rica (onde se atopan as estriaci\u00f3ns). \u00c1 s\u00faa vez hai dous tipos de febras:\nHai ademais d\u00faas terminaci\u00f3ns nerviosas sensitivas: \nOs fusos neuromusculares estimulan as motoneuronas \u03b1 que innervan o m\u00fasculo e inhiben as motoneuronas dos m\u00fasculos antagonistas. Os receptores responden evocando a contracci\u00f3n de febras extrafusais. As febras intrafusais te\u00f1en innervaci\u00f3ns de motoneuronas \u03b3, que forman placas motoras na periferia das febras.\nHistox\u00e9nese.\nOs rabdomiocitos maduros resultan da fusi\u00f3n de varios mioblastos uninucleares. Os mioblastos fusionados evolucionan cara rabdomiocito acumulando fiamentos e outras estruturas que desprazan os n\u00facleos \u00e1 periferia.\nCrecemento e mantemento.\nO m\u00fasculo estriado crece por hipertrofia, que sup\u00f3n un aumento no volume da febra. O ton muscular depende directamente da conexi\u00f3n neuro-muscular. As lesi\u00f3ns na motoneurona \u03b1 causan a imposibilidade de mover o m\u00fasculo e a atrofia das febras musculares.\nRexeneraci\u00f3n.\nExisten na periferia da febra unha serie de c\u00e9lulas sat\u00e9lite con capacidade para diferenciarse en rabdomiocito e substitu\u00edr tecido danado.\nM\u00fasculo estriado card\u00edaco.\nO m\u00fasculo card\u00edaco presenta unha serie de caracter\u00edsticas do m\u00fasculo liso e outras do esquel\u00e9tico. En primeiro lugar, o cardiomiocito pos\u00fae un unico n\u00facleo central. Son c\u00e9lulas m\u00e1is pequenas que os rabdomiocitos e est\u00e1n totalmente unidas unhas a outras. Te\u00f1en forma cil\u00edndrica e cada febra mide 100 microns. Entre cada d\u00faas c\u00e9lulas aparecen unha serie de discos intercalares. No cono sarcoplasm\u00e1tico acum\u00falanse as organelas, e coa idade un pigmento de desgaste denominado lipofuscina.\nDiscos intercalares.\nOs discos intercalares disp\u00f3\u00f1ense entre os cardiomiocitos. Ao microscopio, son unhas li\u00f1as grosas non totalmente perpendiculares. Van facendo unha serie de chanzos, unindo febras adxacentes. Hai unha porci\u00f3n transversal (de uni\u00f3n mec\u00e1nica, pode haber fascia adherente) e outra lonxitudinal (nexos de uni\u00f3n el\u00e9ctrica, permiten o paso da excitaci\u00f3n nerviosa).\nT\u00fabulos T.\nA diferenza co m\u00fasculo estriado esquel\u00e9tico, o t\u00fabulo T est\u00e1 a nivel das li\u00f1as Z. S\u00f3 hai un complexo de ret\u00edculo endoplasm\u00e1tico na sarc\u00f3mera. Alg\u00fans dos t\u00fabulos do ret\u00edculo forman unha pequena dilataci\u00f3n. Non hai cisternas terminais desenvolvidas.\nDiferenzas intracard\u00edacas.\nOs miocitos da aur\u00edcula dereita presentan unha serie de gr\u00e1nulos que conte\u00f1en p\u00e9ptido atrial nat-diur\u00e9tico.\nSistema de conduci\u00f3n.\nO coraz\u00f3n disp\u00f3n dun sistema de conduci\u00f3n nerviosa propio constitu\u00eddo por:\nCrecemento e rexeneraci\u00f3n.\nO crecemento prod\u00facese mediante hipertrofia, mentres que a rexeneraci\u00f3n coma tal non existe. Cando hai un dano mioc\u00e1rdico, prod\u00facese fibrose e unha cicatriz, pero non rexeneraci\u00f3n muscular."}
{"id": "178036", "revid": "5132", "url": "https://gl.wikipedia.org/wiki?curid=178036", "title": "Pano de Aceiro", "text": ""}
{"id": "178037", "revid": "5863", "url": "https://gl.wikipedia.org/wiki?curid=178037", "title": "Eduardo O'Shea", "text": "Eduardo O'Shea Verdes Montenegro, nado en Madrid o 9 de marzo de 1876 e finado en 1962, foi un avogado e pol\u00edtico espa\u00f1ol.\nTraxectoria.\nFoi membro do Partido Liberal-Conservador (fracci\u00f3n de Juan de la Cierva Pe\u00f1afiel) e foi elixido deputado polo distrito de Arz\u00faa nas elecci\u00f3ns de 1919 e 1920. Nas elecci\u00f3ns de 1933 foi elixido como independente pola provincia da Coru\u00f1a. Presentouse \u00e1s elecci\u00f3ns de 1936 na candidatura dereitista, pero non foi elixido."}
{"id": "178038", "revid": "5863", "url": "https://gl.wikipedia.org/wiki?curid=178038", "title": "Pedro Longueira Pati\u00f1o", "text": "Pedro Longueira Pati\u00f1o, nado en Ferrol o 25 de novembro de 1905 e finado en M\u00e9xico o 10 de agosto de 1983, foi un pol\u00edtico socialista galego.\nTraxectoria.\nTraballou como obreiro metal\u00farxico e militou no PSOE galego. Nas elecci\u00f3ns xerais de 1936 foi eixido deputado pola provincia da Coru\u00f1a polo Fronte Popular. Durante a guerra civil foi Comisario Inspector de Prisi\u00f3ns, vocal do Tribunal de Responsabilidades Civiles e membro do Padroado de Campos de Traballo. En Barcelona colaborou con Edmundo Lorenzo Santiago na fundaci\u00f3n de \"El Socialista Gallego\", \u00f3rgano da Agrupaci\u00f3n Socialista de Refugiados Gallegos e foi secretario xeral de Solidaridade Galega Antifeixista. Despois da guerra civil exiliouse en M\u00e9xico, onde contribu\u00edu \u00e1 organizaci\u00f3n do PSOE e da UGT no elixio."}
{"id": "178039", "revid": "1131", "url": "https://gl.wikipedia.org/wiki?curid=178039", "title": "Elecci\u00f3ns a Cortes de 1936 en Galicia", "text": "As terceiras elecci\u00f3ns \u00e1s Cortes espa\u00f1olas da II Rep\u00fablica celebr\u00e1ronse o 16 de febreiro de 1936. A lei electoral establec\u00eda un sistema maioritario de listas abertas, a lista maioritaria obti\u00f1a o 80% dos escanos por circunscrici\u00f3n e reserv\u00e1base para as minor\u00edas o outro 20%. Ti\u00f1an dereito ao voto os maiores de 23 anos.\nA da Coru\u00f1a elix\u00eda 17 deputados, a de Lugo 10 deputados, a de Ourense 9 deputados e a de Pontevedra 13 deputados, en total en Galicia elix\u00edanse 49 deputados.\nResultados.\nOurense.\nA\u00ednda que inicialmente foron proclamados deputados Fernando Ramos Cervi\u00f1o e Justo Villanueva G\u00f3mez, o ditame da Comisi\u00f3n de actas do Congreso propuxo a nulidade da s\u00faa elecci\u00f3n e foron dados de baixa o 2 de abril. Os seus escanos foron ocupados por Manuel Mart\u00ednez-Risco Mac\u00edas e Alfonso Pazos Cid."}
{"id": "178040", "revid": "1888", "url": "https://gl.wikipedia.org/wiki?curid=178040", "title": "Elpidio Villaverde Rey", "text": ""}
{"id": "178041", "revid": "1888", "url": "https://gl.wikipedia.org/wiki?curid=178041", "title": "Alfredo Somoza Guti\u00e9rrez", "text": ""}
{"id": "178043", "revid": "1131", "url": "https://gl.wikipedia.org/wiki?curid=178043", "title": "Theatinerkirche", "text": "A Theatinerkirche que tam\u00e9n \u00e9 co\u00f1ecida como a igrexa dos Teatinos debido a que estivo ao cargo dos padres da orde dos teatinos desde 1675 at\u00e9 1801, ou San Caetano. \u00c9 unha igrexa dedicada a San Caetano, localizada no centro de M\u00fanic, no estado Alem\u00e1n de Baviera. A igrexa foi edificada entre 1663 e 1690, e fundada polo elector Fernando I Mar\u00eda e maila s\u00faa dona, Enriqueta Adelaida de Savoia, como xesto de agradecemento polo nacemento do desexado herdeiro da coroa b\u00e1vara, o pr\u00edncipe Maximiliano Manuel, en 1662.\nArquitectura.\nA igrexa erixiuse en estilo barroco tard\u00edo e italianizante. O proxecto foi obra do arquitecto italiano Agostino Barelli. O seu sucesor, Enrico Zuccalli, engadiulle as s\u00faas caracter\u00edsticas d\u00faas torres cunha altura de 64,60 metros e que non figuraban no proxecto orixinario. A c\u00fapula, de 70,20 metros de altura e 17,70 metros de di\u00e1metro, acabouse en 1690. A fachada rococ\u00f3 foi acabada en 1768 por Fran\u00e7ois de Cuvilles. A s\u00faa aparencia italiana e a s\u00faa cor amarela fixeron dela un dos s\u00edmbolos da capital de Baviera e tiveron moita influencia sobre a arquitectura do Barroco no sur de Alema\u00f1a. A nave principal ten 72,50 metros de longo, 15,50 metros de anchura e 28,55 metros de altura.\nPante\u00f3n dos reis da Baviera.\nNa igrexa enc\u00f3ntranse, entre outros, t\u00famulos da Casa de Wittelsbach, a familia real de Baviera durante s\u00e9culos."}
{"id": "178044", "revid": "22570", "url": "https://gl.wikipedia.org/wiki?curid=178044", "title": "Natimorto", "text": "Natimorto ou nado-morto son denominaci\u00f3ns dadas ao feto que morreu dentro do \u00fatero ou durante o parto, ou sexa, cando ocorre \u00f3bito fetal. \u00d3bito fetal \u00e9 a morte dun produto da concepci\u00f3n ocorrida antes da expulsi\u00f3n ou da extracci\u00f3n completa desde o corpo materno, independentemente da duraci\u00f3n da xestaci\u00f3n.\nA indicaci\u00f3n do \u00f3bito fetal \u00e9 dada polo feito de que, ap\u00f3s a separaci\u00f3n do corpo materno, o feto non respire ou mostre qualquer outra evidencia de vida, tales como: latexar do coraz\u00f3n, pulsaci\u00f3n do cord\u00f3n umbilical ou movemento efectivo dos m\u00fasculos de contracci\u00f3n voluntaria. Os termos son comunmente empregados para distinguir esta ocorrencia da dos nacidos con vida e dos abortos espont\u00e1neos.\nAntes da vix\u00e9sima semana de xestaci\u00f3n se o feto morre ocorre un aborto espont\u00e1neo, en caso de que ocorra con posterioridade ao feto d\u00e1selle o nome de \"natimorto\" ou \"nado-morto\". Outras interpretaci\u00f3ns m\u00e9dico-legais estabelecen o l\u00edmite cronol\u00f3xico na 24\u00aa semana de gravidez."}
{"id": "178045", "revid": "98629", "url": "https://gl.wikipedia.org/wiki?curid=178045", "title": "Otto de Grecia", "text": "Otto de Grecia, ou Otto von Wittelsbach (En grego \"\u038c\u03b8\u03c9\u03bd, \u0392\u03b1\u03c3\u03b9\u03bb\u03b5\u03cd\u03c2 \u03c4\u03b7\u03c2 \u0395\u03bb\u03bb\u03ac\u03b4\u03bf\u03c2\"); nado en Salzburgo o 1 de xu\u00f1o de 1815 e finado en Bamberg o 26 de xullo de 1867. Foi Pr\u00edncipe da Baviera e logo o primeiro rei da Grecia moderna en 1832 despois do Tratado de Adrian\u00f3polis onde a Grecia se tornou independente so a protecci\u00f3n das grandes potencias Reino Unido, Francia e Rusia.\nTraxectoria.\nNaceu en Salzburgo, Austria, como segundo fillo do rei Lu\u00eds I de Baviera e Teresa de Saxe-Hildburghausen. Accedeu ao trono grego en 1832, aos 17 anos de idade, cando a conferencia internacional reunida en Londres desde 1827 para lograr acordos sobre Grecia optou por el como monarca. At\u00e9 1835 gobernou baixo unha rexencia composta por b\u00e1varos, que se virou de contado impopular para os gregos: a \"bavarocracia\" (\u0392\u03b1\u03c5\u03b1\u03c1\u03bf\u03ba\u03c1\u03b1\u03c4\u03af\u03b1). En marzo de 1844 unha rebeli\u00f3n aberta contra este grupo fixo que o rei prescindise do mesmo definitivamente.\nA s\u00faa impopularidade medrou por mor do incremento dos impostos e a s\u00faa propia relixi\u00f3n (cat\u00f3lica). Tam\u00e9n sumou para a s\u00faa mala imaxe o feito de non no ter herdeiros do seu casamento coa duquesa Amelia de Oldemburgo, con quen Otto I casara o 22 de novembro de 1836. A inxerencia nos asuntos gregos das potencias que o coroaran tam\u00e9n contribu\u00edu a aumentar a xenreira do seu pobo. Desde 1854 e at\u00e9 1857 os brit\u00e1nicos e mailos franceses ocuparon o porto ateniense do Pireo, o que impediu a intervenci\u00f3n hel\u00e9nica a favor dos rusos na Guerra de Crimea. A situaci\u00f3n do monarca viuse a\u00ednda m\u00e1is comprometida desde 1861, despois de que un estudante tentase asasinar a ra\u00ed\u00f1a Amelia.\nExilio e pasamento.\nOtto I abdicou en outubro de 1862, logo de varias tentativas de derrocamento por parte dos seus opositores revolucionarios, e en parte tam\u00e9n porque as potencias que o sustentaran aconsell\u00e1ranlle renunciar ao poder. El-rei e a ra\u00ed\u00f1a refuxi\u00e1ronse nun barco de guerra brit\u00e1nico e regresaron a Baviera, levando canda eles o estandarte real grego que trouxeran en 1832. No seu momento suxeriuse que se Otto e a ra\u00ed\u00f1a Amelia tivesen un fillo como posible herdeiro non ser\u00edan derrocados, pero a\u00ednda as\u00ed, a sucesi\u00f3n real xa estaba establecida na Constituci\u00f3n grega de 1843, e a coroa recaer\u00eda sobre un dos irm\u00e1ns m\u00e1is novos do rei ou os seus descendentes.\nOtto morreu no palacio dos antigos bispos de Bamberg, en Baviera, e foi soterrado na igrexa dos teatinos de M\u00fanic. No seu retiro, o ex-monarca de Grecia a\u00ednda utilizaba os uniformes tradicionais gregos xurdidos a ra\u00edz da revolta cretense (1866-1869). En 1866 Otto fixo importantes doaz\u00f3ns para proporcionarlle armas aos insurxentes de Creta, preocup\u00e1ndose de que esta doaz\u00f3n permanecese en segredo at\u00e9 a s\u00faa morte, coa finalidade de evitar causar problemas pol\u00edticos ao novo rei de Grecia, Xurxo I.\nEst\u00e1 xeralmente aceptado pola maior parte dos historiadores que Otto, malia ao seu fracaso na empresa do reinado heleno, amou Grecia como a s\u00faa nova patria. O seu fracaso como monarca de Grecia debeuse maiormente a problemas relixiosos e \u00e1s intrigas existentes entre os tres grandes poderes. Antes de morrer, Otto fixo constar que querer\u00eda ser soterrado vestindo o seu propio uniforme grego."}
{"id": "178046", "revid": "865", "url": "https://gl.wikipedia.org/wiki?curid=178046", "title": "Psychic Hearts", "text": "Psychic Hearts \u00e9 un \u00e1lbum en solitario do membro de Sonic Youth Thurston Moore, editado o 10 de maio de 1995 a trav\u00e9s do selo Geffen Records. O disco foi remasterizado e reeditado no ano 2006. O segundo vinilo da reedici\u00f3n conta con canci\u00f3ns extra na s\u00faa cuarta cara, cando a versi\u00f3n orixinal ti\u00f1a nesa cara en debuxo da artista Rita Ackermann gravado directamente no vinilo.\nListaxe de canci\u00f3ns.\nTodos os temas compostos por Thurston Moore."}
{"id": "178047", "revid": "56817", "url": "https://gl.wikipedia.org/wiki?curid=178047", "title": "Low", "text": "Low \u00e9 un \u00e1lbum do artista brit\u00e1nico David Bowie, editado o 14 de xaneiro de 1977. Foi co-producido por Bowie e Tony Visconti, e consid\u00e9rase un dos seus discos m\u00e1is influentes. \"Low\" foi o primeiro da \"Berlin Trilogy\", unha serie de colaboraci\u00f3ns con Brian Eno (a pesar de que \u00e1lbum est\u00e1 gravado principalmente en Francia e s\u00f3 mesturado en Berl\u00edn). O estilo experimental e de vangarda ser\u00eda explorado m\u00e1is a fondo en \"Heroes\" e \"Lodger\".\nListaxe de canci\u00f3ns.\nTodos os temas compostos por David Bowie, ag\u00e1s onde se indique."}
{"id": "178048", "revid": "56817", "url": "https://gl.wikipedia.org/wiki?curid=178048", "title": "Life Begins Again", "text": "Life Begins Again \u00e9 o \u00e1lbum de estrea de The Jimmy Chamberlin Complex, o proxecto paralelo do bater\u00eda de The Smashing Pumpkins Jimmy Chamberlin. Foi editado o 25 de xaneiro do 2005 a trav\u00e9s do selo . O traballo conta con varias colaboraci\u00f3ns como as de Billy Corgan (The Smashing Pumpkins), Bill Medley (The Righteous Brothers) e Rob Dickinson (Catherine Wheel).\nListaxe de canci\u00f3ns.\nTodos os temas compostos por Jimmy Chamberlin e Billy Mohler, ag\u00e1s onde se indique."}
{"id": "178049", "revid": "1822", "url": "https://gl.wikipedia.org/wiki?curid=178049", "title": "Sieg Howdy!", "text": "Sieg Howdy! \u00e9 o segundo \u00e1lbum de Jello Biafra e The Melvins, editado o 26 de setembro do 2005 polo selo Alternative Tentacles. Est\u00e1 formado por canci\u00f3ns gravadas durante as mesmas sesi\u00f3ns que produciron a s\u00faa primeira colaboraci\u00f3n, \"Never Breathe What You Can't See\", pero que non foron usadas nese traballo, ademais de catro remesturas de temas do seu primeiro \u00e1lbum.\nA primeira canci\u00f3n, unha versi\u00f3n do cl\u00e1sico de Alice Cooper \"Halo Of Flies\", ten un significado especial para Biafra e The Melvins, xa que Biafra escoitara falar da versi\u00f3n de The Melvins cando os viu por primeira vez en directo.\nTam\u00e9n aparecen no disco unha versi\u00f3n modernizada de \"California \u00dcber Alles\", con nova letra de Biafra sobre unha campa\u00f1a realizada por Arnold Schwarzenegger como gobernador de California, ademais de \"Those Dumb Punk Kids (Will Buy Anything)\", un tema onde Biafra critica abertamente aos seus antigos compa\u00f1eiros de Dead Kennedys."}
{"id": "178050", "revid": "1888", "url": "https://gl.wikipedia.org/wiki?curid=178050", "title": "Jos\u00e9 Calvi\u00f1o Dom\u00ednguez", "text": "Jos\u00e9 Calvi\u00f1o Dom\u00ednguez, nado en Lores (Mea\u00f1o) e finado en Madrid o 23 de xaneiro de 1947, foi un avogado e pol\u00edtico galego.\nTraxectoria.\nFillo de Claudio Calvi\u00f1o Cobas e Mar\u00eda Dom\u00ednguez, e sobri\u00f1o de Jos\u00e9 Calvi\u00f1o Cobas. Licenciado en Dereito pola Universidade de Santiago de Compostela (1913). Foi nomeado Xu\u00edz municipal de Mea\u00f1o para o per\u00edodo 1918-1922, pero renunciou ao cargo e estableceuse na Coru\u00f1a como procurador en 1918. Colaborou en \"Vida Gallega\" e \"El Ideal Gallego\" e na revista \"Vida\" e foi correspondente de \"El Pueblo Gallego\" na Coru\u00f1a. Presentouse \u00e1s elecci\u00f3ns municipais de 1920 como republicano, pero non foi elixido. Integrou a delegaci\u00f3n da Irmandade Nazonalista Galega na Coru\u00f1a dende a s\u00faa fundaci\u00f3n en xaneiro de 1923. Militante de Acci\u00f3n Republicana, en 1930 formou parte do Comit\u00e9 Executivo da Federaci\u00f3n Republicana Gallega e participou no Pacto de Lestrobe. Coa proclamaci\u00f3n da Rep\u00fablica foi nomeado gobernador civil de Lugo en abril de 1931, pasando en agosto a ser gobernador de Pontevedra e en outubro de Biscaia, onde permaneceu ata setembro de 1932, cando foi nomeado Director xeral de Administraci\u00f3n civil (o 17 de setembro de 1932) e posteriormente Director Xeral de Beneficencia (o 6 de maio de 1933), posto do que dimitiu o 19 de setembro de 1933.\nIntegrado en Izquierda Republicana, foi elixido deputado do Fronte Popular pola provincia da Coru\u00f1a nas elecci\u00f3ns xerais de 1936. Ao rematar a guerra civil exiliouse en Biarritz (Francia) onde foi detido pola Gestapo ao confundilo con Jos\u00e9 Calvi\u00f1o Ozores. Retornou a Espa\u00f1a pola fronteira de Ir\u00fan, moi enfermo, a principios de xaneiro de 1947.\nFinou en Madrid o 23 de xaneiro de 1947, e foi soterrado en Lores (Mea\u00f1o).\nVida persoal.\nCasou con Dolores Iglesias Bab\u00e9 en 1923, e foi pai de Mar\u00eda del Carmen (nada en 1925) e Dolores Calvi\u00f1o Iglesias (nada en 1927)."}
{"id": "178051", "revid": "1888", "url": "https://gl.wikipedia.org/wiki?curid=178051", "title": "Gerardo Fentanes Portela", "text": "Gerardo Fentanes Portela, nado en Cerdido en 1887 e finado en Bordeos (Francia) o 10 de xu\u00f1o de 1944, foi un avogado e pol\u00edtico galego.\nTraxectoria.\nLicenciado en Dereito pola Universidade de Santiago de Compostela. Foi xu\u00edz de Tin\u00e9u, Lal\u00edn, \u00dabeda e Sevilla e maxistrado da Audiencia Territorial de Sevilla. Militante de Acci\u00f3n Republicana, en maio de 1932 foi nomeado gobernador civil de Xa\u00e9n, e en novembro dese ano da Coru\u00f1a, posto no que permaneceu ata setembro de 1933. Foi maxistrado do Tribunal Supremo ata o final de Guerra civil. Exiliouse en Francia, onde morreu en 1944.\nVida persoal.\nCasou en Santiago de Compostela con Laura Merino Sim\u00f3n en xu\u00f1o de 1911."}
{"id": "178053", "revid": "22795", "url": "https://gl.wikipedia.org/wiki?curid=178053", "title": "Ciencias da natureza", "text": ""}
{"id": "178054", "revid": "22795", "url": "https://gl.wikipedia.org/wiki?curid=178054", "title": "Ciencias f\u00edsico-naturais", "text": ""}
{"id": "178056", "revid": "89787", "url": "https://gl.wikipedia.org/wiki?curid=178056", "title": "Jos\u00e9 Garc\u00eda Ramos", "text": "Jos\u00e9 Garc\u00eda Ramos y Segond, nado en Santiago de Compostela o 16 de agosto de 1875 e finado na Coru\u00f1a o 3 de outubro de 1970, foi un m\u00e9dico e pol\u00edtico galego, irm\u00e1n de Alfredo Garc\u00eda Ramos.\nTraxectoria.\nEstudou medicina na Universidade de Santiago de Compostela e especializouse en dermatolox\u00eda e medicina forense; inventou un el\u00e9ctrodo para aplicar a diatermia. Foi vicepresidente da Academia de Medicina e Cirurx\u00eda de Galicia e en 1929 ingresou na masoner\u00eda. Durante a Segunda Rep\u00fablica foi elixido deputado pola provincia da Coru\u00f1a polo Partido Republicano Radical nas elecci\u00f3ns xerais de 1933 e por Uni\u00f3n Republicana nas de 1936.\nO golpe de Estado do 18 de xullo de 1936 sorprendeuno na Coru\u00f1a. Foi encarcerado na prisi\u00f3n provincial, onde traballou como m\u00e9dico na enfermer\u00eda. Despois da guerra foi xulgado polo Tribunal Especial de Represi\u00f3n da Masoner\u00eda e do Comunismo e condenado e inhabilitado. Despois de pasar uns anos nas prisi\u00f3ns de Burgos e El Puerto de Santa Mar\u00eda, volveu \u00e1 Coru\u00f1a, onde continuou exercendo de dermat\u00f3logo.\nFoi m\u00e9dico forense dos Xulgados da Coru\u00f1a, e vicepresidente da Real Academia de Medicina e Cirurx\u00eda de Galicia e Asturias.\nVida persoal.\nCasou con Pilar Platas Freire e foi pai de Jos\u00e9 Ram\u00f3n, Carmelina e Aurita."}
{"id": "178057", "revid": "1888", "url": "https://gl.wikipedia.org/wiki?curid=178057", "title": "Jos\u00e9 Garc\u00eda Ramos y Segond", "text": ""}
{"id": "178060", "revid": "5749", "url": "https://gl.wikipedia.org/wiki?curid=178060", "title": "M\u00fasculo escaleno", "text": ""}
{"id": "178061", "revid": "98629", "url": "https://gl.wikipedia.org/wiki?curid=178061", "title": "Inglourious Basterds", "text": "Inglourious Basterds \u00e9 unha coproduci\u00f3n estadounidense-alem\u00e1 de 2009 escrita e dirixida por Quentin Tarantino. Est\u00e1 protagonizado por Brad Pitt, Christoph Waltz, Diane Kruger, Michael Fassbender e Eli Roth. O filme conta unha historia alternativa de dous complots de asasinato dos l\u00edderes pol\u00edticos da Alema\u00f1a nazi, un planeado por unha xud\u00eda francesa propietaria dun cinema, e outro por un equipo de soldados xudeu-americanos liderados polo Tenente Aldo Raine. O t\u00edtulo do filme foi inspirado polo director Enzo G. Castellari, director de \"The Inglorious Bastards\" (1978).\nTarantino escribiu o gui\u00f3n en 1998 pero debat\u00edase co final e preferiu atrasar a rodaxe para traballar no filme de d\u00faas partes \"Kill Bill\". Despois de dirixir \"Death Proof\" en 2007, Tarantino volveu \u00f3 traballo de \"Inglourious Basterds\". Unha coproduci\u00f3n entre os Estados Unidos e Alema\u00f1a, a fotograf\u00eda principal do filme comezou en outubro de 2008 e foi rodado en Alema\u00f1a e Francia cun orzamento de $75 mill\u00f3ns. \"Inglourious Basterds\" estreouse o 20 de maio de 2009, no 62\u00ba edici\u00f3n do festival de Cannes.\nSinopse.\nSegunda guerra mundial. Durante a ocupaci\u00f3n de Francia polos nazis, Shosanna Dreyfus (M\u00e9lanie Laurent) presencia a execuci\u00f3n da s\u00faa familia por orde do coronel Hans Landa (Christoph Waltz). Ela logra fuxir a Par\u00eds, onde adopta unha nova identidade como propietaria dun cine. Noutro lugar de Europa, o tenente Aldo Raine (Brad Pitt) adestra un grupo de soldados xudeus (\"The Basterds\") para atacar obxectivos concretos. Os homes de Raine e unha actriz alem\u00e1 (Diane Kruger), que traballa para os aliados, deben levar a cabo unha misi\u00f3n que far\u00e1 caer os xefes do Terceiro Reich. O destino quere que todos se atopen baixo a marquesi\u00f1a do cine onde Shosanna tam\u00e9n planea acabar cos l\u00edderes nazis."}
{"id": "178062", "revid": "23204", "url": "https://gl.wikipedia.org/wiki?curid=178062", "title": "El Umia (Cambados)", "text": "El Umia foi un peri\u00f3dico editado en Cambados en 1907.\nHistoria e caracter\u00edsticas.\nSubtitulado \"Peri\u00f3dico independiente\", apareceu o 2 de xaneiro de 1907. Dirixido por Ram\u00f3n Cabanillas, tivo unha periodicidade quincenal e inclu\u00edu informaci\u00f3ns locais, opini\u00f3n, poes\u00edas e t\u00edmidas cr\u00edticas ao caciquismo. Recibiu ataques de \"La Integridad\" e \"La Defensa\". Cesou a s\u00faa edici\u00f3n co n\u00famero 9 o 21 de maio de 1907."}
{"id": "178063", "revid": "89787", "url": "https://gl.wikipedia.org/wiki?curid=178063", "title": "Ernesto Vi\u00e9itez", "text": "Ernesto Vi\u00e9itez Cortizo, nado en Pontevedra o 28 de agosto de 1921 e finado na mesma cidade o 21 de setembro de 2013, foi un cient\u00edfico, profesor e investigador na \u00e1rea da fisiolox\u00eda vexetal, ademais de pol\u00edtico.\nTraxectoria.\nEstudou a licenciatura en Farmacia na Universidade de Santiago de Compostela (USC), e doutorouse en Farmacia pola daquela chamada Universidad Central de Madrid, actualmente, Universidade Complutense de Madrid (UCM).\nInvestigador e, despois, profesor de Investigaci\u00f3n e conselleiro de n\u00famero do CSIC, foi xefe da Secci\u00f3n de Fisiolox\u00eda Vexetal da Misi\u00f3n Biol\u00f3xica de Galicia entre 1951 e 1963, membro do \"Consello Internacional do Casti\u00f1eiro\" (1953), director do \"Instituto de Investigaci\u00f3ns Xeol\u00f3xicas, Edafol\u00f3xicas e Agrobiol\u00f3xicas de Galicia\" (1963-84) e director do \"Instituto de Orientaci\u00f3n e Asistencia T\u00e9cnica de Galicia\" (1964-70).\nFoi elixido deputado provincial de Pontevedra en marzo de 1952.\nCatedr\u00e1tico de Fisiolox\u00eda Vexetal da Facultade de Farmacia da Universidade de Santiago desde (1967), pasou, por concurso de traslado \u00e1 de Ciencias da mesma universidade, onde foi catedr\u00e1tico de Biolox\u00eda (1966) e de Fisiolox\u00eda Vexetal (1971), sendo decano da de Ciencias (1975-76) e da nova Facultade de Biolox\u00eda da USC (1978-1982).\nFoi Presidente da Sociedad Espa\u00f1ola de Fisiolog\u00eda Vegetal (1976-1981), membro do Consello Executivo da \"Federation European of Society of Plant Physiology\" (1977-1978) e Presidente da Real Academia Galega de Ciencias.\nVi\u00e9itez Cortizo traballou en diferentes centros cient\u00edficos estranxeiros (ingleses, estadounidenses, portugueses) e participou en numerosos congresos cient\u00edficos.\nAsemade foi membro de varias sociedades cient\u00edficas internacionais: \nAdemais resultou elixido concelleiro de Alianza Popular nas municipais de 1983 en Santiago de Compostela, e posteriormente accedeu \u00e1 alcald\u00eda entre 1986 e 1987.\nObra.\nLibros:\nInterveu, como investigador principal e/ou director, entre outros, nos seguintes proxectos de investigaci\u00f3n:\nPublicou uns 130 traballos de investigaci\u00f3n en diferentes revistas cient\u00edficas (\"Ana. Edaf. Fis. Veg.\", \"Ana. Jar. Bot.\", \"Ana. Real Acad. Farm.\", \"Anal. Efad. Agrob.\", \"Phytochem\", \"Biol. Acad, Gall. Cen.\", \"Hort. Science\", \"Jour. Hort. Science\" etc.)\nDirixiu unhas 25 teses de doutoramento e unhas 100 de licenciatura."}
{"id": "178064", "revid": "6043413", "url": "https://gl.wikipedia.org/wiki?curid=178064", "title": "Jos\u00e9 Reino Caama\u00f1o", "text": "Jos\u00e9 Bernardo Reino Caama\u00f1o, nado en Insua (Mazaricos) o 21 de abril de 1882 e finado en Cores (Barcala, A Ba\u00f1a) o 2 de xaneiro de 1964, foi un avogado e pol\u00edtico galego.\nTraxectoria.\nEmparentado coas familias Caama\u00f1o e Fabeiro, da vila de Negreira e do pazo do Cot\u00f3n. Licenciado en dereito pola Universidade de Santiago de Compostela en 1902, foi xu\u00edz de primeira instancia en Vilalba (1908), Lal\u00edn (1911) e Betanzos (1915). Publicou versos en castel\u00e1n e galego na \"Revista Gallega\" e \"El Umia\". En 1916 e 1917 foi proclamado deputado provincial da Deputaci\u00f3n da Coru\u00f1a polo distrito de Negreira-Corcubi\u00f3n. En 1923 foi elixido deputado polo distrito de Muros-Negreira nas Cortes Espa\u00f1olas pola fracci\u00f3n dem\u00f3crata do Partido Liberal.\nNa Segunda Rep\u00fablica foi unha das figuras da Derecha Liberal Republicana en Galicia e foi elixido deputado pola provincia da Coru\u00f1a nas elecci\u00f3ns a Cortes Constitu\u00edntes de 1931 e polo Partido Republicano Conservador nas elecci\u00f3ns xerais de 1933, destacando pola s\u00faa condena \u00e1 persecuci\u00f3n relixiosa. Foi maxistrado da Audiencia desde 1933.\nDurante a Guerra civil defendeu en xu\u00edzo alg\u00fans acusados polo franquismo, chegando a afirmar que os \u00fanicos rebeldes eran o que os xulgaban, raz\u00f3n pola que foi multado e tivo que permanecer escondido durante un tempo. O seu irm\u00e1n Carlos Reino Caama\u00f1o, que era alcalde de Ver\u00edn por Izquierda Republicana foi condenado a morte e executado en 1937. Dende 1940 foi profesor na Universidade de Santiago de Compostela, sendo nomeado profesor adxunto honorario de Dereito Mercantil en 1948. Foi presidente da Caixa de Aforros e Monte de Piedade e decano do Colexio de Avogados de Santiago de Compostela.\nCargos.\nDecano do Ilustre Colexio de Avogados de Santiago de Compostela, presidente do consello de administraci\u00f3n da Caja de Ahorros y Monte de Piedad de Santiago, presidente do consello de administraci\u00f3n de Financiera Maderera S.A. (FINSA), presidente da Liga de Amigos, membro correspondente do Instituto Espa\u00f1ol de Dereito Procesal, membro de honor do Instituto Iberoamericano e Filipino de Dereito Comparado, vocal foralista para a Compilaci\u00f3n do Dereito Foral de Galicia.\nVida persoal.\nCasou en 1909 no Pazo de Cores con Elisa Santiso Garc\u00eda, filla de Luis Santiso Diz, e foi pai de Esther, Luis, Alfonso, Amalia e Jos\u00e9 Reino Santiso."}
{"id": "178065", "revid": "5863", "url": "https://gl.wikipedia.org/wiki?curid=178065", "title": "Edmundo Lorenzo Santiago", "text": "Edmundo Lorenzo Santiago, nado en Ferrol o 23 de agosto de 1893 e finado en Guadalaxara (M\u00e9xico) o 22 de febreiro de 1973, foi un pol\u00edtico socialista galego.\nTraxectoria.\nTraballou no estaleiro ferrol\u00e1n, e con dezaoito anos entrou en \"El Correo Gallego\" e a imprenta Molin\u00e9 onde aprendeu o oficio de tip\u00f3grafo. Ingresou na Agrupaci\u00f3n Socialista de Ferrol en 1909 e dirixiu \"El Obrero\". Foi elixido concelleiro de Ferrol polo PSOE nas elecci\u00f3ns municipais do 12 de abril de 1931 e deputado pola provincia da Coru\u00f1a nas elecci\u00f3ns a Cortes Constitu\u00edntes de 1931 e nas elecci\u00f3ns xerais de 1936. Cando estalou o golpe de Estado do 18 de xullo de 1936 instalouse en Barcelona onde colaborou con Pedro Longueira Pati\u00f1o na fundaci\u00f3n de \"El Socialista Gallego\", \u00f3rgano da Agrupaci\u00f3n Socialista de Refugiados Gallegos. Foi conselleiro do Ministerio de Industria e Comercio na Sociedad Espa\u00f1ola de Construcci\u00f3n Naval e na El\u00e9ctrica Madrile\u00f1a e vocal do Tribunal de Responsabilidades Civiles. Ao rematar a Guerra Civil exiliouse en M\u00e9xico, a onde chegou a bordo do Ipanema en xullo de 1939. En 1942 fundou con Marcial Fern\u00e1ndez V\u00e1zquez a Agrupaci\u00f3n Socialista Gallega. Na sesi\u00f3n das Cortes Republicanas no exilio celebradas en 1945 no Palacio Municipal da Praza do Z\u00f3calo en M\u00e9xico rompeu a disciplina de voto para apoiar a constituci\u00f3n da Comisi\u00f3n de Estatutos (destinada a ditaminar o Estatuto de Autonom\u00eda de Galicia), declar\u00e1ndose galego antes que n\u00famero dun partido. Foi expulsado do PSOE en 1946. Integrouse no Consello de Galiza. No XXXVII Congreso Federal do PSOE foi readmitido na disciplina do partido con todos os efectos xunto con 36 militantes m\u00e1is, encabezados por Juan Negr\u00edn."}
{"id": "178066", "revid": "1131", "url": "https://gl.wikipedia.org/wiki?curid=178066", "title": "Praza de Venceslau", "text": "A Praza de Venceslau (en checo: , coloquialmente: \"V\u00e1clav\u00e1k\") \u00e9 unha das principais prazas, ademais de centro cultural e de negocios, da Cidade Nova de Praga, Rep\u00fablica Checa. Moitos acontecementos notables da historia da cidade tiveron na praza o seu escenario, sendo ademais o sitio tradicional para manifestaci\u00f3ns, celebraci\u00f3ns, e outras xuntanzas p\u00fablicas.\nA praza recibe o nome por San Venceslau, o santo patr\u00f3n de Bohemia. \u00c9 parte do centro hist\u00f3rico de Praga e est\u00e1 declarada Patrimonio da Humanidade pola UNESCO. Antigamente co\u00f1ecida como \"Ko\u0148sk\u00fd trh\" (do checo: \"Mercado dos Cabalos\"), xa que albergaba periodicamente os mesmos durante a Idade Media. O nome actual, \"Svatov\u00e1clavsk\u00e9 n\u00e1m\u011bst\u00ed\" (en galego: \"Praza de San Venceslau\"), data de 1848 por mor da proposta do escritor Karel Havl\u00ed\u010dek Borovsk\u00fd.\nCaracter\u00edsticas.\nM\u00e1is ben unha boulevard que unha praza, a Praza de Venceslau ten a forma dun rect\u00e1ngulo de gran lonxitude. Abrangue unha superficie de 45.000 m\u00b2, sendo o lado m\u00e1is longo da praza de 750 m. A praza est\u00e1 orientada en direcci\u00f3n noroeste-sueste, facendo costa arriba cara o lado sueste. O final da praza r\u00faa est\u00e1 dominada polo estilo neocl\u00e1sico do Museo Nacional de Praga. O extremo noroeste forma a fronteira entre a Cidade Nova (\"Nov\u00e9 M\u011bsto\") e a Cidade Vella (\"Star\u00e9 M\u011bsto\").\nHistoria.\nEn 1348, o rei bohemio Carlos IV fundou a Cidade Nova de Praga (\"Nov\u00e9 M\u011bsto\"). O plan inclu\u00eda varias \u00e1reas abertas para os mercados, das cales a segunda m\u00e1is grande era a \"Ko\u0148sk\u00fd trh\" ou \"Mercado dos Cabalos\" (a m\u00e1is grande era a Praza de Carlos, que a\u00ednda hoxe \u00e9 unha das m\u00e1is grandes do mundo). No extremo sueste do mercado estaba a \"Porta dos Cabalos\", unha das portas da muralla de Nov\u00e9 M\u011bsto.\nDurante o rexurdimento nacional checo do s\u00e9culo XIX foi solicitado un novo nome para a \"praza do Mercado dos Cabalos\". Por mor dunha proposta do escritor Karel Havl\u00ed\u010dek Borovsk\u00fd trocouse o nome a \"Svatov\u00e1clavsk\u00e9 n\u00e1m\u011bst\u00ed\" (en galego: \"Praza de San Venceslau\"). Debido a este cambio erixiuse un monumento na honra de San Venceslau, duque e santo patr\u00f3n de Bohemia. O 28 de outubro de 1918, Alois Jir\u00e1sek leu a proclamaci\u00f3n de independencia de Checoslovaquia diante da estatua. Durante a invasi\u00f3n alem\u00e1 de Checoslovaquia durante a segunda guerra mundial os nazis utilizaron a praza para as s\u00faas masivas manifestaci\u00f3ns. Durante o Levantamento de Praga de 1945, unha tentativa da resistencia checa para liberar \u00e1 cidade da ocupaci\u00f3n xermana, alg\u00fans edificios pr\u00f3ximos ao Museo Nacional foron destru\u00eddos, sendo substitu\u00eddos posteriormente por grandes almac\u00e9ns.\nO 16 de xaneiro de 1969, os estudante Jan Palach prendeuse lume na Praza en protesta pola invasi\u00f3n de Checoslovaquia por parte Uni\u00f3n Sovi\u00e9tica e os pa\u00edses do Pacto de Varsovia (excepto Roman\u00eda) en 1968. O 28 de marzo dese mesmo ano, a selecci\u00f3n checoslovaca de h\u00f3ckey sobre xeo derrotou \u00e1 selecci\u00f3n sovi\u00e9tica por segunda no Campionato do Mundo. Debido a que o pa\u00eds estaba baixo ocupaci\u00f3n sovi\u00e9tica, a vitoria induciu grandes celebraci\u00f3ns. Consid\u00e9rase que unhas 150.000 persoas se reuniron na praza para festexar o triunfo. Un grupo de axentes provocadores provocaron un ataque contra na oficinas da li\u00f1a a\u00e9rea sovi\u00e9tica Aeroflot situada na praza, o que serviu como pretexto para represalias.\nEn 1989 durante as grandes manifestaci\u00f3ns da Revoluci\u00f3n de Veludo, onde se superaron os centos de miles de asistentes, tam\u00e9n se levaron a cabo na praza. Hoxe \"V\u00e1clav\u00e1k\" est\u00e1 rodeada por m\u00faltiples hoteis, oficinas, comercios, lugares para o troco de divisas e negocios de comida r\u00e1pida. Para consternaci\u00f3n dos veci\u00f1os da cidade, a r\u00faa \u00e9 tam\u00e9n un popular lugar onde as prostitutas exercen o seu oficio pola noite. Tam\u00e9n hai numerosos clubs de striptease nos arredores, polo que \u00e9 tam\u00e9n un lugar popular para as despedidas de solteiro.\nArte e arquitectura.\nO dous principais focos de atenci\u00f3n da Praza de Venceslau est\u00e1n ao sueste do lugar, son o edificio do Museo Nacional, erixido entre 1885 e 1891 a partir do dese\u00f1o do arquitecto checo Josef Schulz, a estatua de San Venceslau montado a cabalo.\nO santo montado foi esculpido por Josef V\u00e1clav Myslbek entre 1887 e 1924. A imaxe de Venceslau est\u00e1 acompa\u00f1ada doutros santos patr\u00f3ns checos tallados na ornamental base da estatua: Santa Ludmila, Santa In\u00e9s, San Procopio e Santo Adalberto. A base da estatua, dese\u00f1ada polo arquitecto Alois Dryak, incl\u00fae a inscrici\u00f3n:\nHai unha destacable parodia da estatua, creada por David \u010cern\u00fd, nunha galer\u00eda do Palacio de Lucerna preto da praza. Outros edificios e sitios de interese que se poden atopar son:\nTransporte.\nA li\u00f1a A do Metro de Praga circula por debaixo da Praza de Venceslau, habendo d\u00faas entradas \u00e1 rede de transporte na r\u00faa: Muzeum e M\u016fstek. Hab\u00eda tam\u00e9n v\u00edas de tranv\u00eda ao longo da praza, mais foron retiradas en 1980, con todo hai unha proposta para volvelas a introducir. A meirande parte da r\u00faa est\u00e1 aberta ao tr\u00e1fico de autom\u00f3biles e s\u00f3 a parte final noroeste est\u00e1 peonalizada."}
{"id": "178067", "revid": "5132", "url": "https://gl.wikipedia.org/wiki?curid=178067", "title": "Praza de San Venceslau", "text": ""}
{"id": "178068", "revid": "5132", "url": "https://gl.wikipedia.org/wiki?curid=178068", "title": "V\u00e1clavsk\u00e9 n\u00e1m\u011bst\u00ed", "text": ""}
{"id": "178069", "revid": "5132", "url": "https://gl.wikipedia.org/wiki?curid=178069", "title": "Vaclavske n\u00e1m\u011bst\u00ed", "text": ""}
{"id": "178070", "revid": "5132", "url": "https://gl.wikipedia.org/wiki?curid=178070", "title": "Vaclavske namesti", "text": ""}
{"id": "178071", "revid": "5132", "url": "https://gl.wikipedia.org/wiki?curid=178071", "title": "Svatov\u00e1clavsk\u00e9 n\u00e1m\u011bst\u00ed", "text": ""}
{"id": "178072", "revid": "5132", "url": "https://gl.wikipedia.org/wiki?curid=178072", "title": "Svatovaclavske namesti", "text": ""}
{"id": "178079", "revid": "1576", "url": "https://gl.wikipedia.org/wiki?curid=178079", "title": "Sollo", "text": "Sollo pode facer referencia a dous peixes diferentes:"}
{"id": "178080", "revid": "1822", "url": "https://gl.wikipedia.org/wiki?curid=178080", "title": "Crego", "text": "O termo crego designa popularmente o cura ou sacerdote.\nTam\u00e9n forma parte dos seguintes top\u00f3nimos galegos:"}
{"id": "178081", "revid": "98629", "url": "https://gl.wikipedia.org/wiki?curid=178081", "title": "Crebinsky", "text": "Crebinsky \u00e9 un filme galego de ficci\u00f3n dirixido por Enrique Otero e estreado en abril de 2011.\nSinopse.\nA historia est\u00e1 ambientada na costa galega en xu\u00f1o de 1944, no contexto da segunda guerra mundial. Feodor e Mijail Crebinsky son dous irm\u00e1ns, fillos de Mar\u00eda Cribeiro e Vladimir Crebinsky, un piloto ruso que sofrera un accidente a\u00e9reo anos antes. Noutro accidente os nenos quedan orfos, e logo dunhas choivas torrenciais o r\u00edo crece e asolaga a aldea na que viven. Levados pola corrente, os irm\u00e1ns e a s\u00faa vaca Mucha aparecen na costa. Fan unha cabana non lonxe dun faro, sobrevivindo grazas \u00e1s crebas, os obxectos que deixa o mar. Os irm\u00e1ns Crebinsky cri\u00e1ronse s\u00f3s dende novos, polo que te\u00f1en unha particular relaci\u00f3n (comun\u00edcanse cun frases simples e directas) e un peculiar modo de existencia (ao desco\u00f1eceren o uso real dos obxectos que atopan, rec\u00edclanos segundo mellor lles conve\u00f1a en cada momento cun grande enxe\u00f1o artesanal).\nSen sabelo, vense implicados no conflito b\u00e9lico. Un piloto alem\u00e1n da Luftwaffe ten un accidente na praia, e un submarino estadounidense decide desembarcar al\u00ed. Soldados alem\u00e1ns que traballan preto de al\u00ed, nunha mina de volframio, van xunto cun falanxista na procura do piloto accidentado, pois levaba un radiotransmisor. Os irm\u00e1ns comezan unha viaxe pola zona na procura da s\u00faa vaca, e chegan a unha verbena na que act\u00faa un grupo musical. Finalmente atopan a vaca, xunto \u00e1 tumba dos seus pais. Nese momento a vaca morre, e os irm\u00e1ns regresan \u00e1 aldea natal.\nRodaxe.\nFoi rodada entre o 15 de setembro e o 30 de outubro de 2008 en Espasante (Ortigueira), Portomar\u00edn, Ma\u00f1\u00f3n, e Santiago de Compostela.\nBanda sonora.\nA m\u00fasica do filme foi composta por Pablo P\u00e9rez. A banda sonora incl\u00fae dous boleros interpretados por Patricia de Lorenzo. A m\u00fasica foi levada ao directo pola banda Universo Crebinsky, formada por Vadim Yukhnevich (voz e acorde\u00f3n), Pablo P\u00e9rez (contrabaixo), Fernando Abreu (clarinete), Carlos Castro (vibr\u00e1fono e percusi\u00f3n), Xacobe Lamas (viol\u00edn), Miguel Queixas (bater\u00eda), Pablo Rega (guitarra) e Enrique Otero (teclados).\nGalard\u00f3ns e nomeamentos.\nNo Festival de Cine Espa\u00f1ol de M\u00e1laga de 2011 recibiu dous premios: mellor gui\u00f3n novel e o premio Signis. Foi seleccionada no Festival Internacional de Pusan (PIFF) de 2010, en Corea do Sur.\nRecibiu o Premio Agave 2011 \u00e1 mellor pel\u00edcula na segunda edici\u00f3n do \"FilmFest\" de Oaxaca de Ju\u00e1rez.\nPremios Mestre Mateo.\nNos premios Mestre Mateo 2010, \"Crebinsky\" ti\u00f1a 12 candidaturas, levando finalmente catro galard\u00f3ns: actor protagonista (Miguel de Lira), direcci\u00f3n art\u00edstica (\u00c1ngel Amaro e Nanda Cu\u00ed\u00f1a), direcci\u00f3n de fotograf\u00eda (Sergio Franco) e maquillaxe e peiteado (Susana Veira)."}
{"id": "178082", "revid": "1822", "url": "https://gl.wikipedia.org/wiki?curid=178082", "title": "Ollada", "text": ""}
{"id": "178083", "revid": "5863", "url": "https://gl.wikipedia.org/wiki?curid=178083", "title": "Ombro", "text": ""}
{"id": "178087", "revid": "98629", "url": "https://gl.wikipedia.org/wiki?curid=178087", "title": "Saturnino \u00c1lvarez Bugallal", "text": "Saturnino \u00c1lvarez Bugallal, nado en Areas (Ponteareas) o 11 de febreiro de 1834 e finado en Lisboa o 30 de maio de 1885, foi un avogado, xornalista e pol\u00edtico galego, foi ministro de Graza e Xustiza durante o reinado de Afonso XII.\nTraxectoria.\nFillo de Jos\u00e9 \u00c1lvarez Covelo e Mar\u00eda Bugallal Mu\u00f1oz. Estudou Dereito na Universidade de Santiago de Compostela e rematou a carreira en Madrid. Como xornalista colaborou en \"El Diario Espa\u00f1ol\" e \"La \u00c9poca\". Foi deputado no Congreso polas circunscrici\u00f3ns de Bande (1858), Tui (1863), Xinzo de Limia (1865), Vigo (1869), Ponteareas (1871), Bande (1872), Ponteareas (1872), Ourense (1876), Bande (1876), Ourense (1879), Ponteareas (1879), Celanova (1879), Bande (1881) e Ponteareas (1884). Foi tam\u00e9n senador por Ourense en 1884.\nEn 1860 foi nomeado Fiscal de Imprenta e posteriormente foi nomeado Subdirector do Rexistro da Propiedade. Coa Restauraci\u00f3n foi Fiscal do Tribunal Supremo de Xustiza. Ocupou a carteira ministerial de Graza e Xustiza en d\u00faas ocasi\u00f3ns: entre o 6 de xaneiro e o 7 de marzo de 1879 e entre o 9 de decembro de 1879 e o 8 de febreiro de 1881 en senllos gobernos presididos por C\u00e1novas.\nComo ministro, en pleno proceso codificador europeo do dereito civil, ditou o Real Decreto de 2 de febreiro de 1880 para incorporar representantes das rexi\u00f3ns forais \u00e1 Comisi\u00f3n Xeral de Codificaci\u00f3n. Nel inclu\u00edu Galiza canda os demais territorios forais tradicionais, a\u00ednda cando o dereito galego non era de car\u00e1cter foral en sentido estrito, sen\u00f3n consuetudinario. \u00c9 pos\u00edbel que a s\u00faa amizade co rexionalista Manuel Murgu\u00eda influ\u00edse dalg\u00fan xeito nesta consideraci\u00f3n. Sexa como for, este feito acabou conducindo \u00e1 promulgaci\u00f3n da Lei de Compilaci\u00f3n do Dereito Civil Especial de Galiza en 1963, antecedente do actual Dereito civil galego.\nPosteriormente foi nomeado ministro plenipotenciario de Espa\u00f1a en Lisboa, cidade onde faleceu en 1885. A s\u00faa vi\u00fava, Adelaida Garc\u00eda Rodr\u00edguez, recibiu \u00e1 s\u00faa morte o t\u00edtulo de condesa de Bugallal."}
{"id": "178094", "revid": "22570", "url": "https://gl.wikipedia.org/wiki?curid=178094", "title": "Decrecemento", "text": "Decrecemento \u00e9 un concepto econ\u00f3mico, mais tam\u00e9n pol\u00edtico, acu\u00f1ado na d\u00e9cada de 1970, parcialmente baseado nas teses do economista roman\u00e9s e creador da bioeconom\u00eda, Nicholas Georgescu-Roegen as cales foran publicadas no seu libro \"The Entropy Law and the Economic Process\" (1971).\nA tese do decrecemento bas\u00e9ase na hip\u00f3tese de que o crecemento econ\u00f3mico - entendido coma aumento constante do Produto Interior Bruto (PIB) - non \u00e9 sustent\u00e1bel polo ecosistema global. Esta idea \u00e9 oposta ao pensamento econ\u00f3mico dominante, segundo o cal a mellora do nivel de vida ser\u00eda independente do crecemento do PIB e por tanto, o aumento do valor da produci\u00f3n deber\u00eda ser un obxectivo permanente da sociedade.\nA cuesti\u00f3n principal, segundo os defensores do decrecemento - dos cales Serge Latouche \u00e9 o m\u00e1is notorio - \u00e9 que os recursos naturais son limitados e polo tanto non existe crecemento infinito. A mellora das condici\u00f3ns de vida debe, ent\u00f3n, obterse sen aumento do consumo, mud\u00e1ndose o paradigma dominante.\nCr\u00edtica ao pensamento econ\u00f3mico dominante.\nSegundo os seus cr\u00edticos, as principais consecuencias do produtivismo - entendido coma a \u00e9nfase cara aos aumentos de produtividade e ao crecemento, nas sociedades industriais, tanto socialistas coma capitalistas - ser\u00edan:\nA\u00ednda que o produtivismo te\u00f1a sido parcialmente cuestionado polos defensores do desenvolvemento sustent\u00e1bel, a cr\u00edtica dos adversarios do crecemento \u00e9 mais radical xa que consideran o propio desenvolvemento sustent\u00e1bel como un ox\u00edmoro, unha contradici\u00f3n en termos. O desenvolvemento non pode ser sustent\u00e1bel, unha vez que o aumento constante da produci\u00f3n de bens e servizos tam\u00e9n provoca aumento do consumo de recursos naturais, acelerando xa que logo o seu esgotamento - lembrando que 20% da poboaci\u00f3n mundial xa consome o 85% dos recursos naturais.\nAl\u00e9n diso, os adeptos do decrecemento tentan amosar que mesmo a esperada \"desmaterializaci\u00f3n da econom\u00eda\" - polo movemento do eixo da actividade econ\u00f3mica cara o sector terciario, menos demandante de recursos naturais e, particularmente, de enerx\u00eda - acabou por revelarse unha ilusi\u00f3n. Segundo Serge Latouche, a \"nova econom\u00eda\" \u00e9 relativamente inmaterial (ou menos material), por\u00e9n, m\u00e1is do que substituci\u00f3n da antiga econom\u00eda pola nova, o que existe son relaci\u00f3ns de complementariedade entre \u00e1mbalas d\u00faas. No final, todos os indicadores mostran que a extracci\u00f3n de recursos contin\u00faa a medrar.\nO decrecemento pres\u00e9ntase como un movemento que non ten cabida dentro do sistema capitalista, por significar unha ruptura na acumulaci\u00f3n do retorno do capital.\nPresupostos da Teor\u00eda do decrecemento.\nSegundo Latouche, o concepto de decrecemento bas\u00e9ase, nun primeiro intre, na cr\u00edtica antropol\u00f3xica da modernidade e do homo economicus, nos anos 1970, cando a mensaxe de Ivan Illich \u00e9 a de que viviriamos mellor doutro xeito -ou sexa, ser\u00eda \"desex\u00e1bel\" sa\u00edrmos deste sistema-. O segundo momento da teor\u00eda do decrecemento, ligado principalmente \u00e1 ecolox\u00eda e ao relatorio do Club de Roma cando se volve \"imperativo\", por raz\u00f3ns f\u00edsicas, sa\u00edr dese sistema.\n\"Fomos formatados polo imaxinario do 'sempre m\u00e1is', da acumulaci\u00f3n ilimitada, desa mec\u00e1nica que parece virtuosa e que agora se mostra infernal polos seus efectos perniciosos sobre a humanidade e o planeta. A necesidade de mudar esa l\u00f3xica \u00e9 a de reinventar unha sociedade nunha escala humana, unha sociedade que reencontre o seu sentido da medida e do l\u00edmite que se nos imp\u00f3n, porque, como dic\u00eda o meu colega Nicholas Georgescu-Roegen, 'un crecemento infinito \u00e9 incompat\u00edbel con un mundo finito'.\"\nPara os te\u00f3ricos do decrecemento sustent\u00e1bel o PIB \u00e9 unha medida parcial da riqueza e, se se pretende restabelecer toda a variedade de riquezas pos\u00edbeis, c\u00f3mpre deixar de utilizalo coma guieiro. Neste sentido, defenden o emprego doutros indicadores coma IDH, a \"pegada ecol\u00f3xica\" e o \u00cdndice de Sa\u00fade Social."}
{"id": "178095", "revid": "98629", "url": "https://gl.wikipedia.org/wiki?curid=178095", "title": "Touring Band 2000", "text": "Touring Band 2000 \u00e9 o segundo DVD editado pola banda estadounidense de rock alternativo Pearl Jam. Foi lanzado polo selo Epic Records o 1 de maio do 2001 e est\u00e1 formado por actuaci\u00f3ns da parte norteamericana da xira de promoci\u00f3n de \"Binaural\", gravadas de agosto a novembro do 2000.\nOs extras do DVD incl\u00faen unha montaxe da xira europea dese ano, outra con metraxe descartada da banda e tomas especiais centradas no bater\u00eda Matt Cameron chamada Matt Cam. Musicalmente incl\u00fae tres canci\u00f3ns instrumentais in\u00e9ditas (\"Thunderclap\", \"Foldback\" e \"Harmony\") e os videoclips de \"Do the Evolution\" e \"Oceans\", este \u00faltimo non fora a\u00ednda lanzado nos Estados Unidos."}
{"id": "178097", "revid": "5863", "url": "https://gl.wikipedia.org/wiki?curid=178097", "title": "Fernando Ramos Cervi\u00f1o", "text": "Fernando Ramos Cervi\u00f1o, nado en Ourense o 24 de febreiro de 1884 e finado na mesma cidade a finais de febreiro de 1973, foi un avogado e pol\u00edtico galego.\nTraxectoria.\nMilitante do Partido Liberal do sector romanonista, co que foi elixido deputado por Ourense nas elecci\u00f3ns de 1919. Durante a Segunda Rep\u00fablica militou no Partido Republicano Radical, co que foi elixido deputado pola provincia de Ourense nas elecci\u00f3ns xerais de 1933, pero en 1935 abandonou o partido xunto a Basilio \u00c1lvarez. Nas elecci\u00f3ns xerais de 1936 presentouse polo Partido de Centro e foi elixido, a\u00ednda que a s\u00faa acta foi anulada, causando baixa o 2 de abril de 1936. Co golpe de Estado do 18 de xullo de 1936 sufriu represi\u00f3n econ\u00f3mica. Despois da guerra civil foi decano do Colexio de Avogados de Ourense dende 1951.\nVida persoal.\nCasou con Amparo Guti\u00e9rrez Hern\u00e1ndez en 1917."}
{"id": "178099", "revid": "5863", "url": "https://gl.wikipedia.org/wiki?curid=178099", "title": "Jos\u00e9 Mar\u00eda M\u00e9ndez Gil Brand\u00f3n", "text": "Jos\u00e9 Mar\u00eda M\u00e9ndez Gil Brand\u00f3n, nado no Carballi\u00f1o en 1900 e finado na Coru\u00f1a o 21 de setembro de 1963, foi un avogado e pol\u00edtico galego.\nTraxectoria.\nFillo de Eduardo M\u00e9ndez Brand\u00f3n. Foi elixido deputado pola provincia da Coru\u00f1a pola CEDA nas elecci\u00f3ns xerais de 1933 e nas elecci\u00f3ns xerais de 1936. Despois da Guerra civil foi decano do Colexio de Avogados da Coru\u00f1a (1959-1963).\nVida persoal.\nCasou na Coru\u00f1a con Mar\u00eda Miranda Gonz\u00e1lez del Valle."}
{"id": "178101", "revid": "5863", "url": "https://gl.wikipedia.org/wiki?curid=178101", "title": "Tell Me What Rockers to Swallow", "text": "Tell Me What Rockers to Swallow \u00e9 un DVD musical editado pola banda estadounidense de indie rock Yeah Yeah Yeahs o 19 de outubro do 2004. Est\u00e1 composto principalmente pola actuaci\u00f3n ao vivo do grupo en The Fillmore en San Francisco o 17 de marzo de 2004. Cont\u00e9n temas adicionais gravados os d\u00edas anteriores \u00e1 actuaci\u00f3n."}
{"id": "178102", "revid": "1822", "url": "https://gl.wikipedia.org/wiki?curid=178102", "title": "Crustacea", "text": ""}
{"id": "178109", "revid": "98629", "url": "https://gl.wikipedia.org/wiki?curid=178109", "title": "Animatrix", "text": "The Animatrix (\u30a2\u30cb\u30de\u30c8\u30ea\u30c3\u30af\u30b9, \"Animatorikkusu\") \u00e9 unha serie de curtas animadas \u00f3 estilo anime do mundo de ficci\u00f3n da trilox\u00eda The Matrix. \u00c9 unha recompilaci\u00f3n de nove curtas creadas por famosos debuxantes xaponeses, que destacan pola orixinalidade e a variedade dos gr\u00e1ficos.\nSinopse.\nThe Final Flight of the Osiris.\nCurtametraxe no que se narran os derradeiros minutos da tripulaci\u00f3n da nave Osiris. Esta nave realiza unha viaxe de exploraci\u00f3n durante a cal descobre un ex\u00e9rcito de 250.000 sentinelas que as m\u00e1quinas re\u00fanen na superficie da Terra co fin de realizar un ataque a Zion e acabar coa resistencia humana. Os sentinelas dec\u00e1tanse da s\u00faa presenza e comezan a persecuci\u00f3n da nave. Unha das tripulantes da Osiris entra en Matrix para deixar unha mensaxe a trav\u00e9s do correo postal, advertindo da existencia dese ex\u00e9rcito. Ese mensaxe ch\u00e9galles \u00f3s habitantes de Zion no filme \"The Matrix Reloaded\".\nThe Second Renaissance.\nViolenta curtametraxe na que se narra a situaci\u00f3n anterior \u00e1 guerra coas m\u00e1quinas, cal foi o motivo que a provocou e como rematou. Est\u00e1 dividido en d\u00faas partes.\nNa primeira parte c\u00f3ntase que os robots foron creados polos seres humanos \"\u00e1 s\u00faa imaxe e semellanza\" como se di no filme, para realizar traballos pesados. A sociedade humana deixouse levar pola a vaidade, a corrupci\u00f3n e a decadencia. Nun v\u00eddeo am\u00f3sase o xu\u00edzo \u00f3 robot B1-66ER que asasinou o seu dono, quen pretend\u00eda destru\u00edlo. No xu\u00edzo o avogado amparouse no dereito de destruci\u00f3n da propiedade privada, \u00f3 que o robot dixo que \"el s\u00f3 quer\u00eda vivir\". A\u00ednda que houbo un debate sobre a necesidade de que un robot recibise, por existir como ser racional, un xu\u00edzo xusto, a reacci\u00f3n dos l\u00edderes pol\u00edticos da humanidade foi ordenar a execuci\u00f3n de B1-66ER, e de t\u00f3dolos robots da s\u00faa clase. O odio cara os robots foi en aumento, e as m\u00e1quinas foron masacradas en gran n\u00famero.\nDesterradas da humanidade, as m\u00e1quinas buscaron a s\u00faa propia terra prometida e establec\u00e9ronse no antigo berce da civilizaci\u00f3n, Oriente Medio, un lugar onde puideron \"procrear\" e mellorar o seu dese\u00f1o, inclu\u00edndo unha nova e m\u00e1is adiantada intelixencia artificial, nomeando \u00e1 cidade 01. Ese Estado, prosperou pola eficiencia das m\u00e1quinas e isto captou \u00e1 maior parte dos investimentos de capital do planeta, causando unha grav\u00edsima crise no sistema econ\u00f3mico mundial. O resto dos estados do mundo tomaron represalias contra a nova naci\u00f3n, como bloqueos navais. Os embaixadores de 01 pediron ser admitidos nas Naci\u00f3ns Unidas pero a s\u00faa solicitude foi rexeitada unha e outra vez.\nNa segunda parte a humanidade decidiu realizar un bombardeo nuclear sobre 01, co fin de rematar coas m\u00e1quinas para sempre. Pero as m\u00e1quinas resistiron a calor e a radiaci\u00f3n, e levaron a cabo unha exitosa contraofensiva na que conquistaron gran parte do planeta.\nOs l\u00edderes pol\u00edticos e militares, cada vez m\u00e1is desesperados, concibiron unha derradeira soluci\u00f3n: escurecer a atmosfera para po\u00f1er fin \u00e1 fonte de enerx\u00eda das m\u00e1quinas, o Sol. A\u00ednda que nun principio tiveron \u00e9xito, as m\u00e1quinas comezaron a crear novos modelos m\u00e1is poderosos, e a humanidade foi derrotada.\nAs m\u00e1quinas, privadas da luz solar, experimentaron cos seres humanos (convertidos na s\u00faa maior\u00eda en seres eivados e feridos) ata que tiveron co\u00f1ecemento abondo para empregalos como nova fonte de enerx\u00eda.\nA rendici\u00f3n dos humanos as\u00ednase cando as m\u00e1quinas conseguen \"cultivar\" humanos. Os dous termos da rendici\u00f3n son o cultivo de humanos por parte das m\u00e1quinas e a morte de t\u00f3dolos humanos non conectados a Matrix.\nKid's Story.\nUn adolescente comeza a facerse preguntas que o levan a sospeitar da existencia de Matrix. Toma contacto con Neo nun chat, e este daralle pouco a pouco as pistas axeitadas.\nUn d\u00eda, no medio da clase, o rapaz recibe unha chamada \u00f3 m\u00f3bil. A voz de Neo al\u00e9rtao: descubriron que o sabe todo e van por el. O rapaz escapar\u00e1 a trav\u00e9s dunha escola chea de axentes, coa axuda do seu monopat\u00edn, ata que se ve acurralado nunha situaci\u00f3n l\u00edmite e deber\u00e1 tomar unha decisi\u00f3n extrema. Saltar dende o tellado do colexio antes de ser capturado polos axentes. Nese momento o rapaz autorreal\u00edzase e esperta no mundo real.\n(Ret\u00f3mase a situaci\u00f3n dun ser humano conectado que busca respostas desesperadamente e esperta axudado polos rebeldes do mundo real, dun modo similar \u00f3 que xa experimentou Neo en \"The Matrix\").\nEste \u00e9 o mesmo rapaz que aparece en \"The Matrix Reloaded\" cando a nave de Morfeo chega a Zion para ser recargada. Neste punto dille a Neo que est\u00e1 al\u00ed por el e que este o salvou, \u00f3 que Neo lle responde que foi el quen se salvou a si mesmo.\nProgram.\nUnha rebelde at\u00f3pase nun programa de adestramento corrente, cando un dos seus compa\u00f1eiros irrompe no mesmo para facerlle unha sinistra proposta: vai vender a toda a tripulaci\u00f3n da aeronave \u00e1s m\u00e1quinas. O pacto do traidor consiste en ser conectado a Matrix de novo a cambio da vida do resto, e a protagonista deber\u00e1 enfrontarse a un duro dilema: unirse \u00f3 traidor \u00f3 que ama ou loitar contra el para salvar \u00f3 resto da tripulaci\u00f3n e defender a verdade que ela cre.\nWorld Record.\nDo mesmo xeito que os rebeldes humanos poden chegar a desafiar as leis f\u00edsicas de Matrix porque son conscientes de que se trata s\u00f3 dunha simulaci\u00f3n que experimentan no seu cerebro, un atleta de elite percorre o mesmo cami\u00f1o, a\u00ednda que \u00e1 inversa: grazas \u00e1 s\u00faa impresionante disciplina mental e f\u00edsica, ach\u00e9gase perigosamente \u00f3s l\u00edmites do imposible cada vez que corre os 100 metros lisos, batendo unha e outra vez o r\u00e9cord mundial (en ingl\u00e9s \"World Record\"). Na s\u00faa carreira m\u00e1is importante, bater\u00e1 as barreiras do posible dentro de Matrix, e por un momento ollar\u00e1 a Matrix tal e como \u00e9 na realidade. Os axentes tentar\u00e1n detelo, pois unha mente as\u00ed \u00e9 demasiado perigosa para o sistema.\nBeyond.\nUn grupo de nenos xoga nunha casa abandonada, que todos cren enmeigada, porque al\u00ed prod\u00facense estra\u00f1os fen\u00f3menos (falta de gravidade, descontinuidades temporais etc.). En realidade son erros na programaci\u00f3n de Matrix, que os axentes non tardar\u00e1n en arranxar.\nA Detective Story.\nUn detective recibe de xeito an\u00f3nimo o seguinte encargo: atopar a unha terrorista co\u00f1ecida como Trinity. Tras moito investigar, o detective comeza a intu\u00edr que hai algo que non encaixa arredor desta misteriosa muller. Finalmente, Trinity proporcionaralle as pistas necesarias para ir a unha cita con ela. Trinity someter\u00e1 a unha proba \u00f3 detective, pero a s\u00fabita intervenci\u00f3n dos axentes rompe o encontro de forma imprevista.\nCarrie-Anne Moss dobra, ela mesma, o personaxe de Trinity.\nO director desta curta, como o de \"Kid's Story\", \u00e9 Shinichir\u014d Watanabe. Director con gran prestixio, grazas a produci\u00f3ns animadas como \"Samurai Champloo\" ou \"Cowboy Bebop\".\nMatriculated.\nNesta curta p\u00f3dese apreciar a un grupo de rebeldes desconectados de Matrix. Subsisten na superficie do mundo real, lonxe de Zion e dos que naceron f\u00f3ra de Matrix.\nAtraen a todo tipo de seres e m\u00e1quinas, \u00e1s que debilitan para poder introducilas nunha simulaci\u00f3n de Matrix destinada a \"humanizar\" \u00e1s m\u00e1quinas e convertelas en aliadas. Este feito p\u00f3dese apreciar nos perceptores de imaxe que incorporan a gran maior\u00eda delas, xa que a cor pasa de vermello a verde.\nA curta trata sobre unha m\u00e1quina en concreto, e como pasa de inimigo a aliado. Durante a simulaci\u00f3n, a m\u00e1quina adquire forma antropom\u00f3rfica, o que axuda \u00e1 m\u00e1quina a ter sentimentos. Nesta simulaci\u00f3n fan que a rapaza protagonista o salve duns misteriosos tent\u00e1culos, e despois no mundo real, a m\u00e1quina enc\u00e1rgase de devolverlle o favor."}
{"id": "178110", "revid": "27155", "url": "https://gl.wikipedia.org/wiki?curid=178110", "title": "Tecido nervioso", "text": "O tecido nervioso \u00e9 un tecido biol\u00f3xico com\u00fan a numerosas especies. Ao igual c\u00f3s outros tecidos, o tecido nervioso est\u00e1 composto por unha serie de c\u00e9lulas organizadas. O tecido nervioso humano est\u00e1 composto por neuronas, c\u00e9lulas da gl\u00eda e microgl\u00eda.\nA neurona.\nA neurona \u00e9 a c\u00e9lula m\u00e1is importante do sistema nervioso. Comun\u00edcase coas s\u00faas semellantes mediante sinapse. A doutrina neuronal indica:\nAs primeiras tinguiduras para estudar este tipo de tecido foron deselvolvidas por Golgi e Cajal. Permit\u00edan tinxir parcialmente a neurona e moi pouco o resto do tecido. Os resultados da tinguidura eran pobres e ademais requir\u00edan de varios meses para unha boa impregnaci\u00f3n. Hoxe en d\u00eda, comb\u00ednanse distintas t\u00e9cnicas para o estudo histol\u00f3xico.\nDisposici\u00f3n macrosc\u00f3pica.\nO sistema nervioso est\u00e1 disposto en capas conc\u00e9ntricas. A medula espi\u00f1al disp\u00f3nse formando un eixo de neuronas en sentido vertical. No corpo calloso a disposici\u00f3n parece ser aleatoria.\nA neurona \u00e9 unha c\u00e9lula grande, cun n\u00facleo grande e un nucl\u00e9olo moi intensamente tinxido. O corpo neuronal, ou soma, ten forma piramidal, mentres que as dendritas son curtas e moi ramificadas. O ax\u00f3n \u00e9 m\u00e1is groso e \u00e9 \u00fanico. O n\u00facleo ten aspecto vesiculoso ao microscopio e a cromatina tinxe moi pouco. En cambio, o nucl\u00e9olo aparece moi intensamente tinxido. O citoplasma \u00e9 bas\u00f3filo e nel apr\u00e9ciase a substancia de Nissl, que \u00e9 o ret\u00edculo endopl\u00e1smico rugoso neuronal. Na base das dendritas apr\u00e9cianse bandas da substancia de Nissl.\nF\u00f3ra das neuronas obs\u00e9rvanse:\nA tinguidura de hematoxilina-eosina adoita ser suficiente para observar proliferaci\u00f3ns celulares an\u00f3malas. Non obstante, esta t\u00e9cnica non tinxe ax\u00f3n e s\u00f3 tinxe o comezo das dendritas.\nAs tinguiduras de metais pesados, coma as primeiras tinguiduras de Golgi ou Cajal, tinxen ben as prolongaci\u00f3ns (ax\u00f3n e dendritas), pero tinxen pobremente o resto da c\u00e9lula.\nMediante inmunohistoqu\u00edmica poden marcarse enolase ou sinaptofisina, pero prec\u00edsase hematoxilina-eosina para tinxir, a\u00ednda que sexa parcialmente, o n\u00facleo celular.\nOutra posibilidade \u00e9 a inxecci\u00f3n intraneuronal de colorantes, que tinxe as prolongaci\u00f3ns, pero non permiten diferenciar o nucl\u00e9olo.\nSoma celular.\nNo soma celular atopamos o n\u00facleo, nucl\u00e9olo e citoplasma. O n\u00facleo e nucl\u00e9olo son morfol\u00f3xica e funcionalmente coma o do resto das c\u00e9lulas. No citoplasma achamos os corpos de Nissl (ret\u00edculo endopl\u00e1smico, ribosomas e polirribosomas), o aparato de Golgi, inclusi\u00f3ns por envellecemento celular e o citoesqueleto neuronal, que cont\u00e9n neurofilamentos e neurot\u00fabulos. O citoesqueleto mant\u00e9n a estrutura, a forma celular e o transporte. Non obstante, o soma celular apenas sup\u00f3n o 1% do volume total neuronal.\nA forma do soma \u00e9 habitualmente piramidal, pero tam\u00e9n se atopan somas con forma de estrela, circular e esf\u00e9rica.\nDendritas.\nAs dendritas constit\u00faen unha superficie receptora. Son prolongaci\u00f3ns curtas, pr\u00f3ximas ao soma, de contorno irregular e numerosos ap\u00e9ndices. Van emitindo p\u00f3las en \u00e1ngulo agudo e no seu interior p\u00f3dese achar substancia de Nissl. Para visualizalas hai que empregar tinguiduras de metais pesados ou outras tinguiduras que amosen as prolongaci\u00f3ns neuronais.\nAx\u00f3n.\nO ax\u00f3n \u00e9 unha estrutura efectora. Sae do soma formando unha estrutura c\u00f3nica cunha membrana plasm\u00e1tica grosa. \u00c9 unha estrutura \u00fanica por cada c\u00e9lula e, a diferenza coas dendritas, \u00e9 liso. Div\u00eddese nalgunhas ocasi\u00f3ns e de facelo, faino en \u00e1ngulo recto. A trav\u00e9s do ax\u00f3n circulan neurotransmisores a trav\u00e9s dun sistema de ves\u00edculas.\nO transporte real\u00edzase tanto cara o soma coma cara o ax\u00f3n. O transporte do soma ao ax\u00f3n denom\u00ednase anter\u00f3grado e disp\u00f3n de d\u00faas modalidades. O transporte anter\u00f3grado lento real\u00edzase a uns 5 mil\u00edmetros por d\u00eda. Empr\u00e9gano para mol\u00e9culas de citoesqueleto. O transporte anter\u00f3grado r\u00e1pido pode acadar ata os 400\u00a0mm por d\u00eda e \u00e9 empregado para a circulaci\u00f3n de enzimas e neurotransmisores en ves\u00edculas. O transporte do ax\u00f3n ao soma denom\u00ednase retr\u00f3grado e serve para a reciclaxe de substancias a velocidade elevada.\nA lonxitude do ax\u00f3n permite diferenciar as neuronas en dous tipos: as neuronas Golgi tipo I, de ax\u00f3n longo; e as neuronas Golgi tipo II, de ax\u00f3n curto.\nExiste ademais unha \u00e1rea histol\u00f3xica onde non hai neuronas, o neuropilo, onde se produce o entrecruzamento das fibras nerviosas.\nC\u00e9lulas da gl\u00eda.\nAs c\u00e9lulas da gl\u00eda son un conxunto de c\u00e9lulas do sistema nervioso cuxa funci\u00f3n \u00e9 a de dar soporte \u00e1s neuronas e participar na sinapse. Te\u00f1en especial interese en diversas patolox\u00edas humanas. No sistema nervioso central forman parte da gl\u00eda os astrocitos, oligodendrocitos e gl\u00eda ependimaria. No sistema nervioso perif\u00e9rico at\u00f3panse as c\u00e9lulas de Schwann.\nAstrocitos.\nExisten dous tipos de astrocitos, os protoplasm\u00e1ticos (cun n\u00famero de prolongaci\u00f3ns escaso) e os fibrosos (moitas prolongaci\u00f3ns, que se fan incontables na mostra histol\u00f3xica). As tingudiuras m\u00e1is apropiadas para o seu estudo son as tinguiduras de prata, as tinguiduras de ouro e as t\u00e9cnicas de inmunohistoqu\u00edmica mediante prote\u00edna glial \u00e1ceda.\nO n\u00facleo do astrocito \u00e9 de tama\u00f1o grande, de forma esf\u00e9rica e eucrom\u00e1tico. As prologaci\u00f3ns dependen do tipo de astrocito e cada tipo de astrocito est\u00e1 distribu\u00eddo por distintas \u00e1reas.\nAo microscopio electr\u00f3nico evid\u00e9ncianse feixes de gliofiamentos e glic\u00f3xeno.\nA funci\u00f3n dos astrocitos \u00e9 a de formar un tecido conxuntivo propio do sistema nervioso central, cubrindo tanto os capilares sangu\u00edneos coma as superficies do sistema nervioso.\nOligodendrocitos.\nO oligodendrocito pos\u00fae un n\u00facleo menor e m\u00e1is denso c\u00f3 astrocito, tinxible con hematoxilina-eosina. Ten un soma escaso formando co n\u00facleo unha imaxe en ovo fritido.\nMediante inmunohistoqu\u00edmica p\u00f3dese marcar a prote\u00edna b\u00e1sica da mielina. Mediante a tinguiduras de R\u00edo Hortega tinxen as terminaci\u00f3ns en forma de T. Ao microscopio electr\u00f3nico obs\u00e9rvase moi pouco glic\u00f3xeno e microt\u00fabulos.\nA funci\u00f3n dos oligodendrocitos \u00e9 a de cubrir as fibras nerviosas dunha substancia lip\u00eddica denominada mielina, que permite unha conduci\u00f3n moito m\u00e1is veloz do impulso nervioso. Cada oligodendrocito recobre un tramo de varias fibras.\nGl\u00eda ependimaria.\nA gl\u00eda ependimaria \u00e9 un tecido semellante a un epitelio pseudoestratificado, ciliado, sen l\u00e1mina basal e que expresa prote\u00edna glial. Estas c\u00e9lulas (denominadas tanicitos) cobren os ventr\u00edculos e outros condutos, coma a canle central da medula espi\u00f1al. At\u00f3panse neste tecido ademais, neuronas ventriculares (que verten secreci\u00f3ns no sistema ventricular). Por debaixo do conduto ependimario at\u00f3panse numerosos astrocitos con capacidade de rexeneraci\u00f3n.\nCo microscopio electr\u00f3nico convencional obs\u00e9rvanse \u00e1reas ciliadas (con corpos basais) e \u00e1reas non ciliadas (con vilosidades, sen corpos basais). Co microscopio electr\u00f3nico de varrido vense penachos de cilios interrompidos.\nFibra nerviosa perif\u00e9rica.\nNo sistema nervioso perif\u00e9rico atopamos unha estrutura denominada fibra nerviosa miel\u00ednica perif\u00e9rica, constitu\u00edda por un ax\u00f3n, segmento de mielina (que lle corresponde unha c\u00e9lula de Schwann) m\u00e1is apoio de tecido conxuntivo. A suma de ax\u00f3ns constit\u00fae un fasc\u00edculo e a suma de fasc\u00edculos, un nervio.\nO fibra nerviosa miel\u00ednica non recibe unha cobertura totalmente cil\u00edndrica en torno ao ax\u00f3n, sen\u00f3n que cada certa distancia, hai un estreitamento da mielina, denominado estrangulaci\u00f3n de Ranvier. Ademais, nalgunhas tinguiduras obs\u00e9rvanse pequenas protusi\u00f3ns de mielina, denominadas incisura de Smith Lanterman, que son canles citoplasm\u00e1ticas.\nC\u00e9lula de Schwann.\nA c\u00e9lula de Schwann \u00e9 unha c\u00e9lula glial do sistema nervioso perif\u00e9rico, de orixe ectod\u00e9rmica. A diferenza co oligodendrocito, a c\u00e9lula de Schwann s\u00f3 recobre un tramo dun so nervio. Existe unha membrana basal en torno a esta c\u00e9lula, cuxas caracter\u00edsticas definitorias te\u00f1en que ser evidenciadas mediante microscopio electr\u00f3nico. As s\u00faas funci\u00f3ns abranguen a formaci\u00f3n de mielina, d\u00e1 soporte tr\u00f3fico ao ax\u00f3n, interv\u00e9n no transporte de neurotransmisores e relaci\u00f3nase co illamento dos nodos de Ranvier.\nCanto m\u00e1is grosa sexa a capa de mielina, maior ser\u00e1 a velocidade de conduci\u00f3n. A banda de mielina procede da fusi\u00f3n de diferentes membranas plasm\u00e1ticas. \u00c9 unha substancia lipoproteica, composta por cerebr\u00f3sidos, fosfatos e esfingol\u00edpidos. Ao microscopio obs\u00e9rvase coma unha estrutura peri\u00f3dica, alternando bandas brancas e negras. A forma espiral est\u00e1 ausente nas incisi\u00f3ns de Schmidt-Lanterman.\nNervio perif\u00e9rico.\nO nervio perif\u00e9rico conecta a medula espi\u00f1al co resto do organismo. O seu estudo \u00e9 complexo. A inclusi\u00f3n en parafina e tinguidura de hematoxilina-eosina non \u00e9 apropiada en termos xerais. A fixaci\u00f3n indicada \u00e9 a de tetr\u00f3xido de osmio, con inclusi\u00f3n en pl\u00e1stico e a disociaci\u00f3n posterior das fibras para un estudo individualizado. \u00c9 obrigado o estudo con microscopio electr\u00f3nico.\nCada segmento de mielina debe medir unha micr\u00f3metro. As incisi\u00f3ns de Schimdt-Lanterman poden ser observados coa fixaci\u00f3n de osmio. Co microscopio electr\u00f3nico obs\u00e9rvase no citoplasma da c\u00e9lula de Schwann o gr\u00e1nulo \u03c0 ou de Reichert.\nMicrogl\u00eda.\nA microgl\u00eda \u00e9 un conxunto de c\u00e9lulas de funci\u00f3n inmunitaria despregadas por todo o sistema nervioso central. Son c\u00e9lulas pertencentes ao sistema inmune que fagocitan e eliminan refugallos e mante\u00f1en est\u00e9ril o tecido nervioso. Ao microscopio \u00f3ptico vese un citoplasma escaso, n\u00facleo oval ou triangular e prolongaci\u00f3ns curtas. Tam\u00e9n se poden observar corpos intraplasm\u00e1ticos que conte\u00f1en refugallos e lisosomas."}
{"id": "178111", "revid": "89787", "url": "https://gl.wikipedia.org/wiki?curid=178111", "title": "Historia do vi\u00f1o", "text": "A historia do vi\u00f1o entrelazouse coa historia doutras actividades humanas como poida ser a agricultura, a gastronom\u00eda, as actividades l\u00fadicas das civilizaci\u00f3ns, as\u00ed como do devir do home mesmo. O vi\u00f1o \u00e9 unha bebida alcoh\u00f3lica fermentada procedente do zume da uva (\"Vitis vinifera\") que cont\u00e9n alcol et\u00edlico e que en cantidades moderadas prov\u00f3canos a expresi\u00f3n sincera de sentimentos, mentres que en grandes cantidades tr\u00e1tase dun narc\u00f3tico. A natureza humana estivo, desde os seus comezos, sedenta de vi\u00f1o e isto provocou que sexa unha mercanc\u00eda de valor en diferentes culturas. Existen evidencias arqueol\u00f3xicas nas que se indica que as produci\u00f3ns de vi\u00f1o m\u00e1is antigas prove\u00f1en dunha extensa \u00e1rea que abarca Xeorxia (v\u00e9xase: Vi\u00f1o de Xeorxia) e Ir\u00e1n (Montes Zagros), datando estes comezos no per\u00edodo que vai desde o 6000 ao 5000 a. C. Os primeiros cultivos da uva (\"vitis vinifera\") ocorreron na idade de bronce en lugares pr\u00f3ximos ao Oriente Pr\u00f3ximo, Sumeria e Antigo Exipto ao redor do terceiro milenio a. C.\nA vide foise estendendo grazas \u00e1s s\u00faas caracter\u00edsticas adaptativas desde a especie eurasi\u00e1tica (\"vitis vinifera L. subsp. sylvestris\"), requiriu poucos cambios xen\u00e9ticos para adaptarse ao cultivo das diferentes zonas, pos\u00fae uns baixos requirimentos de auga e minerais, crece en terras onde outros froiteiros non crecer\u00edan, grazas \u00e1 s\u00faa capacidade rexenerativa permite unha recolecci\u00f3n intensiva. Esta adaptabilidade foi unha das claves da s\u00faa expansi\u00f3n ao longo de Europa, as\u00ed como na maior\u00eda dos climas t\u00e9pedos da terra. Un dos maiores cambios que sufriu a vide foi cando, na antig\u00fcidade, converteuse por selecci\u00f3n artificial dunha variedade \"salvaxe\" (de sexualidade dioica na s\u00faa maior\u00eda) a unha \"domesticada\" (hermafrodita), desco\u00f1ecesen hoxe en d\u00eda as raz\u00f3ns deste cambio. Pronto se puido comprobar que o vi\u00f1o era a suma dun conxunto de factores ambientais: clima, latitude, altura, horas de luz etc.\nMoitas das grandes culturas do Mediterr\u00e1neo as\u00ed como Oriente Pr\u00f3ximo reclaman inventar eles mesmos o proceso de vinificaci\u00f3n atribu\u00edndo o seu descubrimento a un heroe local ou a unha divindade agraria. Pero o caso \u00e9 que o comercio e a expansi\u00f3n dalgunhas culturas e imperios fixo que o vi\u00f1o e o seu cultivo se fora estendendo por diversas rexi\u00f3ns da Terra, adoptando novos sabores e aromas. O vi\u00f1o (do mesmo xeito que outros alimentos b\u00e1sicos) aparece na cultura cargado de simbolismo. O vi\u00f1o aparece na Biblia (Libro do X\u00e9nese) tras o Diluvio universal replantado por No\u00e9 (do que a tradici\u00f3n xudeu-cristi\u00e1 aclama como inventor do vi\u00f1o), a\u00ednda que pode establecerse un paralelismo con No\u00e9 no personaxe do poema de Gilgamesh (narraci\u00f3n de orixe sumerio) denominado Utnapishtim que igualmente planta vi\u00f1as tras un diluvio. Nas diversas culturas da Terra existen outras bebidas fermentadas similares, como pode ser a hidromel e a sidra dos pobos do Norte de Europa, os kumis da Asia Central, os mesmos romanos fermentaron figos e d\u00e1tiles para facer bebidas alcoh\u00f3licas. A capacidade adaptativa da uva a diferentes climas e chans, o seu alto rendemento, \u00e9 a \u00fanica froita que ret\u00e9n na s\u00faa interior cantidades dun infrecuente \u00e1cido denominado tart\u00e1rico que favorece a acci\u00f3n dos l\u00e9vedos. P\u00f3dese dicir que hoxe en d\u00eda a uva \u00e9 a froita m\u00e1is colleitada a nivel mundial, sendo o 70% da mesma dedicado \u00e1 produci\u00f3n de vi\u00f1o.\nOs comezos.\nA elaboraci\u00f3n do vi\u00f1o ten unha historia que corre paralela \u00e1 recolleita da uva. \u00c9 moi posible que os homes primitivos recolleran a uva como unha froita e que a s\u00faa intenci\u00f3n de almacenala dese lugar \u00e1 fermentaci\u00f3n, co conseguinte descubrimento das propiedades euf\u00f3ricas que produc\u00eda a s\u00faa bebida.\n\u00c9 unha crenza xeneralizada que os comezos da elaboraci\u00f3n do vi\u00f1o sit\u00faanse nunha extensa zona situada ao sur do C\u00e1ucaso: situado entre Turqu\u00eda, Armenia e Ir\u00e1n. A uva primixenia era a \"vitis vinifera sylvestris\" e recoll\u00e9ronse numerosas evidencias arqueol\u00f3xicas nas inmediaci\u00f3ns de Turkmenist\u00e1n, Uzbekist\u00e1n e Taxiquist\u00e1n datadas no que vai desde o neol\u00edtico ata comezos da idade de bronce. Existindo dataci\u00f3ns anteriores en Ohalo II (cerca do mar de Galilea) que o datan no 20.000 a.C. Xa no mioceno crec\u00eda a uva en Europa Occidental. Atop\u00e1ronse evidencias de follas previn\u00edferas que crec\u00edan en estado salvaxe (\"vitis labrusca\") en Montpellier, en Castiona (nos arredores da cidade de Parma). No entanto as evidencias arqueol\u00f3xicas sinalan que nos sitios arqueol\u00f3xicos de Hajji Firuz Tepe nos Montes Zagros (Ir\u00e1n) xa se elaboraba vi\u00f1o debido \u00e1 presenza de restos analizados quimicamente (mediante a aparici\u00f3n de trazas de \u00e1cido tart\u00e1rico), p\u00faidose determinar igualmente que se aromatizaba con resinas de terebinto (\"Pistacia terebinthus\"). O problema de datar as orixes do vi\u00f1o c\u00e9ntrase en resolver se as trazas obtidas de mostras arqueol\u00f3xicas corresponden ao que se define por vi\u00f1o ou non, se foi fermentado de forma natural ou artificial etc, a presenza de certos compostos como \u00e1cido tart\u00e1rico, ou tartaratos \u00e9 a forma m\u00e1is com\u00fan de resolver a cuesti\u00f3n. No entanto existen outros m\u00e9todos alternativos vineo-paleogr\u00e1ficos.\n\u00c9 moi posible que estas primeiras froitas salvaxes de pre-vinifera fosen aos poucos domestic\u00e1ndose, logrando finalmente o seu cultivo a medida que o home abandonaba o nomadismo. A vi\u00f1a necesita de tres a cinco anos para empezar a ser produtiva, o que fai supor m\u00e1is que o seu cultivo empezou cando o home se fixo sedentario. O uso desta uva primitiva como froita, quizais dese lugar a unha bebida azucrada procedente do seu zume obtida directamente por esmagamento: o mosto. Esta forma de extraer o zume non se distingue doutras froitas como poden ser as cereixas, as amoras etc. s\u00f3 que a uva proporciona unha gran cantidade de zume en comparaci\u00f3n con outras froitas. Unha cunca abandonada ou un recipiente pechado puido haber fermentado dando un vi\u00f1o alcolico que produc\u00eda euforia naqueles que o beb\u00edan. Esta 'fermentaci\u00f3n primixenia' (debida \u00e1s propias Saccharomycetes que existen na pel da uva), prod\u00facese espontaneamente tras o machucado da uva e o seu posterior repouso nun recipiente pechado, a reacci\u00f3n de fermentaci\u00f3n dura entre cinco d\u00edas ata cinco semanas como m\u00e1ximo (dependendo dunha serie de factores). Outras teor\u00edas refugan a hip\u00f3tese do recipiente debido a que a oler\u00eda non aparece ata o Paleol\u00edtico superior e mencionan a posibilidade de descubrir o alcol no vi\u00f1o mediante a inxesta de uvas atacadas por un fungo gris denominado botrytis cinerea (podremia nobre ou \"Oidium tuckeri\").\nDurante a idade de bronce o vi\u00f1o (as\u00ed como o cultivo da uva) foise expandindo en diversas direcci\u00f3ns desde Europa Occidental alcanzando a India, Persia grazas ao establecemento de rutas comerciais chegando a China. Xa desde os comezos o vi\u00f1o supuxo ser unha das mercanc\u00edas da humanidade e isto favoreceu a s\u00faa expansi\u00f3n por Asia. Algunhas das primeiras variedades de uva migraron a China no que se denominou \"uvas de monta\u00f1a\" como \u00e9 a vitis thunbergii. A expansi\u00f3n do vi\u00f1o fixo que o viquingo Leifr Eir\u00edksson fixese unha cr\u00f3nica de plantaci\u00f3ns de vi\u00f1edo en Am\u00e9rica do Norte no ano 1000 no que co\u00f1ecemos hoxe en d\u00eda como Massachusetts. Sobre a expansi\u00f3n do vi\u00f1o en Asia, t\u00e9\u00f1ense referencias escritas polo xeneral Zhang Qian que menciona como na dinast\u00eda Han fac\u00edanse cultivos da vide na zona que corresponde \u00e1 moderna Xinjiang, describindo ademais cuan popular era a bebida entre os habitantes desta poboaci\u00f3n. \u00c9 moi posible que a ruta da seda fixese de v\u00eda de transmisi\u00f3n da viticultura e que fixese que o vi\u00f1o se co\u00f1ecese con posterioridade na parte occidental do \u00c9ufrates.\nNon se sabe a raz\u00f3n pola que a vitis vinifera se propagou por Eurasia en detrimento \u00e1s veces de variedades locais. Un exemplo est\u00e1 na China, pronto se diminu\u00edu o cultivo da \"vitis amurensis\" vencida pola popularidade da uva euroasi\u00e1tica (\"vitis vinfera\").\nHai evidencias de que por outra banda na pen\u00ednsula Ib\u00e9rica hab\u00eda vi\u00f1edos no terceiro milenio a. C. xusto antes de que os Fenicios entrasen na pen\u00ednsula e establecesen colonias na rexi\u00f3n. No entanto a colonizaci\u00f3n procedente do leste de Europa segue sendo unha das teor\u00edas m\u00e1is aceptadas pola comunidade cient\u00edfica.\nAntigo Exipto.\nA primeira evidencia arqueol\u00f3xica do machucado das uvas con intenci\u00f3n de extraer vi\u00f1o p\u00f3dese observar nas representaci\u00f3ns do reinado de Den (ca. 3000 a.C.) No Antigo Exipto a cervexa era m\u00e1is popular que o vi\u00f1o. Os primeiros vi\u00f1os elaborados coas variedades semi-silvestres de uva eran vermellas e produc\u00edan con elas vi\u00f1o tinto, pero os exipcios tiveron a posibilidade de facer crecer unha variedade mutada que permit\u00eda elaborar vi\u00f1os brancos. Fermentaban o mosto en grandes cer\u00e1micas de barro que estaban abertas pola parte superior; tras o seu enchido sel\u00e1banas cunha tapa do mesmo material. Un dos primeiros vi\u00f1os dos exipcios que se empregaba nas cerimonias relixiosas denomin\u00e1base shedeh e s\u00e1bese que hab\u00eda d\u00faas formas de obtelo: do zume das milgrandeiras ou de uvas. Os Exipcios que viv\u00edan preto do Delta celabraban cada ano, na l\u00faa nova, o d\u00eda de \u00abela regresa\u00bb. Her\u00f3doto menciona que beb\u00eda m\u00e1is vi\u00f1o nese d\u00eda que no resto do ano. Outro festival similar celebr\u00e1base na l\u00faa chea.\nO vi\u00f1o era considerado un luxo que estaba reservado aos sacerdotes e aos nobres, con todo nos per\u00edodos festivos o escanciaban ata os exipcios das clases m\u00e1is baixas. Era costume coci\u00f1ar o vi\u00f1o tras a fermentaci\u00f3n co obxecto de evitar a s\u00faa deterioraci\u00f3n. Os exipcios atribu\u00edan a invenci\u00f3n do vi\u00f1o ao deus Osiris, pai de Horus e deus da agricultura. O vi\u00f1o gard\u00e1base en \u00e1nforas recubertas no seu interior con brea e sel\u00e1banse con barro, de tal forma que o vi\u00f1o se conservase durante anos en tales recipientes. Estas \u00e1nforas formaban parte dos alimentos funerarios que se situaban dentro das mastabas e pir\u00e1mides. Atop\u00e1ronse \u00e1nforas con vi\u00f1o nas tumbas de Semerkhet, fara\u00f3n da primeira dinast\u00eda, as\u00ed como na tumba de Tutankhamon. As m\u00e1is antigas proceden das tumbas de Abidos, atribu\u00eddas a Horus Escorpi\u00f3n II ou Narmer (ca. 3100 a.C. -nas que se detectou a primeira evidencia do emprego do fermento s. cerevissiae como fermento do vi\u00f1o).\nAlgunhas desas \u00e1nforas perduraron intactas ata os nosos d\u00edas, e o seu contido ti\u00f1a douscentos anos de antig\u00fcidade cando se depositaron como ofrendas funerarias, o que indica que os exipcios xa consideraban os vi\u00f1os envellecido como de boa calidade. Co\u00f1\u00e9cense devanditos datos con precisi\u00f3n debido a que os oleiros gravaban nos recipientes marcas que indicaban con detalle quen foi o encargado do seu cultivo, as\u00ed como a data de elaboraci\u00f3n. O vi\u00f1o tam\u00e9n era empregado durante o proceso de embalsamamento para limpar os cad\u00e1veres, antes e logo das evisceraci\u00f3ns. No delta do Nilo, probablemente no brazo can\u00f3pico, estaban os grandes vi\u00f1edos de onde se obti\u00f1an os mellores vi\u00f1os. Os r\u00f3tulos que indicaban os vi\u00f1os escrib\u00edanse en tinta sobre as xarras, determinando a colleita, o ano, o nome do colleiteiro e a calidade do mosto.\nGrecia cl\u00e1sica.\nO vi\u00f1o chegou a Grecia v\u00eda a illa de Creta, moi probablemente procedente de Exipto e Fenicia. Dende esta primeira localizaci\u00f3n o vi\u00f1o foi cultiv\u00e1ndose ao longo de Sicilia, sur de Italia e Libia. P\u00f3dese dicir que dende os anos 700 a.C. o vi\u00f1o xa era unha bebida est\u00e1ndar en Grecia, adoit\u00e1base beber augado. Foi na antiga Grecia onde a adoraci\u00f3n polo vi\u00f1o chegou a popularizarse, asign\u00e1ronlle un patr\u00f3n entre os deuses: Dioniso. Algunhas das escenas da mitolox\u00eda grega mostran por exemplo como Dioniso se transforma nun acio de uvas para seducir a Erigone. O vi\u00f1o era empregado nas libaci\u00f3ns aos deuses, as\u00ed como nos ritos funerarios e festas comunais. Foron os gregos os que expandiron o \"cultivo da vide\" na zona mediterr\u00e1nea. Cabe a posibilidade de que chegase \u00e1s costas espa\u00f1olas grazas aos fenicios. Unha das evidencias atopadas nos asentamentos de La Joya (Huelva) mostran como un defunto \u00e9 enterrado con copas e \u00e1nforas. Outro dos sitios que dan mostra da importancia do vi\u00f1o na pen\u00ednsula durante esta \u00e9poca \u00e9: Cancho Roano e o Alto de Benimaquia (D\u00e9nia).\nO costume de augar o vi\u00f1o, \u00e9 dicir dilu\u00edr con auga o contido tras a fermentaci\u00f3n, empezou a realizarse cos gregos. S\u00f3 se empregaba puro nas celebraci\u00f3ns relixiosas ou rituais. Po\u00f1ense exemplos desta pr\u00e1ctica na mitolox\u00eda grega, desta forma Anficti\u00f3n ensinaba \u00e1 poboaci\u00f3n a mesturar a auga co vi\u00f1o. Hai que entender esta pr\u00e1ctica de augado baixo a idea de que os vi\u00f1os gregos eran moi densos. Os rituais de intoxicaci\u00f3n con vi\u00f1o nos simposios (\u03a3\u03c5\u03bc\u03c0\u03cc\u03c3\u03b9\u03bf\u03bd) denomin\u00e1banse \"enthousiasmos\", que v\u00e9n significar 'divina posesi\u00f3n', serv\u00edase vi\u00f1o aos asistentes que beb\u00edan dunha gran copa denominada psykter que se pasaban duns a outros. Os simposiums divid\u00edanse en d\u00faas etapas claramente diferenciadas, a primeira parte era de satisfacci\u00f3n gastron\u00f3mica onde serv\u00edan manxares de todo tipo. A segunda etapa, m\u00e1is prolongada no tempo, os participantes reclinabanse e fac\u00edanse servir de cervexa e vi\u00f1o, a mi\u00fado tomaban uns aperitivos salgados denominados \"tragemata\", xeralmente compostos de xud\u00edas, froitas secas, pasteis doces etc. Na antiga Grecia os anfitri\u00f3ns (denominados \"symposiarch\") pod\u00edan convocar unha festa na s\u00faa propia casa que denominaban \u00e1gape (literalmente: \"amor fraternal\"), o \"symposiarch\" (anfitri\u00f3n) era o encargado de mesturar as proporci\u00f3ns de auga e vi\u00f1o para os invitados nun recipiente c\u00f3ncavo denominado \"cr\u00e1ter\" (o vi\u00f1o denso antes de mesturar denomin\u00e1base \"acratos\"), \u00e1s veces deleg\u00e1base esta funci\u00f3n aos m\u00e1is vellos, ou os que mellor co\u00f1ec\u00edan aos compo\u00f1entes de grupo. Algunhas dos costumes culinarios e de reuni\u00f3n festiva at\u00f3panse na literatura da \u00e9poca como \u00e9 o caso de O banquete de Plat\u00f3n. Os gregos herdaron dos exipcios o co\u00f1ecemento acerca do transporte as\u00ed como tam\u00e9n da conservaci\u00f3n do vi\u00f1o en \u00e1nforas, cuxo selaxe fac\u00eda con resina de pi\u00f1eiro (o que d\u00e1 nome a un vello vi\u00f1o bebido hoxe en d\u00eda en Grecia denominado: Retsina que ten aromas de trementina), o vi\u00f1o para o uso diario gard\u00e1base en peles de cabra con forma de botella (similar \u00e1s botas de vi\u00f1o). O vi\u00f1o era reservado para ocasi\u00f3ns especiais, tan s\u00f3 as clases acomodadas inclu\u00edano na s\u00faa dieta a diario. Era moi com\u00fan beber un vi\u00f1o no que se coc\u00edan grans de cebada e herbas arom\u00e1ticas diversas (\u00e1s veces mestur\u00e1base cervexa), a tal mestura denomin\u00e1bana: ptisane (orixe da palabra tisana).\nOs aditivos eran moi com\u00fans nos vi\u00f1os gregos, tras a fermentaci\u00f3n engad\u00edase por exemplo xeso coa intenci\u00f3n de clarificalos (como era o caso dos vi\u00f1os das illas de Zacynthus e Leucadia), auga mari\u00f1a (como nos vi\u00f1os de Rodas e Cos). Coa intenci\u00f3n de mellorar o resultado final mestur\u00e1banse vi\u00f1os como en Icaria, os vi\u00f1os de Qu\u00edos que se mesturaban con vi\u00f1os de Lesbos e Eritrea. Os moscateles de Naxos e Thasos que se engad\u00edan aos vi\u00f1os fortes de sabor procedentes de Corinto (que segundo as lendas era un vi\u00f1o que fac\u00eda confesar aos criminais se era bebido en abundancia). O vi\u00f1o de Mende do que dic\u00eda que ata os propios deuses se mexaban nas alfombras de pracer ao bebelo. Alg\u00fans dos vi\u00f1os que se mencionan nos detalles da oler\u00eda da \u00e9poca son desco\u00f1ecidos e non fan referencia fiable a ning\u00fan lugar xeogr\u00e1fico vi\u00f1o bibline e vi\u00f1o pramniano. Un dos vi\u00f1os que se fixo popular posteriormente en Roma foi o \"karoinon\" (\"oinos\" -&gt; ver en grego e \"kariunon\" -&gt; con \"forma de noz\") polo que deb\u00eda ser un vi\u00f1o que se transportaba en barricas en forma de noz.\nNalgunhas ocasi\u00f3ns tra\u00edanse vi\u00f1os de lugares afastados como s\u00edmbolo de exotismo, desta forma beb\u00edan vi\u00f1os dos montes do L\u00edbano, Palestina, de Magna Grecia. Alg\u00fans vi\u00f1os populares na \u00e9poca, seguen elabor\u00e1ndose hoxe en d\u00eda, un dos m\u00e1is mencionados \u00e9 o que beb\u00eda o loitador Mil\u00f3n de Crotone e do que se di beb\u00eda 10 litros diarios dun vi\u00f1o calabr\u00e9s denominado Ciro.\nImperio romano.\nO vi\u00f1o entrou na pen\u00ednsula de Italia no 200 a. C. e pronto foi moi popular xa que ao sur da pen\u00ednsula denomin\u00e1rona \"Oenotria\" (\"terra da uva\"), con iso indic\u00e1base o adecuado que resultaba o seu cultivo. Os romanos tiveron como achegue na tecnolox\u00eda do vi\u00f1o o comezar coa t\u00e9cnica do enxerto nas cepas das vides. Alg\u00fans dos escritores e historiadores da \u00e9poca como pode ser Plinio o Vello no seu Naturalis Histori\u00e6 dedica o libro XIV ao mundo do vi\u00f1o empezando a describir unha gran cantidade de variedades. O efecto de divulgaci\u00f3n do vi\u00f1o que se fixo durante o imperio romano foi moi extenso en Europa xa que plantou vi\u00f1as en todos os territorios ocupados, chegando a ter vi\u00f1edos ata por encima dos 55\u00ba de latitude, en Normand\u00eda, Flandres, norte de Alema\u00f1a e os pa\u00edses b\u00e1lticos. O vi\u00f1o foi substitu\u00edndo a outras bebidas alcoh\u00f3licas fermentadas como a hidromel (\"hydromeli\") ou o \"aqua mulsa\". Os romanos non foron moi afeccionados da cervexa, a\u00ednda que o edicto Diocleciano de \"editum de pretiis maximis\" (edicto de prezos m\u00e1ximos) menciona a \"zythum\" (orixinaria de Exipto) e a \"cerevisia\".\nOs romanos continuaron coa tradici\u00f3n exipcia de almacenar e transportar o vi\u00f1o en \u00e1nforas seladas, pero con todo empezaron igualmente a empregar cubas de madeira (un invento procedente do norte de Europa) e que posteriormente durante moitos s\u00e9culos chegou a ser un recipente est\u00e1ndar para almacenar e transportar o vi\u00f1o. O primeiro testemu\u00f1o sobre a utilizaci\u00f3n do tonel data do ano 51 a. C., nos Comentarios de Xulio C\u00e9sar sobre \"a Guerra das Galias\". Ti\u00f1an a vantaxe de ser m\u00e1is lixeiras e menos fr\u00e1xiles, pero non eran capaces de manter un vi\u00f1o de calidade durante anos. Cada ano fac\u00edan a vendima e nela participaban os escravos que se dedicaban a pisar os acios, mentres realizaban esta operaci\u00f3n pesaba sobre eles a prohibici\u00f3n para comer e beber. O primeiro mosto obtido reserv\u00e1base e mestur\u00e1base con mel para realizar o \"mulsum\", esta bebida serv\u00edase ao comezo dos banquetes. O resto deix\u00e1base fermentaer en grandes \u00e1nforas de barro que denominaban \"dolia\". O \"dolium\" era unha grande \u00e1nfora enterrada ata o pescozo no chan para poder facilitar o control de temperatura. Tras o fermentado o vi\u00f1o era tratado polo vi\u00f1ateiro que lle proporcionaba aromas. Os romanos prefer\u00edan os vi\u00f1os brancos (en realidade dun cor ambarino), \u00e9 por esta raz\u00f3n pola que os vi\u00f1os tintos se blanqueban, engad\u00edanselles produtos para clarificar o vi\u00f1o tras a fermentaci\u00f3n: cola de peixe, po de m\u00e1rmore, clara do ovo, xelatina e nalgunhas ocasi\u00f3ns ata sangue de porco. As \u00e1nforas deix\u00e1banse envellecer, non en adegas como se fai hoxe en d\u00eda, sen\u00f3n en habitaci\u00f3ns altas da casa (denominadas \"apotheca\") xeralmente preto das sa\u00eddas da cheminea o que daba ao vi\u00f1o un aroma a afumado que gustaba moito. Nalgunhas ocasi\u00f3ns realiz\u00e1banse maceraci\u00f3ns con herbas arom\u00e1ticas, similares ao procedemento de obtenci\u00f3n do verm\u00fa. Alg\u00fan destes vi\u00f1os aromatizados (\"vinum conditum\") son o \"nectaulis\" (que posu\u00eda enula), o \"murtidanum\" (saborizado con mirto), o \"vinum absinthiatum\" aromatizado con absintio (\"Artemisia absinthium\"). O gusto dos romanos fac\u00eda que alg\u00fans dos vi\u00f1os, tras a fermentaci\u00f3n, adoit\u00e1banse madurar en \u00e1nforas entre 15 e 25 anos. Era co\u00f1ecido entre os lexionarios unha bebida mestura de auga e vinagre denominada \"posca\".\nO uso de botellas de vidro non comezou ata o primeiro s\u00e9culo da nosa era, a industria do vidro romano era algo primitiva e os recipientes eran irregulares, nalgunha ocasi\u00f3n empreg\u00e1banse botellas e as s\u00faas bocas pech\u00e1banse con xeso ou escaiola. Os patricios beb\u00edan en copas de cristal como indicativo de luxo, a cristaler\u00eda era por aquela \u00e9poca indicativo de riqueza e poder. A fraxilidade do vidro fac\u00edano pouco \u00fatil para a maior\u00eda dos romanos, \u00e9 por esta raz\u00f3n que a maior\u00eda das veces o vi\u00f1o transport\u00e1base en c\u00e1ntaros, vasos de madeira ou de metal. A pesar de todo co uso da botella veu o uso do tap\u00f3n de codia que se empregaba xunto co xeso. Os autores antigos tales como Cat\u00f3n ou Plinio recomendan almacenar as \u00e1nforas directamente ao sol, outros como Columela preto das chemineas para que adquira un sabor afumado.\nDebido \u00e1 densidade dos vi\u00f1os romanos, estes aug\u00e1banse do mesmo xeito que anteriormente fac\u00edan os gregos, nunha proporci\u00f3n de d\u00faas terceiras partes de auga e unha de vi\u00f1o. Por regra xeral a mestura (\"Menstruum\") prepar\u00e1baa unha persoa denominada \"cellarius\" e fac\u00edao mediante un recipiente denominado \"authepsa\" (unha especie de samovar), \u00e1s veces o cellarius engad\u00edalle sementes de fi\u00fancho para dar un c\u00e1racter final ao vi\u00f1o servido. Era moi habitual cocer o vi\u00f1o para obter tres variedades: o \"sapa\" que se reduc\u00eda a dous terzos do seu volume, o \"defrutum\" que se reduc\u00eda \u00e1 metade, e o \"carenum\" reducido a un terzo.\nAcept\u00e1base a importaci\u00f3n doutros vi\u00f1os, como o grego (Virxilio mencionaba que hab\u00eda tantas variedades como grans de area no mar), o exipcio, o proveniente de hispania, e a s\u00faa comercializaci\u00f3n daba lugar a negocios moi produtivos. Os vi\u00f1os gregos que aparec\u00edan nos banquetes de Roma eran: Coos, Somenon, Leucochro, Tethla entre outros. Entre os vi\u00f1os p\u00f3dese dicir que as clases baixas tomaban un vi\u00f1o tinto, denominado \"deuterio\", groseiramente elaborado que se estragaba ao pouco tempo. Unha mostra da importaci\u00f3n p\u00f3dese ver no achado de \u00e1nforas no norte da muralla de Hadri\u00e1n que conti\u00f1an vi\u00f1o procedente de Hispania e que nas inscrici\u00f3ns mencionan ao vi\u00f1ateiro \"Lucius Quintus Secundus\". Entre os vi\u00f1os m\u00e1is apreciados atop\u00e1base o \"falerno\" que se fac\u00eda envellecer ata vinte e cinco anos (en d\u00faas variedades seco e doce) e o \"albano\" que chegaba aos quince anos de maduraci\u00f3n. O vi\u00f1o de Sorrento que daba un vi\u00f1o de cor verde, o de Priverno, o de Fornio, o de Trifoli, o Setia que era moi solicitado, o Herburus que se volv\u00eda branco pasado uns anos de maduraci\u00f3n. S\u00e1bese polas descrici\u00f3ns que fai Apicio (na s\u00faa obra: \"De re coquinaria\" dedica un extracto aos vi\u00f1os) que o vi\u00f1o empreg\u00e1base como ingrediente na elaboraci\u00f3n de pratos romanos, un dos vi\u00f1os especiados do que nos chegou a s\u00faa receita \u00e9 o Conditum Paradoxum. Era moi co\u00f1ecido entre os lexionarios romanos un vi\u00f1o avinagrado denominado \"posca\" e que se aderezaba con mel.\nDurante a \u00e9poca de Cat\u00f3n o Vello, tan austero como os espartanos, famoso por beber tan s\u00f3 auga o nome grego de Dioniso traduciuse a Baco. Foi neste per\u00edodo no que se prohibiu beber vi\u00f1o \u00e1s mulleres, baixo pena capital.Era unha bebida t\u00edpica de mulleres unha decocci\u00f3n de pasas denominada passum que se adoitaba servir na sobremesa. As raz\u00f3ns sociais polas que se prohibiu naquela \u00e9poca beber vi\u00f1o \u00e1s mulleres \u00e9 desco\u00f1ecido hoxe en d\u00eda e \u00e9 obxecto de debates. Os romanos introduciron o costume de dar un bico na boca \u00e1 muller ao chegar a casa coa intenci\u00f3n de detectar se bebera ou non. Cat\u00f3n describe na s\u00faa obra \"De Agri Cultura\" (\"Sobre a Agricultura\") as raci\u00f3ns permitidas de vi\u00f1o aos labregos.\nO cultivo da vide as\u00ed como a elaboraci\u00f3n do vi\u00f1o chegou a Galia por Marsella, os galos conservaban o vi\u00f1o en barricas de madeira (influenciados polos pobos do norte que as empregaban para conservar a cervexa). Non adoitaban mesturar o vi\u00f1o con auga e ao vi\u00f1o puro denomin\u00e1bano \"merum\". \u00c1s veces d\u00e1banlle certo sabor amargo con zume de \u00e1loe vera.\nCa\u00edda do imperio.\nDurante a progresiva ca\u00edda do imperio romano diversos pobos xermanos foron ocupando e expand\u00edndose polos territorios europeos cara ao sur. Atila foi devastando gran parte de poboados romanos, ata a s\u00faa morte no ano 453. No entanto alg\u00fans dos invasores eran cristi\u00e1ns e eran amantes da viticultura. Alg\u00fans deles como os visigodos herdaron o costume romano do emprego e cultivo do vi\u00f1o, empregaban o doce \"mulsum\" na apertura dos banquetes. Denominaban \"roseum\" ao vi\u00f1o tinto e \"amineum\" ao vi\u00f1o branco. O denominado Codex Euricianus promulga leis a favor da protecci\u00f3n do cultivo das vides, estipulando que se se arrincaba unha cepa hab\u00eda que restitu\u00edla por d\u00faas. No s\u00e9culo VII impux\u00e9ronse aos cidad\u00e1ns da pen\u00ednsula ib\u00e9rica regras alimentarias denominadas \"R\u00e9gula Isidori\" onde se establec\u00eda cantos cereais e vi\u00f1o deb\u00eda tomar unha persoa nun d\u00eda para poder realizar actividades agr\u00edcolas. Ao vi\u00f1o cocido denomin\u00e1bano \"defructum\", do mesmo xeito que os romanos, e se tras a cocci\u00f3n perd\u00eda por reduci\u00f3n unha terceira parte do seu volume denomin\u00e1baselle \"carenum\" e \"sapa\" se perd\u00eda as d\u00faas terceiras partes. Os vi\u00f1edos pasan a propiedade dos reis e dos conventos e mosteiros. Os lugares onde viven os monxes adoitan posu\u00edr terras, ademais de paciencia e abundante man de obra barata, o que fai que o seu cultivo sexa un \u00e9xito. A produci\u00f3n de vi\u00f1o daquela \u00e9poca recae principalmente nos monxes europeos ata o final da alta Idade Media.\nUnha descrici\u00f3n do consumo de vi\u00f1o en Europa tras a ca\u00edda do Imperio romano a pondemos atopar na obra de Gregorio de Tours titulada \"Historia Francorum\" (\"Historia dos francos\"). Na que aparecen referencias frecuentes ao vi\u00f1o, unha referencia \u00e1 sidra e ningunha \u00e1 cervexa, o que v\u00e9n indicar a importancia que ti\u00f1a para esa sociedade o vi\u00f1o na dieta diaria. Existen datos acerca do cultivo do vi\u00f1o en Irlanda e no sur de Inglaterra debido \u00e1s descrici\u00f3ns que fai o monxe Beda no seu libro denominado: \"Historia ecclesiastica gentis Anglorum\".\nPer\u00edodo Al-\u00c1ndalus.\nNo s\u00e9culo VII emerxe desde Medina e a Meca unha nova relixi\u00f3n: o islam. Est\u00e9ndese desde Afganist\u00e1n ata o sur da fronteira de Imperio bizantino. Est\u00e9ndese ata invadir parte da pen\u00ednsula Ib\u00e9rica e derrotar aos visgodos na Batalla de Guadalete no ano 711, pasan os Pireneos e no ano 732 detense o avance musulm\u00e1n na Batalla de Poitiers liderada polo franco Carlos Martel. Esta derrota fai recuar o imperio musulm\u00e1n detr\u00e1s dos Pireneos ocupando a pen\u00ednsula durante case oito s\u00e9culos no que se denominou Al-\u00c1ndalus. Os preceptos relixiosos isl\u00e1micos prohiben a inxesta do vi\u00f1o, pasando a ser unha bebida tab\u00fa. Ou o que \u00e9 o mesmo halal segundo as leis dietarias do islam, a pesar diso o consumo de vi\u00f1o non desaparece a\u00ednda que si queda reducido a unha m\u00ednima expresi\u00f3n. Alg\u00fan dos altos mandatarios como Abderram\u00e1n III gustaban de inclu\u00edr vi\u00f1o nas s\u00faas festas e toleraba o seu consumo sempre que fose moderado.\nDurante o Al-\u00c1ndalus a uva vendimiabase co obxecto de tomar a s\u00faa froita que \u00e1s veces desecaban en forma de pasas, elaboraban un mosto cocido que adqur\u00eda a consistencia de xarope e que se denominaba \"rubb\" (orixe etimol\u00f3xico da palabra arrope), a pesar das prohibici\u00f3ns relixiosas musulm\u00e1s todas as clases sociais andalusies beb\u00edan vi\u00f1o e o delito de embriaguez era xulgado con penas leves. Durante alg\u00fan tempo alg\u00fans alfaqu\u00eds ortodoxos queix\u00e1ronse de semellante trangresi\u00f3n e foi durante o reinado de Al-Hakam II no que se arrasar\u00f3n as vi\u00f1as. En moitas ocasi\u00f3ns comercializ\u00e1base o vi\u00f1o coa escusa de que era un produto vendido e para moz\u00e1rabes. A s\u00faa adoraci\u00f3n fai que existan poemas dedicados ao vi\u00f1o, desta forma autores como Abu Bakr Muhammad, o rei da taifa de Sevilla al-Mu'tamid etc. No s\u00e9culo XIV durante a etapa do Al-\u00c1ndalus a fama do vi\u00f1o de M\u00e1laga f\u00edxose tan grande que rivalizaba no mercado cos vi\u00f1os gregos da \u00e9poca.\nIdade medieval.\nAlgunhas ordes relixiosas fixeron posible que tras a ca\u00edda do Imperio romano se mantivese o cultivo da vide en certas zonas de Europa, este \u00e9 o caso da Orde de San Bieito que mediante o traballo dos seus monxes nos mosteiros mant\u00ed\u00f1ase o co\u00f1ecemento e o cultivo da vide en vi\u00f1edos acoutados (denominados \"clos\"). A Regra Beneditina no \"Cap\u00edtulo XL\" (\"Da taxa da bebida\") asigna a cada monxe unha \"hemina\" diaria de vi\u00f1o (fai un volume de 0.27 litros). Na Idade Media faise extensivo por primeira vez o almacenamento do vi\u00f1o en barr\u00eds de madeira (en lugar de \u00e1nforas de barro). As m\u00faltiples cr\u00f3nicas narrando como se avinagran os vi\u00f1os, fai pensar que o almacenamento desta bebida non chegou \u00e1 s\u00faa perfecci\u00f3n. A maior\u00eda dos vi\u00f1os fac\u00edase vinagre ao chegar a primavera. A protecci\u00f3n contra a oxidaci\u00f3n era moi pobre e o uso do di\u00f3xido de xofre (SO2) era practicamente desco\u00f1ecido. A pesar diso empreg\u00e1banse algunhas t\u00e9cnicas co obxecto de aumentar a vida do vi\u00f1o, recubrimentos de brea, emprego de resinas (antimicrobianos), uso de saborizantes que enmascaran o sabor do vi\u00f1o avinagrado etc. Contin\u00faase nesta \u00e9poca bebendo o vi\u00f1o mesturado con auga. A pesar de todo os crecentes saqueos de conventos e mosteiros tras a ca\u00edda do imperio romano fixeron que as cubas de vi\u00f1o se \"refuxiasen\" en sotos xunto cos demais v\u00edveres, desta forma tan casual atopou o vi\u00f1o un sitio adecuado para repousar, creando por primeira vez as adegas. As ordes mon\u00e1sticas encarg\u00e1banse dos procesos de vi\u00f1ificaci\u00f3n, Bieitinos nos bancais do r\u00edo Rin, Cistercienses nos vales do Mosela, provenza e Languedoc. As denominaci\u00f3ns dos vi\u00f1os recordaban a s\u00faa orixe: \"clos\", \"Kloster\", \"hermitage\" etc. Calvino e Henrique VIII pararon a produci\u00f3n viticultora dos mosteiros de Su\u00edza e Inglaterra respectivamente.\nEntre os vi\u00f1os m\u00e1is co\u00f1ecidos nesta \u00e9poca est\u00e1 o Hipocr\u00e1s (mestura de vi\u00f1o e mel). O vi\u00f1o, que se empleba na coci\u00f1a, na Idade Media alcanza un valor moi importante, p\u00f3dese ver no Viandier de Guillaume Tirel xunto co M\u00e9nagier de Paris (dous libros de receitas medievais) nos que a maior\u00eda das receitas incl\u00faen o vi\u00f1o como un dos seus ingredientes.\nNa pen\u00ednsula ib\u00e9rica durante a Reconquista plantanse novas vides a medida que os reinos cristi\u00e1ns van tomando o control do territorio en detrimento do dominio musulm\u00e1n. A maior\u00eda destas vi\u00f1as foron anteriormente debastadas pola guerra. Era costume beber o vi\u00f1o quente e por esta raz\u00f3n era moi habitual meter un ferro candente no interior do recipiente. Tras a Reconquista empezan a plantarse vi\u00f1edos en torno ao Cami\u00f1o de Santiago onde empezan a xurdir os vi\u00f1os da ribeira do Douro e da Rioja. Xa no s\u00e9culo XII empeza a cultivarse vides en zonas de Catalu\u00f1a dando lugar a vi\u00f1edos do Pened\u00e9s e de Tarragona. O vi\u00f1o de Xerez (\"vi\u00f1os de Sherish\") empezou a alcanzar unha fama na zona, m\u00e1is tarde este vi\u00f1o foi denominado \"sherry\" polos ingleses. A reconquista fixo que se fixese un esforzo por dedicar espazo aos vi\u00f1edos. O Cardeal Cisneros encargou a Gabriel Alonso de Herrera a redacci\u00f3n dunha obra que compilase o saber agr\u00edcola da \u00e9poca. Herrera describe na s\u00faa obra o cultivo da uva e a elaboraci\u00f3n do vi\u00f1o a comezos do s\u00e9culo XVI.\nEmpezan a cultivarse a vide en zonas moi espec\u00edficas, como \u00e9 o caso de Bordeos (\"v\u00e9xase:\" Historia dos vi\u00f1os de Bordeos) no que o matrimonio de Henrique Plantagenet e Leonor de Aquitania abriu a rexi\u00f3n de Bordeos ao mercado ingl\u00e9s. A\u00ednda que xa exist\u00edan vi\u00f1as no ano 46 de nosa era cando os Galos as plantaban. Establ\u00e9cese a denominada \"police des vins\" (\"polic\u00eda dos vi\u00f1os\") que consta dunha serie de c\u00f3digos e pr\u00e1cticas comerciais establecidas nos s\u00e9culos XIII e XIV que rexeron o comercio de vi\u00f1o dentro da rexi\u00f3n de Bordeos as\u00ed como o uso do seu porto polas rexi\u00f3ns veci\u00f1as. Os c\u00f3digos pretend\u00edan proporcionar ao vi\u00f1o de Bordeos unha posici\u00f3n predominante na rexi\u00f3n e no mercado do vi\u00f1o ingl\u00e9s. O vi\u00f1o chegou a Inglaterra xa no s\u00e9culo X grazas aos vi\u00f1os Normandos levados por Guillerme o Conquistador. Posteriormente no s\u00e9culo XIII exportouse vinho verde portugues aos mercados ingleses. No s\u00e9culo XV emp\u00e9zase a poboar as illas Canarias con colonos europeos e o portugu\u00e9s Fernando de Castro cultivou a primeira vide no ano 1497 (na \"Vimbrera\"), e que posteriormente o brit\u00e1nico John Hill plantou a primeira vi\u00f1a en Hierro en 1526.\nA comezos do s\u00e9culo XIV o espa\u00f1ol Arnau de Vilanova escribe un dos primeiros libros sobre o vi\u00f1o (\"Liber de vinis\") no que trata de, o mesmo Arnaldo \u00e9 descubridor tanto do di\u00f3xido de carbono (CO2) como do alcol (que denomina aqua vitae). O uso do vi\u00f1o como un antis\u00e9ptico emp\u00e9zase a mencionar por alg\u00fans autores como Guy de Chauliac.\nO vi\u00f1o en Galicia.\nA vi\u00f1o debeuse implantar en Galicia xa na \u00e9poca do imperio romano (s\u00e9culo I a III d.C) como demostran unha anfora da \u00e9poca achada na r\u00eda da Coru\u00f1a e diferentes recipientes vinarios atopados no castro de Elvi\u00f1a.\nSegundo \u00c1lvaro Cunqueiro o vi\u00f1o chegar\u00eda a Galicia a trav\u00e9s dos grandes mosteiros rexidos pola Orde do C\u00edster.\nNo s\u00e9culo XIV, Galicia exportaba as s\u00faas vides a outros vi\u00f1edos europeos. No s\u00e9culo XIX produciuse unha praga de o\u00eddio que xunto coa xa econom\u00eda deprimida que sufr\u00eda toda a rexi\u00f3n desde o s\u00e9culo XVIII fixo que moitos vi\u00f1edos se abandonaran polo despoboamento ao emigrar os traballadores cara a outros lugares. Os traballadores da vendima galega foron en parte os que contribu\u00edron co seu labor a desenvolver os vi\u00f1edos en socalcos da rexi\u00f3n do vi\u00f1o do Porto do Douro. Cando Espa\u00f1a entrou a formar parte da Uni\u00f3n Europea en 1986, comezaron a chegar fondos a Galicia que axudaron ao rexurdimento da industria vitivin\u00edcola.\nO vi\u00f1o no \"Novo Mundo\".\nNo 12 de outubro de 1492 o navegante Cristovo Col\u00f3n realiza o descubrimento de Am\u00e9rica, no que se denominou o \"Novo Mundo\", as novas terras abren novas posibilidades de cultivo da vide. No ano 1525 Hern\u00e1n Cort\u00e9s sendo Gobernador de M\u00e9xico ordena a plantaci\u00f3n de vi\u00f1edos nas terras colonizadas. O \u00e9xito das plantaci\u00f3ns foi tal que se expandiu por completo o cultivo \u00e1s rexi\u00f3ns do Vicerreinado do Per\u00fa, pronto o rei de Espa\u00f1a prohibiu novas plantaci\u00f3ns en M\u00e9xico (ano en 1595), debido aos temores que exist\u00edan na Casa Real de que os novos territorios fosen autosuficentes. Este edicto real mant\u00edvose vixente durante case s\u00e9culo e medio, s\u00f3 se pod\u00edan plantar novas vides baixo licenzas especiais outorgadas polo reino de Espa\u00f1a, os xesu\u00edtas estaban exentos da concesi\u00f3n de tales licenzas. As primeiras vides que chegan \u00e1 Arxentina chegan no ano 1556 a zona da actual provincia de Santiago del Estero, e posteriormente no ano 1561 a provincia de Mendoza.\nDurante a segunda metade do s\u00e9culo XVI no vicerreinado do Per\u00fa establec\u00e9ronse tres rexi\u00f3ns vitivin\u00edcolas, unha foi no reino de Chile, a outra nas zonas des\u00e9rticas e a terceira na rexi\u00f3n de Cuyo. A cantidade de produci\u00f3n era tal que o sobrante empreg\u00e1base na elaboraci\u00f3n de augardentes, e desta forma nace o pisco.\nEn Am\u00e9rica do norte no ano 1697, nas primeiras incursi\u00f3ns de misioneiros xesu\u00edtas espa\u00f1ois, dirixidas por Juan de Ugarte na Baixa California plant\u00e1ronse vi\u00f1as con obxecto de poder ter vi\u00f1o para celebrar a Eucarist\u00eda. A variedade traida dos vi\u00f1edos espa\u00f1ois, hoxe en d\u00eda denom\u00ednase en EE. UU.: uva da misi\u00f3n (\"mission grape\"). Estas primeiras plantaci\u00f3ns reproduc\u00edronse nas diversas misi\u00f3ns dando lugar aos primeiros vi\u00f1os de California. En 1769 o padre Serra levou a videira a San Diego. Algunhas das misi\u00f3ns deixaron nome a famosos e extensos vi\u00f1edos as\u00ed como por exemplo a \"Misi\u00f3n da nosa Se\u00f1ora de Guadalupe do Norte\" que hoxe en d\u00eda \u00e9 unha extensa zona de vi\u00f1edos co nome de val de Guadalupe.\nNo ano 1765, Benjamin Franklin decide usar o Almanaque do pobre Ricardo (\"Poor Richard's Almanack\" ) para promover o cultivo de variedades aut\u00f3ctonas da uva americana, reforzado desta forma a produci\u00f3n de vi\u00f1o nas colonias. Un dos amigos de Franklin, Benjamin Gale, estableceu que se bebese vi\u00f1o de colleitas coloniais, ou ningunha outro en absoluto; esta opini\u00f3n pareceu prevalecer nas colonias desde 1764 ata a Revoluci\u00f3n. Thomas Jefferson (1743-1826), terceiro presidente de EE. UU., foi embaixador en Francia e cando regresou ao seu pa\u00eds, tivo destacados intentos de promover a viticultura. Da mesma forma John Adlum de York, Pensilvania publica libros e desenvolve estudos sobre as variedades de vide americanas. Por estes traballos \u00e9 considerado J. Adlum como \"o pai da viticultura americana\", chegando a introducir unha variedade denominada Catawba. Benjamin Rush demostra que o alcol produce modificaci\u00f3ns psicol\u00f3xicas e fisiol\u00f3gicas, dando a entender que unha \"vida sa\" non vai acompa\u00f1ada dun consumo excesivo de alcol.\nEntre as d\u00e9cadas de 1850 e 1860 o colono de orixe h\u00fangara Agoston Haraszthy iniciou actividades viticultoras na zona de California. \u00c9 considerado polos seus esforzos o \"pai da moderna viticultura en California\" Fundou o Buena Vista winery (co\u00f1ecido hoxe en d\u00eda como \"Buena Vista Carneros\" no val de Sonoma). En 1842 Nicholas Longworth IV planta vides coa variedade Catawba e realiza o primeiro vi\u00f1o espumoso de Am\u00e9rica. Comezan a proliferar en EE. UU. os movementos antialcoh\u00f3licos como son o American Temperance Movement (ATM), as \"Anti-Saloon Leagues\" (Ligas Antibares), promovendo a emenda XVIII (co\u00f1ecida como a \"Lei seca\") da constituci\u00f3n.\nAustralia.\nO descubrimento de Australia (Nova Holanda) polo navegante Willem Janszoon que avistou a costa oeste da pen\u00ednsula do Cabo York no ano 1606. Cando o almirante Arthur Phillip faise gobernador de Nova Gales do Sur a finais do s\u00e9culo XVII fai ver aos seus compatriotas a idoneidade das terras e do clima para o cultivo da vide. \"Rose Hill\" (co\u00f1ecido hoxe en d\u00eda como Parramatta) foi un dos primeiros asentamentos australianos que cultivou a vide nesas terras. \u00c9 co\u00f1ecido que no ano 1788, a denominada \"primeira frota\" (en ingl\u00e9s denominado: First Fleet) xa levaba entre as s\u00faas cargas sementes de clarete \u00e1s colonias de Australia. Nos primeiros anos non hab\u00eda un exceso de interese por parte dos colonos europeos no vi\u00f1o, os convictos que poboaban as terras ti\u00f1an padais pouco afeitos ao vi\u00f1o (apenas sab\u00edan cultivalo) e prefer\u00edan outras bebidas fortes como pod\u00eda ser o ron. A pesar destas preferencias maioritarias, pronto se foron cultivando vides en diferentes zonas de Nova Gales do Sur (Hunter Valley \u00e9 renombrado ata na actualidade) e cheg\u00e1ronse a publicar libros acerca do seu cultivo, principalmente dirixidos aos colonos, un dos m\u00e1is afamados foi escrito por un dos pioneiros do vi\u00f1o en Australia: James Busby.\nEn 1800 envi\u00e1ronse desde Francia dous prisioneiros de guerra: Antoine Landrien e Francois de Riveau (ambos de Nantes) para que promovesen o cultivo da vide na zona e chegaron a escribir artigos nas gacetas de Sidney. En 1822 Gregory Blaxland (1778-1853) \u00e9 o primeiro colono en exportar vi\u00f1o de Australia e o primeiro en conseguir un premio por iso. James Busby inicia unha viaxe por Espa\u00f1a (seis semanas, polo sur) e Francia coa intenci\u00f3n de colleitar as mellores variedades de uva e poder ofrecer unhas variedades m\u00e1is adaptadas ao terreo, unha das variedades levadas foi a \"White Hermitage\", uva de rei, unha moscatel denominada 'gordo branco' etc., chegando a colleitar ata case 400 variedades. A colecci\u00f3n plantouse no que hoxe en d\u00eda \u00e9 o Xard\u00edn Bot\u00e1nico Nacional de Australia. Este esforzo de James, xunto coa chegada progresiva aos asentamentos de colonos libres europeos con co\u00f1ecementos de viticulra, fixo que a calidade dos vi\u00f1os fose mellorando progresivamente ao longo do s\u00e9culo XVIII e XIX. James Busby continuou posteriormente o seu labor en Nova Zelandia (na s\u00faa residencia de Waitangi, Northland). Pronto aparecer\u00edan viticultores afamados como Sir William Macarthur que escribiu libros (baixo o psud\u00f3nimo \"Maro\") que chegaron a ser moi afamados na \u00e9poca como: \"Letters on the Culture of the Vin, Fermentation, and the Management of the Cellar\". As febres do ouro en Australia en 1852, fixo que decaera temporalmente a industria debido \u00e1 falta de man de obra.\nA enfermidade do o\u00eddio ataca en 1876 e a Phylloxera comeza en 1876 detectada e reportada por primeira vez polo viticultor Phillip Bay un ano despois. O sur de Australia queda f\u00f3ra do ataque da Phyllosera. Nova Zelandia \u00e9 afectada pola praga moito m\u00e1is que Australia a comezos da d\u00e9cada de 1890.\nSur\u00e1frica.\nO Imperio holand\u00e9s plantou a \"vitis vinifera\" con prop\u00f3sitos comerciais a mediados do s\u00e9culo XVII, para iso a Compa\u00f1\u00eda Holandesa das Indias Orientais decide en 1640 establecer un punto de avituallamento aos barcos que pasan o cabo de Boa Esperanza. A compa\u00f1\u00eda holandesa apunta a Jan van Riebeeck como un dos primeiros colonos, chegan en 1652 \u00e1 ladeira da monta\u00f1a da Mesa. En 1659 empez\u00e1ronse a prensar as primeiras uvas aut\u00f3ctonas do Cabo e en 1689 foron transferidas cubas a barcos con rumbo a Xava. En 1679 o novo gobernador de Mauricio Simon van der Stel (1639-1712) pode comprobar unha viticultura florecente a pesar de que a s\u00faa calidade \u00e9 baixa. En 1685 Simon adquire algunhas terras do grande estado de cidade do Cabo (\"Groot Constantia\"), hoxe en d\u00eda unha das grandes zonas viticultoras de Sur\u00e1frica, e incopora m\u00e1is de 100.000 brotes de parras procedentes de Europa. Posteriormente, en 1778, a \u00e1rea de Groot Constantia v\u00e9ndese ao alem\u00e1n Hendrik Cloetey e planta uvas \"Frontignac\" ( denominadas Moscatel de gran mi\u00fado -\"uscat Blanc \u00e0 Petits Grains\" ) con elas faise un dos vi\u00f1os m\u00e1is afamados da zona que \u00e9 o \"vin de Constance\". Este vi\u00f1o acompa\u00f1ou no exilio a reis e emperadores de Francia, as\u00ed como a Lu\u00eds Filipe I e Napole\u00f3n Bonaparte que se fixeron con substanciosas cantidades del.\nA revogaci\u00f3n do edicto de Nantes en 1685 por parte de Lu\u00eds XIV, que autorizaba a liberdade de culto aos protestantes calvinistas; fai que alg\u00fans deles logren escapar a Holanda e finalmente acaben viaxando a Stellenbosch, Paarl e Franschhoek (a \"esquina francesa\"). Estes refuxiados levan consigo vides e o co\u00f1ecemento de viticultura necesarios para poder desenvolver os cultivos en Sur\u00e1frica. A rexi\u00f3n pasa a estar baixo o control brit\u00e1nico en 1814 e a partir deste instante Inglaterra conv\u00e9rtese no principal mercado para os vi\u00f1os de Sur\u00e1frica. O descubrimento de minerais preciosos en Sur\u00e1frica fai que haxa un incremento da poboaci\u00f3n e con iso unha maior demanda de vi\u00f1o. O mercado local crece ata a chegada da phylloxera en 1885 que produce a devastaci\u00f3n de todas as plantaci\u00f3ns. O vi\u00f1o surafricano non se recupera ata o final da primeira guerra mundial.\nNo ano 1925 o en\u00f3logo surafricano Abraham Perold cruza d\u00faas variedades da vitis vinifera: Pinot Noir e Cinsaut (esta uva era denominada por aquel ent\u00f3n \"Hermitage\" en Sur\u00e1frica). O cruzamento entre as uvas \"Pinot Noir\" con \"Hermitage\" denominouse: Pinotage. O novo tipo de uva converteuse na variedade cultivar m\u00e1is identificativa de Sur\u00e1frica, plant\u00e1ronse tam\u00e9n con posterioridade noutras rexi\u00f3ns como Nova Zelandia, California.\n\u00c9poca moderna.\nOs vi\u00f1os do s\u00e9culo XVII empezan a ter a s\u00faa aparencia moderna e aos poucos empezan a ser m\u00e1is estables. En Austria por mor das revoltas cidad\u00e1s contra o monopolio da venda de alimentos, o 17 de agosto de 1784 o emperador Xos\u00e9 II de Habsburgo emitiu un edicto no que permit\u00eda a cada cidad\u00e1n vender alimentos, vi\u00f1o e mosto cultivados por eles mesmos, desta forma naceu o popular Heuriger austr\u00edaco (local onde se degusta vi\u00f1o). En 1852 o Marqu\u00e9s de Murrieta planta os primeiros vi\u00f1edos na Rioxa, sendo este o primeiro vi\u00f1o fino da zona, no morgado do Duque da Vitoria. En Espa\u00f1a inst\u00e1urase no s\u00e9culo XVIII a figura do \"gardavi\u00f1as\" (posici\u00f3n que perdura ata 1960), que fai un papel fundamental na vixilancia dos vi\u00f1edos, facendo que o gando non paste nas vi\u00f1as.\nCoa ocasi\u00f3n de celebrarci\u00f3n da Exposici\u00f3n Universal de Par\u00eds de 1855, o emperador Napole\u00f3n III pediu un sistema de clasificaci\u00f3n para os mellores vi\u00f1os de Bordeus (Francia) que \u00edan mostrarse aos visitantes de todo o mundo. O Sindicato de Negociantes do Vi\u00f1o catalogaron os vi\u00f1os segundo a reputaci\u00f3n do ch\u00e2teau (casa solariega) e o prezo de mercado, que naquela \u00e9poca relacion\u00e1base directamente coa calidade. O resultado foi a \"Clasificaci\u00f3n Oficial do Vi\u00f1o de Bordeus de 1855\".\nNo ano 1863 o emperador franc\u00e9s Napole\u00f3n III inquir\u00f3 ao qu\u00edmico franc\u00e9s Louis Pasteur para que estudase as raz\u00f3ns polas que se estragaban os vi\u00f1os, causando \u00e1 econom\u00eda francesa grandes danos. Tres anos despois Pasteur publicou \"Etudes sur lle vin\" (Estudos sobre o vi\u00f1o ) demostrando por vez primeira como exist\u00edan seres vivos microsc\u00f3picos denominados fermentos que gobernaban os precesos de fermentaci\u00f3n alcoh\u00f3lica, o control destes organismos fac\u00eda que se puidese controlar a degradaci\u00f3n do vi\u00f1o. Pasteur foi o primeiro en determinar o papel central do os\u00edxeno na elaboraci\u00f3n do vi\u00f1o. Esta nova visi\u00f3n fundamentou que a enolox\u00eda empezase a cobrar unha visi\u00f3n cient\u00edfica acerca dos seus procesos.\nAs d\u00faas variedades de uva m\u00e1is antiga nos vi\u00f1edos franceses son a chasselas da rexi\u00f3n de Fontainebleau e a chaselas de Moissac. A mellora das variedades de uva para sobremesa comezouse en Francia na \u00e9poca do Renacemento, baixo o reinado de Francisco I. No ano 1532 o rei ti\u00f1a vi\u00f1edos de Cahors e de Mireval plantadas en Thomery preto de Fontainebleau. Estas d\u00faas variedades conxug\u00e1ronse no que os franceses da \u00e9poca denominaban \"Treille du Roi\" (\"a vi\u00f1a real\") e a com\u00edan en forma de froita de sobremesa. O qu\u00edmico franc\u00e9s Jean-Antoine Chaptal na \u00e9poca de Napole\u00f3n Bonaparte puido comprobar que engadindo azucre no proceso inicial de fermentaci\u00f3n do vi\u00f1o (chaptalizaci\u00f3n) o resultado final era un vi\u00f1o con maior concentraci\u00f3n alcoh\u00f3lica. Pronto se regular\u00eda este proceso, e ata foi prohibido nalg\u00fans pa\u00edses. Os vi\u00f1os bebense en festas e alg\u00fans deles gozan de gran popularidade, por exemplo os vi\u00f1os de uva malvas\u00eda (variedade procedente de Monemvasia no Peloponeso) que segundo Lourenzo de Medici eran unha panacea para todos os males.\nO tap\u00f3n e a botella de cristal.\nD\u00faas innovaci\u00f3ns aparecen nesta \u00e9poca unha delas \u00e9 a botella de vi\u00f1o que nos seus comezos ti\u00f1a unha aspecto m\u00e1is redondo que alargado, debido a que \u00e9 m\u00e1is f\u00e1cil obter esta forma ao tratar o vidro soprado (t\u00e9cnica da \u00e9poca). As melloras sobre a composici\u00f3n do vidro que xa fac\u00eda a escola veneciana no s\u00e9culo XIII fai que se empecen xa constru\u00edr no s\u00e9culo XVII botellas de vidro resistentes ao transporte de longas distancias, con formas homog\u00e9neas. A aparici\u00f3n dos vi\u00f1os espumosos necesitaba de melloras t\u00e9cnicas na construci\u00f3n de botellas que puidesen resistir a presi\u00f3ns de gas (CO2) que se xeraba na segunda fermentaci\u00f3n dentro da botella. As botellas de cristal desta \u00e9poca roldaban entre os 700 ml aos 800 ml debido a que era a cantidade m\u00e1is f\u00e1cil de poder ser transportadas por unha persoa. Aproximadamente no ano 1720 empez\u00e1ronse a constru\u00edr botellas m\u00e1is alargadas, as impurezas do vidro fac\u00edaas de cor verde ou ata escuras (o que favorec\u00eda a conservaci\u00f3n do vi\u00f1o). En 1821 Ricketts &amp; co. Glassworks Bristol patentou unha forma de elaborar mecanicamente botellas da mesma forma, as\u00ed naceu a actual botella de vi\u00f1o.\nA segunda inovaci\u00f3n veu acompa\u00f1ada do uso da botella de cristal. As botellas tap\u00e1banse con cera, lacre, xeso ou outros medios dispo\u00f1ibles, ata que algu\u00e9n empezou a empregar tap\u00f3ns de cortiza da sobreira (\"quercus suber\"), isto supuxo a segunda mellora no vi\u00f1o o que afectou \u00e1 comercializaci\u00f3n deste. O tap\u00f3n aisla o vi\u00f1o do os\u00edxeno da atmosfera e permite desta forma que vaia adquirindo un bouquet (aroma) caracter\u00edstico.\nNacemento de novos vi\u00f1os.\nOs vi\u00f1os do s\u00e9culo XVII empezan a tomar a experesi\u00f3n que conocenos hoxe en d\u00eda. O emprego de di\u00f3xido de sulfuro nos barr\u00eds fai que te\u00f1an unha maior vida, estendendo o seu potencial uso. A primeira referencia documentada do seu uso como fumigante data dun informe publicado en Rottenburg (Alema\u00f1a) e data do 1487. Empezan a aparecer os vi\u00f1os h\u00fangaros denominados Tokaji. Os vi\u00f1os espumosos fan a s\u00faa aparici\u00f3n debido aos avances na incorporaci\u00f3n de rollas na selaxe das botellas de vi\u00f1o, agora xa parecen m\u00e1is robustas e a s\u00faa elaboraci\u00f3n \u00e9 bastante m\u00e1is barata que nos tempos de outrora. Este desenvolvemento permite que na zona do Champa\u00f1a-Ardenas un monxe denominado Pierre P\u00e9rignon elabore un vi\u00f1o espumoso que posteriormente se d\u00e1 a co\u00f1ecer mundialmente como champagne. O monxe determina un procedemento que denomina m\u00e9todo champenoise (\"m\u00e9todo cl\u00e1sico\") fundamentado no efecto da fermentaci\u00f3n na botella. O m\u00e9todo fora investigado con anterioridade polo f\u00edsico Christopher Merret. A popularidade crece cando esta bebida \u00e9 adoptada pola realeza como no caso de Filipe II de Orleans.\nS\u00e9culos despois o cava com\u00e9zase a producir a partir das investigaci\u00f3ns que realiza \"Instituto Agr\u00edcola Catal\u00e1n de San Isidro\" (Institut Agr\u00edcola Catal\u00e0 de Sant Isidre) que empregou o \"m\u00e9todo tradicional\" pero empregando variedades de uvas brancas aut\u00f3ctonas do Pened\u00e9s. Por mor desta investigaci\u00f3n Josep Ravent\u00f3s i Fatj\u00f3 produciu, en 1872, as primeiras botellas de cava na mas\u00eda de can Codorn\u00edu, en Sant Sadurn\u00ed d'Anoia. En Francia establ\u00e9cese un sistema de leis que defendan a denominaci\u00f3n dos vi\u00f1os, este \u00e9 o primeiro pa\u00eds viticultor en establecer lexislaci\u00f3n respecto diso. Toma m\u00e1is de 30 anos na evoluci\u00f3n e a definici\u00f3n do aparello legal (1905-1935).\nCat\u00e1strofe mundial.\nO mundo da viticultura enfr\u00f3ntase desde mediados do s\u00e9culo XIX (cunha duraci\u00f3n dun s\u00e9culo) a unha serie de cat\u00e1strofes mundiais en forma de pragas mort\u00edferas, guerras mundiais e crises econ\u00f3micas, leis secas que puxeron en serio perigo a produci\u00f3n mundial de vi\u00f1o. En 1845 as vides do mundo empezan a ser atacadas por un fungo da orde Erysiphales que producen nas follas das vides unha erupci\u00f3n mortal denominada o\u00eddio (\"Uncinula necator\"). Finalmente a enfermidade \u00e9 controlada mediante diversos axentes qu\u00edmicos. A primeira Guerra Mundial que comeza en 1914 devasta vi\u00f1edos en Europa, a Gran Depresi\u00f3n que comezada en outubro de 1929 fai diminu\u00edr a niveis perigosos a demanda mundial de vi\u00f1o, pechando moitas industrias.\nPero de todas as desgrazas que sofre o vi\u00f1o e a vide na s\u00faa historia, a m\u00e1is recordada pola industria vin\u00edcola actual, marcando unha fronteira entre o antes e o despois \u00e9, a praga da mosca \u00e1fida denominada Phylloxera vastratix. En Am\u00e9rica do Norte cult\u00edvanse variedades aut\u00f3ctonas como a vitis labrusca, a vitis rotundifolia, a Vitis munsoniana etc. que resultan de interese aos viticultores europeos e que deciden exportar a mediados do s\u00e9culo XIX cara a Europa. En 1862 diferentes cortes destas variedades chegan ao porto de Bordeus e pronto son incorporadas aos vi\u00f1edos franceses, entre estas mostras hab\u00eda larvas da phyllosera. A enfermidade comeza cunha pequena mosca de cor verde (apenas 2\u00a0mm) que pos\u00fae un complicado mecanismo de reproduci\u00f3n, no outono unhas larvas comen as ra\u00edces ata causar a morte da vide. Poden viaxar grazas aos ventos, podendo chegar ata os 20\u00a0km. Os vi\u00f1edos do mundo v\u00edronse afectados por esta praga durante ua d\u00e9cada. A primeira alarma saltou en 1863 en Languedoc e nos seguintes 15 anos destru\u00edr case o 40% da produci\u00f3n francesa, a praga despreg\u00e1base r\u00e1pido. Crese que o verdadeiro problema orixinouse debido \u00e1 velocidade que desenvolv\u00edan os barcos de vapor que eran capaces de cruzar o Atl\u00e1ntico nun tempo que permit\u00eda \"sobrevivir\" as larvas nas adegas, xa que antes as viaxes duraban m\u00e1is tempo e fac\u00edase unha especie de corentena natural durante a viaxe.\nDurante un instante de crise, o goberno franc\u00e9s puxo unha recompensa de medio mill\u00f3n de francos a quen fose capaz de outorgar unha soluci\u00f3n da Phylloxera. Intent\u00e1ronse moitas soluci\u00f3ns, algunhas delas pasaron por importar a Europa unha poboaci\u00f3n de insectos capaces de inxerir Phylloxera, todos os intentos fracasaron.\nUn dos bot\u00e1nicos que detectou nos seus primeiros instantes a praga foi J\u00f9l\u00e8s \u00c9mil\u00e8 Pl\u00e1nch\u00f3n que pronto intenta coa asistencia do colega bot\u00e1nico Pierre Marie Alexis Millardet e do entom\u00f3logo estadounidense Charles Valentine Riley atopar unha soluci\u00f3n. Finalmente logran obter resultados ao introducir d\u00faas especies americanas: \"Vitis riparia\" e \"Vitis rupestris\" aos vi\u00f1edos franceses para realizar enxertos, co que se logrou facer \u00e1s plantas francesas fosen resistentes a \"Phylloxera\". Hoxe en d\u00eda mantense sen controlar a phyllosera, a \u00fanica variedade europea aut\u00f3ctona e resistente inicialmente ao ataque da phylloxera \u00e9 a Assyrtiko orixinal de Santorini, \u00e9 por iso que \u00e9 obxecto de investigaci\u00f3n.\nTras as Guerras Mundiais.\nNos Estados Unidos a emenda XVIII da Constituci\u00f3n dos Estados Unidos co\u00f1ecida como a Lei seca foi ratificada en 1919, derrogada en 1933 e ratificada a s\u00faa derrogaci\u00f3n coa XXI emenda da Constituci\u00f3n norteamericana. Nalg\u00fans estados de maior\u00eda puritanos como Indiana proh\u00edbese a venda de alcol os domingos, desde 1816 ata hoxe en d\u00eda, e que se denomina \"Blue Law\" (lei azul). Outros pa\u00edses enfr\u00f3ntanse \u00e1 prohibici\u00f3n a comezos do s\u00e9culo XX, como son os pa\u00edses n\u00f3rdicos (coa excepci\u00f3n de Dinamarca). Todos estes eventos prohibicionistas afectaron \u00e1 demanda mundial de vi\u00f1o, no entanto a industria vitivin\u00edcola non pod\u00eda afrontar unha forte demanda tras a devastaci\u00f3n das pragas da Phylloxera e o\u00eddio. O final da primeira guerra mundial trouxo a Francia unha nova revoluci\u00f3n vitivin\u00edcola.\nNo ano 1927 varios pa\u00edses produtores de vi\u00f1o re\u00fanense para formar a International Wine Ouffice (IWO) co obxectivo de harmonizar as pr\u00e1cticas vitivin\u00edcolas, promover a investigaci\u00f3n, p\u00f3r en com\u00fan unhas pr\u00e1cticas est\u00e1ndares. Establ\u00e9cense normas de dereito alimentario co obxecto de evitar fraudes na elaboraci\u00f3n do vi\u00f1o, ref\u00f3rzanse as denominaci\u00f3ns de orixe dos vi\u00f1os. Emp\u00e9zase a empregar como almacenamento do vi\u00f1o o Tetra Brik (denominado tam\u00e9n tetra pack), en 1951 a empresa su\u00edza AB Tetra Pak empeza a comercializar o produto.\nNo ano 1939 estala a segunda guerra mundial e a Alema\u00f1a nazi rompe no ano 1940 a Li\u00f1a Maginot penetr\u00e1ndo no territorio de Francia, con este suceso a produci\u00f3n de Francia pasou a mans alem\u00e1s. Durante o desenlace dalgunhas batallas os aliados intentaron evitar o bombardeo artilleiro de vi\u00f1edos. Tras a guerra Francia modernizou os seus vi\u00f1edos e pronto apareceron os vi\u00f1os de Beaujolais (que se alcumaba coa palabra \"novo\": Beaujolais nouveau) e saturaban os bistrots franceses onde era moi popular. Na zona de Beaujolais empezouse a mediados de s\u00e9culo XX unha nova forma de fermentaci\u00f3n denominada maceraci\u00f3n carb\u00f3nica.\nA finais do s\u00e9culo XX incorp\u00f3ranse nos vi\u00f1edos as recolectoras autom\u00e1ticas, te\u00f1en o problema de actuar tan s\u00f3 en superficies chairas. Se automatizan as\u00ed mesmo procesos como o embotellado. Desc\u00f3brense procesos que estabilizan e someten a un mellor control o vi\u00f1o e as s\u00faas calidade final.\nHoxe en d\u00eda.\nGran parte das melloras mec\u00e1nicas introducidas nas industrias viticultoras Europeas e Americanas tras a segunda Guerra Mundial fai que aos poucos os vi\u00f1os de finais do s\u00e9culo XX vaian ga\u00f1ando adeptos no mundo debido \u00e1 s\u00faa mellora na calidade. Nos Estados Unidos cr\u00e9ase nos anos 70 a \u00c1rea Vitivin\u00edcola Americana -\"American Viticultural Area\" (AVA) - coa intenci\u00f3n de achegar a s\u00faa propia denominaci\u00f3n xeogr\u00e1fica \u00e1s variedades que al\u00ed se crean. Empezanse a publicar revistas especializadas cuxo tema monogr\u00e1fico c\u00e9ntrase nas tarefas vitivin\u00edcolas, un exemplo \u00e9 a americana Wine Spectator. Estas publicaci\u00f3ns crean o concepto de \"vi\u00f1o do ano\" como expresi\u00f3n de popularidade entre os en\u00f3logos m\u00e1is prestixiosos. En Europa establ\u00e9cese a Uni\u00f3n Europea de pa\u00edses, pondo un marco com\u00fan a regulaci\u00f3n do vi\u00f1o, convertendo as\u00ed \u00e1 Uni\u00f3n no maior exportador e produtor do mundo (Francia, Italia e Espa\u00f1a). O vi\u00f1o faise moi popular nos anos 1980 en continentes que tiveron pouca tradici\u00f3n vitivin\u00edcola como \u00e9 a India, chegando a incrementar a s\u00faa demanda. Inv\u00e9ntanse novos conceptos asociados co mundo do vi\u00f1o, tal e como a vi\u00f1oterapia. Inv\u00e9ntanse novos conceptos de elaboraci\u00f3n de vi\u00f1o como o Penfolds Grange de Australia que \u00e9 desenvolvido inicialmente por Max Schubert e que logra a Premier Cru f\u00f3ra de Bordeus. Empr\u00e9ganse novos sistemas de rega por goteo que estabilizan a produci\u00f3n vit\u00edcola.\nNo ano 1979 real\u00edzase en Par\u00eds unha gran cata de vi\u00f1os (Sentenza de Par\u00eds), na cata cega dos chardonnay e cabernet sauvignon int\u00e9ntase ver a calidade contrastada dos vi\u00f1os franceses en comparaci\u00f3n co vi\u00f1o californiano e sorprendentemente estes \u00faltimos dan moi boas puntuaci\u00f3ns. Xorden profesi\u00f3ns como cr\u00edtico de vi\u00f1o, un dos m\u00e1is influentes a finais do s\u00e9culo XX e comezos do XXI \u00e9 Robert M. Parker. Nun mundo m\u00e1is conectado emerxe un novo concepto enol\u00f3xico e \u00e9 a globalizaci\u00f3n do vi\u00f1o no que os expertos, grazas \u00e1 capacidade de transporte a\u00e9reo de hoxe end\u00eda, son capaces de vixiar varios vi\u00f1edos do mundo case nunha semana, as\u00ed t\u00e9\u00f1ense en\u00f3logos como Michel Rolland capaces de controlar 13 vi\u00f1edos repartidos en diversos pa\u00edses. Entre as curiosidades actuais acerca do vi\u00f1o at\u00f3pase a denominada paradoxo franc\u00e9s xurdida a finais do s\u00e9culo XX con obxecto de p\u00f3r en d\u00fabida parte das concepci\u00f3ns nutricionais actuais."}
{"id": "178114", "revid": "56817", "url": "https://gl.wikipedia.org/wiki?curid=178114", "title": "Monuments and Melodies", "text": "Monuments and Melodies \u00e9 o primeiro recompilatorio de grandes \u00e9xitos da banda estadounidense de rock alternativo Incubus, editado o 16 de xu\u00f1o do 2009 a trav\u00e9s do selo Epic Records como un disco dobre. O primeiro deles cont\u00e9n 13 sinxelos dos \u00e1lbums \"Make Yourself\", \"Morning View\", \"A Crow Left of the Murder...\" e \"Light Grenades\", xunto con dous novos temas producidos por Brendan O'Brien, \"Black Heart Inertia\" e \"Midnight Swim\". O segundo disco \u00e9 unha colecci\u00f3n de rarezas, caras-b, temas de bandas sonoras, versi\u00f3ns alternativas, tres temas non editados anteriormente,e unha versi\u00f3n da canci\u00f3n de Prince \"Let's Go Crazy\".\nO \u00e1lbum toma o seu t\u00edtulo dunha canci\u00f3n que apareceu orixeinalmente como cara-b de \"Megalomaniac\", e como tema extra nas edici\u00f3ns internacionais do disco \"A Crow Left of the Murder...\"; tam\u00e9n foi inclu\u00edda no disco 2 deste traballo. O debuxo da capa do \u00e1lbum foi feito polo vocalista da banda Brandon Boyd."}
{"id": "178115", "revid": "1576", "url": "https://gl.wikipedia.org/wiki?curid=178115", "title": "The Horrible Truth About Burma", "text": "The Horrible Truth About Burma \u00e9 unha colecci\u00f3n postuma de gravaci\u00f3ns ao vivo da banda estadounidense de post-punk Mission of Burma. Foi gravado durante a s\u00faa xira de despedida en 1983 e editouse no ano 1995 polo selo Ace of Hearts. A banda decidiu deixalo porque o ac\u00fafeno do seu l\u00edder Roger Miller acadara un nivel perigoso, e incluso no libreto do \u00e1lbum pode verse unha foto s\u00faa no escenario con auriculares de protecci\u00f3n.\nO \u00e1lbum ser\u00eda reeditado en 1997 por Ryko, e posteriormente apareceron as edici\u00f3ns \"Standard\" e \"Definitive\" de Matador Records en 2008. Esta \u00faltima edici\u00f3n en CD e a versi\u00f3n en vinilo tam\u00e9n incl\u00faen un DVD co concerto completo no hotel Bradford de Boston.\nListaxe de canci\u00f3ns.\nTodos os temas compostos por Roger Miller, ag\u00e1s onde se indique.\nCanci\u00f3ns extra na remasterizaci\u00f3n de 2008.\nO vinilo ven cun 12\" extra 12\" con dous temas por cara. O CD engade esas canci\u00f3ns ao final do \u00e1lbum."}
{"id": "178117", "revid": "5863", "url": "https://gl.wikipedia.org/wiki?curid=178117", "title": "Santiago de Parada", "text": ""}
{"id": "178119", "revid": "1131", "url": "https://gl.wikipedia.org/wiki?curid=178119", "title": "Encoro de Vega de Tera", "text": "O encoro de Vega de Tera \u00e9 un pequeno aproveitamento hidroel\u00e9ctrico situado no curso do r\u00edo Tera, na comarca de\u00a0Seabra (Provincia de Zamora), que forma parte dun sistema m\u00e1is amplo de lagos artificiais e canles denominado Salto de Moncabril. A escaseza de presuposto fai que a construci\u00f3n se fixese de xeito deficiente.\nInaugurada por Franco en xu\u00f1o 1956, o 9 de xaneiro de 1959 produciuse unha rotura no seu muro liberando m\u00e1is de 8 hm\u00b3 de auga arrasando a vila de Ribadelago e deixando 144 v\u00edtimas mortais."}
{"id": "178120", "revid": "85894", "url": "https://gl.wikipedia.org/wiki?curid=178120", "title": "Andr\u00e9s Amado Reygondaud", "text": "Andr\u00e9s Amado Reygondaud de Villebardet, nado en Alacant o 14 de decembro de 1886 e finado en Madrid o 7 de agosto de 1964, foi un avogado e pol\u00edtico espa\u00f1ol\nTraxectoria.\nFixo carreira na Facenda P\u00fablica. Durante a ditadura de Primo de Rivera, con Jos\u00e9 Calvo Sotelo no Ministerio de Facenda, ocupou a Direcci\u00f3n Xeral do Timbre, formou parte da comisi\u00f3n negociadora do concerto coas provincias vascas e foi, segundo asegurou nunha ocasi\u00f3n o propio ministro, o \"verdadeiro animador\" da creaci\u00f3n do Monopolio de Petr\u00f3leos.\nNa Segunda Rep\u00fablica figurou no c\u00edrculo de \u00edntimos amigos de Calvo Sotelo, xunto a Jorge Vig\u00f3n, Pedro Sainz Rodr\u00edguez e Jos\u00e9 Ignacio Escobar. De feito, o l\u00edder da extrema dereita mon\u00e1rquica levouno \u00e1s Cortes en 1933 e 1936 pola provincia de Ourense, onde ti\u00f1a o seu feudo electoral, primeiro por Renovaci\u00f3n Espa\u00f1ola e despois polo Bloque Nacional. Amado defendeu no Parlamento republicano a xesti\u00f3n de Calvo Sotelo na Ditadura de Primo de Rivera e polemizou con Indalecio Prieto sobre temas financeiros.\nAo comezo da Guerra civil, dende outubro de 1936, presidiu a Comisi\u00f3n de Facenda da Xunta T\u00e9cnica do Estado no bando franquista. Continuou despois no primeiro Goberno de Francisco Franco, constitu\u00eddo o 1 de febreiro de 1938. De feito, foi o \u00fanico supervivente da Xunta T\u00e9cnica que seguiu no executivo. Amado colaborou con Ram\u00f3n Serrano Su\u00f1er, home forte da situaci\u00f3n, na redacci\u00f3n do decreto que establec\u00eda a nova organizaci\u00f3n administrativa estatal en febreiro de 1938. Anos despois, Serrano Su\u00f1er recordar\u00eda como avogou ante Franco por Amado, e que debido \u00e1 \"independencia de car\u00e1cter\" do candidato a proposta no gustou ao ditador, quen \"opuxo unha grande resistencia\". Na defensa de Amado, Serrano alegou os servizos na Xunta T\u00e9cnica do Estado -era o \u00fanico dos seus integrantes cuxa xesti\u00f3n salvaba, pois consideraba ao resto como \"persoas sen relevo nin m\u00e9rito\"-, a s\u00faa competencia \"ben probada no Parlamento republicano\", as\u00ed como \"a s\u00faa acrisolada honradez\".\nA mediados de 1938, pese \u00e1 s\u00faa militancia mon\u00e1rquica e conservadora, op\u00faxose a que os bens incautados pola Rep\u00fablica aos xesu\u00edtas lles foran devoltos antes da fin da guerra. Cando en maio de 1939 Franco cambiou de Goberno, hab\u00eda tempo que Amado xa non pod\u00eda \u201cconvivir baixo o mesmo teito\u201d con quen fora o seu inicial mentor no Goberno, Serrano Su\u00f1er: como mon\u00e1rquico, e o mesmo que os cat\u00f3licos, receaba do crecente poder da Falange, cuxo m\u00e1ximo dirixente era Serrano."}
{"id": "178121", "revid": "1888", "url": "https://gl.wikipedia.org/wiki?curid=178121", "title": "Andr\u00e9s Amado y Reygondaud de Villebardet", "text": ""}
{"id": "178122", "revid": "98629", "url": "https://gl.wikipedia.org/wiki?curid=178122", "title": "Metro de Praga", "text": "O Metro de Praga (en checo: \"Metro v Praze\") \u00e9 unha rede de transporte p\u00fablica soterrada situada na cidade de Praga, Rep\u00fablica Checa. \u00c9 o medio de transporte m\u00e1is r\u00e1pido para moverse pola urbe, servindo ao redor de mill\u00f3n e medio de pasaxeiros ao d\u00eda, o que o converte no s\u00e9timo sistema de metro con maior actividade de Europa.\nEsta rede foi inaugurada o 9 de maio de 1974. A rede conta con tres li\u00f1as (m\u00e1is unha en construci\u00f3n) que debuxan un tri\u00e1ngulo no centro da cidade. Consta de cincuenta e sete estaci\u00f3ns cunha lonxitude total de 59,3 quil\u00f3metros. A rede de metro est\u00e1 operada pola Compa\u00f1\u00eda de Transporte P\u00fablico de Praga, S.A. (en checo: \"Dopravn\u00ed podnik hlavn\u00edho m\u011bsta Prahy\").\nInformaci\u00f3n b\u00e1sica.\nO Metro de Praga componse de tres li\u00f1as, cada unha das cales est\u00e1 representada pola s\u00faa propia cor nos mapas e sinais: a li\u00f1a A (verde), a li\u00f1a B (amarela) e a li\u00f1a C (vermella). Hai cincuenta e sete estaci\u00f3ns en total (tres das cales son estaci\u00f3ns de transferencia) conectadas por case sesenta quil\u00f3metros de v\u00edas f\u00e9rreas, a maior\u00eda soterradas. O servizo de metro funciona entre as 04:05 da ma\u00f1\u00e1 at\u00e9 a medianoite, de domingo a xoves (os venres e s\u00e1bados o inicio \u00faltimo tren sae \u00e1 1 da madrugada), con intervalos entre trens de dous a tres minutos durante a hora punta. M\u00e1is de 620 mill\u00f3ns de pasaxeiros utilizan o Metro de Praga cada ano.\nO metro est\u00e1 a cargo da Compa\u00f1\u00eda de Transporte P\u00fablico de Praga S.A. (oficialmente en checo \"Dopravn\u00ed podnik hlavn\u00edho m\u011bsta Prahy a.s.\"), a cal xestiona t\u00f3dolos medios de transporte p\u00fablicos da cidade (o metro, o tranv\u00eda, os autobuses, o funicular at\u00e9 Pet\u0159\u00edn e o telecadeira do Zool\u00f3xico). Dende 1993, o sistema est\u00e1 conectado \u00e1 rede de trens de proximidade e autocares, as\u00ed como a estacionamentos para deixar o veh\u00edculo particular. Xuntos forman unha rede de transporte p\u00fablico, que abrangue m\u00e1is que a propia cidade, chamada Transporte Integrado de Praga (\"Pra\u017esk\u00e1 integrovan\u00e1 doprava\u2014PID\"). Mentres que prezo da grande rede de transporte \u00e9 zonal, o metro est\u00e1 totalmente dentro da zona central.\nMoitas estaci\u00f3ns de metro de Praga son bastante grandes, con varios entradas situadas relativamente lonxe entre si. A mi\u00fado, isto pode levar a confusi\u00f3n aos turistas, especialmente nas grandes estaci\u00f3ns centrais como M\u016fstek ou Muzeum, nas que non \u00e9 suficiente simplemente baixar na estaci\u00f3n correcta sen\u00f3n tam\u00e9n elixir o cami\u00f1o correcto cara \u00e1 superficie. Con todo, en xeral, as estaci\u00f3ns est\u00e1n ben sinalizadas, mesmo para aquelas persoas non familiarizados coa lingua local.\nDese\u00f1o e estaci\u00f3ns.\nO sistema de metro de Praga dese\u00f1ouse como un tri\u00e1ngulo, onde as li\u00f1as se unen no centro da cidade en tres estaci\u00f3ns de intercambio (Florenc, M\u016fstek e Muzeum). Cada unha destas estaci\u00f3ns de intercambio ten d\u00faas c\u00e1maras, unha para cada li\u00f1a. A profundidade das estaci\u00f3ns (e das li\u00f1as de conexi\u00f3n) var\u00eda considerablemente, sendo a estaci\u00f3n m\u00e1is profunda a de N\u00e1m\u011bst\u00ed M\u00edru, situada 52 metros baixo terra. A rede situada baixo o centro da cidade estaba perforada na s\u00faa maior\u00eda usando \"t\u00fanel escudo\", nas zonas exteriores foi escavada polo m\u00e9todo de \"cortar e cubrir\", estando as estaci\u00f3ns s\u00f3 uns metros baixo a superficie. Parte da li\u00f1a B transcorre por un t\u00fanel acristalado por riba da superficie.\nA maior\u00eda das estaci\u00f3ns te\u00f1en unha \u00fanica plataforma no centro da c\u00e1mara da estaci\u00f3n (t\u00fanel) que serve para \u00e1mbalas direcci\u00f3ns. As estaci\u00f3ns situadas a niveis m\u00e1is profundo son m\u00e1is grandes e te\u00f1en t\u00faneles de v\u00eda a cada lado. As paredes de moitas estaci\u00f3ns est\u00e1n decoradas con paneis de cor aluminio, tendo cada estaci\u00f3n a s\u00faa propia cor.\nBilletes.\nO metro de Praga pos\u00fae un sistema de \"tickets abertos\". Os pasaxeiros deben comprar e validar o billete antes de entrar na plataforma de metro. Hai inspectores uniformados que te\u00f1en o dereito de comprobar a validez do billete en calquera momento dentro da zona de entrada obrigatoria.\nOs billetes son os mesmos para t\u00f3dolos medios de transporte de Praga (exclu\u00edndo os trens de proximidade). O billete sinxelo (para transbordos) custaba a 1 de xaneiro de 2008 26 coroas checas (1,08 \u20ac en abril de 2011) e permite un paseo de 75 minutos (90 minutos durante a noites, fin de semana e d\u00edas festivos) sen ning\u00fan l\u00edmite de transbordos. O billete sinxelo (sen transbordos) custaba 18 coroas (0,75 \u20ac) e \u00e9 v\u00e1lido para unha distancia m\u00e1xima de cinco estaci\u00f3ns (sen inclu\u00edr a estaci\u00f3n de validaci\u00f3n), permitindo cambios entre as li\u00f1as A, B e C, pero non m\u00e1is de 30 minutos en total. Dende decembro de 2007 \u00e9 posible mercar os billetes sinxelos a trav\u00e9s de mensaxes a trav\u00e9s do tel\u00e9fono m\u00f3bil (SMS).\nOs billetes tur\u00edsticos est\u00e1n dispo\u00f1ibles para per\u00edodos de 24 horas (100 CZK, 4,15 \u20ac), tres d\u00edas (330 CZK, 13,70 \u20ac) e cinco d\u00edas (500 CZK, 20,75 \u20ac). Existen tam\u00e9n abonos para prazos de tempo m\u00e1is longos (requiren identificaci\u00f3n con fotograf\u00eda); hai para per\u00edodos dun mes (550 CZK, 22,83 \u20ac), tres meses (1480 CZK, 61.42 \u20ac) ou anual (4750 CZK, 197.12 \u20ac).\nHistoria.\nPrimeiros proxectos.\nA primeira vez que se menciona un proxecto para a construci\u00f3n dun metro na cidade de Praga data de 1898. Ladislav Rott, un reputado quincalleiro de Praga, formulou esta proposta ao concello da capital:\nLondres xa ti\u00f1a o seu metro dende 1863 e Budapest dende 1896, ademais nese tempo est\u00e1banse a constru\u00edr os metros de Berl\u00edn e de Par\u00eds. Finalmente lev\u00e1ronse a cabo as obras dos sumidoiros, mais o metro non foi constru\u00eddo.\nDespois da fundaci\u00f3n da Checoslovaquia en 1918, a construci\u00f3n dun metro na capital do novo estado foi de novo considerada. En 1926, o enxe\u00f1eiro Ji\u0159\u00ed Hr\u016f\u0161a presentou o proxecto para unha rede, cuxo trazado resulta bastante semellante ao actual. Ademais, o enxe\u00f1eiro realizou unha descrici\u00f3n exacta de como optimizar o fluxo de pasaxeiros nas estaci\u00f3ns:\nEste sistema de organizaci\u00f3n e separaci\u00f3n dos fluxo de pasaxeiros hoxe co\u00f1\u00e9cese como \"soluci\u00f3n Barcelona\".\nOs enxe\u00f1eiros da Vladim\u00edr List et Bohumil Belada presentaron finais de 1926 o seu plan para constru\u00edr un metro en Praga. Este proxecto publicouse nun co\u00f1ecido estudo titulado \"Un metro expreso soterrado para Praga\". En 1935, a Vladim\u00edr List falaba as\u00ed retrospectivamente nunha emisora de radio:\nEn abril de 1931 convocouse un concurso para atopar unha soluci\u00f3n aos problemas de transporte, cuxos tres candidatos sa\u00edron vitoriosos. Con todo, estes proxectos non chegaron a realizarse. Todos eles propo\u00f1\u00edan tres li\u00f1as, en parte superficiais, en parte soterradas.\nFalsas expectativas.\nA comezos de 1939 as empresas que controlaban o servizo de tranv\u00eda estaban dispostas a resolver os problemas de transporte da cidade, e os plans para un metro estaban pr\u00f3ximos \u00e1 concretarse. Incluso a ocupaci\u00f3n da Bohemia por parte da Alema\u00f1a nazi, e o establecemento do Protectorado de Bohemia e Moravia en marzo dese mesmo ano, non detivo uns plans que xa inclu\u00edan mapas detallados con esquemas das estaci\u00f3ns, os trens proxectos e a finalizaci\u00f3n da perforaci\u00f3n exploratoria. Xa estaba feito incluso o proxecto para a li\u00f1a A completo. En maio de 1943, debido \u00e1 segunda guerra mundial, o proxecto de metro foi abandonado.\nAo finalizar a guerra, os traballos \u00edan ser retomados, mais o golpe de Praga de febreiro de 1948 constitu\u00edu un novo obst\u00e1culo para a realizaci\u00f3n do proxecto. O goberno checoslovaco decidiu, non s\u00f3 por raz\u00f3ns econ\u00f3micas sen\u00f3n probablemente tam\u00e9n ideol\u00f3xicas, non continuar cos plans do metro da pre-guerra.\nExecuci\u00f3n.\nDurante os anos 1960, o tr\u00e1fico urbano comezar\u00eda de novo a aumentar, mesmo os tranv\u00edas ficaban a mi\u00fado atrapados en atascos ou eran v\u00edtimas de problemas t\u00e9cnicos. Fac\u00edase urxente atopar unha soluci\u00f3n aos problemas de transporte e circulaci\u00f3n das persoas, hab\u00eda que atopar un medio de transporte r\u00e1pido e eficiente. Propux\u00e9ronse dous proxectos; o primeiro eras desprazar as li\u00f1as do tranv\u00eda da cidade para evitar conxesti\u00f3ns, o segundo a creaci\u00f3n dun metro paralelo ao tranv\u00eda. O goberno tomou, en primeiro lugar, a decisi\u00f3n de constru\u00edr unha li\u00f1a de tranv\u00eda lixeiro que, polo centro da cidade, circular\u00eda soterrado.\nO primeiro proxecto foi finalmente abandonado por varios motivos. Primeiro debido a que a seguridade \u00e9 menor que co metro, ademais de ser o tranv\u00eda moito m\u00e1is lento, non s\u00f3 en marcha sen\u00f3n tam\u00e9n nas paradas, xa que o veh\u00edculo ten que parar uns sesenta segundos, debido \u00e1s dificultades de acceso, mentres que o metro de dez a quince segundos. Ademais significar\u00eda a demolici\u00f3n de varias casas no centro da cidade.\nFinalmente decididos \u00e1 construci\u00f3n das li\u00f1as soterradas, os traballos de soterramento do tranv\u00eda comezaron na r\u00faa Opletalova. Uns meses m\u00e1is tarde, un tratado de cooperaci\u00f3n asinado entre a Uni\u00f3n Sovi\u00e9tica e Checoslovaquia, permitiu que a cidade se transf\u00f3rmase nunha xigantesca obra en construci\u00f3n. Levant\u00e1ronse moitas r\u00faas e incluso pechouse ao tr\u00e1fico a concorrida Praza de Venceslau, a mi\u00fado mesmo aos pe\u00f3ns.\nCon todo, o 9 de agosto de 1967 marca un punto de inflexi\u00f3n: o goberno decide constru\u00edr un metro real que circule polo subsolo. T\u00f3dolos plans anteriores, baseados \"nunha combinaci\u00f3n de metro e tranv\u00eda\" son abandonados. A primeira parte do novo sistema no centro da cidade abriuse o 9 de maio de 1974, unha secci\u00f3n da li\u00f1a C de 6,6 quil\u00f3metros de longo entre Sokolovsk\u00e1 (hoxe Florenc) e Ka\u010derov. A cerimonia de apertura puxo en relevo a cooperaci\u00f3n entre os pa\u00edses socialistas e, sobre todo a amizade entre Checoslovaquia e a Uni\u00f3n Sovi\u00e9tica.\nEsta primeira li\u00f1a completouse en novembro de 1980 at\u00e9 H\u00e1je e en novembro de 1984 at\u00e9 Hole\u0161ovice. O trama inaugurado inclu\u00eda o cruzamento do r\u00edo Moldava. O 26 de xu\u00f1o de 2004, abriuse unha secci\u00f3n adicional da li\u00f1a C que fai un segundo cruzamento polo r\u00edo, seguida doutra extensi\u00f3n do 5 de maio de 2008. A li\u00f1a C ten hoxe unha lonxitude de 22,4\u00a0km. A segunda li\u00f1a do metro, a \"A\", abriu o 12 de agosto 1978 entre \"N\u00e1m\u011bst\u00ed\" e \"Dejvick\u00e1\". Despois de catro prolongamentos, a li\u00f1a chegou at\u00e9 a s\u00faa actual estaci\u00f3n terminal \"Depo Hostivar\". As estaci\u00f3n de \"Hrad\u010dansk\u00e1\" e \"Starom\u011bstsk\u00e1\" foron renovadas en 1997 e 1998. A li\u00f1a ten hoxe unha lonxitude de 11,0\u00a0km.\nA li\u00f1a B, inaugurada en novembro de 1985 co tramo \"Florenc\" \u2013 \"Sm\u00edchovsk\u00e9 n\u00e1dra\u017e\u00ed\", completou o tri\u00e1ngulo da cidade. O 11 de novembro de 1994, esta li\u00f1a estendeuse at\u00e9 \"Zli\u010d\u00edn\" e no mesmo mes de 1998 at\u00e9 \"\u010cern\u00fd Most\". Despois da apertura das estaci\u00f3ns e Hloub\u011bt\u00edn e Kolbenova en 1998 e 1999 a li\u00f1a acadou a situaci\u00f3n actual. Cunha lonxitude de 25,7 quil\u00f3metros, a \"B\" \u00e9 a m\u00e1is longa das tres li\u00f1as.\nPasaxeiros.\nO metro transportou a m\u00e1is de 10.000 mill\u00f3ns de pasaxeiros durante trinta anos de funcionamento. Hoxe leva m\u00e1is dun mill\u00f3n de pasaxeiros ao d\u00eda, ou aproximadamente o corenta por cento dos usuarios de medios de transporte na cidade. At\u00e9 1992, o metro experimentou un aumento constante do n\u00famero de pasaxeiros, cun tr\u00e1fico ese ano de 630 mill\u00f3ns de pasaxeiros. A partir dese ano o n\u00famero de pasaxeiros descendeu de forma pronunciada, chegando en 1996 a ter uns 200 mill\u00f3ns de pasaxeiros menos que en 1992. Dende 1996 o tr\u00e1fico aumentou constantemente at\u00e9 alcanzar 584 mill\u00f3ns en 2009 (salvo 2002 debido \u00e1s inundaci\u00f3ns)."}
{"id": "178123", "revid": "1888", "url": "https://gl.wikipedia.org/wiki?curid=178123", "title": "Bloque Nacional", "text": ""}
{"id": "178126", "revid": "22570", "url": "https://gl.wikipedia.org/wiki?curid=178126", "title": "Rima", "text": "A rima, en poes\u00eda, \u00e9 o feito da concordancia total ou parcial dos fonemas dunha ou m\u00e1is palabras a partir da \u00faltima vogal acentuada. Isto produce unha igualdade total ou parcial de certos sons entre dous ou m\u00e1is versos.\nHai d\u00faas clases de rimas:\nA rima consonante ou total d\u00e1se cando a partir da \u00faltima vogal t\u00f3nica de cada verso son iguais os sons voc\u00e1licos e conson\u00e1nticos.\nA rima asonante ou parcial d\u00e1se cando a partir da \u00faltima vogal t\u00f3nica son iguais soamente os sons voc\u00e1licos."}
{"id": "178133", "revid": "109216", "url": "https://gl.wikipedia.org/wiki?curid=178133", "title": "For Tomorrow", "text": "\"For Tomorrow\" \u00e9 unha canci\u00f3n da banda inglesa de rock alternativo Blur, editada como principal sinxelo do seu segundo \u00e1lbum \"Modern Life Is Rubbish\" o 19 de abril de 1993. Chegou ao n\u00famero 28 na lista brit\u00e1nica de sinxelos, e a versi\u00f3n \"Visit To Primrose Hill Extended\" de \"For Tomorrow\" foi inclu\u00edda nos recompilatorios ' e '.\nListaxe de canci\u00f3ns.\nTodos os temas compostos por Damon Albarn, Graham Coxon, Alex James e Dave Rowntree"}
{"id": "178142", "revid": "22570", "url": "https://gl.wikipedia.org/wiki?curid=178142", "title": "New Born", "text": "\"New Born\" \u00e9 unha canci\u00f3n da banda inglesa de rock alternativo Muse, editada como sinxelo do seu \u00e1lbum \"Origin of Symmetry\" o 5 de xu\u00f1o do 2001.\nListaxe de canci\u00f3ns.\nEP.\n\"New Born\" foi lanzado como EP o 5 de xu\u00f1o do 2001 en Grecia e Chipre a trav\u00e9s do selo Columbia Records."}
{"id": "178144", "revid": "56817", "url": "https://gl.wikipedia.org/wiki?curid=178144", "title": "These Are My Twisted Words", "text": "\"These Are My Twisted Words\" \u00e9 unha canci\u00f3n da banda inglesa de rock alternativo Radiohead, editada oficialmnete como sinxelo o 17 de agosto do 2009 como descarga gratu\u00edta dende a s\u00faa p\u00e1xina.\nO 12 de agosto a canci\u00f3n fora filtrada a trav\u00e9s de BitTorrent. Un arquivo de texto que acompa\u00f1aba \u00e1 canci\u00f3n conti\u00f1a un poema cr\u00edptico, referencias a unha data de edici\u00f3n para o 17 de agosto, e m\u00faltiples usos da frase \"Wall of Ice\". O alquivo tam\u00e9n ti\u00f1a arte ASCII, que semellaba que ser\u00eda usado na posterior edici\u00f3n oficial. As especulaci\u00f3ns dos seareiros centr\u00e1ronse a posibilidade de que un EP titulado Wall of Ice puidese ser editado ese 17 de agosto. Por\u00e9n, nesa data, o guitarrista Jonny Greenwood escribiu unha nota no blog da banda, Dead Air Space, anunciando que \"These Are My Twisted Words\" estaba dispo\u00f1ible de balde na s\u00faa p\u00e1xina web. A descarga tra\u00eda varias pinturas de Stanley Donwood e Thom Yorke. En ningures a banda reco\u00f1eceu saber da filtraci\u00f3n inicial da canci\u00f3n, e o significado e autor\u00eda do poema e o resto das referencias da filtraci\u00f3n seguen sendo un misterio.\nA canci\u00f3n foi interpretada ao vivo por vez primeira no Frequency Festival o 22 de agosto do 2009."}
{"id": "178145", "revid": "5863", "url": "https://gl.wikipedia.org/wiki?curid=178145", "title": "Juan Armada Losada", "text": "Juan Bautista Armada Losada, marqu\u00e9s de Figueroa, nado en Madrid o 4 de maio de 1861 e finado en Figueroa (Abegondo) o 22 de setembro de 1932, foi un escritor, xornalista e pol\u00edtico galego vinculado ao Naturalismo cristi\u00e1n, foi ministro de Graza e Xustiza e de Agricultura, Industria, Comercio e Obras P\u00fablicas durante o reinado de Afonso XIII.\nTraxectoria.\nFillo de Juan Armada Vald\u00e9s (fillo dos marqueses de Santa Cruz de Ribadulla) e Ramona Losada Miranda (da que herdou o t\u00edtulo de marqu\u00e9s de Figueroa), despois de cursar Dereito na Universidade de Santiago de Compostela iniciou a s\u00faa carreira pol\u00edtica no Partido Conservador, ao obter acta de deputado no Congreso polo distrito electoral de Pontedeume nas elecci\u00f3ns de 1891, escano que volver\u00eda obter en todos os procesos electorais celebrados ata 1910. Nas elecci\u00f3ns do 8 de maio de 1910 obt\u00e9n un dos escanos pola cidade da Coru\u00f1a, que reeditou ata 1923. Foi presidente e vicepresidente do Congreso.\nFoi ministro de Agricultura, Industria, Comercio e Obras P\u00fablicas entre o 5 e o 16 de decembro de 1904, e ministro de Graza e Xustiza entre o 25 de xaneiro de 1907 e o 21 de outubro de 1909 en senllos gabinetes Maura. A s\u00faa etapa \u00e1 fronte do ministerio de Graza e Xustiza, no co\u00f1ecido como \"goberno largo de Maura\", deixou leis como a de Xustiza Municipal ou a de Condena Condicional e a reforma da Lei Hipotecaria.\nFoi presidente honorario da Exposici\u00f3n Rexional de 1909 xunto a Augusto Gonz\u00e1lez Besada. Como tal, o 28 de novembro de 1909 recibiu o t\u00edtulo de fillo adoptivo de Santiago de Compostela de mans do alcalde accidental, Salvador Cabeza de Le\u00f3n.\nMembro numerario da Real Academia Espa\u00f1ola, conciliou o exercicio novelesco co xornalismo en \"La Espa\u00f1a Moderna\", \"La Ilustraci\u00f3n Espa\u00f1ola y Americana\", \"Nuestro Tiempo\" e \"La Lectura\". Tam\u00e9n pronunciou conferencias sobre \"Fern\u00e1n Caballero y la novela de su tiempo\", \"De la poes\u00eda gallega\" (1889), \"El problema de la educaci\u00f3n moral\" (1912) ou \"La belleza en el lenguaje\" (1918).\nNon tivo fillos, sendo o seu sobri\u00f1o Juan Gil Armada o sucesor no Marquesado de Figueroa.\nObras.\nPublicou alg\u00fans poemas co pseud\u00f3nimo Fern\u00e1n Pardo. A s\u00faa produci\u00f3n novelesca cond\u00e9nsase en:\nA s\u00faa actividade literaria culmina cos seus poemarios biling\u00fces \"Del solar galaico\" (1917) e \"Libro de cantigas. En tierras galaico-lusitanas. Impresiones. Reminiscencias del vagar\" (1928), nos que impera o acento intimista e nost\u00e1lxico.\nA s\u00faa narrativa caracter\u00edzase por dous temas: a exaltaci\u00f3n da educaci\u00f3n e a moral cristi\u00e1s e a cr\u00edtica das aspiraci\u00f3ns de medro que contaminan a vida pol\u00edtica, sobre todo no caso dos partidos revolucionarios. Organiza as s\u00faas novelas en torno a esquemas de personaxes contrarios."}
{"id": "178146", "revid": "12452", "url": "https://gl.wikipedia.org/wiki?curid=178146", "title": "Marqu\u00e9s de Figueroa", "text": ""}
{"id": "178152", "revid": "15490", "url": "https://gl.wikipedia.org/wiki?curid=178152", "title": "Baumgarten", "text": "Baumgarten, foi unha cidade independente ata finais do s\u00e9culo XIX, hoxe en d\u00eda forma parte do Distrito XIV de Viena, Penzing. Subdiv\u00eddese en \"Oberbaumgarten\" (ao oeste, preto de \"H\u00fctteldorf\") e \"Unterbaumgarten\".\nO pintor Gustav Klimt naceu en Baumgarten."}
{"id": "178154", "revid": "23204", "url": "https://gl.wikipedia.org/wiki?curid=178154", "title": "Coro do Mestre Mateo", "text": ""}
{"id": "178156", "revid": "85894", "url": "https://gl.wikipedia.org/wiki?curid=178156", "title": "Armando Pe\u00f1amar\u00eda \u00c1lvarez", "text": "Armando Pe\u00f1amar\u00eda \u00c1lvarez, nado na Fonsagrada en 1870 e finado na mesma vila o 1 de febreiro de 1955, foi un m\u00e9dico e pol\u00edtico galego.\nTraxectoria.\nLicenciado en Medicina pola Universidade de Santiago de Compostela. Traballou como m\u00e9dico titular e forense da Fonsagrada ata a proclamaci\u00f3n da Segunda Rep\u00fablica. Home de confianza de Manuel Portela Valladares, dirixiu o peri\u00f3dico \"O T\u00edo Pepe\" e foi presidente do Sindicato Agr\u00edcola da Fonsagrada nos anos vinte. Pr\u00f3ximo ao Partido Republicano Progresista o 30 de decembro de 1931 foi nomeado gobernador civil de Murcia. Portela Valladares nomeouno gobernador civil de Pontevedra o 21 de decembro de 1935. Foi elixido deputado centrista nas elecci\u00f3ns xerais de 1936 pola provincia de Lugo. Logo do golpe de Estado do 18 de xullo de 1936 foi detido sen mediar proceso, ingresando na Prisi\u00f3n de Lugo o 22 de setembro e encarcerado no castelo de Ferrol. Salvou a vida grazas a intervenci\u00f3n do capit\u00e1n do penal, antigo compa\u00f1eiro de estudos. Foi procesado por coacci\u00f3n electoral en 1939.\nVida persoal.\nCasou na Fonsagrada con Mar\u00eda Pasar\u00edn Neira en 1921."}
{"id": "178157", "revid": "12452", "url": "https://gl.wikipedia.org/wiki?curid=178157", "title": "Harakiri", "text": ""}
{"id": "178158", "revid": "5863", "url": "https://gl.wikipedia.org/wiki?curid=178158", "title": "Manuel Mart\u00ednez-Risco", "text": "Manuel Mart\u00ednez-Risco Mac\u00edas, nado en Ourense o 1 de decembro de 1888 e finado en Par\u00eds o 3 de maio de 1954, foi un cient\u00edfico e pol\u00edtico galego.\nTraxectoria.\nEra sobri\u00f1o de Marcelo Mac\u00edas, curm\u00e1n de Vicente Risco e irm\u00e1n de Sebasti\u00e1n Mart\u00ednez-Risco. Logo de facer o bacharelato no Instituto de Ourense foi a estudar Ciencias F\u00edsicas \u00e1 Universidade Central de Madrid. Con 21 anos desprazouse ao Natuurkundig Laboratorium da Universidade de Amsterdam, cabo de Pieter Zeeman e nesta instituci\u00f3n permaneceu case dous anos estudando \u00d3ptica-f\u00edsica. De volta incorporouse \u00e1 rede primaria de formaci\u00f3n da JAE e foi profesor auxiliar na Facultade de Ciencias de Madrid. En 1911 presentou a s\u00faa tese de doutoramento e en 1914 sacou a c\u00e1tedra de Ac\u00fastica e \u00d3ptica da Universidade de Zaragoza, \u00e1 que se incorporou ao ano seguinte. En 1918 retornou \u00e1 Facultade de Ciencias de Madrid, por traslado. Estivo tam\u00e9n agregado un tempo no Observatorio Astron\u00f3mico\nFinalizando a ditadura de Primo de Rivera asinou manifestos contra o r\u00e9xime, en compa\u00f1\u00eda doutros docentes galegos en Madrid como N\u00f3voa Santos e Varela Rad\u00edo. Nas elecci\u00f3ns a Cortes Constitu\u00edntes de 1931 foi elixido deputado por Ourense por Acci\u00f3n Republicana, actuando como un gran defensor da autonom\u00eda de Galicia nas Cortes. Nas elecci\u00f3ns xerais de 1936 volveu ser elixido por Ourense por Izquierda Republicana (foi proclamado pola C\u00e1mara xa que non fora proclamado pola Xunta de escrutinio). Durante a Guerra civil dirixiu a f\u00e1brica de instrumentos \u00f3pticos creada polo Goberno republicano. Ao rematar a contenda exiliouse en Francia, onde exerceu como \"Ma\u00eetre de Recherches\" do CNRS, continuando as s\u00faas investigaci\u00f3ns sobre as ondas luminosas.\nVida persoal.\nEstivo casado con Fernanda P\u00e9rez Colem\u00e1n, finada en 1951, e irm\u00e1 de Jaime P\u00e9rez Colem\u00e1n."}
{"id": "178159", "revid": "1888", "url": "https://gl.wikipedia.org/wiki?curid=178159", "title": "Manuel Mart\u00ednez-Risco Mac\u00edas", "text": ""}
{"id": "178160", "revid": "98629", "url": "https://gl.wikipedia.org/wiki?curid=178160", "title": "Romeo + Juliet", "text": "William Shakespeare's Romeo and Juliet (a mi\u00fado acurtado como Romeo + Juliet) \u00e9 un filme estadounidense de 1996 dirixido por Baz Luhrmann. Bas\u00e9ase na obra \"Romeo e Xulieta\" de William Shakespeare. O filme conta a historia dos mozos namorados en Verona Beach, nun marco modernizado do cl\u00e1sico, xa que este sit\u00faase na nosa \u00e9poca. As espadas substit\u00faense por pistolas, e os homes das familias enfrontadas, os Capuleto e os Montesco son importantes homes de negocios.\nSinopse.\nEn Verona suc\u00e9dense os enfrontamentos entre as d\u00faas familias m\u00e1is poderosas -os Montesco e os Capuleto-, debido a antigas diferenzas e xenreiras. Dentro dun contexto urbano que non descarta a violencia, Fulgencio Capuleto organiza unha festa \u00e1 que vai -grazas \u00e1 mediaci\u00f3n do seu amigo Mercutio-, Romeo Montesco. Os Capuleto tentan que a s\u00faa xove filla -Xulieta- se comprometa co arrogante Dave Paris -o fillo do gobernador-. Pero cando Romeo e Xulieta se ollan un \u00f3 outro de xeito casual, xurdir\u00e1 dende o primeiro momento o seu m\u00edtico amor."}
{"id": "178162", "revid": "22570", "url": "https://gl.wikipedia.org/wiki?curid=178162", "title": "Oca de Abaixo, Bese\u00f1o, Touro", "text": "Oca de Abaixo \u00e9 un lugar da parroquia de Bese\u00f1o no concello coru\u00f1\u00e9s de Touro, na Comarca de Arz\u00faa. Ti\u00f1a 47 habitantes no ano 2010 segundo datos do Instituto Nacional de Estad\u00edstica, dos cales 21 eran homes e 26 eran mulleres."}
{"id": "178163", "revid": "85894", "url": "https://gl.wikipedia.org/wiki?curid=178163", "title": "Oca de Arriba, Bese\u00f1o, Touro", "text": "Oca de Arriba \u00e9 un lugar da parroquia de Bese\u00f1o no concello coru\u00f1\u00e9s de Touro, na Comarca de Arz\u00faa. Ti\u00f1a 28 habitantes no ano 2010 segundo datos do Instituto Nacional de Estad\u00edstica, dos cales 15 eran homes e 13 eran mulleres."}
{"id": "178166", "revid": "23204", "url": "https://gl.wikipedia.org/wiki?curid=178166", "title": "Segway", "text": "O Segway \u00e9 un veh\u00edculo de transporte lixeiro xirosc\u00f3pico el\u00e9ctrico de d\u00faas rodas, con autobalanceo controlado por ordenador, inventado por Dean Kamen e presentado en decembro de 2001. Foi producido dende ese ano at\u00e9 2020 pola compa\u00f1\u00eda estadounidense Segway Inc., con sede en Bedford, Nova Hampshire. Inicialmente denominouse \"Segway HT\" (\"Human Transporter\"; en galego, transportador humano) para se denominar, posteriormente, \"Segway PT\" (\"Personal Transporter\"; en galego, \"transportador persoal\").\nA principios do ano 2010 a empresa foi comprada por un grupo dirixido polo millonario brit\u00e1nico Jimi Heselden, presidente de Hesco Bastion. Nove meses m\u00e1is tarde, este, faleceu ao caer por un cantil mentres probaba un destes \"Segway\". En abril de 2015, a compa\u00f1\u00eda chinesa con sede en Beijing, Ninebot comprou Segway por un prezo que non se fixo p\u00fablico. Pouco despois, ampliou a compa\u00f1\u00eda para inclu\u00edr outros dispositivos de transporte e, en xu\u00f1o de 2020, anunciou que xa non o fabricar\u00eda m\u00e1is.\nTraxectoria.\nO \"Segway PT\", chamado \"Segway HT\" durante o desenvolvemento e a comercializaci\u00f3n inicial, desenvolveuse a partir da cadeira de rodas autoequilibrada iBOT que se desenvolveu inicialmente na Universidade de Plymouth, xunto con BAE Systems e Sumitomo Precision Products. A primeira patente de Segway foi presentada en 1994 e concedida en 1997, seguida doutras, inclu\u00edda unha presentada en xu\u00f1o de 1999 e concedida en outubro de 2001.\nO \"Segway\" foi o primeiro dispositivo de transporte con autobalanceo. O ordenador e os motores situados na base mante\u00f1en o \"Segway\" sempre horizontal. O usuario debe inclinarse cara \u00e1 direcci\u00f3n que queira tomar (diante, atr\u00e1s, dereita ou esquerda). O motor \u00e9 el\u00e9ctrico e silencioso, e acada os 20\u00a0km/h (15\u00a0km/h nos P-series).\nXusto antes da s\u00faa aparici\u00f3n, un libro que filtrou informaci\u00f3n sobre a invenci\u00f3n, desenvolvemento e financiamento do Segway e levou a especular sobre o dispositivo e a s\u00faa importancia. John Doerr prediciu vendas que chegar\u00edan aos 1.000 mill\u00f3ns de d\u00f3lares moito antes que calquera outro produto anterior e especulou que ser\u00eda m\u00e1is importante que Internet. South Park dedicou un episodio a burlarse da noticia antes de lanzar o produto. Steve Jobs foi citado dicindo que era \"un negocio tan grande como o PC\", a\u00ednda que m\u00e1is trade se retractou indicando que se refer\u00eda ao \"dese\u00f1o\" e reflexionando sobre o prezo: \"Est\u00e1 seguro de que o seu mercado \u00e9 o dun consumidor exclusivo?\". O dispositivo foi presentado o 3 de decembro de 2001, despois de meses de especulaci\u00f3ns p\u00fablicas, en Bryant Park, Nova York, no programa da ma\u00f1\u00e1 \"Good Morning America\" de ABC News, e as primeiras unidades entregadas aos clientes foron a principios de 2002. Para afrontar a demanda esperada, a f\u00e1brica de Bedford foi dese\u00f1ada orixinalmente para constru\u00edr ata 40.000 unidades mensuais. Pouco despois da demostraci\u00f3n, tres \"Segway PT\" vend\u00e9ronse nunha poxa en Amazon.com por m\u00e1is de 100.000 d\u00f3lares cada un. Despois dalg\u00fans meses, Amazon e o sitio oficial comezaron as vendas regulares.\nA compa\u00f1\u00eda esperara vender 50.000 unidades no primeiro ano, pero despois de 21 meses s\u00f3 se venderan 6.000. A cifra revelouse durante a retirada voluntaria de todos os \"Segway PT\" en setembro de 2003. A condici\u00f3n que levou \u00e1 retirada foi descrita nunha nota de prensa como \"Perigo: Baixo certas condici\u00f3ns operativas, particularmente cando as bater\u00edas est\u00e1n preto do final da carga, alg\u00fans \"Segway PT\" poden non dar a suficiente potencia, ocasionando que o condutor caia. Isto pode suceder se o condutor acelera de xeito brusco, encontra un obst\u00e1culo ou contin\u00faa conducindo despois de recibir un aviso de bater\u00eda baixa\".O alto prezo do dispositivo (entre US$4.000 e US$5.500, dependendo do modelo) considerouse o principal factor responsable da baixa demanda. Os seguidores desta tecnolox\u00eda tam\u00e9n afirman que a presentaci\u00f3n do \"Segway\" foi en parte arruinada cando os detalles vertidos nun libro manuscrito -cuxa publicaci\u00f3n se supo\u00f1\u00eda que deb\u00eda coincidir coa presentaci\u00f3n do veh\u00edculo- levantaron expectativas prematuras. Os entusiastas deste afirman que o p\u00fablico en xeral est\u00e1 asustado pola natureza revolucionaria do produto, a\u00ednda que estas afirmaci\u00f3ns non te\u00f1en unha base aparente en ning\u00fan estudo de mercado. Para eliminar posibles malentendidos, e para eliminar a mala imaxe asociada co veh\u00edculo, Segway Inc. abriu concesionarios nos Estados Unidos nos que a xente pode examinar e probar os Segway PT. A\u00ednda as\u00ed non hai indicaci\u00f3ns de que o mercado vaia considerar proximamente o PT como un veh\u00edculo pr\u00e1ctico para uso diario en lugar de como un xoguete caro. \nOs modelos orixinais de Segway presentaban tres axustes de velocidade: 9,7 km / h, 6 km / h con xiro m\u00e1is r\u00e1pido e 16 km / h. A direcci\u00f3n das primeiras versi\u00f3ns control\u00e1base mediante unha empu\u00f1adura de torsi\u00f3n que variaba as velocidades dos dous motores. O alcance da serie p era de 9 a 16,1 km cunha bater\u00eda de hidruro met\u00e1lico (NiMH) totalmente cargada cun tempo de recarga de 4 a 6 horas. En setembro de 2003, o \"Segway PT\" foi recordado, porque se os usuarios ignorasen as advertencias repetidas de bater\u00eda baixa dos PT, ao final poder\u00eda levalos \u00e1 ca\u00edda. Cun parche de software para a versi\u00f3n 12.0, o PT baixar\u00eda e parar\u00eda automaticamente en resposta \u00e1 detecci\u00f3n de bater\u00eda baixa. \nA finais do 2004, Segway Inc. asinou contratos de distribuci\u00f3n en varios pa\u00edses, inclu\u00edndo Italia e Corea do Sur. A compa\u00f1\u00eda recibiu respostas positivas dos lexisladores franceses e italianos sobre a situaci\u00f3n legal en ambos os dous pa\u00edses. A pesar de que os seus creadores cren que o \"PT\" \u00e9 ideal para as \u00e1reas urbanas densas, moitos suburbios e grandes cidades (como Atlanta ou Os \u00c1nxeles) foron dese\u00f1ados para ser percorridos principalmente por autom\u00f3biles mediante autoestradas e estradas interestatais. As comunidades nas que o \"Segway\" poder\u00eda ter m\u00e1is \u00e9xito parece que ser\u00edan aquelas cunhas distancias menores entre o fogar, o traballo e as \u00e1reas de recreo, polo que o \u00e9xito do \"PT\" no mercado do transporte persoal (ao contrario que o seu uso actual como dispositivo de recreo) depende en boa medida do estilo de desenvolvemento urbano ou a habilidade de producir futuros modelos seguros con velocidades maiores.\nA pesar de sufrir a compa\u00f1\u00eda moitos contratempos, en 2005 Segway Inc. estaba a traballar para incrementar a s\u00faa cota de mercado e recuperar os investimentos en I+D e produci\u00f3n. A\u00ednda que algunhas publicaci\u00f3ns eran esc\u00e9pticas, a compa\u00f1\u00eda esperaba que Segway conseguise ser un \u00e9xito comercial unha vez que se cubrisen os investimentos (como sucedeu con \"Iridium\"). Segway chegou a ter m\u00e1is de 100 concesionarios e distribuidores internacionais.\nEn agosto de 2006, Segway interrompeu todos os modelos anteriores e introduciu os produtos i2 e x2, que se dirix\u00edan inclinando o guiador cara \u00e1 dereita ou \u00e1 esquerda, ti\u00f1an unha velocidade m\u00e1xima de 12,1 mph (20,1 km / h) dun par de motores el\u00e9ctricos sen cepillo de 2 cabalos de potencia (1,5 kW) sen freos con freo rexenerativo e un alcance de 24 a 40 km (15-25 mi), dependendo do terreo, estilo de conduci\u00f3n e estado das bater\u00edas. A recarga tardaba de 8 a 10 horas. O i2 e o x2 tam\u00e9n introduciron o InfoKey sen f\u00edos que poder\u00eda amosar a quilometraxe e un Hod\u00f3metro de viaxe coa posibilidade de p\u00f3r o Segway en modo Seguridade de tal xeito que bloqueaba as rodas e activaba unha alarma se se mov\u00eda e tam\u00e9n se pod\u00eda usar para acender o PT de ata 4,6 m de distancia.\nVenda da empresa.\nEn abril de 2015, Ninebot Inc., unha startup de rob\u00f3tica de transporte con sede en Beijing e rival de Segway, adquiriuna despois de recadar 80 mill\u00f3ns de d\u00f3lares de Xiaomi e Sequoia Capital. En xu\u00f1o de 2016, a compa\u00f1\u00eda lanzou o \"Segway miniPRO\", un scooter autoequilibrado m\u00e1is pequeno. Posteriormente, en xulo de 2020, Ninebot, propietario da marca Segway, anunciou que xa non fabricar\u00eda o produto hom\u00f3nimo de d\u00faas rodas e autoequilibrado.\nDurante a vida \u00fatil do produto, vendeuse un n\u00famero relativamente pequeno de unidades, unhas 140.000; por\u00e9n, o \"Segway Pt\" s\u00f3 supu\u00f1a o 1'5% do beneficio total da empresa. Entre os factores que contribu\u00edron \u00e1 paralizaci\u00f3n da produci\u00f3n est\u00e1n o prezo (5.000 d\u00f3lares no lanzamento) e a curva de aprendizaxe para conseguir manterse sobre o Segway que deu lugar a accidentes de persoas relevantes como Usain Bolt, George W. Bush e o propio propietario da compa\u00f1\u00eda, Jimi Heselden. Mentres que o Segway mantivo a popularidade entre as actividades tur\u00edsticas, os patinetes el\u00e9ctricos ga\u00f1\u00e1ronlo na mobilidade persoal.\nTecnolox\u00eda.\nO dinamismo do \"Segway PT\" \u00e9 semellante a un problema cl\u00e1sico como \u00e9 o p\u00e9ndulo invertido. Emprega motores el\u00e9ctricos de corrente continua sen escobillas en cada roda, alimentados por bater\u00edas de i\u00f3n-litio co equilibrio conseguido mediante sensores de inclinaci\u00f3n e sensores xirosc\u00f3picos desenvolvidos polo Advanced Technology Center de BAE Systems. As rodas cond\u00facense cara a adiante ou cara a atr\u00e1s cando sexa a partir da posici\u00f3n vertical.\nUtilizaci\u00f3n.\nEn 2011, o \"Segway i2\" foi comercializado para o uso por parte dos servizos m\u00e9dicos de emerxencia. En 2018, a polic\u00eda de Estocolmo adoptou \"Segways\" como m\u00e9todo de transporte permanente para os patrulladores da cidade vella. O \"Segway miniPro\" tam\u00e9n foi empregado como a parte que mov\u00eda a robots. No 2008, DRAFT, \"Disability Rights Advocates for Technology\" (en galego, \"Defensores dos dereitos dos eivados \u00e1 Tecnolox\u00eda\") intentaron subministrar equipos de Segway a veteranos que ti\u00f1an problemas para cami\u00f1ar. A\u00ednda que Segway Inc. non pode comercializar os seus dispositivos en Estados Unidos como dispositivos m\u00e9dicos, Kamen vendeu os dereitos de propiedade intelectual con fins m\u00e9dicos a Johnson &amp; Johnson, fabricantes do iBOT, para comercializar unha cadeira de rodas autoequilibrada. \nSegundo a compa\u00f1\u00eda, a velocidade m\u00e1xima do \"Segway PT\" \u00e9 de 12,5 millas por hora (20,1 km / h) e pode cubrir uns 39 km cunha bater\u00eda de i\u00f3n-litio completamente cargada, dependendo do terreo, do estilo de conduci\u00f3n e do estado das bater\u00edas. Por outra banda, a U.S. Consumer Product Safety Commission (en galego, Comisi\u00f3n de seguridade dos produtos dos consumidores) dos Estados Unidos non ten recomendaci\u00f3ns espec\u00edficas para o \"Segway\", pero si que os cascos para bicicletas son axeitados para os scooters \"de baixa velocidade e asistidos por motor\". "}
{"id": "178169", "revid": "158", "url": "https://gl.wikipedia.org/wiki?curid=178169", "title": "Eddie Fenech Adami", "text": ""}
{"id": "178170", "revid": "1131", "url": "https://gl.wikipedia.org/wiki?curid=178170", "title": "Lisa Marie", "text": "Lisa Marie Smith nada o 5 de decembro de 1968 en Piscataway, Nova Jersey, \u00e9 unha actriz e modelo norteamericana que emprega o nome Lisa Marie na s\u00faa vida profesional. Sa\u00edu co director Tim Burton durante nove anos e medio e estivo comprometida con el durante oito anos e medio. \u00c9 famosa polas s\u00faas actuaci\u00f3ns en filmes como \"Sleepy Hollow\", \"Mars Attacks!\" ou \"Planet of the Apes\", todas elas baixo a direcci\u00f3n de Tim Burton.\nTraxectoria.\nFoi criada polo seu pai e os seus av\u00f3s e estudou nunha escola cat\u00f3lica. Dende os oito anos comezou a aprender ballet e piano. \u00d3s quince anos mudouse a Nova York para estudar arte dram\u00e1tica, danza e m\u00fasica. En Nova York comezou a s\u00faa carreira como modelo para Robert Mapplethorpe e foi seleccionada polo fot\u00f3grafo Bruce Weber para a campa\u00f1a do perfume Obsession de Calvin Klein. Os seus primeiros pasos no cinema foron d\u00faas breves aparici\u00f3ns en \"Let's Get Lost\", o documental sobre a vida do trompetista de jazz Chet Baker, e no filme de Woody Allen \"Alice\".\nEn 1989 apareceu na canci\u00f3n de Malcolm McLaren, \"Something's Jumpin' in Your Shirt\" do seu \u00e1lbum de 1989 Waltz Darling. A vida persoal e profesional de Lisa Marie cambiou cando co\u00f1eceu a Tim Burton nun club nocturno en 1991, inmediatamente despois de rematar o seu contrato como modelo para Calvin Klein. Aparentemente, Tim e Lisa conxeniaron \u00f3 descubrir que \u00e1mbolos dous tiveran unha experiencia paranormal OVNI similar en California.\n\u00d3 ano seguinte, no d\u00eda de San Valent\u00edn de 1992, promet\u00e9ronse e permaneceron xuntos at\u00e9 o 2001. Durante este per\u00edodo de case dez anos, ela apareceu en practicamente t\u00f3dolos filmes do director. Pola s\u00faa banda, e segundo afirmaci\u00f3ns de co\u00f1ecidos como Henry Selick, Lisa salvou a vida de Tim, xa que este ti\u00f1a a intenci\u00f3n de seguir o cami\u00f1o do seu amigo Anton Furst, quen se suicidara pouco tempo antes. En 2000, Lisa Marie traballou na serie da canle Sci-Fi titulada Exposure.\nMoitas dos seus primeiros filmes tentaban salientar o voluptuoso f\u00edsico de Lisa, pero traballos posteriores permit\u00edronlle demostrar as s\u00faas capacidades interpretativas.\nLisa Marie apareceu en gran n\u00famero de revistas e converteuse nunha celebridade de Hollywood. O seu divorcio de Tim Burton non foi excesivamente amigable at\u00e9 o extremo de que ela lle reclamara 5,4 mill\u00f3ns de d\u00f3lares como parte dun acordo econ\u00f3mico que el lle prometera."}
{"id": "178171", "revid": "23204", "url": "https://gl.wikipedia.org/wiki?curid=178171", "title": "Selecci\u00f3n de h\u00f3ckey a pat\u00edns masculina do Brasil", "text": "A selecci\u00f3n de h\u00f3ckey a pat\u00edns masculina do Brasil \u00e9 o equipo que representa ao Brasil nas competici\u00f3ns internacionais de h\u00f3ckey a pat\u00edns organizadas pola CIRH e a CSP en categor\u00eda masculina. A Confedera\u00e7\u00e3o Brasileira de H\u00f3quei e Patina\u00e7\u00e3o (CBHP) foi fundada en 1988. O maior logro acadado pola selecci\u00f3n brasileira foi o t\u00edtulo do Campionato do Mundo \"B\" de 1990 conseguido en Macau logo de derrotar a Su\u00edza na final. A primeira participaci\u00f3n do combinado brasileiro nos Campionatos do Mundo foi en 1953 en Xenebra.\nEquipo.\nEstes foron os xogadores seleccionados para disputar a Copa Am\u00e9rica de Vic (Catalu\u00f1a) no 2010."}
{"id": "178172", "revid": "89787", "url": "https://gl.wikipedia.org/wiki?curid=178172", "title": "Selecci\u00f3n de h\u00f3ckey a pat\u00edns masculina de Angola", "text": "A selecci\u00f3n de h\u00f3ckey a pat\u00edns masculina de Angola \u00e9 o equipo que representa a Angola nas competici\u00f3ns internacionais de h\u00f3ckey a pat\u00edns organizadas pola FARS ou polo CIRH. A selecci\u00f3n angolana depende da Federa\u00e7\u00e3o Angolana de Patinagem (FAP). Tr\u00e1tase dunha das mellores selecci\u00f3ns deste deporte no continente africano xunto coa selecci\u00f3n de Mozambique, se ben esta \u00faltima conta cun t\u00edtulo internacional (o Campionato do Mundo \"B\" do 2006), a selecci\u00f3n angolana colleitou mellores resultados no Campionato do Mundo, torneo do cal \u00e9 habitual dende que ascendera dende o Campionato do Mundo \"B\" de 1994 (como segundo clasificado) e no que conseguiu como mellor clasificaci\u00f3n o 6\u00ba posto no Mundial do 2009 disputado en Pontevedra e Vigo (Galiza).\nEquipo.\nEstes son os xogadores convocados para disputar a Copa das Naci\u00f3ns de Montreux (Su\u00edza) do 2011."}
{"id": "178175", "revid": "23204", "url": "https://gl.wikipedia.org/wiki?curid=178175", "title": "Wikipedia en ingl\u00e9s simple", "text": "A Wikipedia en ingl\u00e9s simple, como o propio nome xa di, usa a lingua inglesa na s\u00faa forma m\u00e1is simple e acces\u00edbel ao usuario que non ten esa lingua como lingua nai. Os artigos da Wikipedia en ingl\u00e9s simple poden ser usados \u200b\u200bpara axudar en tarefas escolares ou soamente para o desfrute de aprender sobre novas ideas. Wikipedistas con pouco co\u00f1ecemento do ingl\u00e9s tam\u00e9n poden traducir a partir dos artigos dela.\nEsta versi\u00f3n da enciclopedia cont\u00e9n artigos e usuarios, dos cales son activos.\nCaracter\u00edsticas.\nArtigos da Wikipedia en ingl\u00e9s simple conte\u00f1en menos palabras e gram\u00e1tica m\u00e1is doada que a Wikipedia en ingl\u00e9s com\u00fan. A Wikipedia en ingl\u00e9s simple serve para persoas con diferentes necesidades, como estudantes, nenos, adultos con dificultade de aprendizaxe e estudantes de ingl\u00e9s. Outras persoas empregan esta Wikipedia porque a s\u00faa linguaxe simple lles axuda a comprender ideas cient\u00edficas ou complexas.\nCando a Wikipedia en ingl\u00e9s simplificado comezou, a Wikipedia en ingl\u00e9s com\u00fan xa ti\u00f1a 150.000 artigos, e sete Wikipedias noutras linguas ti\u00f1an cada unha m\u00e1is de 15.000 artigos. Xa que as outras Wikipedias te\u00f1en actualmente tantos artigos, a maior parte dos artigos en ingl\u00e9s simplificado est\u00e1n traducidos doutras Wikipedias, \u00e9 dicir, dificilmente son creados novos artigos para esta Wikipedia."}
{"id": "178179", "revid": "98629", "url": "https://gl.wikipedia.org/wiki?curid=178179", "title": "McDonnell Douglas DC-9", "text": "O McDonnell Douglas DC-9 (inicialmente co\u00f1ecido como Douglas DC-9) \u00e9 un avi\u00f3n de pasaxeiros bimotor de fuselaxe estreita. Foi dese\u00f1ado por Douglas para voos curtos en rutas de alta frecuencia e realizou o seu primeiro voo o 25 de febreiro de 1965. O derradeiro DC-9 entregouse en outubro de 1982.\nA serie 10 ten 32 metros de longo e unha capacidade t\u00edpica de 90 pasaxeiros. A serie 30 \u00e9 4,5 metros m\u00e1is longa, ten m\u00e1is envergadura e motores m\u00e1is potentes e pode levar 115 pasaxeiros. A serie 20 ten a mesma fuselaxe que a serie 10, motores m\u00e1is potentes e as \u00e1s da serie 30. A serie 40 ten unha fuselaxe 2 metros m\u00e1is longa e unha capacidade para 125 pasaxeiros. A serie final, a 50, \u00e9 2,5 metros m\u00e1is longo e pode transportar a 135 pasaxeiros. As variantes m\u00e1is pequenas compet\u00edan cos BAC One-Eleven, Fokker F28 e Sud Aviation Caravelle, e as m\u00e1is grandes co Boeing 737 orixinal.\nO DC-9 foi seguido pola serie MD-80 en 1980, un DC-9-50 alongado coas \u00e1s tam\u00e9n m\u00e1is longas e un maior peso m\u00e1ximo de engalaxe. Este evolucionou cara o MD-90 a principios dos anos 90, cunha maior lonxitude, motores turboventiladores IAE V2500 e unha cabina de voo actualizada. O Boeing 717 foi a derradeira variante da familia e tr\u00e1t\u00e1base dun MD-95 m\u00e1is curto con motores Rolls-Royce BR715 que ser\u00eda fabricado por Boeing tras a fusi\u00f3n con McDonnell Douglas en 1997. Coas \u00faltimas entregas do 717 en 2006, a produci\u00f3n da familia DC-9/MD-80/90/717 rematou despois de 41 anos con preto de 2 500 unidades fabricadas.\nDese\u00f1o e desenvolvemento.\nOrixes.\nDurante os anos 50 Douglas Aircraft estudou un avi\u00f3n de pasaxeiros de curto a medio alcance para complementar ao seu avi\u00f3n de m\u00e1is capacidade e alcance DC-8. Estudouse o catrimotor de medio alcance Model 2067 pero non recibiu o suficiente interese por parte das aeroli\u00f1as, polo que foi abandonado. En 1960 Douglas asinou un contrato de dous anos con Sud Aviation para cooperaci\u00f3n t\u00e9cnica. Douglas comercializar\u00eda e apoiar\u00eda o Sud Aviation Caravelle e fabricar\u00eda unha versi\u00f3n baixo licenza se as aeroli\u00f1as mercaban grandes n\u00fameros do aparello. Non foi pedido ning\u00fan e Douglas regresou aos seus estudos de dese\u00f1o despois de que o contrato rematase.\nA primeira versi\u00f3n dos estudos sentaba a 63 pasaxeiros e ti\u00f1a un peso de 31 300 kg. Este dese\u00f1o cambiou para converterse na variante inicial do DC-9. Douglas aprobou producir o DC-9 o 8 de abril de 1963. A diferenza do seu competidor e m\u00e1is grande trirreactor Boeing 727, que usou tantos compo\u00f1entes do 707 como puido, o DC-9 era un dese\u00f1o totalmente novo. O DC-9 ti\u00f1a dous turboventiladores Pratt &amp; Whitney JT8D montados na cola, \u00e1s eficientes e relativamente pequenas, e unha cola en T. A FAA limitou o seu peso de engalaxe a 36 300 kg para unha tripulaci\u00f3n de voo de d\u00faas persoas polas regulaci\u00f3ns do seu tempo. A s\u00faa cabina de pasaxe ti\u00f1a filas de cinco asentos que pod\u00edan sentar entre 80 e 135 pasaxeiros dependendo da versi\u00f3n e da configuraci\u00f3n.\nO DC-9 dese\u00f1ouse para rutas curtas e medias, para operar en pequenos aeroportos con pistas curtas e menor estrutura en terra que os grandes aeroportos servidos polos m\u00e1is grandes Boeing 707 e Douglas DC-8. Buscouse a accesibilidade e caracter\u00edsticas para operar en pistas curtas. Os tempos entre voo e voo simplific\u00e1ronse con escaleiras incorporadas no avi\u00f3n, inclu\u00edda unha na cola, que acurtaban os tempos de embarque e desembarque.\nA montaxe dos motores na cola axudaba a ter unha \u00e1 limpa sen g\u00f3ndolas, o cal ti\u00f1a moitas vantaxes. Os flaps pod\u00edan ser m\u00e1is longos, sen obst\u00e1culos polas g\u00f3ndolas no bordo de ataque e sen preocupaci\u00f3ns polo chorro dos motores no bordo de sa\u00edda. Este dese\u00f1o simplificado melloraba o fluxo de aire a baixas velocidades e permit\u00eda menores velocidades de engalaxe e aproximaci\u00f3n, reducindo as\u00ed os requirimentos de lonxitude da pista e mantendo a estrutura da \u00e1 lixeira. Outra vantaxe dos motores na cola era a reduci\u00f3n de danos por inxesti\u00f3n de obxectos estra\u00f1os procedentes da pista. Por\u00e9n, nesta posici\u00f3n os motores pod\u00edan inxerir xeo procedente das ra\u00edces das \u00e1s. Ademais, a ausencia de motores baixo as \u00e1s permit\u00eda que a fuselaxe estivese nunha posici\u00f3n m\u00e1is baixa, fac\u00e9ndo o avi\u00f3n m\u00e1is accesible aos pasaxeiros e aos traballadores encargados da equipaxe.\nO problema de perda profunda, revelado polo accidente do prototipo do BAC One-Eleven en 1963, solucionouse con varios cambios, inclu\u00edda a introduci\u00f3n de vortil\u00f3ns, pequenas superficies debaixo do bordo de ataque das \u00e1s usados para controlar o fluxo de aire e incrementar a sustentaci\u00f3n a baixa velocidade.\nProduci\u00f3n.\nO primeiro modelo de produci\u00f3n do DC-9 fixo o seu voo de estrea o 25 de febreiro de 1965. O segundo DC-9 voou poucas semanas despois e no mes de xullo dese ano a compa\u00f1\u00eda ti\u00f1a unha frota de cinco avi\u00f3ns de proba. Isto permit\u00edulle \u00e1 serie 10 inicial conseguir a certificaci\u00f3n o 23 de novembro de 1965, e entrar en servizo con Delta Air Lines o 8 de decembro. Dende un principio pensouse en que o DC-9 estivese dispo\u00f1ible en varias versi\u00f3ns para satisfacer as distintas demandas dos clientes. A primeira versi\u00f3n alongada, a serie 30, cunha fuselaxe e unha \u00e1 m\u00e1is longa, voou o 1 de agosto de 1966 e entrou en servizo con Eastern Air Lines en 1967. A serie inicial foi seguida polas melloradas series initial 20, 30 e 40. O derradeira versi\u00f3n foi a DC-9-50, que voou por primeira vez en 1974.\nO DC-9 foi un \u00e9xito comercial, fabric\u00e1ndose un total de 976 unidades ata que a s\u00faa produci\u00f3n rematou en 1982."}
{"id": "178181", "revid": "1888", "url": "https://gl.wikipedia.org/wiki?curid=178181", "title": "Enrique G\u00f3mez Jim\u00e9nez", "text": "Enrique G\u00f3mez Jim\u00e9nez, nado en Santa Clara (Cuba) o 29 de maio de 1889, foi un enxe\u00f1eiro e pol\u00edtico galego. Foi o 25\u00ba presidente do Deportivo da Coru\u00f1a.\nTraxectoria.\nFillo de galegos de Becerre\u00e1 emigrados en Cuba. Traballou como enxe\u00f1eiro de cami\u00f1os na Xefatura de Obras P\u00fablicas de Lugo. Foi presidente do Lugo Sporting Club en 1927. Nas Elecci\u00f3ns a Cortes Constitu\u00edntes de 1931 foi elixido deputado pola provincia de Lugo pola Derecha Liberal Republicana, e nas elecci\u00f3ns xerais de 1933 e nas elecci\u00f3ns xerais de 1936 polo Partido Republicano Conservador. No franquismo foi enxe\u00f1eiro xefe de Obras P\u00fablicas de Lugo en 1940, enxe\u00f1eiro xefe de Obras P\u00fablicas da provincia da Coru\u00f1a dende 1947, e inspector xefe de Obras P\u00fablicas de Galicia.\nFoi presidente do Deportivo da Coru\u00f1a desde o 30 de maio de 1950, en substituci\u00f3n de Daniel Chaver G\u00f3mez, at\u00e9 o 29 de xaneiro de 1952, sendo \u00e1 s\u00faa vez substitu\u00eddo por Manuel Otero Pe\u00f3n.\nVida persoal.\nCasou en Becerre\u00e1 con Magdalena Mateo Ferrer en setembro de 1926.\nReco\u00f1ecementos.\nMedalla ao M\u00e9rito no Traballo en 1929."}
{"id": "178182", "revid": "89787", "url": "https://gl.wikipedia.org/wiki?curid=178182", "title": "Parque Natural do Montseny", "text": "O Parque natural do Montseny est\u00e1 situado en Catalu\u00f1a entre a provincia de Barcelona e a provincia de Xirona, concretamente nas comarcas de Osona, do Vall\u00e9s Oriental e da Selva. \u00c9 a segunda superficie protexida en extensi\u00f3n, da provincia de Barcelona (por detr\u00e1s do Parque Natural do Cad\u00ed Moixer\u00f3) e unha das m\u00e1is importantes da comunidade aut\u00f3noma.\nHistoria.\nPrehistoria.\nA presenza do ser humano no Montseny rem\u00f3ntase a tempos prehist\u00f3ricos. Os restos de sepulcros megal\u00edticos dan testemu\u00f1a desta presenza. As\u00ed podemos observar o dolmen de Cru\u00eflles en Aiguafreda ou o dolmen de Pla del Boix na vila de El Brull, datados \u00f3 redor dos anos 3.600 a.C.\nOs primeiros restos de poboaci\u00f3ns estables, estruturadas e ben definidas datan do per\u00edodo ib\u00e9rico (s\u00e9culos VI \u00f3 I a.C). Estas poboaci\u00f3ns local\u00edzanse especialmente nas v\u00edas naturais de comunicaci\u00f3n ou naquelas terras cun maior proveito agrario. O val do r\u00edo Congost na parte occidental do macizo e o val do r\u00edo Tordera na parte oriental son bos exemplos desta concentraci\u00f3n. Existen poucos datos confirmados sobre a forma de vida daqueles primeiros poboadores. Mais, de acordo, cos estudos feitos nos xacementos do Montseny, todo parece indicar que a gander\u00eda transhumante ser\u00eda a primeira actividade econ\u00f3mica da zona.\n\u00c9poca Romana.\nCoa presenza romana a concentraci\u00f3n da poboaci\u00f3n ligouse a\u00ednda m\u00e1is \u00e1s grandes v\u00edas de comunicaci\u00f3n da \u00e9poca. As\u00ed a v\u00eda Augusta e a v\u00eda Ausa pasaban por poboaci\u00f3ns lindeiras ou moi preto do Montseny. A primeira v\u00eda, que comunicaba C\u00e1diz con Roma, contaba con d\u00faas paradas nas proximidades do Montseny, unha en Semproniana (actualmente Granollers) e outra en Seterras (actualmente Hostalric). A v\u00eda Ausa comunicaba Ausa (o actual Vic) con Barcino (actualmente Barcelona).\nCoa influencia romana, fen\u00f3meno que se prolongou devagar \u00f3 longo de dous s\u00e9culos, dinamizouse a econom\u00eda, sendo confirmado o cultivo de vide e as am\u00e9ndoas e a actividade t\u00e9xtil.\nIdade Media.\nA partir do s\u00e9culo IX comezar\u00e1 a gran colonizaci\u00f3n do Montseny. Debido \u00e1s invasi\u00f3ns \u00e1rabes, aquelas terras situadas a maior altitude ou aquelas cunha peor climatolox\u00eda van comezar a ser ocupadas. Esta colonizaci\u00f3n foi favorecida polo costume feudal de que as terras ocupadas durante trinta anos sen seren reclamada por ningu\u00e9n, pasaban de facto a seren propiedades dos ocupantes.\nOs s\u00e9culos X e XI ser\u00e1n os da consolidaci\u00f3n daqueles n\u00facleos poboacionais que hoxe en d\u00eda conforman os concellos m\u00e1s salientables do Parque Natural.\nDesta \u00e9poca temos tam\u00e9n, por primeira vez, a aparici\u00f3n do termo \"Montseny\" en documentos escritos. Termo de orixe latino, que parece provir dos termos \"Mous signi\" ou \"Montesigno\".\nIdade Moderna.\nDurante a Idade Moderna a poboaci\u00f3n do Montseny localiz\u00e1base en n\u00facleos dispersos de menos de mil habitantes. Centrados, maioritariamente, en traballos de labranza, gander\u00eda e na explotaci\u00f3n forestal do Montseny.\nA unidade b\u00e1sica organizativa desta \u00e9poca, ser\u00e1n os \"massos\" ou mas\u00edas. Vivendas de pedra e cal, tradicionalmente de d\u00faas plantas que eran ocupada durante anos (ou incluso s\u00e9culos) pola mesma familia. Esta sociedade rural sufriu fortemente os acontecementos derivados da ocupaci\u00f3n napole\u00f3nica e da Terceira guerra carlista.\nA ocupaci\u00f3n francesa.\nForon numerosos os levantamentos contra as tropas francesas, practicamente en t\u00f3dalas vilas. Mais podemos nomear as revoltas de Viladrau durante os mesos de abril a xu\u00f1o de 1809 que van enfrontar os soldados franceses coa poboaci\u00f3n local causando grandes baixas no exercito invasor.\nA causa disto tam\u00e9n foron frecuentes as represalias contra os veci\u00f1os da zona: Aiguafreda foi ocupada varias veces entre os anos 1809 e 1812, sufrindo roubos e desfeitas. Breda foi abandonada polos seus habitantes os anos 1809-1810 temendo a represi\u00f3n. E en Viladrau foi destru\u00eddo totalmente o santuario de Sant Segimon no ano 1810.\nA Terceira guerra Carlista.\nO carlismo ter\u00e1 na sociedade do Montseny do s\u00e9culo XIX moita repercusi\u00f3n, non s\u00f3 pola ampla aceptaci\u00f3n das s\u00faas teses sen\u00f3n tam\u00e9n pola violencia dalg\u00fans acontecementos que tiveron coma escenario o macizo. As vilas m\u00e1is grandes e de maior importancia mantiv\u00e9ronse no bando liberal, non as\u00ed os n\u00facleos m\u00e1is pequenos e afastados cun forte sentimento de ligaz\u00f3n coa terra e as tradici\u00f3ns.\nSalientar o fusilamento de preto dun cento de fuxitivos liberais por parte das tropas carlistas na mas\u00eda de Santandreu ou a ocupaci\u00f3n carlista de Breda e Arb\u00facies coma os acontecementos m\u00e1is crus da \u00e9poca. Destacar as\u00ed mesmo, a batalla de Repiaix (do 23-04-1875 \u00f3 01-08-1875) onde un exercito carlista de preto de oito mil homes se enfrontou a unha columna isabelina comandada polo xeneral Weyler, quen finalmente acadou a vitoria, a partir da cal o bando carlista perdeu pulo na zona.\n\u00c9poca actual.\nOs primeiros intentos de conservar o macizo do Montseny datan de comezos do s\u00e9culo XX. As\u00ed temos como mostra a celebraci\u00f3n do Primeiro Congreso de excursionistas catal\u00e1ns no ano 1911 ou a moci\u00f3n sobre o Montseny e os seus cami\u00f1os presentada polo deputado Llu\u00eds Dur\u00e1n i Ventora no pleno da deputaci\u00f3n de Barcelona no ano 1914.\nCon todo a primeira figura oficial de protecci\u00f3n data do ano 1928, cun real decreto asinado polo rei Alfonso XIII, que garant\u00eda o coidado daquelas \u00e1reas situadas por enriba dos 800 metros. Contempor\u00e1neo deste real decreto \u00e9 o \"Patronat de la Muntanya del Montseny\". \u00d3rgano institucional responsable de vixiar e garantir a conservaci\u00f3n dos valores naturais e culturais do Montseny.\nCo tempo, no 1977 desenv\u00f3lvese e apr\u00f3base a lexislaci\u00f3n oficial do parque natural (formado por d\u00faas \u00e1reas, \u00e1rea do parque con 17.732 hect\u00e1reas e a \u00e1rea do preparque con 12.748 hect\u00e1reas). Esta aprobaci\u00f3n foi promovida polas deputaci\u00f3ns de Barcelona e Xirona, cubrindo, o parque, dezaoito municipios e tres comarcas diferentes.\nPosteriormente o parque obtivo o reco\u00f1ecemento internacional cando o 28 de abril de 1978 entra a formar parte das Reservas da Biosfera promovidas pola UNESCO.\nOrograf\u00eda.\nHabitualmente a orograf\u00eda do Montseny div\u00eddese en tres grandes \u00e1reas: o Matagalls, o Pla de la Calma e o conxunto Les Agudes-Turo de L\u00b4Home. A\u00ednda que lindeiros, estes tres conxuntos presentan diferenzas moi salientables que xustifican a variedade zool\u00f3xica e bot\u00e1nica; e incluso aquelas de tipo hist\u00f3rico e etnol\u00f3xico.\nConxunto Les Agudes-Turo de L\u00b4Home.\n\u00c9 a parte m\u00e1s co\u00f1ecida e visitada polos turistas. Conformado polos dous picos de maior envergadura do parque: o Turo de L\u00b4Home (1.712 m) e Les Agudes (1.703 m). \u00c1mbolos dous envoltos de densos bosques de gran riqueza paisax\u00edstica, e punto habitual de excursionistas, visitantes e buscadores de cogomelos.\nSalientar no cumio do Turo de L\u00b4Home, a presenza dun observatorio meteorol\u00f3xico, a\u00ednda hoxe en d\u00eda en funcionamento. A historia deste centro rem\u00f3ntase \u00f3s anos 1879-1881 coas primeiras instalaci\u00f3ns. Con todo, realmente colleu pulo e importancia no ano 1932 coa instalaci\u00f3n permanente de aparellos de medida. Isto foi posible grazas \u00f3 impulso de Eduard Fontser\u00e8, daquela director do Servei Metereol\u00f2gic de la Generalitat. O observatorio parou a s\u00faa actividade no 1937 debido \u00e1 guerra civil, retomando o seu traballo no 1941.\nO Matagalls.\nXeograficamente situado no nord\u00e9s do parque, os seus elementos m\u00e1is caracter\u00edsticos son A Cruz de Matagalls e A capela de Sant Segimon.\nA cruz de Matagalls ten a s\u00faa orixe nos s\u00e9culos XVI ou XVII. Sempre estivo ligada a grandes nomes eclesi\u00e1sticos coma o santo Antoni M. Claret ou o bispo Josep Morgades. O poeta Jacint Verdaguer adicoulle o poema La Creu de Catalunya.\nO Pla de la Calma.\nConstit\u00fae un terreo chan, sobre os 1.200 metros por riba do nivel do mar e rodeado por grandes ca\u00eddas de terreo. Sen d\u00fabida \u00e9 a \u00e1rea menos boscosa do parque. Dentro dela a formaci\u00f3n m\u00e1is salientable \u00e9 o Turo de Tagamanent, monte de forma c\u00f3nica, totalmente illado do resto de montes da zona. Na parte superior at\u00f3pase a igrexa de Santa Mar\u00eda e conforma unha das imaxes m\u00e1is populares do parque.\nPatrimonio.\nA \u00e1rea do Montseny foi poboada polo ser humano dende tempos prehist\u00f3ricos. As\u00ed atopamos meg\u00e1litos coma o da Serra de l'Arca e Les Pinedes ou restos ib\u00e9ricos coma o Castelo del Tur\u00f3 de Montgr\u00f2s. Mais sen d\u00fabida, a maior parte do patrimonio hist\u00f3rico ten a s\u00faa orixe na \u00e9poca medieval, cando se edificaron a maior parte de igrexas e castelos que a\u00ednda hoxe en d\u00eda se conservan na zona. As m\u00e1is salientables son:\nIgrexas:\nCastelos:\nMosteiros:\nOs intelectuais e o Montseny.\nO Montseny, pola s\u00faa orograf\u00eda e paisaxe, foi e \u00e9 fonte de inspiraci\u00f3n de artistas e literatos. De feito o macizo ten sufrido un proceso de mitificaci\u00f3n que supera a propia realidade da monta\u00f1a. As\u00ed o relixioso e escritor Pere Ribot escribiu:\n\"El Montseny forma, amb el Pirineu i Montserrat, com una unitat i trinitat indestructibles en la geograf\u00eda i l\u2019esperit de Catalunya. (O Montseny forma, xunto o Pireneo e Montserrat, unha unidade e trindade indestrutible na xeograf\u00eda e esp\u00edrito de Catalu\u00f1a)\"\nO primeiro poema inspirado na monta\u00f1a do que se ten constancia publicouse no diario \"El Vapor\" o 24 de agosto de 1833. O poema \"Patria\", escrito por Bonaventura Carles Aribau, expresaba un sentimento de saudade pola terra nativa, representada esta pola paisaxe do Montseny. Posteriormente outros poetas inspirados pola monta\u00f1a foron Adolf Blanch e Antoni de Bofarull (\"Los trobadors nous\", 1858). Por\u00e9n o Montseny foi o gran catalizador dun poeta posterior, Jaume Bofill i Mates que escribiu co seud\u00f3nimo de Guerau de Liost. No 1908 publicou o seu poemario \"La muntanya d\u2019Ametistes\", sendo unha das obras senlleiras en catal\u00e1n da s\u00faa \u00e9poca. Por \u00faltimo citar outras figuras intelectuais que basearon parte do seu traballo no macizo: Joaquim Rubi\u00f3 i Ors, Artur Osona (autor da primeira gu\u00eda do macizo), Ram\u00f3n Arabia e Joan Santamaria (promotores do excursionismo e da exploraci\u00f3n da zona), Josep Maria de Sagarra (\"Mem\u00f2rias\", 1954) e Francesc Roma (\"Montseny, 50 itineraris a peu\").\nVexetaci\u00f3n.\nEcoloxicamente o parque est\u00e1 formado por tres grandes tipos de paisaxe. Por un lado temos o t\u00edpico bosque mediterr\u00e1neo (pi\u00f1eirais, aci\u00f1eiras ou sobreiras), as zonas boscosas de con\u00edferas m\u00e1is centroeuropeas (carballos, casti\u00f1eiros ou faias) e incluso danse certos ambientes subalpinos nos cumios de maior altitude, onde predominan as matogueiras e as pradeiras alpinas. Esta diversidade expl\u00edcase polas diferenzas de temperatura e humidade que se producen en todo o parque debido \u00e1 altitude mailo relevo abrupto frecuentemente sucado por regueiros e torrentes.\nFauna.\nNa \u00e1rea do Montseny local\u00edzanse m\u00e1is de 270 especies de vertebrados, o cal d\u00e1 unha idea da riqueza en biodiversidade que presenta este parque. Dende hai d\u00e9cadas esta riqueza est\u00e1 ameazada pola presi\u00f3n das actividades do home. Hai tempo que desapareceu o lobo e outras especies est\u00e1n case desaparecidas ou en clara regresi\u00f3n. Como exemplos, o porco teixo, a lebre, a xeneta, o azor, o bufo real, a aguia calzada, a aguia albela e, especialmente, a lontra.\nCon todo a riqueza faun\u00edstica a\u00ednda \u00e9 moi valiosa e concentra moitos dos esforzos de conservaci\u00f3n no parque natural. Obs\u00e9rvase unha diferenza notable na fauna se tomamos como referencia os 1.000 metros de altitude sobre o nivel do mar. Por debaixo deste nivel atopamos especies tipicamente mediterr\u00e1neas, adaptadas \u00e1s zonas de labranza, pi\u00f1eirais ou bosques de faias. Como exemplo citar o emblem\u00e1tico xabar\u00edn, o esqu\u00edo, a xeneta, o ourizo cacho ou o raposo. M\u00e1is escasos e en regresi\u00f3n a donicela e o porco teixo. As aves son o grupo m\u00e1is abundantes salientando o pombo torcaz, a rula, a bubela ou o gaio.\nPor enriba dos 1.000 metros atopamos zonas dominadas polas faias, rochedos e pradeiras subalpinas, fogar id\u00f3neo para especies m\u00e1is centroeuropeas como o cardeal ou a lebre.\n\u00c9 interesante observar certas especies que te\u00f1en no Montseny o seu l\u00edmite meridional de distribuci\u00f3n en Catalu\u00f1a, como a ra vermella (\"Rana temporaria\"), a musara\u00f1a com\u00fan europea (\"Sorex araneus\") ou a Corta rubia, mam\u00edfero que en anos favor\u00e1beis pode experimentar explosi\u00f3ns demogr\u00e1ficas . Por outra parte tam\u00e9n existen endemismos propios no Parque, tales coma o trit\u00f3n do Montseny, anteriormente reco\u00f1ecido coma trit\u00f3n pirenaico; no ano 2006 unha an\u00e1lise xen\u00e9tica feita conxuntamente pola Universidade de Barcelona e o Museo de Ciencias Naturais de Granollers confirmou que se trataba dunha especie propia cunha \u00e1rea de distribuci\u00f3n reducida a uns 10\u00a0km2 e por tanto considerada coma especie en perigo cr\u00edtico\nBolboretas.\nUn grupo faun\u00edstico de gran importancia na \u00e1rea do Montseny son os lepid\u00f3pteros. De feito, das 200 especies de bolboretas di\u00farnas catalogadas en Catalu\u00f1a, 143 foron citadas nalg\u00fan momento no contorno do parque.\nCada especie conta cunha ecolox\u00eda e poboaci\u00f3n moi particular. As\u00ed temos especies tan com\u00fans e frecuentes coma a Vanessa Atalanta, que en outubro, aumenta a\u00ednda m\u00e1is os seus efectivos grazas a individuos migradores do centro de Europa.\nPor outra banda a especie Libythea celtis \u00e9 de gran interese por ser a \u00fanica representante na zona Pale\u00e1rtica dun x\u00e9nero tipicamente tropical. Este especie est\u00e1 fortemente ligada \u00f3 lodoeiro, do cal se alimenta nos seus estadios de eiruga.\nPor \u00faltimo citar \u00e1 Maculinea arion, especie moi localizada en prados con presenza do serpol (\"thymus serpylum\") e ourego, das cales se alimentan na fase larvaria; e das formigas \"Myrmica sabuleti\", das cales se alimenta no estadio de eiruga. Constitu\u00edndo un caso singular de alimentaci\u00f3n carn\u00edvora no mundo dos lepid\u00f3pteros.\nProblem\u00e1tica ambiental.\nO Montseny, como espazo pr\u00f3ximo a grandes cidades altamente industrializadas, sufriu durante anos o impacto ambiental debido \u00e1 influencia da actividade humana. A creaci\u00f3n do parque natural oficialmente garante a preservaci\u00f3n deste macizo. A\u00ednda as\u00ed a problem\u00e1tica ambiental segue a estar presente.\nUn das influencias m\u00e1is negativas \u00e9 a enorme cantidade de visitantes que recibe o parque \u00f3 longo do ano, especialmente os fins de semana . Isto, unido \u00e1s necesidades de infraestruturas e os intereses econ\u00f3micos no sector, fan que o turismo de lecer sexa un dos posibles factores de degradaci\u00f3n do parque.\nOutro dos perigos \u00e9 a sobreexplotaci\u00f3n dos recursos h\u00eddricos do Montseny, especialmente no R\u00edo Tordera. A explotaci\u00f3n da auga no Montseny v\u00e9n de tempos antigos (de feito os balnearios e termas contan cunha larga tradici\u00f3n no concello de La Garriga, que se remonta \u00f3 s\u00e9culo XIX). Por\u00e9n, co aproveitamento industrial da auga e o embotellamento desta para o consumo humano ten aumentado a preocupaci\u00f3n sobre o estado dos acu\u00edferos do parque.\nPor \u00faltimo, citar as canteiras (centradas na extracci\u00f3n de materiais da construci\u00f3n), a creaci\u00f3n de novas infraestruturas coma o \"Eix Transversal\" ou a ampliaci\u00f3n das xa existentes son outros dos factores que poden afectar negativamente \u00e1 riqueza paisax\u00edstica e natural deste parque."}
{"id": "178184", "revid": "27155", "url": "https://gl.wikipedia.org/wiki?curid=178184", "title": "Axis", "text": "\u00a0\nAxis \u00e9 o nome dos seguintes personaxes da Grecia Cl\u00e1sica: "}
{"id": "178198", "revid": "98629", "url": "https://gl.wikipedia.org/wiki?curid=178198", "title": "GUNNM (filme de 1993)", "text": "GUNNM (tam\u00e9n co\u00f1ecido como Battle Angel Alita na versi\u00f3n inglesa), \u00e9 unha OVA (Original Video Animation) dirxida por Hiroshi Fukutomi. \u00c9 unha adaptaci\u00f3n do manga xapon\u00e9s hom\u00f3nimo creado por Yukito Kishiro, considerado un dos m\u00e1is importantes da historia do manga xapon\u00e9s, xunto a obras como \"Ghost in the Shell\" ou \"Akira\".\nSinopse.\nAtop\u00e1monos nun futuro afastado e indeterminado onde existen dous mundos: a cidade flotante onde viven os mellores seres humanos entendidos como unha raza superior, e a cidade do lixo, que \u00e9 a Terra, onde vai a parar t\u00f3Dolos refugallos da cidade flotante e onde habitan os yonkis, renegados, androides, e o resto de humanos de terceira. No mundo dos desperdicios un doutor e mec\u00e1nico de robots chamado Ido atopa unha cabeza de androide con cerebro humano \u00e1 que chama Alita (Gally) e lle proporciona un corpo. A partir dese intre convivir\u00e1n xuntos, case como pai e filla, pero Alita non lembra nada do seu pasado e no m\u00e1is profundo de seu ser sabe que est\u00e1 destinada a empregar a s\u00faa forza e bondade para axudar \u00e1 xente. Alita ten a aparencia dunha rapaci\u00f1a leda e inocente, e pouco a pouco ir\u00e1 descubrindo cousas do seu pasado que far\u00e1n que ela tente cambiar as cousas."}
{"id": "178199", "revid": "89787", "url": "https://gl.wikipedia.org/wiki?curid=178199", "title": "Selecci\u00f3n de h\u00f3ckey a pat\u00edns masculina de Macau", "text": "A selecci\u00f3n de h\u00f3ckey a pat\u00edns masculina de Macau \u00e9 o equipo que representa \u00e1 Regi\u00e3o Administrativa Especial de Macau da Rep\u00fablica Popular da China nas competici\u00f3ns internacionais de h\u00f3ckey a pat\u00edns organizadas pola CARS ou polo CIRH en categor\u00eda masculina. Depende da Federa\u00e7\u00e3o de Macau de Patinagem. Ao longo dos anos ten participado nas principais competici\u00f3ns deste deporte a nivel de selecci\u00f3ns, o Campionato do Mundo, o Campionato de Asia, e a Copa das Naci\u00f3ns de Montreux, se ben a s\u00faa \u00faltima participaci\u00f3n no Campionato do Mundo data do 2005, no que finalizou na 16\u00aa e \u00faltima posici\u00f3n, polo que se viu relegado ao Campionato do Mundo \"B\". \u00c9 a maior potencia do h\u00f3ckey a pat\u00edns en Asia, ga\u00f1ando sete t\u00edtulos do Campionato de Asia, entre eles as catro \u00faltimas edici\u00f3ns de xeito consecutivo.\nEquipo.\nEstes son os xogadores convocados para a Copa das Naci\u00f3ns de Montreux (Su\u00edza) en 2011.\n "}
{"id": "178201", "revid": "19415", "url": "https://gl.wikipedia.org/wiki?curid=178201", "title": "Torneo das Naci\u00f3ns de Montreux", "text": ""}
{"id": "178202", "revid": "98629", "url": "https://gl.wikipedia.org/wiki?curid=178202", "title": "Hauru no Ugoku Shiro", "text": "Hauru no Ugoku Shiro (en xapon\u00e9s \u30cf\u30a6\u30eb\u306e\u52d5\u304f\u57ce) \u00e9 un filme de animaci\u00f3n en lingua xaponesa de 2004, escrita e dirixida por Hayao Miyazaki. Esta baseada na novela de Diana Wynne Jones \"Howl's Moving Castle\".\nSinopse.\nSophie ten dezaoito anos. Traballa sen descanso na tenda de sombreiros que rexentaba o seu pai antes de morrer. Nun dos seus pouco habituais paseos pola cidade, Sophie co\u00f1ece \u00f3 mago Howl (Hauru no Xap\u00f3n). Howl \u00e9 un xove con poderes extraordinarios pero a Sophie d\u00e1lle a impresi\u00f3n de que Howl agacha algo.\nO encontro entre Sophie e Howl non pasou desapercibido para a Meiga, quen odia terriblemente a Howl. Cando Sophie volve \u00e1 tenda, a Meiga, fac\u00e9ndose pasar por unha clienta, enfeit\u00edzaa, transform\u00e1ndoa nunha vella de 90 anos que non pode dicir a s\u00faa verdadeira identidade.\nSophie, vese na obriga de abandonar o seu fogar e decide ent\u00f3n buscar a Howl para que lle axude a romper o feitizo. Howl vive nun \u201ccastelo m\u00e1xico\u201d que ten a peculiaridade de trasladarse a vontade do seu dono. Sophie merg\u00fallase no desco\u00f1ecido, na busca do castelo ambulante, perd\u00e9ndose en terras desoladas. Finalmente e case por casualidade, chega \u00f3 lugar no que se atopa a residencia de Howl. Al\u00ed co\u00f1ece \u00f3 xove aprendiz de meigo, Marko, e \u00f3 encargado do mantemento do castelo, Calcifer, un demo do lume. \u00d3 non poder revelar a s\u00faa identidade, Sophie ten que inventar algunha escusa para quedar no castelo, e consegue que a contraten como asistenta."}
{"id": "178203", "revid": "89787", "url": "https://gl.wikipedia.org/wiki?curid=178203", "title": "Selecci\u00f3n de h\u00f3ckey a pat\u00edns masculina de Andorra", "text": "A selecci\u00f3n de h\u00f3ckey a pat\u00edns masculina de Andorra \u00e9 o equipo que representa a Andorra nas competici\u00f3ns internacionais de h\u00f3ckey a pat\u00edns organizadas polo CERH ou o CIRH en categor\u00eda masculina. Depende da Federaci\u00f3 Andorrana de Patinatge. A s\u00faa primeira participaci\u00f3n no Campionato do Mundo \"A\" tivo lugar en 1993, cando conseguiu a s\u00faa mellor clasificaci\u00f3n (7\u00ba posto), mais na seguinte edici\u00f3n (1995) descend\u00eda ao segundo nivel logo de finalizar 15\u00ba (pen\u00faltimo), e non foi ata o 2002 cando conseguiu retornar \u00e1 m\u00e1xima competici\u00f3n do h\u00f3ckey a pat\u00edns mundial logo de ga\u00f1ar o Campionato do Mundo \"B\", no Mundial \"A\" permaneceu ata o seu novo descenso no 2009. No 2010 renunciou a xogar o Mundial \"B\" por cuesti\u00f3ns econ\u00f3micas, logo de finalizar na 16\u00aa e \u00faltima posici\u00f3n no Campionato do Mundo \"A\" de 2009 e descender ao Mundial B.\nEquipo.\nEstes foron os xogadores convocados para o Campionato do Mundo disputado en Pontevedra e Vigo en 2009."}
{"id": "178204", "revid": "23204", "url": "https://gl.wikipedia.org/wiki?curid=178204", "title": "Guy de Chauliac", "text": "Guy de Chauliac nado en Chaulhac (Languedoc) no ano 1300 e finado en Avi\u00f1\u00f3n o 25 de xullo de 1368, foi un cirurxi\u00e1n franc\u00e9s e un dos m\u00e1is importantes m\u00e9dicos na Idade Media que tam\u00e9n practicou a ortopedia.\nTraxectoria.\nFoi m\u00e9dico de Bieito XII, Clemente VI, Inocencio VI e Urbano V. En Avi\u00f1\u00f3n, onde o estivo a maior parte da s\u00faa vida, atendeu ao papa Clemente VI e sobreviviu \u00e1 Peste. Logo da epidemia, escribiu o libro de medicina \"Chirurgia Magna\"."}
{"id": "178206", "revid": "98629", "url": "https://gl.wikipedia.org/wiki?curid=178206", "title": "Nanook of the North", "text": "Nanook of the North \u00e9 unha longametraxe de 1922 de x\u00e9nero documental dirixida por Robert J. Flaherty. \u00c9 considerado o primeiro filme documental da historia..\nSinopse.\nConta as duras condici\u00f3ns de vida dunha familia inuit no \u00e1rtico. A detallada realidade deste pobo que vive nun clima case imposible para o resto dos humanos, \u00e9 o que plasmou o antrop\u00f3logo, explorador e cart\u00f3grafo Robert J. Flaherty cando foi rodar a vida do esquim\u00f3 Nanook e da s\u00faa familia, na Ba\u00eda de Hudson, Canad\u00e1, a comezos dos anos vinte.\nAcollida.\nO documental de Flaherty apenas obtivo un nulo interese nos Estados Unidos xa que nin tan sequera exist\u00eda o termo documental como x\u00e9nero cinematogr\u00e1fico naqueles anos. S\u00f3 tralo seu \u00e9xito en Europa, grazas \u00e1 distribuci\u00f3n por parte de Path\u00e9, acadou gran notoriedade."}
{"id": "178208", "revid": "5863", "url": "https://gl.wikipedia.org/wiki?curid=178208", "title": "Luis Recasens Siches", "text": "Luis Recasens Siches, nado en Guatemala o 19 de xu\u00f1o de 1903 e finado en Cidade de M\u00e9xico o 4 de xullo de 1977, foi un fil\u00f3sofo do dereito e pol\u00edtico hispano-guatemalteco.\nTraxectoria.\nComo outros pensadores da s\u00faa xeraci\u00f3n, partiu do neokantismo, de cuxas figuras (Giorgio del Vecchio en Roma, Rudolf Stammler en Berl\u00edn, Hans Kelsen en Viena) foi disc\u00edpulo, como tam\u00e9n dos seus cr\u00edticos: Rudolf Smend, H. Heller, as\u00ed como dos fenomen\u00f3logos F. Schreier e F. Kaufmann. En Madrid, Ortega y Gasset alimentou coa s\u00faa \"\u00abraz\u00f3n vital\u00bb\" a superaci\u00f3n do neokantismo. Con este bagaxe, Recasens intentou ir m\u00e1is al\u00e1 do formalismo, mediante a fenomenolox\u00eda dos valores de Max Scheler e Nicolai Hartmann. Todo iso abordado desde o punto de vista da s\u00faa formaci\u00f3n filos\u00f3fica, reflectido na s\u00faa tese de doutoramento \"La filosof\u00eda del Derecho de Francisco Su\u00e1rez\" (editada en Barcelona en 1927 e en M\u00e9xico en 1947).\nEn 1927 comezou a s\u00faa docencia na Universidade de Santiago de Compostela, proseguida despois nas de Salamanca (1930), Valladolid (1930-1932) e Madrid (1932-1936). Desta etapa son as s\u00faas obras: \"Direcciones contempor\u00e1neas del pensamiento jur\u00eddico\" (Barcelona 1929), \"Los temas de la filosof\u00eda del Derecho\" (Barcelona 1934) e \"Estudios de filosof\u00eda del Derecho\" (Barcelona 1936, 3 ed. M\u00e9xico 1946), as\u00ed como a introduci\u00f3n en Espa\u00f1a de G. del Vecchio, H. Kelsen, G. Radbruch.\nFoi elixido deputado pola provincia de Lugo nas Elecci\u00f3ns a Cortes Constitu\u00edntes de 1931 como Republicano Progresista e nas elecci\u00f3ns xerais de 1933 como Republicano Conservador. Foi tam\u00e9n Subsecretario de Industria e Director Xeral de Administraci\u00f3n Local. Ao inicio da Guerra civil exiliouse en M\u00e9xico, onde en 1937 foi profesor da Universidade Nacional Aut\u00f3noma. Desta \u00e9poca, e depurando anteriores directrices, son: \"Vida humana, sociedad y derecho\", (M\u00e9xico 1939, 3 ed. 1952); \"Tratado general de sociolog\u00eda\", (M\u00e9xico 1956, 6 ed. 1964). A partir do \"Tratado general de filosof\u00eda del Derecho\" (M\u00e9xico 1959, 3 ed. 1965), perf\u00edlase a s\u00faa axiolox\u00eda xur\u00eddica.\nTeor\u00eda do dereito.\nPara Recasens o Dereito positivo, como regulaci\u00f3n da conduta humana, elixe entre varias posibilidades da mesma, conforme a criterios de valor que non poden obterse da experiencia. Toda axiolox\u00eda sup\u00f3n uns fundamentos a priori, sen exclu\u00edr a presenza no Dereito de elementos emp\u00edricos. Nesta v\u00eda media entre o formal e o emp\u00edrico sit\u00faase a s\u00faa l\u00f3xica do razoable, como mediaci\u00f3n entre teor\u00eda (os principios do ordenamento xur\u00eddico) e praxe: a s\u00faa aplicaci\u00f3n \u00e1 vida humana. O logos do razoable cont\u00e9n e supera a raz\u00f3n hist\u00f3rica de Wilhelm Dilthey, a vital de Ortega y Gasset, a raz\u00f3n da experiencia pr\u00e1ctica de John Dewey. Tal l\u00f3xica foi desenvolvida en \"Nueva filosof\u00eda de la interpretaci\u00f3n del Derecho\" (M\u00e9xico, 1956), e empalma coa moderna t\u00f3pica xur\u00eddica. Sobre esta publicou unha \"Introducci\u00f3n filos\u00f3fica al Derecho\" (M\u00e9xico, 1970). Desde esta postura comprensiva e englobante, dialoga coas correntes modernas da filosof\u00eda xur\u00eddica (\"Panorama del pensamiento jur\u00eddico en el siglo XX\", M\u00e9xico, 1963), reclamando un retorno \u00e1 praxe, punto de partida do Dereito natural cl\u00e1sico."}
{"id": "178211", "revid": "19415", "url": "https://gl.wikipedia.org/wiki?curid=178211", "title": "Camilla L\u00e4ckberg", "text": "Jean Edith Camilla L\u00e4ckberg Eriksson (nada o 30 de agosto de 1974 en Fj\u00e4llbacka, V\u00e4stra G\u00f6taland, Suecia) \u00e9 unha escritora de novela polic\u00edaca sueca. Os seus libros ambi\u00e9ntanse na cidade costeira de Fj\u00e4llbacka na costa oeste de Suecia onde naceu. Os protagonistas son a escritora Erica Falck e a s\u00faa parella o polic\u00eda Patrik Hedstr\u00f6n."}
{"id": "178215", "revid": "5863", "url": "https://gl.wikipedia.org/wiki?curid=178215", "title": "Jos\u00e9 Llad\u00f3 Vall\u00e9s", "text": "Jos\u00e9 Llad\u00f3 Vall\u00e9s, finado o 9 de outubro de 1933, foi un avogado e pol\u00edtico galego.\nTraxectoria.\nFillo de catal\u00e1ns e residente en Asturias. Foi deputado polo distrito de Quiroga polo Partido Liberal nas elecci\u00f3ns de 1916 e foi nomeado Director Xeral da Administraci\u00f3n e oficial do Consello de Estado. Nas elecci\u00f3ns de 1918, 1919, 1920 e 1923 foi reelixido deputado polo mesmo distrito adscrito ao sector romanonista. En 1923 foi nomeado Fiscal do Tribunal Supremo de Espa\u00f1a. Foi Conselleiro da Arrendataria de Tabacos e asesor da Compa\u00f1\u00eda Madrile\u00f1a de Tranv\u00edas.\nCoa chegada da Segunda Rep\u00fablica, foi elixido deputado pola provincia de Lugo nas elecci\u00f3ns a Cortes Constitu\u00edntes de 1931 nunha candidatura independente, e ocupou o escano ata a s\u00faa morte en 1933."}
{"id": "178216", "revid": "23204", "url": "https://gl.wikipedia.org/wiki?curid=178216", "title": "Garmisch-Partenkirchen", "text": "Garmisch-Partenkirchen \u00e9 un concello arraiano e alpino de Alema\u00f1a, capital do distrito hom\u00f3nimo, localizado na rexi\u00f3n administrativa da Alta Baviera, dentro do estado libre asociado de Baviera. O concello est\u00e1 situado na fronteira con Austria e conta con 26.000 habitantes (datos do 2010).\nA cidade e as competici\u00f3ns deportivas.\nGarmisch-Partenkirchen \u00e9 co\u00f1ecida por ser un lugar especialmente axeitado para a pr\u00e1ctica de deportes de inverno e foi sede dos Xogos Ol\u00edmpicos de Inverno de 1936. O estadio Gro\u00dfe Olympiaschanze foi o local onde se realizaron as cerimonias de apertura e clausura, ademais de acoller as competici\u00f3ns do salto de esqu\u00ed e un dos eventos do combinado n\u00f3rdico. Nas proximidades da pista foran realizadas as probas do esqu\u00ed cross-country\nChegou a ser nomeada sede dos Xogos Ol\u00edmpicos de Inverno de 1940 a\u00ednda que estes nunca se chegaron a lidar por mor da segunda guerra mundial. Foi a localizaci\u00f3n do Campionato Mundial de Esqu\u00ed Alpino de 1978 e do 2011.\nTradicionalmente ten lugar todos os primeiros de xaneiro unha competici\u00f3n de saltos de esqu\u00ed, dentro do Vierschanzentournee.\nGarmisch-Partenkirchen \u00e9 un importante destino de turismo deportivo especializado en esqu\u00ed, snowboarding e sendeirismo."}
{"id": "178218", "revid": "1888", "url": "https://gl.wikipedia.org/wiki?curid=178218", "title": "Manuel Garc\u00eda Becerra", "text": "Manuel Garc\u00eda Becerra, nado en Ver\u00edn en 1905, foi un avogado e pol\u00edtico galego con ideolox\u00eda de esquerdas.\nTraxectoria.\nFillo de Lino Garc\u00eda V\u00e1zquez. Estudou Dereito e na Escola de Enxe\u00f1eiros de Madrid. Colaborou en \"El Pueblo Gallego\". Militante do Partido Republicano Radical Socialista, foi elixido deputado pola provincia de Ourense integrado na coalici\u00f3n coa FRG nas elecci\u00f3ns a Cortes Constitu\u00edntes de 1931. Foi subsecretario de Obras P\u00fablicas en 1933. Formou parte do sector progresista que abandonou o Partido Radical-Socialista para fundar o Partido Republicano Radical Socialista Independiente e despois integrouse en Izquierda Republicana, da que foi elixido vicesecretario da s\u00faa comisi\u00f3n executiva en abril de 1934. Presentouse por Izquierda Republicana \u00e1s elecci\u00f3ns xerais de 1936, pero non resultou elixido. Foi secretario do Ministro de Instruci\u00f3n P\u00fablica dende marzo de 1936, e delegado do Goberno na Telef\u00f3nica en xullo de 1936. Ao remate da Guerra civil foi representante de Izquierda Republicana no SERE, e exiliouse en Cuba, onde colaborou no xornal \"Luz\". Dende 1947 estivo exiliado en M\u00e9xico. En 1949 participou no Congreso Mundial de Partidarios da Paz celebrado en Par\u00eds, xunto a Bibiano Fern\u00e1ndez Osorio-Tafall, Mariano Ruiz-Funes Garc\u00eda e Jos\u00e9 Giral.\nVida persoal.\nCasou en Madrid con Filito Mu\u00f1oz Nicart en 1932."}
{"id": "178219", "revid": "1888", "url": "https://gl.wikipedia.org/wiki?curid=178219", "title": "Francisco Javier Elola D\u00edaz-Varela", "text": ""}
{"id": "178220", "revid": "85894", "url": "https://gl.wikipedia.org/wiki?curid=178220", "title": "Alfonso Quintana Pena", "text": "Alfonso Quintana Pena, nado en Viveiro o 14 de xaneiro de 1897 e finado na mesma vila o 17 de decembro de 1986, foi un avogado e dirixente socialista galego.\nTraxectoria.\nLicenciado en dereito e militante do PSOE galego, proclamou a Rep\u00fablica en Ferrol desde o balc\u00f3n do concello o 14 de abril de 1931 con Jaime Quintanilla Mart\u00ednez e Mat\u00edas Usero Rey. Foi elixido deputado pola provincia de Ourense nas elecci\u00f3ns a Cortes Constitu\u00edntes de 1931. Detido polos sucesos de outubro de 1934, foi xulgado por rebeli\u00f3n militar en Ferrol en febreiro de 1936. Foi concelleiro en Ferrol en 1936. Despois da Guerra civil exiliouse en M\u00e9xico."}
{"id": "178221", "revid": "89787", "url": "https://gl.wikipedia.org/wiki?curid=178221", "title": "Lars Larsen", "text": "Lars Larsen, \u00e1s veces chamado polo alcume Dyne-Larsen, nado en Arnborg o 6 de agosto de 1948 e finado en Svejb\u00e6k o 19 de agosto de 2019, foi un empresario dinamarqu\u00e9s.\nTraxectoria.\n\u00c9 o fundador da cadea de roupa e utensilios para o fogar JYSK, presente en Dinamarca e outros pa\u00edses da contorna. \u00c9 un dos empresarios m\u00e1is ricos de Escandinavia e a s\u00faa fortuna est\u00edmase en 16.000 mill\u00f3ns de coroas.\nDende 1984 residiu en Silkeborg. Tivo dous fillos."}
{"id": "178222", "revid": "5863", "url": "https://gl.wikipedia.org/wiki?curid=178222", "title": "JYSK", "text": "JYSK, co\u00f1ecido como D\u00e4nisches Bettenlager en Alema\u00f1a e Skemman nas illas Feroe, \u00e9 unha cadea dinamarquesa de utensilios e roupa para o fogar. Vende dende colch\u00f3ns ou almofadas at\u00e9 mobiliario de todo tipo ou decoraci\u00f3n de interiores. JYSK \u00e9 a compa\u00f1\u00eda dinamarquesa que en m\u00e1is pa\u00edses opera, con arredor de 1.800 tendas en 35 estados. O seu fundador foi o xutland\u00e9s Lars Larsen."}
{"id": "178223", "revid": "6939", "url": "https://gl.wikipedia.org/wiki?curid=178223", "title": "Skemman", "text": ""}
{"id": "178224", "revid": "23204", "url": "https://gl.wikipedia.org/wiki?curid=178224", "title": "Christopher Nolan", "text": "Christopher Nolan, nado en Westminster o 30 de xullo de 1970, \u00e9 un director de cinema, guionista e produtor de nacionalidade ingl\u00e9s-estadounidense.\nTraxectoria.\nA s\u00faa obra est\u00e1 caracterizada por tratar os principais temas da psicolox\u00eda, como a memoria en \"Memento\" ou os so\u00f1os en \"Orixe\"; en obras como \"O cabaleiro escuro\" trata temas m\u00e1is espec\u00edficos, como a decisi\u00f3n."}
{"id": "178227", "revid": "92340", "url": "https://gl.wikipedia.org/wiki?curid=178227", "title": "Diego Sarmiento Valladares", "text": "Diego Sarmiento de Valladares, nado, segundo as fontes en 1609, 1611 ou 1616 en Vigo ou Redondela e finado o 29 de xaneiro de 1695 en Madrid, foi un relixioso galego que chegou a ser bispo de Oviedo e Plasencia e Inquisidor xeneral.\nTraxectoria.\nDiego pertenc\u00eda a unha familia nobre galega, era fillo de Lu\u00eds Sarmiento, se\u00f1or de Valladares, e de In\u00e9s de Arines Troncoso, se\u00f1ora de Camos. O seu sobri\u00f1o Jos\u00e9 Sarmiento Valladares foi vicerrei da Nueva Espa\u00f1a.\nPublicou \"Compulsa de las bulas de Gregorio XV y Clemente VII relativas a la prelac\u00eda y presidencia del estado eclesi\u00e1stico, en Valladolid, en 1656.\nO 30 de xaneiro de 1668 recibiu o cargo de bispo de Oviedo. O seu mandato durou pouco, pois trasladouse a Plasencia para ser nomeado bispo al\u00ed o 17 de setembro de 1668, ocupando o cargo ata o 26 de abril de 1677.\nEn 1668 foi designado presidente do Consello de Castela en substituci\u00f3n do defunto Diego Riquelme de Quir\u00f3s, e en 1669 sucedeu ao destitu\u00eddo Juan Everardo Nithard no cargo de inquisidor xeneral, e nese posto dirixiu o auto de fe de 1680."}
{"id": "178229", "revid": "22795", "url": "https://gl.wikipedia.org/wiki?curid=178229", "title": "Antoine-Laurent de Lavoisier", "text": ""}
{"id": "178233", "revid": "12452", "url": "https://gl.wikipedia.org/wiki?curid=178233", "title": "I+D+i", "text": ""}
{"id": "178234", "revid": "12452", "url": "https://gl.wikipedia.org/wiki?curid=178234", "title": "I+D+I", "text": ""}
{"id": "178235", "revid": "12452", "url": "https://gl.wikipedia.org/wiki?curid=178235", "title": "Apolonio de P\u00e9rgamo", "text": ""}
{"id": "178236", "revid": "85894", "url": "https://gl.wikipedia.org/wiki?curid=178236", "title": "Beis, O\u00edns, Arz\u00faa", "text": "Beis \u00e9 un lugar da parroquia de O\u00edns no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 50 habitantes no ano 2010 segundo datos do Instituto Nacional de Estad\u00edstica, dos cales 27 eran homes e 23 eran mulleres."}
{"id": "178237", "revid": "85894", "url": "https://gl.wikipedia.org/wiki?curid=178237", "title": "Ferradal, O\u00edns, Arz\u00faa", "text": "Ferradal \u00e9 un lugar da parroquia de O\u00edns no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 24 habitantes no ano 2010 segundo datos do Instituto Nacional de Estad\u00edstica, dos cales 13 eran homes e 11 eran mulleres."}
{"id": "178241", "revid": "85894", "url": "https://gl.wikipedia.org/wiki?curid=178241", "title": "Filgueira, O\u00edns, Arz\u00faa", "text": "Filgueira \u00e9 un lugar da parroquia de O\u00edns no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 10 habitantes no ano 2010 segundo datos do Instituto Nacional de Estad\u00edstica, dos cales 4 eran homes e 6 eran mulleres.\nToponimia.\nO fit\u00f3nimo galego \"Filgueira\" (do lat\u00edn F\u012cL\u012cCARIA, derivado de F\u012cLIX, -\u012cCIS) ref\u00edrese a un lugar abondoso en fentos. A s\u00faa orixe d\u00e1se entre o s\u00e9culo X e XIII."}
{"id": "178242", "revid": "85894", "url": "https://gl.wikipedia.org/wiki?curid=178242", "title": "A Fraga, O\u00edns, Arz\u00faa", "text": "A Fraga \u00e9 un lugar da parroquia de O\u00edns no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 11 habitantes no ano 2010 segundo datos do Instituto Nacional de Estad\u00edstica, dos cales 7 eran homes e 4 eran mulleres."}
{"id": "178243", "revid": "85894", "url": "https://gl.wikipedia.org/wiki?curid=178243", "title": "Fruzo, O\u00edns, Arz\u00faa", "text": "Fruzo \u00e9 un lugar da parroquia de O\u00edns no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 38 habitantes no ano 2010 segundo datos do Instituto Nacional de Estad\u00edstica, dos cales 18 eran homes e 20 eran mulleres."}
{"id": "178244", "revid": "85894", "url": "https://gl.wikipedia.org/wiki?curid=178244", "title": "Le\u00f3n de Abaixo, O\u00edns, Arz\u00faa", "text": "Le\u00f3n de Abaixo \u00e9 un lugar da parroquia de O\u00edns no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 12 habitantes no ano 2010 segundo datos do Instituto Nacional de Estad\u00edstica, dos cales 7 eran homes e 5 eran mulleres."}
{"id": "178245", "revid": "85894", "url": "https://gl.wikipedia.org/wiki?curid=178245", "title": "Le\u00f3n de Arriba, O\u00edns, Arz\u00faa", "text": "Le\u00f3n de Arriba \u00e9 un lugar da parroquia de O\u00edns no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 25 habitantes no ano 2010 segundo datos do Instituto Nacional de Estad\u00edstica, dos cales 14 eran homes e 11 eran mulleres."}
{"id": "178246", "revid": "85894", "url": "https://gl.wikipedia.org/wiki?curid=178246", "title": "Manedo, O\u00edns, Arz\u00faa", "text": "Manedo \u00e9 un lugar da parroquia de O\u00edns no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 21 habitantes no ano 2010 segundo datos do Instituto Nacional de Estad\u00edstica, dos cales 12 eran homes e 9 eran mulleres."}
{"id": "178247", "revid": "85894", "url": "https://gl.wikipedia.org/wiki?curid=178247", "title": "O Pumar, O\u00edns, Arz\u00faa", "text": "O Pumar \u00e9 un lugar da parroquia de O\u00edns no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 6 habitantes no ano 2010 segundo datos do Instituto Nacional de Estad\u00edstica, dos cales 3 eran homes e 3 eran mulleres."}
{"id": "178248", "revid": "85894", "url": "https://gl.wikipedia.org/wiki?curid=178248", "title": "Seixas, O\u00edns, Arz\u00faa", "text": "Seixas \u00e9 un lugar da parroquia de O\u00edns no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 28 habitantes no ano 2010 segundo datos do Instituto Nacional de Estad\u00edstica, dos cales 14 eran homes e 14 eran mulleres."}
{"id": "178249", "revid": "85894", "url": "https://gl.wikipedia.org/wiki?curid=178249", "title": "A Vilamoura, O\u00edns, Arz\u00faa", "text": "A Vilamoura \u00e9 un lugar da parroquia de O\u00edns no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 22 habitantes no ano 2010 segundo datos do Instituto Nacional de Estad\u00edstica, dos cales 9 eran homes e 13 eran mulleres."}
{"id": "178253", "revid": "22570", "url": "https://gl.wikipedia.org/wiki?curid=178253", "title": "Mecanismo", "text": "Ch\u00e1mase mecanismo a un conxunto de s\u00f3lidos resistentes, m\u00f3biles uns respecto doutros, unidos entre si mediante diferentes tipos de uni\u00f3ns, chamadas pares cinem\u00e1ticos (pernos, uni\u00f3ns de contacto, pasadores etc.), cuxo prop\u00f3sito \u00e9 a transmision das m\u00e1quinas reais, e do seu estudo oc\u00fapase a Teor\u00eda de mecanismos.\nBase\u00e1ndose en principios do \u00e1lxebra lineal e f\u00edsica, cr\u00e9anse esqueletos vectoriais, cos cales f\u00f3rmanse sistemas de ecuaci\u00f3ns. A diferenza dun problema de cinem\u00e1tica ou din\u00e1mica b\u00e1sico, un mecanismo non se considera como unha masa puntual e, debido a que os elementos que conforman a un mecanismo presentan combinaci\u00f3ns de movementos relativos de rotaci\u00f3n e translaci\u00f3n, \u00e9 necesario tomar en conta conceptos como centro de gravidade, momento de inercia, velocidade angular etc.\nA maior\u00eda de veces un mecanismo pode ser analizado utilizando un enfoque bidimensional, o que reduce o mecanismo a un plano.\nEn mecanismos m\u00e1is complexos e, polo tanto, m\u00e1is realistas, \u00e9 necesario utilizar unha an\u00e1lise espacial. Un exemplo disto \u00e9 unha r\u00f3tula esf\u00e9rica, a cal pode realizar rotaci\u00f3ns tridimensionais.\nM\u00e9todos para analizar un mecanismo.\nA an\u00e1lise dun mecanismo deber\u00edase facer na seguinte orde:"}
{"id": "178256", "revid": "85894", "url": "https://gl.wikipedia.org/wiki?curid=178256", "title": "Vilame\u00e1, R\u00edo Caldo, Lobios", "text": "Vilame\u00e1 \u00e9 un lugar da parroquia de R\u00edo Caldo, no concello ourens\u00e1n de Lobios na comarca da Baixa Limia. Segundo o IGE en 2012 ti\u00f1a 118 habitantes (52 homes e 66 mulleres), oito m\u00e1is ca en 2010 (50 homes e 60 mulleres) e dez m\u00e1is ca en 2009.\nToponimia.\nA orixe do top\u00f3nimo \u00e9 o lat\u00edn , que \u00e9 a vila situada no medio.\nPatrimonio.\nNas proximidades da aldea local\u00edzase o Santuario da Nosa Se\u00f1ora do Xur\u00e9s."}
{"id": "178257", "revid": "12452", "url": "https://gl.wikipedia.org/wiki?curid=178257", "title": "Investigaci\u00f3n, Desenvolvemento e innovaci\u00f3n", "text": ""}
{"id": "178260", "revid": "89787", "url": "https://gl.wikipedia.org/wiki?curid=178260", "title": "Charles Aznavour", "text": "Shahnourh Varinag Aznavourian, co\u00f1ecido como Charles Aznavour, nado en Par\u00eds o 22 de maio de 1924 e finado en Mouri\u00e8s o 1 de outubro de 2018, foi un cantante, compositor e actor franc\u00e9s de orixe armenia, considerado en todo o mundo como \u201co embaixador da canci\u00f3n francesa\u201d. Tr\u00e1tase dun dos cantantes franceses m\u00e1is populares e de carreira m\u00e1is extensa, e o m\u00e1is co\u00f1ecido internacionalmente; vendeu m\u00e1is de 100 mill\u00f3ns de discos.\nTraxectoria.\nDebutou na canci\u00f3n xunto \u00e1 s\u00faa irm\u00e1 Aida, ao mesmo tempo que no teatro, onde interpretou desde os 11 anos diferentes papeis infant\u00eds.\nO seu encontro en 1941 con Pierre Roche foi decisivo para el: os dous homes escribiron xuntos canci\u00f3ns e interpret\u00e1ronas a d\u00fao. \"J'ai bu\", cantada por Georges Ulmer, ga\u00f1ou en 1947 o Grand Prix. O d\u00fao actuaba ent\u00f3n na primeira parte dos concertos de \u00c9dith Piaf, ata que Roche marchou ao Quebec. Aznavour escribiu canci\u00f3ns para estrelas como a Piaf (\"J\u00e9z\u00e9bel\"), Juliette Gr\u00e9co (\"Je hais les dimanches\"), Eddie Constantine (\"Et b\u00e2iller, et dormir\"), pero ao principio da s\u00faa carreira tivo moitas dificultades para triunfar. M\u00e1is tarde, soubo explotar este per\u00edodo da s\u00faa vida nunha canci\u00f3n que recolle o estado de \u00e1nimo dun fracasado no mundo da canci\u00f3n: \"Je m'voyais d\u00e9j\u00e0\".\nO seu primeiro triunfo data de 1953, cando actuou no teatro Olympia: \"Sur ma vie\" converteuse no seu primeiro grande \u00e9xito. Canci\u00f3ns como \"Viens pleurer au creux de mon \u00e9paule\", \"Tu t'laisses aller\", \"La mamma\", \"Comme ils disent\", son cada unha delas un pequeno bosquexo da vida coti\u00e1, un fragmento de vida.\nMoi pronto conquistou o p\u00fablico estadounidense e, m\u00e1is tarde, percorreu o mundo coa s\u00faa m\u00fasica. Paralelamente mantivo unha carreira cinematogr\u00e1fica, demasiado discreta para o seu gusto, revel\u00e1ndose como un actor de talento en \"Tirez sur le pianiste\" (Disparen sobre o pianista) (1960) de Fran\u00e7ois Truffaut, \"Un taxi pour Tobrouk\" (Un taxi por Tobruk) (1961) de Denys de La Patelli\u00e8re, \"Dix Petits Negres\" (Dez negri\u00f1os) (1974) de Peter Collinson e en \"Die Blechtrommel\" (O tambor de folladelata) (1979) de Volker Schl\u00f6ndorff.\nEn 2009 unha das s\u00faas canci\u00f3ns (\"For me, formidable\") soaba na banda sonora da pel\u00edcula \"Seven Pounds\" protagonizada por Will Smith. Tam\u00e9n neste ano, Aznavour publicou un \u00e1lbum dobre, \"D\u00faos\", onde canta con estrelas de varias xeraci\u00f3ns como Liza Minnelli, Elton John e Laura Pausini. Grazas ao uso de novas tecnolox\u00edas, Aznavour puido gravar un dueto coa defunta \u00c9dith Piaf, con quen actuou en moitas ocasi\u00f3ns pero sen chegar a rexistrar as ditas actuaci\u00f3ns."}
{"id": "178264", "revid": "1131", "url": "https://gl.wikipedia.org/wiki?curid=178264", "title": "FGC", "text": ""}
{"id": "178266", "revid": "85894", "url": "https://gl.wikipedia.org/wiki?curid=178266", "title": "As Corredoiras, Panti\u00f1obre, Arz\u00faa", "text": "As Corredoiras \u00e9 un lugar da parroquia de Panti\u00f1obre no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 12 habitantes no ano 2010 segundo datos do Instituto Nacional de Estad\u00edstica, dos cales 7 eran homes e 5 eran mulleres.\nTop\u00f3nimo.\nO top\u00f3nimo \"Corredoira\" fai referencia a un cami\u00f1o para carros."}
{"id": "178267", "revid": "85894", "url": "https://gl.wikipedia.org/wiki?curid=178267", "title": "As Curuxeiras, Panti\u00f1obre, Arz\u00faa", "text": "As Curuxeiras \u00e9 un lugar da parroquia de Panti\u00f1obre no concello coru\u00f1\u00e9s de Arz\u00faa, na comarca hom\u00f3nima. Segundo o Instituto Nacional de Estad\u00edstica en 2010 ti\u00f1a dez habitantes (cinco homes e cinco mulleres)."}
{"id": "178268", "revid": "85894", "url": "https://gl.wikipedia.org/wiki?curid=178268", "title": "A Devesa, Panti\u00f1obre, Arz\u00faa", "text": "A Devesa \u00e9 un lugar da parroquia de Panti\u00f1obre no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 15 habitantes no ano 2010 segundo datos do Instituto Nacional de Estad\u00edstica, dos cales 8 eran homes e 7 eran mulleres."}
{"id": "178269", "revid": "85894", "url": "https://gl.wikipedia.org/wiki?curid=178269", "title": "Fondevila, Panti\u00f1obre, Arz\u00faa", "text": "Fondevila \u00e9 un lugar da parroquia de Panti\u00f1obre no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 34 habitantes no ano 2010 segundo datos do Instituto Nacional de Estad\u00edstica, dos cales 20 eran homes e 14 eran mulleres."}
{"id": "178270", "revid": "85894", "url": "https://gl.wikipedia.org/wiki?curid=178270", "title": "A Igrexa, Panti\u00f1obre, Arz\u00faa", "text": "A Igrexa \u00e9 un lugar da parroquia de Panti\u00f1obre no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 4 habitantes no ano 2010 segundo datos do Instituto Nacional de Estad\u00edstica, dos cales 2 eran homes e 2 eran mulleres.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "178271", "revid": "85894", "url": "https://gl.wikipedia.org/wiki?curid=178271", "title": "Panti\u00f1obre, Panti\u00f1obre, Arz\u00faa", "text": "Panti\u00f1obre \u00e9 un lugar da parroquia de Panti\u00f1obre no concello coru\u00f1\u00e9s de Arz\u00faa, na comarca hom\u00f3nima. Segundo o IGE, en 2018 ti\u00f1a 9 habitantes (4 homes e 5 mulleres)."}
{"id": "178272", "revid": "85894", "url": "https://gl.wikipedia.org/wiki?curid=178272", "title": "Pedride, Panti\u00f1obre, Arz\u00faa", "text": "Pedride \u00e9 un lugar da parroquia de Panti\u00f1obre no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 5 habitantes no ano 2010 segundo datos do Instituto Nacional de Estad\u00edstica, dos cales 2 eran homes e 3 eran mulleres."}
{"id": "178273", "revid": "85894", "url": "https://gl.wikipedia.org/wiki?curid=178273", "title": "Pousada, Panti\u00f1obre, Arz\u00faa", "text": "Pousada \u00e9 un lugar da parroquia de Panti\u00f1obre no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 6 habitantes no ano 2010 segundo datos do Instituto Nacional de Estad\u00edstica, dos cales 4 eran homes e 2 eran mulleres."}
{"id": "178274", "revid": "85894", "url": "https://gl.wikipedia.org/wiki?curid=178274", "title": "O Pumar, Panti\u00f1obre, Arz\u00faa", "text": "O Pumar \u00e9 un lugar da parroquia de Panti\u00f1obre no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 3 habitantes no ano 2010 segundo datos do Instituto Nacional de Estad\u00edstica, dos cales 2 eran homes e 1 era muller."}
{"id": "178275", "revid": "85894", "url": "https://gl.wikipedia.org/wiki?curid=178275", "title": "O Rial, Panti\u00f1obre, Arz\u00faa", "text": "O Rial \u00e9 un lugar da parroquia de Panti\u00f1obre no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 35 habitantes no ano 2010 segundo datos do Instituto Nacional de Estad\u00edstica, dos cales 13 eran homes e 22 eran mulleres."}
{"id": "178276", "revid": "85894", "url": "https://gl.wikipedia.org/wiki?curid=178276", "title": "A Riba, Panti\u00f1obre, Arz\u00faa", "text": "A Riba \u00e9 un lugar da parroquia de Panti\u00f1obre no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 26 habitantes no ano 2010 segundo datos do Instituto Nacional de Estad\u00edstica, dos cales 14 eran homes e 12 eran mulleres."}
{"id": "178277", "revid": "85894", "url": "https://gl.wikipedia.org/wiki?curid=178277", "title": "O Sisto, Panti\u00f1obre, Arz\u00faa", "text": "O Sisto \u00e9 un lugar da parroquia de Panti\u00f1obre no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 19 habitantes no ano 2010 segundo datos do INE, dos cales 8 eran homes e 11 eran mulleres."}
{"id": "178278", "revid": "85894", "url": "https://gl.wikipedia.org/wiki?curid=178278", "title": "Vilar, Panti\u00f1obre, Arz\u00faa", "text": "Vilar \u00e9 un lugar da parroquia de Panti\u00f1obre no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 11 habitantes no ano 2010 segundo datos do INE, dos cales 6 eran homes e 5 eran mulleres."}
{"id": "178279", "revid": "89787", "url": "https://gl.wikipedia.org/wiki?curid=178279", "title": "Anticorpo", "text": "Os anticorpos (tam\u00e9n co\u00f1ecidos como inmunoglobulinas, abreviado Ig) son glicoprote\u00ednas de tipo gammaglobulina, a fracci\u00f3n de globulinas m\u00e1is abundante no plasma sangu\u00edneo. Poden encontrarse en forma soluble no sangue ou noutros flu\u00eddos corporais dos vertebrados, ou poden estar inseridos na membrana plasm\u00e1tica, onde act\u00faan como receptores nos linfocitos B. Son empregados polo sistema inmunitario para neutralizar pat\u00f3xenos tales como bacterias, virus e parasitos. En xeral, consid\u00e9rase que anticorpo e inmunoglobulina son termos equivalentes, facendo referencia o primeiro termo \u00e1 funci\u00f3n, mentres que o segundo alude \u00e1 estrutura. O termo gammaglobulina ref\u00edrese \u00e1s propiedades electrofor\u00e9ticas das inmunoglobulinas solubles no soro sangu\u00edneo, se ben algunhas inmunoglobulinas migran coas fracci\u00f3ns alfa, beta e incluso coa albumina.\nUn anticorpo t\u00edpico est\u00e1 constitu\u00eddo por unidades estruturais b\u00e1sicas, cada unha delas con dous grandes cadeas pesadas e d\u00faas cadeas lixeiras de menor peso molecular. A mol\u00e9cula de anticorpo ten forma de Y; os extremos dos brazos do Y son o fragmento Fab por onde se une ao ant\u00edxeno; o p\u00e9 do Y \u00e9 o fragmento Fc. As mol\u00e9culas dos anticorpos poden aparecer por separado, como mon\u00f3meros, ou asociarse entre si formando d\u00edmeros con d\u00faas unidades ou pent\u00e1meros con cinco unidades. Os anticorpos son sintetizados por un tipo de leucocito denominado linfocito B ou c\u00e9lula B. Existen distintos tipos de anticorpo, chamados isotipos, diferenciados pola forma da cadea pesada que presenten. Co\u00f1\u00e9cense cinco clases de isotipos en mam\u00edferos que desempe\u00f1an funci\u00f3ns diferentes, contribu\u00edndo a dirixir a resposta inmune axeitada para cada distinto tipo de corpo estra\u00f1o que encontran, que son: IgA, IgD, IgE, IgG e IgM.\nA\u00ednda que a estrutura xeral de todos os anticorpos \u00e9 moi semellante, unha pequena rexi\u00f3n do \u00e1pice da prote\u00edna \u00e9 extremadamente variable, o cal permite a existencia de mill\u00f3ns de anticorpos, cada un cun extremo lixeiramente distinto. Esta parte da prote\u00edna co\u00f1\u00e9cese como rexi\u00f3n hipervariable e d\u00e1 lugar a mill\u00f3ns de anticorpos distintos. Cada unha destas variantes pode unirse a unha \"diana\" distinta, que \u00e9 o ant\u00edxeno. Esta enorme diversidade de anticorpos permite ao sistema inmunitario reco\u00f1ecer unha diversidade igualmente elevada de ant\u00edxenos. O anticorpo non reco\u00f1ece o ant\u00edxeno na s\u00faa globalidade, sen\u00f3n que s\u00f3 reco\u00f1ece certas partes del. Esa parte do ant\u00edxeno reco\u00f1ecida polo anticorpo denom\u00ednase ep\u00edtopo. Un ant\u00edxeno pode ter m\u00faltiples ep\u00edtopos na s\u00faa superficie. Estes ep\u00edtopos \u00fanense co seu anticorpo nunha interacci\u00f3n altamente espec\u00edfica que se denomina adaptaci\u00f3n inducida, que permite aos anticorpos identificar e unirse soamente ao seu \u00fanico ant\u00edxeno en medio dos mill\u00f3ns de mol\u00e9culas diferentes que compo\u00f1en un organismo.\nO reco\u00f1ecemento dun ant\u00edxeno por un anticorpo deixa o ant\u00edxeno \"marcado\" para ser atacado por outros compo\u00f1entes do sistema inmunitario. Os anticorpos tam\u00e9n poden neutralizar os seus obxectivos directamente, mediante, por exemplo, a uni\u00f3n a unha porci\u00f3n dun pat\u00f3xeno necesaria para que este provoque unha infecci\u00f3n.\nA extensa poboaci\u00f3n de anticorpos e a s\u00faa diversidade x\u00e9rase por combinaci\u00f3ns ao azar dun xogo de segmentos xen\u00e9ticos que codifican diferentes lugares de uni\u00f3n ao ant\u00edxeno (ou par\u00e1topos), que posteriormente, durante o desenvolvemento do linfocito, sofren mutaci\u00f3ns aleatorias nesta zona do xene do anticorpo, o cal orixina unha diversidade a\u00ednda maior. Os xenes dos anticorpos tam\u00e9n se reorganizan nun proceso co\u00f1ecido como cambio de clase das inmunoglobulinas que cambia a cadea pesada por outra, creando un isotipo de anticorpo diferente pero mantendo a rexi\u00f3n variable espec\u00edfica para o ant\u00edxeno diana. Isto posibilita que un s\u00f3 anticorpo poida ser usado polas diferentes partes do sistema inmunitario. A produci\u00f3n de anticorpos \u00e9 a funci\u00f3n principal do sistema inmunitario humoral.\nHistoria.\nEn 1890 comezou o estudo dos anticorpos cando Emil Adolf von Behring e Shibasaburo Kitasato describiron a actividade dos anticorpos contra as toxinas da difteria e o t\u00e9tano. Behring e Kitasato propuxeron a teor\u00eda da inmunidade humoral, que establec\u00eda a existencia dun mediador no soro sangu\u00edneo que poder\u00eda reaccionar cun ant\u00edxeno estra\u00f1o, d\u00e1ndolle o nome de anticorpo. A s\u00faa idea levou en 1897 a Paul Ehrlich a propo\u00f1er a teor\u00eda da cadea lateral sobre a interacci\u00f3n entre ant\u00edxeno e anticorpo e elaborar a hip\u00f3tese de que exist\u00edan receptores (descritos como \"cadeas laterais\") na superficie das c\u00e9lulas que se poder\u00edan unir especificamente a toxinas \u2014nunha interacci\u00f3n de tipo \"chave e pechadura\"\u2014 e que esta reacci\u00f3n de acoplamento era a causante da produci\u00f3n de anticorpos.\nEn 1904, seguindo a idea doutros investigadores de que os anticorpos se encontraban libres no sangue, Almroth Wright suxeriu que os anticorpos solubles recubr\u00edan as bacterias para sinalalas para a s\u00faa fagocitose e destruci\u00f3n nun proceso denominado opsonizaci\u00f3n.\nNa d\u00e9cada de 1920, Michael Heidelberger e Oswald Avery descubriron a natureza dos postulados anticorpos ao observar que os ant\u00edxenos pod\u00edan ser precipitados por eles e demostrando que estes eran un tipo de prote\u00ednas. \nA finais da d\u00e9cada de 1930 John Marrack examinou as propiedades bioqu\u00edmicas das uni\u00f3ns ant\u00edxeno-anticorpo. Logo, na d\u00e9cada de 1940 tivo lugar o seguinte avance de importancia, cando Linus Pauling confirmou a teor\u00eda da chave e a pechadura proposta por Ehrlich mostrando que as interacci\u00f3ns entre anticorpos e ant\u00edxenos depend\u00edan m\u00e1is da s\u00faa forma que da s\u00faa composici\u00f3n qu\u00edmica. En 1948, Astrid Fagreaus descubriu que os linfocitos B transformados en c\u00e9lulas plasm\u00e1ticas eran responsables da produci\u00f3n de anticorpos.\nOs seguintes traballos de investigaci\u00f3n concentr\u00e1ronse na caracterizaci\u00f3n da estrutura molecular dos anticorpos:\nFormas de anticorpos.\nOs linfocitos B activados difer\u00e9ncianse en c\u00e9lulas plasm\u00e1ticas, cuxa funci\u00f3n \u00e9 a produci\u00f3n de anticorpos solubles ou ben en linfocitos B de memoria, que sobreviven no organismo durante os anos seguintes para posibilitar que o sistema inmune lembre o ant\u00edxeno e responda m\u00e1is r\u00e1pido a futuras exposici\u00f3ns ao axente inmun\u00f3xeno. Os anticorpos son, por tanto, un produto esencial do sistema inmunitario adaptativo que aprenden e lembran as respostas a pat\u00f3xenos invasores. Os anticorpos enc\u00f3ntranse en d\u00faas formas: en forma soluble segregada no sangue e outros flu\u00eddos do corpo e en forma unida \u00e1 membrana celular que est\u00e1 ancorada \u00e1 superficie dun linfocito B.\nForma soluble.\nOs anticorpos solubles son segregados por un linfocito B activado (na s\u00faa forma de c\u00e9lula plasm\u00e1tica) para unirse a substancias estra\u00f1as e sinalizalas para a s\u00faa destruci\u00f3n polo resto do sistema inmunitario. Tam\u00e9n se lles poder\u00eda chamar \"anticorpos libres\" ata que se unen a un ant\u00edxeno e acaban como parte dun complexo ant\u00edxeno-anticorpo ou denominalos \"anticorpos segregados\".\nNesta forma soluble as inmunoglobulinas \u00fanense a mol\u00e9culas adicionais. Nas IgM, por exemplo, encontramos unha glicoprote\u00edna unida \u00e1 fracci\u00f3n constante mediante pontes disulfuro duns 15 KDa, chamada cadea J. Ao isotipo IgA, ademais, \u00faneselle a chamada \"peza de secreci\u00f3n\". Tr\u00e1tase dunha glicoprote\u00edna que se forma nas c\u00e9lulas epiteliais e gl\u00e1ndulas ex\u00f3crinas, e que posteriormente se une \u00e1 inmunoglobulina para facilitar a s\u00faa secreci\u00f3n.\nForma ancorada \u00e1 membrana.\nA forma ancorada \u00e1 membrana dun anticorpo poder\u00edase chamar \"inmunoglobulina de superficie\" (sIg) ou \"inmunoglobulina de membrana\" (mIg), xa que non \u00e9 segregado: sempre est\u00e1 asociado \u00e1 membrana plasm\u00e1tica. Forma parte do \"receptor do linfocito B\" (BCR), que permite a este detectar cando un ant\u00edxeno espec\u00edfico est\u00e1 presente no organismo, desencadenando a activaci\u00f3n do linfocito B. O BCR componse de anticorpos IgD ou IgM unidos \u00e1 superficie de membrana e os seus heterod\u00edmeros asociados Ig-\u03b1 e Ig-\u03b2 que te\u00f1en capacidade de realizar a transduci\u00f3n de sinais do reco\u00f1ecemento do anticorpo ao interior da c\u00e9lula. Un linfocito B humano t\u00edpico ten entre 50\u00a0000 e 100\u00a0000 anticorpos unidos \u00e1 s\u00faa superficie. Tralo acoplamento do ant\u00edxeno, estes agr\u00fapanse formando grandes parches cuxo di\u00e1metro pode superar 1\u03bcm en balsas lip\u00eddicas que illan os BCR (receptores da c\u00e9lula B) da maior parte dos restantes receptores de sinalizaci\u00f3n celular.\nEstes parches poder\u00edan mellorar a eficiencia da resposta inmune celular. Nos seres humanos, a superficie celular est\u00e1 libre doutras prote\u00ednas arredor dos receptores dos linfocitos B en distancias dalg\u00fans miles de \u00e1ngstroms, o cal reduce de tal maneira as influencias que compiten coa s\u00faa funci\u00f3n, que se pode dicir que illa os BCR.\nIsotipos, alotipos e idiotipos.\nOs anticorpos poden presentarse en distintas variedades co\u00f1ecidas como isotipos ou clases. En mam\u00edferos placentarios existen cinco isotipos de anticorpos chamados IgA, IgD, IgE, IgG e IgM, con distintas cadeas pesadas. Nom\u00e9anse mediante o prefixo \"Ig\" que significa inmunoglobulina e difiren nas s\u00faas propiedades biol\u00f3xicas, localizaci\u00f3ns funcionais e capacidade para reco\u00f1ecer diferentes tipos de ant\u00edxenos como se mostra na t\u00e1boa.\nO isotipo cambia durante o desenvolvemento e a activaci\u00f3n dos linfocitos B. Antes da maduraci\u00f3n destes \u00faltimos, cando a\u00ednda non se expuxeron ao seu ant\u00edxeno, co\u00f1\u00e9cense como linfocitos B virxes e s\u00f3 expresan o isotipo IgM na s\u00faa forma ancorada \u00e1 superficie celular. Os linfocitos comezan a expresar tanto IgM coma IgD unidas a membrana cando alcanzan a madurez e nese momento est\u00e1n listos para responder ao seu ant\u00edxeno. A activaci\u00f3n dos linfocitos B segue ao encontro e uni\u00f3n deste co seu ant\u00edxeno, o que estimula a c\u00e9lula para que se divida e se diferencie nunha c\u00e9lula produtora de anticorpos denominada plasm\u00e1tica. Nesta forma activada, os linfocitos B comezan a segregar anticorpos en lugar de ancoralos \u00e1 membrana. Algunhas c\u00e9lulas fillas dos linfocitos B activados sofren un cambio isot\u00edpico, un mecanismo que provoca que a produci\u00f3n de anticorpos nas formas IgM ou IgD se trasmute aos outros tipos, IgE, IgA ou IgG, que desempe\u00f1an distintos papeis no sistema inmunitario.\nAlotipos.\nEnt\u00e9ndese por alotipos os distintos anticorpos que te\u00f1en pequenas diferenzas na secuencia de amino\u00e1cidos na rexi\u00f3n constante das cadeas lixeiras e pesadas producidos polos distintos individuos dunha especie, que se herdan de forma mendeliana.\nEn seres humanos describ\u00edronse 3 tipos de determinantes alot\u00edpicos:\nIdiotipo.\nO idiotipo son as diferenzas atopadas nas Ig na parte hipervariable das cadeas pesada e lixeira, que son propias das mol\u00e9culas de anticorpos pertencentes a un clon en particular. Este elemento forma parte ou est\u00e1 moi pr\u00f3ximo ao lugar de reco\u00f1ecemento do ant\u00edxeno, e est\u00e1 situado na porci\u00f3n variable Fab. O par\u00e1topo \u00e9 a parte da rexi\u00f3n variable do anticorpo que se une ao ant\u00edxeno. Fronte aos idiotipos formar\u00edanse anticorpos (anticorpos de anticorpos). Segundo a teor\u00eda de Jerne, a formaci\u00f3n de anticorpos antiidiotipo formar\u00eda unha rede (rede de Jerne) cuxa funci\u00f3n ser\u00eda a regulaci\u00f3n da s\u00edntese de novas inmunoglobulinas..\nEstrutura.\nOs anticorpos son prote\u00ednas plasm\u00e1ticas globulares pesadas (~150\u00a0kDa), tam\u00e9n chamadas inmunoglobulinas. Te\u00f1en cadeas de azucres unidas a alg\u00fan dos seus residuos de amino\u00e1cidos, polo que son glicoprote\u00ednas. A unidade b\u00e1sica funcional dos anticorpos \u00e9 o mon\u00f3mero de inmunoglobulina, que cont\u00e9n unha soa unidade de Ig. Os anticorpos segregados tam\u00e9n poden ser d\u00edmeros con d\u00faas unidades de Ig, como no caso das IgA, tetram\u00e9ricos con catro unidades Ig como nas IgM de tele\u00f3steos, ou pentam\u00e9ricos con cinco unidades de IgM, como no caso das IgM de mam\u00edferos. \nPrimeiros traballos.\nAs primeiras investigaci\u00f3ns sobre a estrutura dos anticorpos foron realizadas por medio de sinxelas dixesti\u00f3ns con pepsina e papa\u00edna por Rodney Robert Porter e Gerald M. Edelman, seguidas de electroforese. Ambos recibiron por isto o Premio Nobel de medicina en 1972. Tam\u00e9n foi importante a figura de Alfred Nisonoff:\nDominios de inmunoglobulina.\nO mon\u00f3mero de Ig \u00e9 unha mol\u00e9cula en forma de \"Y\" que consta de d\u00faas cadeas de polip\u00e9ptido; d\u00faas \"cadeas pesadas\" id\u00e9nticas e d\u00faas \"cadeas lixeiras\" id\u00e9nticas conectadas por enlaces disulfuro. Cada cadea componse de dominios estruturais chamados dominios Ig. Estes dominios conte\u00f1en entre 70 e 110 amino\u00e1cidos e clasif\u00edcanse en diferentes categor\u00edas, por exemplo en variables (IgV) e constantes (IgC) de acordo co seu tama\u00f1o e funci\u00f3n. Te\u00f1en un \"pregamento de inmunoglobulina\" caracter\u00edstico no cal d\u00faas l\u00e1minas beta xeran unha forma de \"s\u00e1ndwich\", permanecendo xuntas por interacci\u00f3ns entre ciste\u00ednas ben conservadas ao longo da evoluci\u00f3n, as\u00ed como outros amino\u00e1cidos cargados.\nCadea pesada.\nHai cinco tipos de Ig en mam\u00edferos que se nomean por letras gregas: \u03b1, \u03b4, \u03b5, \u03b3 e \u03bc. O tipo de cadea pesada presente define a \"clase\" (isotipo) do anticorpo. Estas cadeas enc\u00f3ntranse nos anticorpos IgA, IgD, IgE, IgG, e IgM, respectivamente. As distintas cadeas pesadas difiren en tama\u00f1o e composici\u00f3n: \u03b1 e \u03b3 conte\u00f1en aproximadamente 450 amino\u00e1cidos, mentres que \u03bc e \u03b5 pos\u00faen aproximadamente 550 amino\u00e1cidos. \nAs cadeas pesadas \u03b3, \u03b1 e \u03b4 te\u00f1en unha rexi\u00f3n constante composta de \"tres\" dominios estruturais Ig en t\u00e1ndem e unha rexi\u00f3n bisagra para proporcionarlle flexibilidade. As cadeas pesadas \u03bc e \u03b5 te\u00f1en unha rexi\u00f3n constante composta por \"catro\" dominios de inmunoglobulina. A rexi\u00f3n variable da cadea pesada \u00e9 distinta nos anticorpos producidos nos diferentes linfocitos B, mais \u00e9 id\u00e9ntica para todos os anticorpos producidos polo mesmo linfocito B ou pola s\u00faa li\u00f1a clonal. A rexi\u00f3n variable de cada cadea pesada \u00e9 de aproximadamente 110 amino\u00e1cidos e est\u00e1 composta por un \u00fanico dominio Ig.\nRecentemente puido determinarse a topolox\u00eda \"in vivo\" do xene da cadea pesada, \"Igh\", no que foi un dos primeiros estudos nese campo. O resultado \u00e9 que a cromatina se disp\u00f3n formando xiros sucesivos unidos por \"linkers\", dando lugar a formas similares a unha flor. A posici\u00f3n relativa dos distintos segmentos var\u00eda drasticamente ao longo do desenvolvemento do linfocito B, permitindo as\u00ed un maior rango de interacci\u00f3ns xen\u00f3micas.\nCadea lixeira.\nNos mam\u00edferos hai dous tipos de cadea lixeira, chamados lambda (\u03bb) e kappa (\u03ba). Unha cadea lixeira cont\u00e9n dous dominios sucesivos: un dominio constante e outro variable. A lonxitude aproximada da cadea lixeira \u00e9 de 211 a 217 amino\u00e1cidos. Cada anticorpo cont\u00e9n d\u00faas cadeas lixeiras que son sempre id\u00e9nticas. S\u00f3 un tipo de cadea lixeira, \u03ba ou \u03bb, est\u00e1 presente dentro do mesmo anticorpo en mam\u00edferos. Outros tipos de cadeas lixeiras como a cadea iota (\u03b9), enc\u00f3ntranse en vertebrados inferiores, como os peixes condrictios e tele\u00f3steos.\nRexi\u00f3ns Fab e Fc.\nAlgunhas partes do anticorpo te\u00f1en funci\u00f3ns \u00fanicas. Os extremos dos brazos do \"Y\", por exemplo, conte\u00f1en o lugar que se une ao ant\u00edxeno e, por tanto, reco\u00f1ecen elementos estra\u00f1os espec\u00edficos e neles acaban os extremos N-terminais das cadeas polipept\u00eddicas lixeira e pesada. Esta rexi\u00f3n do anticorpo ch\u00e1mase fragmento de uni\u00f3n ao ant\u00edxeno ou rexi\u00f3n Fab. Est\u00e1 composta por un dominio constante e outro variable de cada unha das cadeas lixeira e pesada do anticorpo. O par\u00e1topo est\u00e1 conformado polos dominios variables das cadeas pesada e lixeira no seu extremo amino terminal. \nO papel que desempe\u00f1a a base ou p\u00e9 do \"Y\" consiste en modular a actividade da c\u00e9lula inmunitaria. Esta rexi\u00f3n ch\u00e1mase fragmento cristalizable ou Fc e est\u00e1 composta por dous ou tres dominios constantes de ambas as cadeas pesadas, o tipo de cadea pesada depende da clase do anticorpo. O p\u00e9 termina nos extremos C-terminal das cadeas pesadas. Mediante a uni\u00f3n a prote\u00ednas espec\u00edficas a rexi\u00f3n Fc asegura que cada anticorpo xera unha resposta inmune axeitada para un ant\u00edxeno dado. A rexi\u00f3n Fc tam\u00e9n se une a varios receptores celulares como o receptor do Fc e outras mol\u00e9culas do sistema inmunitario como as prote\u00ednas do complemento. Ao efectuar isto, interv\u00e9n na mediaci\u00f3n de diferentes efectos fisiol\u00f3xicos como o reco\u00f1ecemento de part\u00edculas opsonizadas (un\u00edndose a Fc\u03b3R), lise celular (un\u00edndose ao complemento) e desgranulaci\u00f3n das c\u00e9lulas cebadas, bas\u00f3filos e eosin\u00f3filos (un\u00edndose a Fc\u03b5R).\nFunci\u00f3n.\nComo os anticorpos se encontran en forma libre no torrente sangu\u00edneo, dise que forman parte do sistema inmunitario humoral. Os anticorpos circulantes son producidos por li\u00f1as clonais de linfocitos B que responden especificamente a un ant\u00edxeno, que pode ser un fragmento de prote\u00edna da c\u00e1pside viral, por exemplo. Os anticorpos contrib\u00faen \u00e1 inmunidade de tres formas: poden impedir que os pat\u00f3xenos entren nas c\u00e9lulas ou as danen ao unirse a elas (neutralizaci\u00f3n). Poden estimular a eliminaci\u00f3n dun pat\u00f3xeno polos macr\u00f3fagos e outras c\u00e9lulas recubrindo o pat\u00f3xeno (opsonizaci\u00f3n) e poden desencadear a destruci\u00f3n directa do pat\u00f3xeno estimulando outras respostas inmunes como a v\u00eda do complemento (lise).\nOs principais tipos de acci\u00f3n dos anticorpos no sistema inmunitario poden resumirse nos seguintes:\nActivaci\u00f3n do complemento.\nOs anticorpos que se unen \u00e1 superficie dos ant\u00edxenos, por exemplo nunha bacteria, atraen os primeiros compo\u00f1entes da fervenza do complemento por medio da s\u00faa rexi\u00f3n Fc e inician a activaci\u00f3n do sistema \"cl\u00e1sico\" do complemento. Isto acaba coa morte da bacteria de d\u00faas formas: Primeiro, a uni\u00f3n das mol\u00e9culas do complemento co anticorpo marca o microbio para a inxesti\u00f3n polos fagocitos nun proceso chamado opsonizaci\u00f3n. Estes fagocitos son atra\u00eddos por certas mol\u00e9culas do complemento. En segundo lugar, alg\u00fans compo\u00f1entes do sistema do complemento forman un complexo de ataque \u00e1 membrana para axudar aos anticorpos a matar a bacteria por medio de lise. Os anticorpos m\u00e1is efectivos na activaci\u00f3n do sistema do complemento son os de tipo IgM e os IgG subclase 1 e 3 (IgG1 e IgG3).\nActivaci\u00f3n de c\u00e9lulas efectoras.\nPara combater os pat\u00f3xenos que se replican no exterior das c\u00e9lulas, os anticorpos \u00fanense aos pat\u00f3xenos para ensamblalos todos xuntos provocando a s\u00faa aglutinaci\u00f3n. Como un anticorpo ten polo menos dous par\u00e1topos (os que son polim\u00e9ricos te\u00f1en m\u00e1is) pode unirse a m\u00e1is dun ant\u00edxeno acopl\u00e1ndose a ep\u00edtopos id\u00e9nticos presentes nas superficies deses ant\u00edxenos. Ao cubriren o pat\u00f3xeno, os anticorpos estimulan as funci\u00f3ns efectoras contra este nas c\u00e9lulas que reco\u00f1ecen a rexi\u00f3n Fc.\nAquelas c\u00e9lulas que reco\u00f1ecen os pat\u00f3xenos recubertos de anticorpos te\u00f1en receptores do Fc que, como o seu nome indica, interaccionan coa rexi\u00f3n Fc dos anticorpos IgA, IgG, e IgE. O acoplamento dun anticorpo particular co receptor Fc dunha determinada c\u00e9lula desencadea nela unha funci\u00f3n efectora: os fagocitos realizar\u00e1n a fagocitose, as c\u00e9lulas cebadas e os neutr\u00f3filos sufrir\u00e1n a desgranulaci\u00f3n, as c\u00e9lulas asasinas naturais liberar\u00e1n citocinas e mol\u00e9culas citot\u00f3xicas que finalmente acabar\u00e1n destru\u00edndo o microbio invasor. Os receptores Fc son espec\u00edficos do isotipo, o que d\u00e1 unha maior flexibilidade ao sistema inmune, afectando s\u00f3 ao mecanismo inmune adecuado para os distintos pat\u00f3xenos.\nAnticorpos naturais.\nOs humanos e primates superiores producen tam\u00e9n os chamados \"anticorpos naturais\" que est\u00e1n presentes no soro sangu\u00edneo xa antes de que se producise a infecci\u00f3n viral. Os anticorpos naturais foron definidos como anticorpos que se producen sen que exista unha infecci\u00f3n previa, vacinaci\u00f3n, exposici\u00f3n a outros ant\u00edxenos alleos ou inmunizaci\u00f3n pasiva. Estes anticorpos poden activar a v\u00eda do complemento cl\u00e1sica, o que orixina a lise de part\u00edculas v\u00edricas con envoltura moito antes de que se active a resposta inmunitaria adaptativa. Moitos anticorpos naturais son dirixidos contra o disac\u00e1rido galactosa \u03b1(1,3)-galactosa (\u03b1-Gal), que se encontra como azucre terminal de prote\u00ednas da superficie celular glicosiladas, e x\u00e9ranse en resposta \u00e1 produci\u00f3n deste azucre polas bacterias que se encontran no tracto dixestivo humano. O rexeitamento de \u00f3rganos xenotransplantados crese que se produce, en parte, como resultado de anticorpos naturais circulantes no soro do receptor que se unen a ant\u00edxenos \u03b1-Gal expresados no tecido do doante.\nInteracci\u00f3ns ant\u00edxeno-anticorpo.\nO par\u00e1topo do anticorpo (situado nos extremos dos brazos do Y) interacciona co ep\u00edtopo do ant\u00edxeno. Un ant\u00edxeno xeralmente cont\u00e9n diferentes ep\u00edtopos ao longo da s\u00faa superficie, dispostos de forma descontinua, e os ep\u00edtopos dominantes dun ant\u00edxeno denom\u00ednanse determinantes antix\u00e9nicos.\nO ant\u00edxeno e o anticorpo interaccionan por complementariedade espacial (como unha chave na s\u00faa pechadura). As forzas moleculares implicadas nas interacci\u00f3ns do extremo Fab do anticorpo co ep\u00edtopo do ant\u00edxeno son d\u00e9biles e non espec\u00edficas, como forzas electrost\u00e1ticas, enlaces de hidr\u00f3xeno, interacci\u00f3ns hidrof\u00f3bicas, e forzas de van der Waals. Isto significa que a uni\u00f3n entre o anticorpo e o ant\u00edxeno \u00e9 reversible, e a afinidade do anticorpo cara ao ant\u00edxeno \u00e9 relativa en vez de absoluta. Unha uni\u00f3n relativamente feble tam\u00e9n significa que \u00e9 posible que un anticorpo estableza reacci\u00f3ns cruzadas con diferentes ant\u00edxenos que te\u00f1en distintas afinidades relativas.\nCon frecuencia, unha vez que un anticorpo se une co seu ant\u00edxeno, estes forman un inmunocomplexo, que funciona como un obxecto unitario e mesmo pode actuar como un ant\u00edxeno de seu, que ser\u00e1 contrarrestado por outros anticorpos. De xeito similar, os haptenos son pequenas mol\u00e9culas que non provocan unha resposta inmune por si s\u00f3s, pero que unha vez que se unen a prote\u00ednas, o complexo resultante aduto hapteno-portador \u00e9 antix\u00e9nico.\nDiversidade das inmunoglobulinas.\nPracticamente todos os microorganismos poden desencadear a resposta dos anticorpos. O reco\u00f1ecemento e a erradicaci\u00f3n con \u00e9xito de tipos moi distintos de microbios require que os anticorpos pos\u00faan unha enorme diversidade. A s\u00faa composici\u00f3n de amino\u00e1cidos var\u00eda para permitirlles interaccionar con ant\u00edxenos moi diferentes. Estimouse que os seres humanos xeran uns 10\u00a0mil mill\u00f3ns de anticorpos diferentes, cada un deles con capacidade de unirse a un ep\u00edtopo distinto. A\u00ednda que se xera un enorme repertorio de diferentes anticorpos nun mesmo individuo, o n\u00famero de xenes dispo\u00f1ible para fabricar estas prote\u00ednas \u00e9 limitado. Nos vertebrados evolucionaron diferentes mecanismos xen\u00e9ticos complexos para permitir que os linfocitos B xeren esta diversidade a partir dun n\u00famero relativamente pequeno de xenes de anticorpos.\nVariabilidade de dominios.\nA rexi\u00f3n (locus) do cromosoma que codifica un anticorpo \u00e9 grande e cont\u00e9n varios xenes diferentes para cada dominio do anticorpo, que se combinan entre si. O locus que cont\u00e9n os xenes para as cadeas pesadas (IGH@) enc\u00f3ntrase en humanos no cromosoma 14 e os loci que conte\u00f1en os xenes lambda e kappa da cadea lixeira (IGL@ e IGK@) enc\u00f3ntranse no 22 e no 2. Un destes dominios \u00e9 co\u00f1ecido como \"dominio variable\" est\u00e1 presente en todas as cadeas lixeiras e pesadas dos anticorpos, pero pode ser diferente entre os distintos anticorpos xerados polas diversas li\u00f1as de linfocitos B. As diferenzas entre os dominios variables local\u00edzanse en tres bucles co\u00f1ecidos como rexi\u00f3ns hipervariables (HV-1, HV-2 e HV-3) ou rexi\u00f3ns determinantes da complementariedade (CDR1, CDR2 e CDR3). As CDR son mantidas dentro dos dominios variables por rexi\u00f3ns armaz\u00f3n conservadas. O locus da cadea pesada cont\u00e9n uns 65 xenes de dominio variable distintos, que difiren nos seus CDR. Combinando estes xenes con varios xenes doutros dominios x\u00e9rase un gran continxente de anticorpos cun alto grado de variabilidade. Esta combinaci\u00f3n denom\u00ednase recombinaci\u00f3n V(D)J.\nRecombinaci\u00f3n V(D)J.\nA recombinaci\u00f3n som\u00e1tica das inmunoglobulinas, chamada recombinaci\u00f3n V(D)J, consiste na xeraci\u00f3n dunha rexi\u00f3n variable de inmunoglobulina exclusiva formada pola combinaci\u00f3n de varios segmentos x\u00e9nicos. A rexi\u00f3n variable de cada inmunoglobulina pesada est\u00e1 codificada por varias partes, denominadas segmentos, chamados segmento variable (V), de diversidade (D) e de acoplamento \u2014\"joining\", en ingl\u00e9s\u2014 (J). Os segmentos V, D e J enc\u00f3ntranse nas cadeas pesadas. Nas lixeiras s\u00f3 encontramos os segmentos V e J. Hai m\u00faltiples copias de todos estes segmentos organizadas en t\u00e1ndem no xenoma dos mam\u00edferos. Na medula \u00f3sea cada linfocito B en desenvolvemento ensambla a rexi\u00f3n variable da s\u00faa inmunoglobulina seleccionando e combinando ao chou un segmento V cun D e outro J na cadea pesada e un V e outro J na cadea lixeira. Como existen m\u00faltiples copias lixeiramente distintas para cada secuencia xen\u00e9tica dos segmentos, vanse dar diferentes combinaci\u00f3ns que por medio deste proceso xeran un elevado n\u00famero de par\u00e1topos e tam\u00e9n diferentes especificidades de ant\u00edxeno.\nAs prote\u00ednas RAG xogan un importante papel na recombinaci\u00f3n V(D)J ao cortaren o ADN en determinadas rexi\u00f3ns. Sen a presenza destas prote\u00ednas a recombinaci\u00f3n V(D)J non pode ocorrer.\nTrala produci\u00f3n dunha inmunoglobulina funcional por un linfocito B durante a recombinaci\u00f3n V(D)J este non poder\u00e1 expresar ningunha rexi\u00f3n variable diferente (este proceso ch\u00e1mase exclusi\u00f3n al\u00e9lica). Por tanto, cada linfocito B s\u00f3 pode producir anticorpos que conte\u00f1en un s\u00f3 tipo de cadea variable.\nHipermutaci\u00f3n som\u00e1tica e maduraci\u00f3n da afinidade.\nOutro mecanismo que xera diversidade nos anticorpos ten lugar nos linfocitos B maduros. Trala activaci\u00f3n por ant\u00edxeno, os linfocitos B comenzan a proliferar rapidamente. Nestas c\u00e9lulas en r\u00e1pida divisi\u00f3n, os xenes que codifican os dominios variables das cadeas pesadas e lixeiras sofren unha gran taxa de mutaci\u00f3n puntual mediante un proceso chamado hipermutaci\u00f3n som\u00e1tica. Esta produce aproximadamente o cambio dun nucle\u00f3tido por xene variable e c\u00e9lula en cada divisi\u00f3n celular. Como consecuencia, calquera c\u00e9lula filla dunha li\u00f1a de linfocitos B adquire unha lixeira diferenza na secuencia de amino\u00e1cidos dos dominios variables das s\u00faas cadeas de anticorpos.\nA hipermutaci\u00f3n som\u00e1tica serve para incrementar a diversidade do reservorio de anticorpos e infl\u00fae na afinidade da uni\u00f3n entre o ant\u00edxeno e o anticorpo. Algunhas mutaci\u00f3ns puntuais terminar\u00e1n por producir anticorpos que te\u00f1en interacci\u00f3ns m\u00e1is febles (baixa afinidade) co seu ant\u00edxeno que o anticorpo orixinal, mentres que outras xerar\u00e1n anticorpos cunha interacci\u00f3n m\u00e1is forte (alta afinidade). Os linfocitos B que expresan anticorpos de elevada afinidade na s\u00faa superficie recibir\u00e1n un forte sinal para que sobrevivan durante as interacci\u00f3ns con outras c\u00e9lulas, mentres que as que expresan anticorpos de baixa afinidade morrer\u00e1n por apoptose. As\u00ed, os linfocitos B que expresan anticorpos cunha afinidade m\u00e1is elevada polo seu ant\u00edxeno competir\u00e1n con vantaxe contra aqueles de menor afinidade na s\u00faa funci\u00f3n e supervivencia permitindo o incremento do nivel medio de afinidade dos anticorpos co paso do tempo. O proceso de xeraci\u00f3n de anticorpos con afinidade aumentada progresivamente ch\u00e1mase maduraci\u00f3n da afinidade. A maduraci\u00f3n da afinidade ten lugar nos linfocitos B maduros trala recombinaci\u00f3n V(D)J e \u00e9 dependente do soporte que reciban dos linfocitos T colaboradores.\nCambio de clase.\nO cambio de clase das inmunoglobulinas \u00e9 un proceso biol\u00f3xico que ten lugar trala activaci\u00f3n dos linfocitos B, o cal lle permite a produci\u00f3n de diferentes clases de anticorpos (IgA, IgE, ou IgG). Estas clases est\u00e1n definidas polas rexi\u00f3ns constantes (C) da cadea pesada da inmunoglobulina. Inicialmente os linfocitos B virxes expresan s\u00f3 IgM e IgD na superficie celular (inseridas na membrana) con rexi\u00f3ns de uni\u00f3n ao ant\u00edxeno id\u00e9nticas. Cada isotipo est\u00e1 adaptado para unha funci\u00f3n distinta e, por tanto, despois da activaci\u00f3n, c\u00f3mpre un anticorpo cun efector IgG, IgA ou IgE para a eliminaci\u00f3n eficaz do ant\u00edxeno. O cambio de clase permite \u00e1 descendencia dun s\u00f3 linfocito B producir anticorpos de diferentes isotipos. Soamente a rexi\u00f3n constante da cadea pesada do anticorpo cambia durante o cambio de clase. As rexi\u00f3ns variables, e, por tanto, a especificidade de ant\u00edxeno, permanece invariable. Deste modo, prod\u00facense efectores coa funci\u00f3n axeitada para cada ameaza do ant\u00edxeno. O cambio de clase in\u00edciase por influencia de citocinas. O isotipo xerado depende das citocinas presentes no contorno do linfocito B.\nO proceso ten lugar no xene da cadea pesada por un mecanismo chamado recombinaci\u00f3n de cambio de clase (ou CSR, do ingl\u00e9s \"class switch recombination\"). Este mecanismo est\u00e1 baseado en secuencias de nucle\u00f3tidos conservadas, chamadas rexi\u00f3ns de cambio ou conmutaci\u00f3n (rexi\u00f3ns S ou \"switch\"), que se encontran nun punto da secuencia de ADN anterior aos xenes da rexi\u00f3n constante (ag\u00e1s na cadea \u03b4). A febra de ADN esc\u00edndese pola actividade de certos encimas en d\u00faas rexi\u00f3ns S concretas. O ex\u00f3n do dominio variable volve empalmarse mediante un proceso chamado uni\u00f3n de extremos non hom\u00f3logos (ou NHEJ, \"non-homologous end joining\") \u00e1 rexi\u00f3n constante elixida (\u03b3, \u03b1 ou \u03b5). Este proceso concl\u00fae formando un xene de inmunoglobulina que codifica un anticorpo dun isotipo diferente.\nConversi\u00f3n x\u00e9nica.\nA conversi\u00f3n x\u00e9nica \u00e9 un intercambio non rec\u00edproco, no que a secuencia de ADN doante non se modifica, mentres que o xene aceptor adquiere un segmento do doante por recombinaci\u00f3n hom\u00f3loga. A\u00ednda que este mecanismo para xerar diversidade nos anticorpos se co\u00f1ec\u00eda desde hai tempo, non se lle dera relevancia dabondo ata agora. S\u00e1bese que \u00e9 moi importante en aves, as cales usan nas s\u00faas cadeas lixeiras e pesadas un gran n\u00famero de pseudoxenes semellantes \u00e1s secuencias D, situadas ao principio da secuencia do xene das cadeas de inmunoglobulina. Posteriormente, estes segmentos cambian somaticamente a \u00fanica rexi\u00f3n V, e poden tam\u00e9n estar sometidas a hipermutaci\u00f3n. Este mecanismo, curiosamente, tam\u00e9n est\u00e1 presente nalg\u00fans outros mam\u00edferos, como os coellos.\nFases finais da s\u00edntese de inmunoglobulinas.\nUnha vez reagrupados todos os segmentos, prod\u00facese un s\u00f3 ARN mensaxeiro, que se poliadenila. Este ARN abandona o n\u00facleo, dirix\u00edndose aos ribosomas do ret\u00edculo endoplasm\u00e1tico rugoso, onde comeza a s\u00faa traduci\u00f3n. Posteriormente prod\u00facese a glicosilaci\u00f3n dos anticorpos na parte luminal do ret\u00edculo endoplasm\u00e1tico rugoso e a ensamblaxe, cuxo proceso \u00e9 o seguinte: H+H \u2192 H2+L \u2192 H2L2. Constit\u00fae unha excepci\u00f3n a IgM, na que se une primeiro unha cadea pesada cunha lixeira. O seu destino final, \u00e9 servir como receptor ou ben ser segregado, e depende de se pos\u00fae ou non un fragmento engadido de 19 amino\u00e1cidos no extremo C-terminal. Este p\u00e9ptido incorp\u00f3rase \u00e1 s\u00edntese mediante un proceso de empalme ou splicing. A s\u00faa presenza determina a posesi\u00f3n dunha rexi\u00f3n hidr\u00f3foba que pode ancorarse \u00e1 membrana plasm\u00e1tica.\nDesignaci\u00f3ns de especificidade.\nUn anticorpo pode denominarse \"monoespec\u00edfico\" se ten especificidade polo mesmo ant\u00edxeno ou epitopo, ou \"biespec\u00edfico\" se ten afinidade por dous ant\u00edxenos diferentes ou dous epitopos distintos do mesmo ant\u00edxeno. Un grupo de anticorpos pode denominarse \"polivalente\" (ou \"inespec\u00edfico\") se ten afinidade por varios ant\u00edxenos ou microorganismos. A chamada inmunoglobulina intravenosa, se non se indica o contrario, consiste nunha variedade de distintas IgG (IgG policlonal). En contraste, os anticorpos monoclonais son anticorpos id\u00e9nticos producidos por unha soa c\u00e9lula B.\nAnticorpos asim\u00e9tricos.\nOs anticorpos heterod\u00edmeros, que son tam\u00e9n asim\u00e9tricos, posibilitan unha maior flexibilidade e novos formatos que permitan unir diversos f\u00e1rmacos aos brazos do anticorpo. Un dos formatos xerais para o anticorpo heterod\u00edmero \u00e9 o formato \"protuberancias-en-buratos\" (\"knobs-into-holes\"). Este formato \u00e9 espec\u00edfico da parte da cadea pesada da rexi\u00f3n constante dun anticorpo. A parte das \"protuberancias\" (\"\u201cknobs\u201d\") \u00e9 constru\u00edda por enxe\u00f1aria substitu\u00edndo un amino\u00e1cido pequeno por outro m\u00e1is grande. Este encaixa dentro do \"burato\" (\"\u201chole\u201d\"), o cal se constr\u00fae por enxe\u00f1ar\u00eda substitu\u00edndo un amino\u00e1cido grande por poutro m\u00e1is pequeno. O que conecta as \u201cprotuberancias\u201d cos \u201cburatos\u201d son pontes disulfuro entre as cadeas. A forma \u201cprotuberancias-en-buratos\u201d facilita a citotoxicidade mediada por c\u00e9lulas dependente de anticorpo. Os fragmentos variables de cadea sinxela (scFv) est\u00e1n conectados ao dominio variable das cadeas pesada e lixeira por medio dun curto p\u00e9ptido de uni\u00f3n ou \"linker\". Este \u00e9 rico en glicina, o cal lle d\u00e1 m\u00e1is flexibilidade, e en serina/treonina, o cal lle d\u00e1 a s\u00faa especificidade. Poden conectarse dous fragmentos scFv distintos por medio da rexi\u00f3n bisagra ao dominio constante da cadea pesada ou o dominio constante da cadea lixeira. Isto orixina a biespecificidade do anticorpo, permit\u00edndolle interaccionar coas especificidades de uni\u00f3n de dous ant\u00edxenos diferentes. O formato \u201cprotuberancias-en-buratos\u201d potencia a formaci\u00f3n de heterod\u00edmeros pero non suprime a formaci\u00f3n de homod\u00edmeros.\nPara melloraren m\u00e1is o funcionamento dos anticorpos heterod\u00edmeros, moitos cient\u00edficos est\u00e1n pensando en producir construtos artificiais. Os anticorpos artificiais son motivos proteicos moi diversos que usan a estratexia funcional da mol\u00e9cula de anticorpo, pero non est\u00e1n limitados polas restrici\u00f3ns estruturais do armaz\u00f3n e bucles dos anticorpos naturais. Poder controlar o dese\u00f1o combinacional da secuencia e espazo tridimensional poder\u00eda trascender o dese\u00f1o natural e permitir a uni\u00f3n de diferentes combinaci\u00f3ns de f\u00e1rmacos aos brazos da mol\u00e9cula.\nOs anticorpos heterod\u00edmeros te\u00f1en unha maior variedade de formas que poden adoptar e os f\u00e1rmacos que est\u00e1n unidos aos brazos non te\u00f1en por que ser o mesmo en todos os brazos, o que permite facer distintas combinaci\u00f3ns de f\u00e1rmacos para usalos no tratamento do cancro. Os farmac\u00e9uticos poden producir anticorpos altamente funcionais biespec\u00edficos e incluso multiespec\u00edficos. O grao no cal poden funcionar \u00e9 impresionante dado que tal cambio de forma con respecto da forma natural deber\u00eda, en principio, levar a unha diminuci\u00f3n da funcionalidade.\nEvoluci\u00f3n das inmunoglobulinas.\nO desenvolvemento de organismos complexos, con tecidos e varias li\u00f1as celulares necesitou a aparici\u00f3n de novas mol\u00e9culas para asegurar, por un lado, que as c\u00e9lulas se adher\u00edan a outras da mesma colonia e por outro, a defensa ante posibles intrusos parasitos ou pat\u00f3xenos. Ao longo da evoluci\u00f3n utiliz\u00e1ronse varios tipos de mol\u00e9culas, como as lectinas e as inmunoglobulinas, foron utilizadas no desenvolvemento dos sistemas inmunitarios. Os seus padr\u00f3ns operativos mest\u00faranse \u00e1s veces para combinar as s\u00faas propiedades, a\u00ednda que existen poucos casos que conte\u00f1an todas, como \u00e9 o caso do xene da enfermidade poliqu\u00edstica renal (PKD1).\nMoitos estudos achegan probas importantes de que a superfamilia das inmunoglobulinas ten representantes entre as bacterias e arqueas ou que polo menos as presentes neste grupo e as de eucariotas poder\u00edan ter un antepasado com\u00fan, a partir do cal evolucionaron de forma diverxente. As\u00ed, atribu\u00edronse a este grupo de prote\u00ednas bacterianas \"semellantes a inmunoglobulinas\" (BIg's) o receptor do Fc de Ig en \"Streptococcus agalactiae\", e a endoglucanase C de \"Cellulomonas fimi\". Tam\u00e9n existen outros exemplos como a invasina de \"Yersinia pseudotuberculosis\" ou as Lig (\"Leptospiral Ig-like\", similares a Ig de Leptospira) de diversas especies de \"Leptospira\". Despois do seu achado en \"Streptococcus\" descubriuse unha prote\u00edna deste tipo no fago T4. Nesta ocasi\u00f3n destacouse que o seu papel estaba relacionado coa adhesividade celular.\nAs prote\u00ednas con dominios Ig son com\u00fans en eucariotas unicelulares, e ata certo punto a s\u00faa estrutura \u00e9 un car\u00e1cter conservado. Un exemplo disto ser\u00edan as alfa aglutininas de \"Saccharomyces cerevisiae\". Tr\u00e1tase de mol\u00e9culas que median na adhesi\u00f3n celular e que gardan grandes homolox\u00edas co grupo CD2-CD4 de humanos, cuxo papel \u00e9 en parte similar, intervindo neste \u00faltimo caso na adhesi\u00f3n dos linfocitos T coas c\u00e9lulas presentadoras de ant\u00edxenos e as c\u00e9lulas diana.\nAnimais pluricelulares.\nPor\u00e9n, \u00e9 nos grupos de animais pluricelulares m\u00e1is primitivos, os Parazoa, onde os cient\u00edficos intentan atopar respostas \u00e1 orixe do sistema inmunitario adaptativo. Neste sentido, t\u00e9\u00f1ense feito varios traballos de investigaci\u00f3n con este taxon, e en especial cunha esponxa considerada como f\u00f3sil vivente, \"Geodia cydonium\" e tam\u00e9n con \"Suberites domuncula\". Na primeira p\u00f3dense encontrar moitos dos tipos de prote\u00ednas que tam\u00e9n est\u00e1n implicadas na inmunidade dos mam\u00edferos. En especial, hai dous tipos da superfamilia das inmunoglobulinas, as unidas \u00e1 receptor tirosina quinase, e as mol\u00e9culas non encim\u00e1ticas de adhesi\u00f3n das esponxas. Curiosamente, os dominios correspondentes xa demostran polimorfismo, e a\u00ednda que cumpren papeis que son simultaneamente de receptores e de mol\u00e9culas de adhesi\u00f3n celular, sobrerreg\u00falanse en experimentos de enxerto.\nEn resumo, a superfamilia das inmunoglobulinas interveu no xurdimento da multicelularidade ao manter a integridade estrutural dos organismos distinguindo o propio do alleo. Isto \u00e9 debido a que grazas \u00e1s s\u00faas capacidades de xerar m\u00f3dulos, de unirse especificamente a outras prote\u00ednas e de formar bast\u00f3ns, as\u00ed como de oligomerizarse e xerar diversidade por empalme alternativo a partir de material xen\u00e9tico limitado, conv\u00e9rtense en ideais para mediar a adherencia celular e como receptores de superficie de membrana.\nNa busca de precedentes do sistema inmunitario adaptativo, encontramos varios exemplos de prote\u00ednas da superfamilia das Ig en prot\u00f3stomos que cumpren un papel na defensa inmunitaria, como a hemolina en vermes da seda, ou a prote\u00edna Dscam en \"Drosophila melanogaster\", as\u00ed como prote\u00ednas relacionadas co fibrin\u00f3xeno con dominios Ig (FREP) en gaster\u00f3podos. Algunhas destas prote\u00ednas, que representan unha barreira de tipo innato, poden ter isoformas solubles e ancoradas a membrana, e xerar diversidade por empalme alternativo, e en zonas da mol\u00e9cula diferentes \u00e1s cadeas variables de vertebrados.\nDeuter\u00f3stomos.\nMoitos dos elementos do sistema inmunitario adaptativo, inclu\u00eddas as c\u00e9lulas especializadas, est\u00e1n xa preconfigurados nos organismos m\u00e1is basais dos deuter\u00f3stomos. Realiz\u00e1ronse investigaci\u00f3ns no ourizo de mar \"Strongylocentrotus purpuratus\", encontr\u00e1ndose un rico sistema inmunitario con hom\u00f3logos de importantes reguladores inmunitarios e hematopo\u00e9ticos de vertebrados, alg\u00fans deles cr\u00edticos. Espec\u00falase por iso que a presi\u00f3n evolutiva clave para o desenvolvemento do complexo sistema inmunitario en deuter\u00f3stomos non foi tanto a ameaza de pat\u00f3xenos coma a existencia dunha rica variedade de organismos simbiontes, dos cales \u00e9 un bo exemplo a flora intestinal humana.\nComo ilustraci\u00f3n deste punto, viuse que o 60\u00a0% das especies de equinodermos se asocian con simbiontes bacterianos.\nEn tunicados contin\u00faa o aumento da complexidade do sistema inmune. Na ascidia \"Botryllus schlosseri\", en experimentos con enxertos non compatibles, detect\u00e1ronse moitas prote\u00ednas que revelan un complexo sistema inmunitario innato e algunhas prote\u00ednas con dominio de inmunoglobulina. e o que \u00e9 m\u00e1is sorprendente, tam\u00e9n se pode encontrar un hom\u00f3logo convincente de RAG1, contiguo a unha estrutura similar a RAG2.\nPor\u00e9n, \u00e9 en cefalocordados onde encontramos as primeiras pegadas das nosas actuais inmunoglobulinas. Realiz\u00e1ronse moitos estudos no anfioxo \"Branchiostoma floridae\", no que se atoparon unhas curiosas prote\u00ednas, chamadas VCBP (por Prote\u00ednas tipo V que conte\u00f1en dominios que se unen \u00e1 quitina) con grandes homolox\u00edas coas rexi\u00f3ns V (variables) das inmunoglobulinas, certamente implicadas na resposta inmunitaria, pero carentes da s\u00faa variabilidade. Estudos cristalogr\u00e1ficos demostraron que probablemente se trata dunha mol\u00e9cula semellante ao antepasado molecular das actuais rexi\u00f3ns variables de vertebrados.\nNos actuais \u00e1gnatos danse alg\u00fan dos trazos que identifican un moderno sistema inmunitario adaptativo, mentres que outros est\u00e1n ausentes. Por unha parte, existen c\u00e9lulas que xa conte\u00f1en gran parte da maquinaria molecular dos linfocitos. Isto suxire unha evoluci\u00f3n deste tipo celular nos vertebrados m\u00e1is basais, e posiblemente nun protocordado. Existen varias prote\u00ednas Ig con dominios semellantes a V, que incluso conte\u00f1en rexi\u00f3ns V e J, a\u00ednda que est\u00e1n codificados nun \u00fanico ex\u00f3n e non \u00e9 reorganizable. Por\u00e9n, non pos\u00faen un sistema inmunitario como o dos vertebrados, baseado nos cl\u00e1sicos anticorpos solubles, receptores de membrana, reorganizaci\u00f3n e empalme por RAG. En lugar disto, esta funci\u00f3n \u00e9 asumida por unha serie de prote\u00ednas ricas en repetici\u00f3ns de leucina, que incluso poden sufrir unha complexa recombinaci\u00f3n, como resultado da cal se obt\u00e9n unha variabilidade equiparable \u00e1 dos anticorpos (1014). Isto constit\u00fae un extraordinario exemplo de evoluci\u00f3n paralela.\nGnat\u00f3stomos.\nA aparici\u00f3n do moderno sistema inmunitario consid\u00e9rase que tivo que acontecer hai 500 mill\u00f3ns de anos, durante a explosi\u00f3n c\u00e1mbrica. Probablemente ocorreu nun contexto no que existir\u00edan moitas formas e combinaci\u00f3ns de m\u00f3dulos de prote\u00ednas das que moitas desaparecer\u00edan polas presi\u00f3ns selectivas. Neste sentido, unha das cuesti\u00f3ns que suscita o apartado anterior \u00e9 que se a evidencia paleontol\u00f3xica indica que os peixes mandibulados actuais proceden dos \u00e1gnatos, e estes carecen do mesmo sistema de recombinaci\u00f3n dos modernos sistemas inmunitarios, seguramente debeu existir un antepasado com\u00fan, un ostracodermo ancestral que posu\u00edse ambos os sistemas. De acordo con este punto de vista, o sistema de recombinaci\u00f3n V(D)J probablemente representa un desenvolvemento evolutivo converxente nunha rama dos ostracodermos que precedeu \u00e1 li\u00f1a dos gnat\u00f3stomos.\nEn canto \u00e1s clases das inmunoglobulinas, en peixes encontramos an\u00e1logos da clase IgM, as\u00ed como da IgD, identificada en moitas especies de tele\u00f3steos; Tam\u00e9n existen moitas clases exclusivas, como as que conte\u00f1en as cadeas pesadas \u03b6 e \u03c4. Posiblemente son isotipos anteriores \u00e1 IgM na evoluci\u00f3n. No caso dos condrictios tam\u00e9n encontramos isotipos exclusivos, ademais de IgM. Tr\u00e1tase das IgW (IgX ou IgNARC) e as IgNAR.\nO tipo IgG xorde en anfibios e contin\u00faa en r\u00e9ptiles, mentres que o tipo IgA aparentemente xorde nun antepasado com\u00fan entre aves e mam\u00edferos. O tipo IgE parece ser exclusivo de mam\u00edferos.\nAplicaci\u00f3ns m\u00e9dicas.\nDiagn\u00f3stico de enfermidades.\nPara facer moitos diagn\u00f3sticos \u00e9 com\u00fan a detecci\u00f3n de anticorpos como proba de confirmaci\u00f3n da patolox\u00eda. Para iso real\u00edzase unha proba serol\u00f3xica. Como exemplos, en ensaios bioqu\u00edmicos para o diagn\u00f3stico de enfermidades, est\u00edmase o t\u00edtulo de anticorpos contra o virus de Epstein-Barr ou contra a enfermidade de Lyme. Se non se encontran eses anticorpos significa que a persoa non est\u00e1 infectada ou que o estivo hai \"moito\" tempo e os linfocitos B que xeraban estes anticorpos se reduciron de forma natural.\nNa inmunolox\u00eda cl\u00ednica val\u00f3rase por nefelometr\u00eda (ou turbidimetr\u00eda) os niveis das distintas clases de inmunoglobulinas para caracterizar o perfil de anticorpos do paciente. Por exemplo, unha observaci\u00f3n dunha elevaci\u00f3n do t\u00edtulo das distintas clases de inmunoglobulina pode ser \u00fatil \u00e1s veces para determinar a causa do dano hep\u00e1tico mediante diagn\u00f3stico diferencial. Neste sentido, un t\u00edtulo elevado de IgA indicar\u00eda cirrose alcoh\u00f3lica; se o que est\u00e1 elevado son as IgM sospeitar\u00edase que hai unha hepatite viral e cirrose biliar primaria, mentres que as IgG aparecer\u00edan elevadas na hepatite v\u00edrica, autoinmune e cirrose.\nAs doenzas autoinmunes p\u00f3dense diagnosticar por anticorpos que se unen a ep\u00edtopos do propio organismo; moitos deles p\u00f3dense detectar mediante an\u00e1lise de sangue. Un exemplo ser\u00eda o caso dos anticorpos dirixidos contra os ant\u00edxenos de superficie de eritrocitos na anemia hemol\u00edtica mediada polo sistema inmunitario, que se detectan mediante a proba de Coombs. Esta proba tam\u00e9n se usa para rastrear anticorpos na preparaci\u00f3n de transfusi\u00f3ns de sangue e tam\u00e9n nas mulleres no per\u00edodo prenatal.\nNa pr\u00e1ctica existen moitos m\u00e9todos inmunodiagn\u00f3sticos baseados na detecci\u00f3n de complexos ant\u00edxeno-anticorpo que se utilizan no diagn\u00f3stico de doenzas infecciosas, por exemplo ELISA, inmunofluorescencia, western blot, inmunodifusi\u00f3n e inmunoelectroforese.\nA nova qu\u00edmica de dioxaborolano permite a marcaxe con fluoruro radioactivo (18F) dos anticorpos, que posibilita o uso de imaxes de tomograf\u00eda de emisi\u00f3n de positr\u00f3ns (TEP ou PET) do cancro.\nTratamentos terap\u00e9uticos.\nA terapia de anticorpos monoclonais empr\u00e9gase no tratamento de doenzas como a artrite reumatoide, esclerose m\u00faltiple, psor\u00edase, e moitas formas de cancro, inclu\u00edndo o linfoma non de Hodgkin, cancro colorrectal, cancro de cabeza e pescozo e cancro de mama.\nAlgunhas inmunodeficiencias, como a agammaglobulinemia ligada ao cromosoma X e a hipogammaglobulinemia consisten nunha carencia parcial ou completa de anticorpos. Estas enfermidades tr\u00e1tanse \u00e1s veces inducindo unha inmunidade a curto prazo chamada inmunidade pasiva. Esta adqu\u00edrese por medio da infusi\u00f3n de anticorpos \"prefabricados\" en forma de soro sangu\u00edneo humano ou animal, inmunoglobulinas intravenosas ou anticorpos monoclonais no individuo afectado.\nTerapia prenatal.\nAs chamadas \"Inmunoglobulinas Rho (D)\" ou inmunoglobulinas anti-RhD son espec\u00edficas do ant\u00edxeno humano Rhesus D tam\u00e9n co\u00f1ecido como factor Rhesus. Destes anticorpos anti-RhD co\u00f1\u00e9cense varias marcas comerciais, como RhoGAM, BayRHo-D, Gamulin Rh, HypRho-D, e WinRho SDF. O factor Rhesus \u00e9 un ant\u00edxeno que se encontra nos eritrocitos. Os individuos Rhesus-positivos (Rh+) exhiben este anticorpo no glicoc\u00e1lix dos seus eritrocitos, mentres que os individuos (Rh\u2013) carecen del.\nDurante o nacemento normal, o sangue fetal pode pasar \u00e1 nai por traumas no parto ou complicaci\u00f3ns do embarazo. No caso de incompatibilidade Rh entre a nai e o fillo, a conseguinte mestura de sangre pode sensibilizar a unha nai Rh- contra o ant\u00edxeno Rh do fillo, facendo que nos seguintes embarazos os fetos corran risco de sufrir eritroblastose fetal. Os Anti-RhD admin\u00edstranse como parte do tratamento prenatal para previr a sensibilizaci\u00f3n que puidese ter lugar para as\u00ed evitalo. Ao tratar \u00e1 nai con anticorpos anti-RhD antes e inmediatamente despois do trauma e o parto destr\u00fae o ant\u00edxeno Rh do feto no corpo da nai. Un aspecto importante \u00e9 que isto acontece antes de que o ant\u00edxeno poida estimular os linfocitos B maternos que m\u00e1is tarde poder\u00edan \"lembrar\" o ant\u00edxeno Rh xerando linfocitos B de memoria. Por tanto, o seu sistema humoral inmune non fabricar\u00e1 anticorpos anti-Rh e non atacar\u00e1 os ant\u00edxenos Rhesus do seu beb\u00e9 actual ou futuro.\nAplicaci\u00f3ns en investigaci\u00f3n cient\u00edfica.\nEn investigaci\u00f3n, os anticorpos purificados \u00fasanse en moitas aplicaci\u00f3ns. Son moi habituais para identificar e localizar prote\u00ednas intra e extracelulares. Os anticorpos \u00fasanse na citometr\u00eda de fluxo, inmunoprecipitaci\u00f3n, en an\u00e1lises de western blot para identificar prote\u00ednas separadas por electroforese, e en inmunohistoqu\u00edmica ou inmunofluorescencia. As prote\u00ednas tam\u00e9n se poden detectar e cuantificar con anticorpos utilizando as t\u00e9cnicas ELISA e ELISPOT.\nObtenci\u00f3n.\nOs anticorpos espec\u00edficos son producidos en investigaci\u00f3n inxectando un ant\u00edxeno nun mam\u00edfero, como un rato, rata, coello, cabra, ovella ou cabalo para obter grandes cantidades de anticorpos. O sangue que se illa destes animais cont\u00e9n anticorpos policlonais (moitos anticorpos que se unen ao mesmo ant\u00edxeno) no soro, o que se denomina antisoro. Os ant\u00edxenos tam\u00e9n se poden inxectar en polos para a xeraci\u00f3n de anticorpos policlonais na xema do ovo. Para obter anticorpos que sexan espec\u00edficos para un s\u00f3 ep\u00edtopo dun ant\u00edxeno, \u00edllanse os linfocitos que segregan anticorpos do animal e son inmortalizados fusion\u00e1ndoos cunha li\u00f1a de c\u00e9lulas cancerosas. As c\u00e9lulas fusionadas son chamadas hibridomas, e crecen continuamente e segregan anticorpos en cultivo. As c\u00e9llas de hibridoma simples son illados por clonaci\u00f3n por diluci\u00f3n para xerar clons celulares que todos producen o mesmo anticorpo; estes anticorpos son chamados anticorpos monoclonais. Os anticorpos policlonais e monoclonais adoitan purificarse usando a prote\u00edna A/G ou cromatograf\u00eda de afinidade a ant\u00edxenos.\nAplicaci\u00f3ns.\nEn investigaci\u00f3n, os anticorpos modificados son utilizados en moitas aplicaci\u00f3ns. Os anticorpos para aplicaci\u00f3ns de investigaci\u00f3n poden encontrarse directamente en fornecedores de anticorpos ou utilizando un motor de investigaci\u00f3n especialista. Os anticorpos para investigaci\u00f3n son principalmente usados para identificar e localizar prote\u00ednas intracelulares e extracelulares. Os anticorpos son utilizados en citometr\u00eda de fluxo para diferenciar tipos celulares polas prote\u00ednas que expresan; os diferentes tipos de c\u00e9lulas expresan diferentes combinaci\u00f3ns de mol\u00e9culas de \"clusters\" de diferenciaci\u00f3n (CD) na s\u00faa superficie, e producen diferentes prote\u00ednas intracelulares e segregables. Tam\u00e9n se utilizaron en inmunoprecipitaci\u00f3n para separar prote\u00ednas e calquera cousa unida a elas (coinmunoprecipitaci\u00f3n) doutras mol\u00e9culas nun lisado celular, en an\u00e1lises pola t\u00e9cnica western blot para identificar prote\u00ednas separadas por electroforese, e en inmunohistoqu\u00edmica ou inmunofluorescencia para examinar a expresi\u00f3n de prote\u00ednas en secci\u00f3ns de tecidos ou para localizar prote\u00ednas dentro das c\u00e9lulas coa axuda dun microscopio. As prote\u00ednas poden tam\u00e9n ser detectadas e cuantificadas con anticorpos, usando as t\u00e9cnicas ELISA e ELISPOT.\nRexistro e informaci\u00f3n.\nOs anticorpos usados en investigaci\u00f3n son alg\u00fans dos reactivos m\u00e1is poderosos e tam\u00e9n problem\u00e1ticos cun enorme n\u00famero de factores que deben ser controlados en calquera experimento como a reactividade cruzada, ou o reco\u00f1ecemento polo anticorpo de m\u00faltiples epitopos e afinidades, o que pode variar amplamente dependendo das condici\u00f3ns experimentais como o pH, solvente, estado do tecido etc. Fix\u00e9ronse m\u00faltiples intentos de mellorar tanto o modo en que os investigadores validan os anticorpos e os modos nos que informan dos anticorpos. Os investigadores que usan os anticorpos no seu traballo necesitan rexistralos correctamente para que a s\u00faa investigaci\u00f3n poida ser reproducible (e, por tanto, comprobada, e cualificada por outros investigadores). Menos da metade dos anticorpos de investigaci\u00f3n referenciados en artigos acad\u00e9micos poden ser identificados doadamente. Os artigos publicados en F1000 en 2014 e 2015 proporcionan aos investigadores unha gu\u00eda para informar do uso de anticrorpos en investigaci\u00f3n. O documento RRID, \u00e9 copublicado en 4 revistas que aplican os est\u00e1ndares RRIDs para a cita de recursos de investigaci\u00f3n, os cales utilizan datos de antibodyregistry.org como fonte de identificadores de anticorpos. (ver tam\u00e9n o grupo en Force11).\nVariantes de anticorpos en medicina e investigaci\u00f3n.\nEn ocasi\u00f3ns neces\u00edtase producir anticorpos espec\u00edficos. Inxectando un ant\u00edxeno nun mam\u00edfero, como rato, rata ou coello se se require pouca cantidade; ou en cabra, ovella ou cabalo se se requieren grandes cantidades. O sangue illado destes animais cont\u00e9n anticorpos policlonais (m\u00faltiples anticorpos que se unen ao mesmo ant\u00edxeno) no soro sangu\u00edneo, ao cal se denomina antisoro. Tam\u00e9n se poden inxectar ant\u00edxenos en gali\u00f1as e recoller na xema de ovo os anticorpos policlonais IgY xerados. Por\u00e9n, para aplicaci\u00f3ns anal\u00edticas c\u00f3mpre unha maior especificidade, sobre todo se se trata de detectar mol\u00e9culas moi pequenas, as\u00ed como cando se usan en aplicaci\u00f3ns terap\u00e9uticas nas que se desexa bloquear ou detectar marcadores moi espec\u00edficos. Por iso a tecnolox\u00eda dos anticorpos xerou algunhas variantes de anticorpos, entre as que salientan as segintes:\nExisten propostas para a utilizaci\u00f3n terap\u00e9utica de anticorpos monoclonais que se desenvolveron imitando os anticorpos de cadea pesada de cam\u00e9lidos, que foron chamados nanocorpos. Estes son excepcionais no reino animal, dado o seu reducido tama\u00f1o, debido a que est\u00e1n compostos unicamente por d\u00faas cadeas pesadas. Tales peculiaridades permitir\u00edanlles acceder a localizaci\u00f3ns celulares e ant\u00edxenos inaccesibles para os anticorpos normais, ademais de ser posible a s\u00faa administraci\u00f3n oral.\nPara obter ant\u00eddotos contra velenos de picaduras de animais como serpentes ou artr\u00f3podos, fabr\u00edcanse antisoros mediante soro cru ou ben altamente enriquecido en inmunoglobulinas. Estes procedementos produc\u00edan inicialmente un gran n\u00famero de reacci\u00f3ns al\u00e9rxicas, como anafilaxes ou a enfermidade do soro. Para evitalo, nos anos 40 e 50 realiz\u00e1ronse estudos de prote\u00f3lise para reducir ao m\u00ednimo a parte da mol\u00e9cula implicada na neutralizaci\u00f3n do veleno. Finalmente, encontrouse que o fragmento F(ab\u2019)2, resultante da dixesti\u00f3n con pepsina dos anticorpos, que carece das zonas efectoras da mol\u00e9cula, pode neutralizar igualmente os velenos. O profesor Alejandro Alag\u00f3n Cano propuxo para este enfoque terap\u00e9utico o nome de faboterapia, observ\u00e1ndose unha incidencia moito menor de reacci\u00f3ns adversas ao soro, as\u00ed como un mellor alcance do compartimento extravascular.\nPredici\u00f3n da estrutura.\nA importancia dos anticorpos en sanidade e industria biotecnol\u00f3xica demanda o co\u00f1ecemento das s\u00faas estruturas a alta resoluci\u00f3n. Esta informaci\u00f3n util\u00edzase na enxe\u00f1ar\u00eda de prote\u00ednas, modificando a afinidade de uni\u00f3n aos ant\u00edxenos, e identificando un ep\u00edtopo dun determinado anticorpo. Un m\u00e9todo comunmente usado para determinar as estruturas dos anticorpos \u00e9 a cristalograf\u00eda de raios X. Por\u00e9n, cristalizar un anticorpo \u00e9 a mi\u00fado laborioso e leva moito tempo. Os m\u00e9todos computacionais proporcionan unha alternativa m\u00e1is barata e r\u00e1pida \u00e1 cristalograf\u00eda, pero os seus resultados son m\u00e1is equ\u00edvocos, xa que non producen estruturas emp\u00edricas. Os servidores web en li\u00f1a como \"Web Antibody Modeling\" (WAM) e \"Prediction of Immunoglobulin Structure\" (PIGS) permiten facer os modelos computacional de rexi\u00f3ns variables dos anticorpos. \"Rosetta Antibody\" \u00e9 un novo servidor para a predici\u00f3n de estruturas da rexi\u00f3n FV de anticorpos, que incorpora t\u00e9cnicas sofisticadas para minimizar os bucles CDR e optimizar a orientaci\u00f3n relativa das cadeas lixeira e pesada, as\u00ed como modelos de homolox\u00eda que pred\u00ed a uni\u00f3n exitosa dos anticorpos cos seus ant\u00edxenos espec\u00edficos.\nA capacidade de describir o anticorpo pola afinidade de uni\u00f3n ao ant\u00edxeno \u00e9 suplementada pola informaci\u00f3n sobre a estrutura de anticorpos e secuencias de amino\u00e1cidos co prop\u00f3sito de rexistrar patentes."}
{"id": "178280", "revid": "6939", "url": "https://gl.wikipedia.org/wiki?curid=178280", "title": "Anticorpos", "text": ""}
{"id": "178283", "revid": "23204", "url": "https://gl.wikipedia.org/wiki?curid=178283", "title": "Xer\u00f3nimo (filme)", "text": "Xer\u00f3nimo (en ) \u00e9 unha longametraxe dirixida por Walter Hill e protagonizada por Wes Studi, que foi estreada en 1993.\nSinopse.\nO filme conta os feitos que conduciron \u00e1 captura do xefe apache Ger\u00f3nimo en 1886. Os indios apache accederon obrigados polo goberno dos Estados Unidos a vivir reclu\u00eddos nunha reserva. Non todos os apaches son quen de adaptarse \u00e1 vida sedentaria dos produtores de millo, e un en particular, Ger\u00f3nimo, est\u00e1 inquedo. Empurrado polas promesas rotas e as malas acci\u00f3ns por parte do goberno, Xer\u00f3nimo e outros trinta guerreiros forman unha guerrilla de ataque contra o goberno co fin de reclamar o que \u00e9 seu por dereito."}
{"id": "178284", "revid": "23204", "url": "https://gl.wikipedia.org/wiki?curid=178284", "title": "Fragoselo, Coruxo, Vigo", "text": "Fragoselo \u00e9 un lugar da parroquia de Coruxo no concello pontevedr\u00e9s de Vigo, na comarca de Vigo. Segundo o IGE, en 2022 ti\u00f1a 487 habitantes (250 homes e 237 mulleres).\nPatrimonio.\n\u00c9 un lugar rico en petr\u00f3glifos. O conxunto da Devesa de Fragoselo foi declarado BIC o 20 de decembro de 1974. A rocha gravada co\u00f1ecida como Pedra Moura \u00e9 outro sobranceiro exemplo de arte rupestre no lugar, tam\u00e9n proposto para a s\u00faa declaraci\u00f3n como BIC."}
{"id": "178285", "revid": "27155", "url": "https://gl.wikipedia.org/wiki?curid=178285", "title": "Grupo prost\u00e9tico", "text": "Os grupos prost\u00e9ticos son compo\u00f1entes non formados por amino\u00e1cidos, que est\u00e1n fortemente unidos a certas prote\u00ednas, xeralmente de modo covalente. O conxunto formado polo grupo prost\u00e9tico e a parte formada por amino\u00e1cidos constit\u00fae a prote\u00edna completa, chamada heteroprote\u00edna. Un exemplo de heteroprote\u00edna \u00e9 a mioglobina, na cal o grupo prost\u00e9tico \u00e9 un grupo hemo. Moitas prote\u00ednas con grupo prost\u00e9tico son encimas, e neles o grupo prost\u00e9tico funciona como un cofactor necesario para que o encima realice a s\u00faa cat\u00e1lise. Un exemplo de encima deste tipo \u00e9 a piruvato carboxilase, cuxo grupo prost\u00e9tico \u00e9 a biotina.\nCando a uni\u00f3n do cofactor (org\u00e1nico ou inorg\u00e1nico) non \u00e9 forte nin permanente durante toda a cat\u00e1lise non debe considerarse como grupo prost\u00e9tico.\nPor\u00e9n, un mesmo cofactor pode estar fortemente unido nuns encimas e feblemente unido noutros. Por exemplo, o coencima pirofosfato de tiamina (TPP) est\u00e1 fortemente unido na transcetolase ou na piruvato descarboxilase, pero a s\u00faa uni\u00f3n \u00e9 menos forte na piruvato deshidroxenase."}
{"id": "178286", "revid": "1888", "url": "https://gl.wikipedia.org/wiki?curid=178286", "title": "Jos\u00e9 Mar\u00eda Castelo Mosquera", "text": "Jos\u00e9 Mar\u00eda Castelo Mosquera, co\u00f1ecido como Doctor ou Casteli\u00f1o, nado en I\u00f1\u00e1s (Oleiros) en 1920 e finado en Paramos (Val do Dubra) o 5 de marzo de 1949, foi un guerrilleiro antifranquista galego.\nTraxectoria.\nIncorporouse \u00e1 guerrilla en 1943 xunto ao grupo de Francisco Rey Balb\u00eds que se mov\u00eda pola zona das Mari\u00f1as. Dende 1945 formou parte do Grupo Volante A da IV Agrupaci\u00f3n do Ex\u00e9rcito Guerrilleiro de Galicia creado polo Comit\u00e9 provincial do PCE de Lugo para artellar as actuaci\u00f3ns na Galicia setentrional. Reclamado polo xu\u00edz militar de Santiago de Compostela en novembro de 1948 xunto con Francisco Paz Fornos, Manuel Ramiro Souto e Emilio P\u00e9rez Vilari\u00f1o. Caeu abatido pola Garda Civil en Paramos o 5 de marzo de 1949 ao fuxir logo de ser descuberto o seu agocho nunha casa de Zas (Negreira). Xunto a el morreron Vicente Pe\u00f1a Tarrasa e Manuel Pena Camino, e as enlaces Carmen Temprano e Manuela Teiga.\nO seu corpo foi atopado en 2016 nunha fosa com\u00fan, xunto a un lateral da igrexa de Santa Mar\u00eda de P\u00e1ramos, no Val do Dubra."}
{"id": "178291", "revid": "15490", "url": "https://gl.wikipedia.org/wiki?curid=178291", "title": "El Her\u00e1clito Espa\u00f1ol y Dem\u00f3crito Gallego", "text": "El Her\u00e1clito Espa\u00f1ol y Dem\u00f3crito Gallego foi un peri\u00f3dico editado en Santiago de Compostela en 1820.\nHistoria e caracter\u00edsticas.\nApareceu o 21 de abril de 1820, unha vez restablecido o sistema constitucional. Peri\u00f3dico bisemanal (sa\u00eda os martes e venres), que se imprim\u00eda na imprenta de Jos\u00e9 Ferm\u00edn Campa\u00f1a y Aguayo. Peri\u00f3dico liberal, o seu \u00fanico redactor foi Antonio Benito Fandi\u00f1o, quen lle imprimiu un ton sat\u00edrico, polo que foi suspendido. Cesou a s\u00faa edici\u00f3n co n\u00famero 53 en outubro de 1820."}
{"id": "178292", "revid": "1888", "url": "https://gl.wikipedia.org/wiki?curid=178292", "title": "Manuel Pena Camino", "text": "Manuel Pena Camino, co\u00f1ecido como Flores, nado en Castro (Mes\u00eda) en 1909 e finado en Paramos (Val do Dubra) o 5 de marzo de 1949, foi un guerrilleiro antifranquista galego.\nTraxectoria.\nFormou parte da columna que acudiu \u00e1 defensa da Coru\u00f1a ao inicio do golpe de Estado do 18 de xullo de 1936 e fuxiu ao monte. Foi detido e xulgado en Santiago de Compostela o 19 de decembro de 1936 cos veci\u00f1os de Curtis, Manuel Calvelo, Isabel R\u00edos, Manuel S\u00e1nchez Ayerbe e Eduardo S\u00e1nchez Lago. Foi condenado a cadea perpetua. Cando sa\u00edu da prisi\u00f3n incorporouse \u00e1 guerrilla nos grupos que operaban na zona dos montes da Gra\u00f1a con Benigno Andrade. Na primavera de 1946 foi nomeado xefe militar do Destacamento Eduardo Xaneiro da IV Agrupaci\u00f3n xunto a Jos\u00e9 Blanco N\u00fa\u00f1ez, ocupando a zona comprendida entre Ordes e Cerceda. Pasou despois polos destacamentos Manuel Bello e Eive-Carb\u00f3n. Caeu abatido pola Garda Civil en Paramos o 5 de marzo de 1949 ao fuxir logo de ser descuberto o seu agocho nunha casa de Zas (Negreira). Xunto a el morreron Vicente Pe\u00f1a Tarrasa e Jos\u00e9 Mar\u00eda Castelo Mosquera, e as enlaces Carmen Temprano e Manuela Teiga."}
{"id": "178303", "revid": "5863", "url": "https://gl.wikipedia.org/wiki?curid=178303", "title": "Ubaldo de Azpiazu Artazu", "text": "Ubaldo de Azpiazu Artazu, nado en 1875 e finado o 4 de marzo de 1934, foi un enxe\u00f1eiro, militar e pol\u00edtico espa\u00f1ol.\nTraxectoria.\nMilitar de carreira, foi Inspector Xeral do Corpo de Enxe\u00f1eiros Xe\u00f3grafos do Ex\u00e9rcito, traballou como cart\u00f3grafo e foi amigo de Jos\u00e9 Sanjurjo Sacanell e secretario de Alejandro Lerroux. Foi elixido deputado polo Partido Republicano Radical pola provincia de Lugo nas elecci\u00f3ns a Cortes Constitu\u00edntes de 1931 e nas elecci\u00f3ns xerais de 1933."}
{"id": "178309", "revid": "89787", "url": "https://gl.wikipedia.org/wiki?curid=178309", "title": "Daniel O\u2019Connell", "text": "D\u00f3nal \u00d3 Conaill (en irland\u00e9s) ou Daniel O'Connell (en ingl\u00e9s), nado en Cahersiveen (Irlanda) o 6 de agosto de 1775 e finado en X\u00e9nova (Reino de Sarde\u00f1a) o 15 de maio de 1847, tam\u00e9n co\u00f1ecido como \"The Liberator\" ou \"The Emancipator\", foi un l\u00edder pol\u00edtico irland\u00e9s e a figura m\u00e1is importante da Irlanda da primeira metade do s\u00e9culo XIX.\nDefendeu a Emancipaci\u00f3n cat\u00f3lica\u2014o dereito dos Cat\u00f3licos a sentar no Parlamento de Westminster, denegado durante aproximadamente 100 anos\u2014e rexeitou a Lei de uni\u00f3n que uniu a Irlanda e Gran Breta\u00f1a. Foi moi cr\u00edtico coas ideas que implicaban unha insurreci\u00f3n violenta en Irlanda, e chegou a dicir que a liberdade da Illa non val\u00eda o derramamento dunha soa gota de sangue. Sempre empregou m\u00e9todos populistas e parlamentarios para conseguir o troco. En 1840 fundou a \"Repeal Association\"."}
{"id": "178310", "revid": "89787", "url": "https://gl.wikipedia.org/wiki?curid=178310", "title": "Nicasio Guisasola Dom\u00ednguez", "text": "Nicasio Guisasola Dom\u00ednguez-Gil, nado en Xix\u00f3n en 1900 e finado en Talavera de la Reina o 10 de xu\u00f1o de 1940, foi un enxe\u00f1eiro agr\u00f3nomo e pol\u00edtico galego.\nTraxectoria.\nFillo de Juan Guisasola V\u00e1lgoma. Enxe\u00f1eiro agr\u00f3nomo, foi profesor de Agricultura do Instituto de Vigo. Xerente da f\u00e1brica de os\u00edxeno de Vigo, foi propietario da f\u00e1brica de cer\u00e1mica da Fianteira en Vilalonga (Sanxenxo). Secretario de Uni\u00f3n Regional de Derechas de Vigo en 1932, foi deputado pola provincia de Pontevedra pola CEDA nas elecci\u00f3ns xerais de 1933. Volveu presentarse \u00e1s elecci\u00f3ns xerais de 1936 pola candidatura de dereitas, pero non foi elixido. Ao producirse o golpe de Estado do 18 de xullo de 1936 alistouse na Compa\u00f1\u00eda de Voluntarios de Vigo como brigada, combateu en Extremadura e foi ferido en Villagonzalo, alcanzando a gradaci\u00f3n de tenente de complemento de Infanter\u00eda. Ao rematar a guerra foi designado Xefe da Secci\u00f3n Agron\u00f3mica da provincia de Madrid. Finou en accidente de autom\u00f3bil en Talavera de la Reina o 10 de xu\u00f1o de 1940 e foi soterrado en Le\u00f3n.\nVida persoal.\nCasou en Xix\u00f3n con Mar\u00eda Riva Suard\u00edaz en 1925, e foi pai de Mar\u00eda Cristina Guisasola Riva."}
{"id": "178313", "revid": "98629", "url": "https://gl.wikipedia.org/wiki?curid=178313", "title": "Javier Mascherano", "text": "Javier Alejandro Mascherano, nado en San Lorenzo o 8 de xu\u00f1o de 1984, \u00e9 un exfutbolista arxentino que xogaba de centrocampista defensivo.\nTraxectoria.\nViviu en San Lorenzo (Arxentina). xogou desde mozo nas categor\u00edas inferiores do River Plate. En 2003 Mascherano empeza a xogar co primeiro persoal. Debuta na Primeira divisi\u00f3n da liga arxentina de f\u00fatbol o 3 de agosto de 2003 no partido River Plate 2-1 Nueva Chicago. Con River Plate proclamouse campi\u00f3n do Torneo Clausura en 2004.\nNa Copa Libertadores 2005 marcou o seu primeiro gol oficial coa camiseta de River Plate nunha apilada fenomenal contra Olmedo de Ecuador facendo un dos mellores goles desa copa.\nDurante ese ano, varios clubs europeos mostraron interese en fichar a Mascherano, pero finalmente faio Corinthians en 2005. Con este equipo ga\u00f1ou unha Liga brasileira.\nNovamente cambia de club o 30 de agosto do ano 2006, \u00e9 traspasado (xunto co tam\u00e9n arxentino e xogador do Corinthians Carlos T\u00e9vez) ao West Ham United ingl\u00e9s, pola suma de 35 mill\u00f3ns de d\u00f3lares. No club ingl\u00e9s non lle foi moi ben xa que o t\u00e9cnico non o convocaba a case ning\u00fan partido, de xeito inexplicable, provocando o desexo extremo do \"Jefecito\" a abandonar devandita entidade.\nA fins do 2006, o Liverpool manifestou a s\u00faa intenci\u00f3n de contratar a Mascherano, pero debido a que a regulamentaci\u00f3n da FIFA prohibe a participaci\u00f3n dun xogador en tres equipos nunha mesma tempada e Mascherano xa xogara no Corinthians e o West Ham United, o equipo de Anfield realizou un pedido ante a FIFA para poder dispor de Mascherano. O 31 de xaneiro do 2007, a FIFA outorgou o permiso logo de considerar as coincidencias nas tempadas do f\u00fatbol suramericano e europeo. Con todo, o Liverpool debeu esperar o visto e prace por parte da Premier League, que finalmente foi outorgado. Para rematar, debutou oficialmente no Liverpool ante o Sheffield United, o 24 de febreiro de 2007.\nA finais de febreiro de 2008, asinou un contrato permanente con Liverpool FC ata 2012 pola cifra de 18 mill\u00f3ns de libras ($ 35\u00a0700\u00a0000), con todo, sendo un titular indiscutido, o 27 de agosto do 2010 o Liverpool FC asinou un acordo para o traspaso do xogador ao FC Barcelona de Espa\u00f1a pola cantidade de 24 de mill\u00f3ns de euros para as 4 pr\u00f3ximas tempadas, cobrando o xogador 5,5 mill\u00f3ns de euros ao ano m\u00e1is incentivos."}
{"id": "178330", "revid": "15490", "url": "https://gl.wikipedia.org/wiki?curid=178330", "title": "Gonzalo Rojas", "text": "Gonzalo Rojas Pizarro, nado en Lebu o 20 de decembro de 1917 e finado en Santiago de Chile o 25 de abril de 2011, foi un poeta chileno de reco\u00f1ecido prestixio pertencente \u00e1 chamada \u00abXeraci\u00f3n de 1938 de Chile\u00bb. A s\u00faa obra enm\u00e1rcase na tradici\u00f3n continuadora das vangardas literarias latinoamericanas do s\u00e9culo XX. Amplamente reco\u00f1ecido a nivel hispanoamericano, foi galardoado, entre outros, co Premio Reina Sof\u00eda de Poes\u00eda Iberoamericana 1992, o Premio Nacional de Literatura de Chile 1992 e o Premio Cervantes 2003."}
{"id": "178334", "revid": "22795", "url": "https://gl.wikipedia.org/wiki?curid=178334", "title": "Od\u00f3n Abad Flores", "text": ""}
{"id": "178335", "revid": "85894", "url": "https://gl.wikipedia.org/wiki?curid=178335", "title": "Asociaci\u00f3n para a Defensa da Natureza de Andorra", "text": "A Asociaci\u00f3n para a Defensa da Natureza de Andorra (\"Associaci\u00f3 per a la Defensa de la Natura\") \u00e9 unha ONG que ten como obxectivo protexer e estudar a natureza en Andorra.\nNaceu en 1986 como resultado da preocupaci\u00f3n dun grupo de persoas polo medio ambiente. A ADN persegue os seus obxectivos a trav\u00e9s de tres li\u00f1as b\u00e1sicas de acci\u00f3n, o estudo, a conservaci\u00f3n e a divulgaci\u00f3n."}
{"id": "178336", "revid": "55340", "url": "https://gl.wikipedia.org/wiki?curid=178336", "title": "La Bella Dorita", "text": "Mar\u00eda Y\u00e1\u00f1ez Garc\u00eda, co\u00f1ecida como La Bella Dorita, nado en Cuevas del Almanzora (Almer\u00eda) o 23 de febreiro de 1901 e finada en Barcelona o 27 de xu\u00f1o de 2001, foi unha cantante e bailarina de cabar\u00e9 espa\u00f1ola."}
{"id": "178337", "revid": "23204", "url": "https://gl.wikipedia.org/wiki?curid=178337", "title": "Ra\u00fal Garc\u00eda Escudero", "text": "Ra\u00fal Garc\u00eda Escudero, nado en Pamplona o 11 de xullo de 1986, \u00e9 un futbolista espa\u00f1ol. Xoga de centrocampista e o seu actual equipo \u00e9 o Athletic Club.\nTraxectoria.\nRa\u00fal Garc\u00eda \u00e9 unha das novas perlas da canteira de Osasuna. Formado nas instalaci\u00f3ns de Tajonar, deu o salto a Primeira divisi\u00f3n da man de Javier Aguirre. Militou no primeiro equipo rojillo desde o ano 2004 ao 2007, contribu\u00edndo de forma fundamental \u00e1 clasificaci\u00f3n de Osasuna para a Champions League e chegando a semifinais da Copa da UEFA nos anos 2006 e 2007 respectivamente.\n\u00c9 un xogador moi completo, con gran visi\u00f3n de xogo; bo distribuidor, ten un potente disparo de media e longa distancia e ademais \u00e9 un \u00f3ptimo cabeceador.\nEstas caracter\u00edsticas fixeron que equipos como o Valencia, Zaragoza, Real Madrid ou Atl\u00e9tico de Madrid fix\u00e1sense nel. Finalmente o 19 de xu\u00f1o de 2007 fichou por cinco tempadas polo Atl\u00e9tico de Madrid.\nNa s\u00faa primeira tempada co Atl\u00e9tico (2007-2008) obtivo a Copa Intertoto. Foi titular habitual e contribu\u00edu co seu xogo e alg\u00fans goles \u00e1 clasificaci\u00f3n para a fase previa da Champions League. Na tempada 2009/2010 proclamouse campi\u00f3n da Europa League e subcampi\u00f3n da Copa do Rei e ao comezo da 2010/2011 foi campi\u00f3n da Supercopa de Europa."}
{"id": "178338", "revid": "56817", "url": "https://gl.wikipedia.org/wiki?curid=178338", "title": "Ra\u00fal Garc\u00eda", "text": "Ra\u00fal Garc\u00eda \u00e9 o nome e primeiro apelido de: "}
{"id": "178340", "revid": "23204", "url": "https://gl.wikipedia.org/wiki?curid=178340", "title": "No Doubt", "text": "No Doubt \u00e9 unha banda estadounidense de rock formada en Anaheim (California). A s\u00faa m\u00fasica estivo inicialmente influenciada polo ska, e evolucionou posteriormente cara ao soft rock. Tam\u00e9n recibiu a influencia dos estilos de reggae xamaicanos, con colaboraci\u00f3ns con artistas como Lady Saw. En 1992 lanzaron o seu \u00e1lbum debut \"No Doubt\". Acadaron sona mundial grazas ao seu terceiro \u00e1lbum \"Tragic Kingdom\" de 1995, que obtivo o Disco de Diamante nos Estados Unidos. O terceiro sinxelo do \u00e1lbum, \"Don't Speak\", sup\u00faxolles un r\u00e9cord tras permanecer 16 semanas no posto n\u00famero un da \"Billboard Hot 100\"."}
{"id": "178342", "revid": "5749", "url": "https://gl.wikipedia.org/wiki?curid=178342", "title": "Manu del Moral", "text": "Manuel del Moral Fern\u00e1ndez, co\u00f1ecido como Manu del Moral, nado en Xa\u00e9n o 25 de febreiro de 1984, \u00e9 un futbolista espa\u00f1ol. Xoga de dianteiro e o seu actual equipo \u00e9 o CD Numancia.\nTraxectoria.\nF\u00f3rmase como futbolista nas categor\u00edas inferiores do Real Ja\u00e9n. No ano 2002 ficha polo Atl\u00e9tico de Madrid, xogando no equipo filial en Segunda Divisi\u00f3n B. As d\u00faas seguintes tempadas xoga cedido no Recreativo de Huelva, desde onde volve ao atl\u00e9tico para xogar en Primeira Divisi\u00f3n. Desde 2006 xogou nas filas do Getafe CF, club co que foi subcampi\u00f3n da Copa do Rei nas tempadas 2006\u201307 e 2007\u201308, e foi capit\u00e1n do equipo na \u00faltima tempada.\nComo curiosidade, durante a s\u00faa etapa escolar, compartiu aulas co futbolista do Chelsea, Fernando Torres. Ademais, os seus bos partidos co Getafe CF, val\u00e9ronlle o interese de grandes equipos europeos como o Atl\u00e9tico de Madrid, Everton, e ata o Milan.\nAo rematar a tempada 2010\u201311, rematou o seu contrato co Getafe CF, e firmou polo Sevilla FC.\nSelecci\u00f3n nacional.\nXogou nas categor\u00edas inferiores da selecci\u00f3n espa\u00f1ola de f\u00fatbol, marcando tres goles en cinco partidos disputados coa selecci\u00f3n sub-19 e dous goles en cinco coa selecci\u00f3n sub-23, ademais disputou nove partidos coa selecci\u00f3n sub-21.\nO 7 de xu\u00f1o de 2011 debutou coa selecci\u00f3n absoluta nun amigable contra Venezuela, que rematou con vitoria espa\u00f1ola por 0-3. Del Moral disputou a segunda parte, ao substitu\u00edr no descanso a David Villa."}
{"id": "178344", "revid": "98629", "url": "https://gl.wikipedia.org/wiki?curid=178344", "title": "Tecido conxuntivo", "text": "O tecido conxuntivo, tam\u00e9n chamado tecido conectivo \u00e9 un conxunto de tecidos org\u00e1nicos que serven de sostemento ao resto de tecidos e \u00f3rganos. Cohesiona, separa e d\u00e1 soporte aos paquetes vasculonerviosos. Deriva do mesoderma.\nOs tecidos conxuntivos p\u00f3dense agrupar en tecidos especializados e tecidos non especializados. O tecido conxuntivo non especializado, \u00e1 s\u00faa vez, pode dividirse en tecido conxuntivo laxo e denso:\nO tecido conxuntivo especializado abrangue o tecido adiposo, o tecido cartilaxinoso, o tecido \u00f3seo, o tecido hematopo\u00e9tico e o tecido sangu\u00edneo.\nElementos do tecido conxuntivo.\nHai tres compo\u00f1entes principais neste tecido: a substancia fundamental, as febras diversas (ambas constit\u00faen a matriz extracelular) e unha serie de c\u00e9lulas. A matriz extracelular \u00e9 moi abondosa nestes tecidos, mentres que as c\u00e9lulas distrib\u00faense de xeito m\u00e1is ou menos disperso na matriz e son as responsabeis da secreci\u00f3n local desta.\nSubstancia fundamental.\nA substancia fundamental \u00e9 un compo\u00f1ente b\u00e1sico do tecido conxuntivo, de consistencia xelatinosa. Rodea e serve coma recheo para as c\u00e9lulas e febras do tecido. Permite o transporte de nutrientes e outras substancias cara as c\u00e9lulas.\nEst\u00e1 composto por prote\u00ednas e glicosaminoglicanos (condroit\u00edn sulfato, hepar\u00e1n sulfato, querat\u00e1n sulfato e \u00e1cido hialur\u00f3nico). Os glicosaminoglicanos est\u00e1n formados por polisac\u00e1ridos unidos a prote\u00ednas, posteriormente con reacci\u00f3n \u00e1cida. Pos\u00faen numerosos ani\u00f3ns, que captan sodio e arrastran auga por solvataci\u00f3n.\nPara a preparaci\u00f3n histol\u00f3xica non pode producirse lavando con auga. Hai que optar por:\nAs tinci\u00f3ns m\u00e1is axeitadas son: \u00e1cido peri\u00f3dico de Schiff, ferro coloidal etc.\nFibras.\nNo tecido conxuntivo a matriz extracelular \u00e9 rica en diversos pol\u00edmeros de estrutura fibrosa, sendo estas fibras as que soportan as tensi\u00f3ns no tecido.\nExisten diferentes tipos de febras: fibras de col\u00e1xeno, fibras el\u00e1sticas e microfebras. As fibras de col\u00e1xeno existen en diversos tecidos e achegan grande estabilidade e resistencia ao tecido. Particularmente \u00e1chanse elevadas cantidades destas fibras nos tend\u00f3ns, fascias e outras estruturas fibrosas. As fibras el\u00e1sticas, compostas pola prote\u00edna elastina, conforman unha rede que confire ao tecido unha gran elasticidade, limitada polas fibras inel\u00e1sticas de col\u00e1xeno para previr roturas.\nC\u00e9lulas.\nA familia de c\u00e9lulas do tecido conxuntivo reciben diferentes nomes segundo o tipo de tecido: fibroblastos, osteoblastos ou osteocitos (tecido \u00f3seo), condrocitos (tecido cartilaxinoso) ou adipocitos (tecido adiposo), sendo os fibroblastos as c\u00e9lulas menos especializadas e capaces de transformarse en calquera dos outros membros da familia. Todos estes tipos celulares te\u00f1en unha orixe com\u00fan e te\u00f1en un alto grado de interconversi\u00f3n, \u00e9 dicir, p\u00f3dense transformar unhas noutras en certo grado. Est\u00e1n especializadas na secreci\u00f3n da matriz extracelular, polo que te\u00f1en un papel principal tanto na construci\u00f3n do soporte arquitect\u00f3nico do corpo dos vertebrados coma na reparaci\u00f3n da maior parte dos tecidos e \u00f3rganos en resposta a lesi\u00f3ns."}
{"id": "178346", "revid": "98629", "url": "https://gl.wikipedia.org/wiki?curid=178346", "title": "The Divine Comedy", "text": "The Divine Comedy \u00e9 un grupo de rock alternativo orixinario de Irlanda do Norte e formado en 1988. A banda est\u00e1 liderada por Neil Hannon, compositor, cantante, guitarrista, pianista e \u00fanico membro est\u00e1bel do proxecto, a\u00ednda que co andar dos anos pasasen por el unha longa listaxe de m\u00fasicos.\nTraxectoria.\nA s\u00faa m\u00fasica combina influencias de grupos como The Smiths ou Electric Light Orchestra coa tradici\u00f3n crooner de Scott Walker, Jacques Brel e o pop barroco de The Beach Boys ou Burt Bacharach. Do mesmo xeito, a variada instrumentaci\u00f3n e os arranxos orquestais das s\u00faas canci\u00f3ns tam\u00e9n toman como referencia a m\u00fasica de compositores como Ravel, Stravinsky, John Barry, Michael Nyman ou Philip Glass. Malia estas influencias, o grupo foi criticado en ocasi\u00f3ns por publicar como discos sinxelos as s\u00faas canci\u00f3ns m\u00e1is orientadas ao easy listening.\nAs letras de Neil Hannon caracter\u00edzanse por retratar ironicamente a vida moderna e por inclu\u00edren referencias ao amor, o sexo ou a vinganza."}
{"id": "178347", "revid": "1131", "url": "https://gl.wikipedia.org/wiki?curid=178347", "title": "Mar\u00eda Isbert", "text": "Mar\u00eda Vicenta Ysbert Soriano, co\u00f1ecida como Mar\u00eda Isbert, nada en Madrid o 21 de abril de 1917 e finada en Villarrobledo o 25 de abril de 2011, foi unha actriz espa\u00f1ola de teatro e cinema que participou en m\u00e1is de 250 filmes. Foi filla de Pepe Isbert."}
{"id": "178349", "revid": "55821", "url": "https://gl.wikipedia.org/wiki?curid=178349", "title": "Campus Universitario de Pontevedra", "text": "O Campus Universitario de Pontevedra \u00e9 un dos tres campus que acolle a Universidade de Vigo. Est\u00e1 situado na cidade de Pontevedra e ofrece estudos de grao, posgrao e doutoramento en Ciencias Sociais, Ciencias da Sa\u00fade, Educaci\u00f3n, Artes, Enxe\u00f1er\u00eda e Deportes.\nHistoria.\nO Campus Universitario de Pontevedra ten as s\u00faas orixes na escola Normal situada na cidade, que desde o s\u00e9culo XIX foi a escola Normal da provincia de Pontevedra e a Escola de Enfermar\u00eda dependente da Deputaci\u00f3n Provincial de Pontevedra. A Escola Normal de Pontevedra, orixe da actual Facultade de Ciencias da Educaci\u00f3n (creada en 1999), foi creada en 1845 e a Escola de ATS (Axudante T\u00e9cnico Sanitario), orixe da actual Escola de Enfermar\u00eda, foi creada en 1974. Estas d\u00faas escolas ofrec\u00edan desde fac\u00eda moitos anos os estudos universitarios por excelencia da cidade de Pontevedra, ademais do Centro Asociado da UNED na provincia de Pontevedra, situado no barrio de Monte Porreiro da cidade, onde se pode cursar un amplo abano de estudos universitarios (distintas enxe\u00f1er\u00edas, Historia, Matem\u00e1ticas, Dereito, F\u00edsica, Qu\u00edmica, Psicolox\u00eda, Linguas Estranxeiras, Sociolox\u00eda, Econom\u00eda, Empresariais, Pedagox\u00eda, etc.). O Centro Asociado da UNED de Pontevedra creouse en xaneiro de 1973 e comezou a funcionar en marzo de 1973, sendo o primeiro centro rexional de Espa\u00f1a situado f\u00f3ra de Madrid, xunto co das Palmas de Gran Canaria.\nCoa divisi\u00f3n da Universidade de Santiago de Compostela en tres universidades e sete campus en 1989 pola ley 11/1989 de 20 de xullo de Ordenaci\u00f3n do Sistema Universitario de Galicia, creouse o Campus Universitario de Pontevedra e establec\u00e9ronse novas facultades na cidade. A oferta de estudos universitarios en Pontevedra ampliouse con novas titulaci\u00f3ns e cursos.\nA primeira facultade que se puxo en marcha no campus de Pontevedra en 1990 foi a Facultade de Belas Artes. En 1991 incorporouse unha segunda escola de enxe\u00f1ar\u00eda, a Escola de Enxe\u00f1ar\u00eda Forestal.\nEn 1993, creouse a Facultade de Ciencias Sociais, que comezou cunha primeira titulaci\u00f3n en Publicidade e Relaci\u00f3ns P\u00fablicas en 1994 e, en 1995, comezaron a funcionar os estudos implantados na actual Facultade de Fisioterapia. En 1999, implant\u00e1ronse os estudos de Xesti\u00f3n e Administraci\u00f3n P\u00fablica na Facultade de Ciencias Sociais e os de Ciencias do Deporte na Facultade de Educaci\u00f3n. En 2003 implantouse o grao en Comunicaci\u00f3n Audiovisual na Facultade de Ciencias Sociais e da Comunicaci\u00f3n Posteriormente, en 2009, creouse o Centro Universitario da Defensa, dependente do Campus de Pontevedra, na Escola Naval Militar de Mar\u00edn, situada a 6 quil\u00f3metros da cidade, onde se imparten estudos de enxe\u00f1er\u00eda mec\u00e1nica.\nO 7 de xullo de 2022 polo decreto 133/2022 cre\u00e1ronse d\u00faas facultades m\u00e1is no campus de Pontevedra a Facultade de Dese\u00f1o e a Facultade de Direcci\u00f3n e Xesti\u00f3n P\u00fablica.\nNos \u00faltimos anos, o Campus Universitario de Pontevedra especializouse no \u00e1mbito da creaci\u00f3n, tomando o nome de Campus CREA.\nO campus de Pontevedra foi declarado Campus Verde o 18 de novembro de 2015, sendo o primeiro en Espa\u00f1a en conseguir esta distinci\u00f3n.\nA cadea americana de cafeter\u00edas Starbucks abriu un espazo na Facultade de Ciencias da Educaci\u00f3n e do Deporte en setembro de 2019. Ese mesmo mes, a Xunta de Galicia cedeu \u00e1 Universidade as plantas 5\u00aa, 6\u00aa e 7\u00aa do seu edificio administrativo da r\u00faa Benito Corbal 47 durante 20 anos para albergar as oficinas do Campus CREA.\nNo curso 2022-2023, o campus de Pontevedra ofertou 29 titulaci\u00f3ns, das cales 12 son graos, 12 m\u00e1steres e 5 doutoramentos Desde o ano 2000 ata o 2022 o n\u00famero de alumnos do campus incrementouse nun 20%.\nEn 2022 o Campus Universitario de Pontevedra ti\u00f1a 4.049 alumnos.\nDescrici\u00f3n.\nOrganizaci\u00f3n.\nO Campus Universitario de Pontevedra est\u00e1 situado no campus da Xunqueira, ao norte da cidade e no centro da cidade. O campus da Xunqueira desde un punto de vista urban\u00edstico, conta cunha rotonda central e varias r\u00faas con m\u00faltiples prazas de aparcadoiro, inclu\u00eddas as destinadas aos estudantes.\nNeste campus hai un total de cinco facultades: a Facultade de Comunicaci\u00f3n, a Facultade de Fisioterapia, a Facultade de Ciencias da Educaci\u00f3n e do Deporte a Escola de Enxe\u00f1eiros Forestais e a Facultade de Direcci\u00f3n e Xesti\u00f3n P\u00fablica.\nA Biblioteca Central do Campus at\u00f3pase na primeira planta da Facultade de Ciencias Sociais e da Comunicaci\u00f3n, e os Servizos Administrativos do Campus e o Lugar de Entrega e Recollida de Documentaci\u00f3n (LERD) do Sistema Universitario de Galicia est\u00e1n situados na Escola de Enxe\u00f1ar\u00eda Forestal.\nNo centro da cidade at\u00f3pase a Facultade de Belas Artes, situada xunto \u00e1 Praza de Espa\u00f1a no edificio neocl\u00e1sico de principios do s\u00e9culo XX do antigo Cuartel de San Fernando, e a Escola de Enfermar\u00eda, situada no Hospital Provincial de Pontevedra. O vicereitorado e a administraci\u00f3n do campus at\u00f3panse tam\u00e9n no centro da cidade, na Casa das Camp\u00e1s.\nAs oficinas do Campus CREA at\u00f3panse nas plantas 5\u00aa, 6\u00aa e 7\u00aa do edificio administrativo da Xunta de Galicia, na r\u00faa Benito Corbal, 47. Este edificio acoller\u00e1 tam\u00e9n provisionalmente a Facultade de Dese\u00f1o a partir de 2023.\nO campus de Pontevedra acolle cada ano a estudantes Erasmus procedentes de universidades doutros pa\u00edses, cuxo n\u00famero se incrementou nos \u00faltimos anos. Para facilitar a s\u00faa estancia na cidade, a Erasmus Student Network conta cunha sede situada nun local espec\u00edfico da Escola de Enxe\u00f1er\u00eda Forestal.\nCentros do Campus Universitario de Pontevedra.\nAs instalaci\u00f3ns universitarias presentes en Pontevedra son as seguintes:\nMar\u00edn.\nA cidade \u00e9 tam\u00e9n sede da Escola Superior de Conservaci\u00f3n e Restauraci\u00f3n de Bens Culturais de Galicia.\nAs carreiras universitarias do campus con maior taxa de emprego son Fisioterapia (93%) e Publicidade e Relaci\u00f3ns p\u00fablicas (86,6%).\nInfraestruturas.\nO campus universitario conta cunha garder\u00eda no seu extremo norte, dedicada principalmente aos fillos do persoal da zona escolar A Xunqueira e integrada na rede de garder\u00edas da Xunta de Galicia A gali\u00f1a azul. Doutra banda, o complexo hospitalario pontevedr\u00e9s converteuse en 2012 no Complexo Hospitalario Universitario de Pontevedra, onde os estudantes de Medicina da Facultade de Santiago de Compostela poden realizar os seus \u00faltimos anos de carreira.\nA universidade conta con Comedores Universitarios na Facultade de Comunicaci\u00f3n e a Escola de Enxe\u00f1ar\u00eda Forestal, no campus da Xunqueira, e na Facultade de Belas Artes, no centro da cidade.\nA universidade disp\u00f3n dun Pavill\u00f3n Deportivo na r\u00faa Cruz Vermella para a comunidade universitaria con actividades de cardiofitness, cros-training, pilates, ciclismo en pista ou deportes na pista polideportiva. Tam\u00e9n hai un parque de calistenia xunto \u00e1 Facultade de Fisioterapia \ne un embarcadoiro na beira norte do L\u00e9rez.\nO apeadoiro da RENFE Pontevedra-Universidade presta servizo ao campus desde 2001 para os estudantes que desexen chegar en tren. Ademais, a li\u00f1a 1 do autob\u00fas urbano de Pontevedra ten parada na r\u00faa Alexandre B\u00f3veda para dar servizo tam\u00e9n ao campus pontevedr\u00e9s. Hai un carril bici e prazas de aparcadoiro no campus e tam\u00e9n ao longo da r\u00faa Celso Emilio Ferreiro.\nZonas verdes.\nO campus conta con zonas verdes ao redor dos edificios universitarios e unha zona verde lonxitudinal m\u00e1is ampla ao sur da Facultade de Comunicaci\u00f3n, paralela \u00e1 r\u00faa Celso Emilio Ferreiro. Con todo, a gran zona verde para o goce de estudantes e profesores do campus \u00e9 o parque contiguo da Illa das Esculturas, con 7 hect\u00e1reas de terreo que co parque da Familia totaliza 13 hect\u00e1reas. A Facultade de Belas Artes, no centro da cidade, tam\u00e9n conta cunha zona verde fronte \u00e1 s\u00faa fachada principal, os chamados Xard\u00edns de Marescot, onde se atopa un monumento-fonte ao Doutor Marescot.\nTradici\u00f3ns e cultura.\nA finais de abril, a festa maior do campus de Pontevedra, Santa Catabirra, est\u00e1 dedicada \u00e1 patroa da Facultade de Comunicaci\u00f3n, Santa Catarina de Siena. Nesta festa participan miles de mozos de toda Galicia. Tam\u00e9n te\u00f1en certa importancia as celebraci\u00f3ns de San Ero, patr\u00f3n da Facultade de Belas Artes. \nOs patr\u00f3ns doutras facultades son San Leandro (Escola de Enxe\u00f1ar\u00eda Forestal), Santo Isidoro de Sevilla (Facultade de Ciencias da Educaci\u00f3n e do Deporte) e Santo Aquiles (Facultade de Fisioterapia)."}
{"id": "178350", "revid": "1131", "url": "https://gl.wikipedia.org/wiki?curid=178350", "title": "Campus de Pontevedra", "text": ""}
{"id": "178352", "revid": "23204", "url": "https://gl.wikipedia.org/wiki?curid=178352", "title": "Departamento de Santa Cruz", "text": "O departamento de Santa Cruz \u00e9 un dos nove departamentos nos que se divide administrativamente o territorio de Bolivia. A s\u00faa capital \u00e9 a cidade de Santa Cruz de la Sierra.\nProvincias.\nO departamento est\u00e1 dividido en 15 provincias:"}
{"id": "178353", "revid": "23204", "url": "https://gl.wikipedia.org/wiki?curid=178353", "title": "Departamento de Oruro", "text": "O departamento de Oruro \u00e9 un dos nove departamentos nos que se divide administrativamente o territorio de Bolivia. A s\u00faa capital \u00e9 a cidade de Oruro.\nProvincias.\nO departamento est\u00e1 dividido en 16 provincias:"}
{"id": "178354", "revid": "23204", "url": "https://gl.wikipedia.org/wiki?curid=178354", "title": "Departamento de Potos\u00ed", "text": "O departamento de Potos\u00ed \u00e9 un dos nove departamentos nos que se divide administrativamente o territorio de Bolivia. A s\u00faa capital \u00e9 a cidade de Potos\u00ed.\nProvincias.\nO departamento est\u00e1 dividido en 16 provincias:"}
{"id": "178355", "revid": "23204", "url": "https://gl.wikipedia.org/wiki?curid=178355", "title": "Departamento de Chuquisaca", "text": "O departamento de Chuquisaca \u00e9 un dos nove departamentos nos que se divide administrativamente o territorio de Bolivia. A s\u00faa capital \u00e9 a cidade de Sucre.\nProvincias.\nO departamento est\u00e1 dividido en 10 provincias:"}
{"id": "178356", "revid": "23204", "url": "https://gl.wikipedia.org/wiki?curid=178356", "title": "Departamento de Cochabamba", "text": "O departamento de Cochabamba \u00e9 un dos nove departamentos nos que se divide administrativamente o territorio de Bolivia. A s\u00faa capital \u00e9 a cidade de Cochabamba.\nProvincias.\nO departamento est\u00e1 dividido en 16 provincias:"}
{"id": "178357", "revid": "23204", "url": "https://gl.wikipedia.org/wiki?curid=178357", "title": "Departamento de La Paz, Bolivia", "text": "O departamento de La Paz \u00e9 un dos nove departamentos nos que se divide administrativamente o territorio de Bolivia. A s\u00faa capital \u00e9 a cidade da Paz.\nProvincias.\nO departamento est\u00e1 dividido en 20 provincias:"}
{"id": "178358", "revid": "23204", "url": "https://gl.wikipedia.org/wiki?curid=178358", "title": "Departamento del Beni", "text": "O departamento del Beni \u00e9 un dos nove departamentos nos que se divide administrativamente o territorio de Bolivia. A s\u00faa capital \u00e9 a cidade de Trinidad.\nProvincias.\nO departamento est\u00e1 dividido en 8 provincias:"}
{"id": "178360", "revid": "6939", "url": "https://gl.wikipedia.org/wiki?curid=178360", "title": "Salustiano Mato de la Iglesia", "text": ""}
{"id": "178361", "revid": "23204", "url": "https://gl.wikipedia.org/wiki?curid=178361", "title": "Departamento de Pando", "text": "O departamento de Pando \u00e9 un dos nove departamentos nos que se divide administrativamente o territorio de Bolivia. A s\u00faa capital \u00e9 a cidade de Cobija.\nProvincias.\nO departamento est\u00e1 dividido en 5 provincias:"}
{"id": "178362", "revid": "23204", "url": "https://gl.wikipedia.org/wiki?curid=178362", "title": "Departamento de Tarija", "text": "O departamento de Tarija \u00e9 un dos nove departamentos nos que se divide administrativamente o territorio de Bolivia. A s\u00faa capital \u00e9 a cidade de Tarija.\nProvincias.\nO departamento est\u00e1 dividido en 6 provincias:"}
{"id": "178365", "revid": "15490", "url": "https://gl.wikipedia.org/wiki?curid=178365", "title": "\u00d3glaigh na h\u00c9ireann", "text": "Os \u00d3glaigh na h\u00c9ireann (en ingl\u00e9s Irish Volunteers, e en galego Voluntarios Irlandeses) foi unha organizaci\u00f3n militar creada en 1913 por nacionalistas irlandeses. O seu principal obxectivo foi declarado \"para garantiren e manteren os dereitos e liberdades com\u00fans a todo o pobo de Irlanda\", noutras palabras, salvagardaren a Home Rule. Por\u00e9n, a intenci\u00f3n da Irmandade Republicana Irlandesa de incorporar o Voluntariado foi para axudar a estabelecer unha Rep\u00fablica de Irlanda.\" Os Voluntarios eran membros da Conradh na Gaeilge (Liga Ga\u00e9lica), Orde Antiga dos Hibernianos e Sinn F\u00e9in, e, secretamente, a Irmandade Republicana Irlandesa.\nFormaci\u00f3n.\nOs Voluntarios irlandeses foron creados en 1913 por Edward Carson e James Craig como resposta \u00e1 creaci\u00f3n por parte dos unionistas protestantes da Forza de Voluntarios do Ulster no nordeste da Illa. Os \"Voluntarios do Ulster\" foron creados polos protestantes co obxectivo de impediren a aprobaci\u00f3n da lei de autogoberno para Irlanda. Os cat\u00f3licos viron este feito como un xeito de presi\u00f3n ao goberno brit\u00e1nico na direcci\u00f3n oposta aos seus intereses. Para contrarrestalo, Eoin MacNeill publicou un artigo titulado \"The North Began\" defendendo a creaci\u00f3n dunha forza nacionalista irlandesa. Michael Joseph O'Rahilly, m\u00e1is co\u00f1ecido como \"The O'Rahilly\", animou a MacNeill a continuar con este proxecto, e o 11 de novembro dese mesmo ano nunha reuni\u00f3n no hotel Wynn's de Dubl\u00edn, dez nacionalistas entre os que se encontraban Patrick Pearse, \u00c9amonn Ceannt e Sean MacDermott, planificaron a formaci\u00f3n dos Voluntarios."}
{"id": "178370", "revid": "1131", "url": "https://gl.wikipedia.org/wiki?curid=178370", "title": "Sociedade Galega de Historia Natural", "text": "A Sociedade Galega de Historia Natural (SGHN) \u00e9 unha asociaci\u00f3n cient\u00edfica e cultural galega adicada ao estudo, divulgaci\u00f3n, conservaci\u00f3n e defensa do medio natural. A SGHN ten a s\u00faa sede en Santiago de Compostela e conta con delegaci\u00f3ns en varias localidades galegas. Constitu\u00eduse en 1976 grazas ao movemento de persoas ligadas ao Grupo Ornitol\u00f3xico Galego que se fundara en 1973.\nConta cun museo en Ferrol, actualmente nun edificio militar cedido ao concello, que conta con exposici\u00f3ns de interese biol\u00f3xico e xeol\u00f3xico.\nActividades.\nA SGHN ten a s\u00faa sede en Santiago de Compostela e delegaci\u00f3ns en Sada, Ferrol, Ourense e Pontevedra. Conta coas secci\u00f3ns:\nPublicaci\u00f3ns.\nAs publicaci\u00f3ns da SGHN incl\u00faen revistas, atlas e censos de aves (tam\u00e9n on-line) , routeiros e monograf\u00edas co fin de divulgar a s\u00faa actividade, presentar diversas investigaci\u00f3ns e fomentar o co\u00f1ecemento do medio natural galego. A totalidade do importe recaudado pola venda das publicaci\u00f3ns e calquera material propio da SGHN dest\u00ednase \u00f3s fins estatuarios da SGHN: estudar, divulgar e protexer o medio natural."}
{"id": "178371", "revid": "1912183", "url": "https://gl.wikipedia.org/wiki?curid=178371", "title": "S.G.H.N.", "text": ""}
{"id": "178373", "revid": "22795", "url": "https://gl.wikipedia.org/wiki?curid=178373", "title": "SGHN", "text": ""}
{"id": "178374", "revid": "22570", "url": "https://gl.wikipedia.org/wiki?curid=178374", "title": "Mercado de ver\u00e1n", "text": "O mercado de fichaxes de ver\u00e1n, ou abreviado mercado de ver\u00e1n, \u00e9 un termo de uso futbol\u00edstico para facer referencia a un prazo de tempo, maioritariamente entre o final dunha tempada e o comezo da seguinte, no que os clubs de f\u00fatbol poden facer transferencias ou altas de futbolistas ou realizar sa\u00eddas ou baixas dalg\u00fan xogador do equipo.\nRealmente o prazo ou duraci\u00f3n de devandito mercado non esta estipulado oficialmente ante a FIFA. En cada federaci\u00f3n futbol\u00edstica por pa\u00eds esta pode variar, dependendo do formato de liga ou as regulamentaci\u00f3ns da instituci\u00f3n futbol\u00edstica, como no caso de Espa\u00f1a.\nEste prazo adoita ser o que utilizan os equipos para crear novos persoais e ata un novo equipo t\u00e9cnico. En contraposici\u00f3n, o mercado de inverno adoita utilizarse para facer axustes menores a un persoal xa formado ou para buscar substituto a alg\u00fan xogador lesionado."}
{"id": "178376", "revid": "27155", "url": "https://gl.wikipedia.org/wiki?curid=178376", "title": "Bra\u00f1a (revista)", "text": "Bra\u00f1a \u00e9 unha revista cient\u00edfica galega, bolet\u00edn da Sociedade Galega de Historia Natural, creada en 1977.\nTraxectoria.\nNun primeiro intre pensouse en chamala \"Fisterra\", pero elixiuse o seu nome entre catro propostas, que ti\u00f1an en com\u00fan ser nomes de d\u00faas s\u00edlabas e de cinco letras: \"Bra\u00f1a\", \"Campa\", \"Furna\" e \"Lubre\". Naceu como primeira revista de investigaci\u00f3n en galego e que ti\u00f1a como alicerce \u201co estudo sistem\u00e1tico da realidade galega\u201d, pois \u201cs\u00e1bese que un bo co\u00f1ecemento do medio pode ser alicerce seguro pr\u00f3 desenvolvemento socio-econ\u00f3mico do Pa\u00eds\u201d.\nA s\u00faa intenci\u00f3n \u00e9 acoller todos aqueles traballos que, dentro dunha axeitada dignidade metodol\u00f3xica, tivesen o medio natural galego como o seu obxectivo principal. A s\u00faa tem\u00e1tica c\u00e9ntrase no medio natural, os xacementos xeol\u00f3xicos, o mundo vexetal, o mundo mari\u00f1o, os minerais etc.\nPublicouse nos anos 1977 (nos 1 e 2), 1978 (nos 1 e 2), 1979 (nos 1 e 2), 1980 (nos 1 e 2), n \u00ba 1981 (monogr\u00e1fico I Congreso Mam\u00edferos Mari\u00f1os), 1989 (monogr\u00e1fico I Congreso Galaico-Luso de Macromicolox\u00eda), 1994 e 1966 como n\u00fameros con artigos diversos e en 2006 e 2010 con monogr\u00e1ficos sobre os censos de aves acu\u00e1ticas invernantes en Galicia. Dende 2013 ed\u00edtase en formato dixital e impr\u00edmese \u00f3 remate de cada ano.\nOs seus directores foron Francisco D\u00edaz-Fierros (1977-1979), Marisa Castro Cerceda e Luis Freire Garc\u00eda (1989), Xo\u00e1n Rodr\u00edguez Silvar (1994-1996), Seraf\u00edn Gonz\u00e1lez Prieto e Bernardo Carri\u00f3n Velasco (1996-2001), Xos\u00e9 Lois Rey Mu\u00f1iz e Seraf\u00edn Gonz\u00e1lez Prieto (2010) e Xos\u00e9 Lois Rey Mu\u00f1iz e \u00c1lvaro Mar\u00eda Rodr\u00edguez Pomares (desde 2013).\nConsello de redacci\u00f3n.\nNos seus Consellos de redacci\u00f3n figuraron destacados cient\u00edficos galegos:"}
{"id": "178379", "revid": "98629", "url": "https://gl.wikipedia.org/wiki?curid=178379", "title": "Matrix", "text": "Matrix (en ) \u00e9 un filme de ciencia ficci\u00f3n escrito e dirixido por Lana e Lilly Wachowski e protagonizado por Keanu Reeves, Laurence Fishburne, Carrie-Anne Moss e Hugo Weaving. Foi estreado nos Estados Unidos o 31 de marzo de 1999 e foi o primeiro da trilox\u00eda de Matrix e dunha serie de videoxogos, curtas animadas e bandas dese\u00f1adas. O filme ga\u00f1ou 4 Premios Oscar inclu\u00edndo a mellor montaxe, mellor son, mellor edici\u00f3n de son e mellores efectos visuais.\nNeste filme f\u00edxose popular o \"bullet time\" (\"tempo bala\"), t\u00e9cnica que consiste en aparentar que se conxela a acci\u00f3n mentres a c\u00e1mara segue mov\u00e9ndose arredor da escena. O efecto visual cons\u00e9guese empregando m\u00faltiples c\u00e1maras que gravan a acci\u00f3n dende distintas posici\u00f3ns a unha cantidade elevada de fotogramas por segundo. Posteriormente interc\u00e1lanse os fotogramas de cada unha das c\u00e1maras. Est\u00e1 categorizada como unha pel\u00edcula de Cine Geek.\nEstreouse en galego na TVG o 22 de marzo de 2008.\nSinopse.\nThomas A. Anderson (Keanu Reeves) de d\u00eda \u00e9 programador inform\u00e1tico e polas noites un hacker que utiliza o alcume de Neo. Pasase a vida buscando a unha persoa, Morfeo, (Laurence Fishburne), e a resposta a unha pregunta: \u00abQue \u00e9 Matrix?\u00bb\nMorfeo e os seus, \u00f3 decatarse de que os seus inimigos est\u00e1n buscando a Neo, deciden entrar en contacto con el. Outra hacker, Trinity (Carrie-Anne Moss), cond\u00faceo ata Morfeo e a resposta que busca. Pero para obtela debe renunciar \u00e1 s\u00faa vida anterior e a todo o que co\u00f1eceu ata ent\u00f3n. Acepta e traga unha p\u00edlula vermella, en vez doutra azul que supor\u00eda quedar como estaba.\nNeo descobre que o mundo no que cr\u00eda vivir non \u00e9 m\u00e1is ca unha simulaci\u00f3n virtual \u00e1 que se atopa conectado mediante un cable enchufado no seu cerebro. Os miles de mill\u00f3ns de persoas que viven conectadas \u00f3 seu arredor, est\u00e1n sendo cultivadas do mesmo modo para poder dar enerx\u00eda \u00e1s m\u00e1quinas. Esta ilusi\u00f3n colectiva (ou simulaci\u00f3n interactiva) \u00e9 co\u00f1ecida como Matrix.\nO grupo de rebeldes do mundo real que lidera Morfeo rescata a Neo da colleita de persoas onde se atopaba preso, e Morfeo expl\u00edcalle en que consiste a realidade: at\u00f3panse presto do ano 2199 e a humanidade est\u00e1 escravizada polas m\u00e1quinas, que tralo desenvolvemento da Intelixencia artificial (IA) se rebelaron contra a humanidade. Debido a que os seres humanos deterioraron o ceo (privando \u00e1s m\u00e1quinas da enerx\u00eda solar que necesitaban), agora empregan \u00e1 especie humana como fonte de enerx\u00eda (cultiv\u00e1ndoos en grandes campos, onde son resgardados en c\u00e1maras). (V\u00e9xase \"The Second Renaissance\" de Animatrix para unha explicaci\u00f3n m\u00e1is detallada).\nMorfeo c\u00f3ntalle tam\u00e9n a Neo que cre que el \u00e9 \"o elixido\". Este \"elixido\", segundo a profec\u00eda, ser\u00e1 o encargado de liberar \u00e1 humanidade da escravitude \u00e1 que est\u00e1 sometida. Ademais, ser\u00e1 capaz de cambiar Matrix \u00e1 s\u00faa vontade e dar a vitoria \u00f3s humanos. Estes te\u00f1en a s\u00faa base en Si\u00f3n (cidade subterr\u00e1nea basti\u00f3n da resistencia humana).\nO mundo virtual de Matrix conv\u00e9rtese no campo de batalla onde Neo ten que combater contra os axentes de Matrix, que son uns programas en forma humana capaces de posu\u00edr a calquera habitante de Matrix que a resistencia non liberara, e en particular contra o temible axente Smith (Hugo Weaving). Estes intentan impedir que os rebeldes rescaten \u00e1s persoas que est\u00e1n conectadas, xa que est\u00e1n programados para capturar a calquera intruso que altere a realidade de Matrix. Neste mundo virtual, os seres humanos que son conscientes da verdadeira esencia do que lles rodea, son capaces de desafiar parcialmente as leis f\u00edsicas e realizar faza\u00f1as asombrosas."}
{"id": "178380", "revid": "98629", "url": "https://gl.wikipedia.org/wiki?curid=178380", "title": "Matrix Reloaded", "text": "Matrix Reloaded (en ) \u00e9 un filme dirixido por Lana Wachowski e Lilly Wachowski que se estreou e 2003. \u00c9 a secuela de \"Matrix\".\nSinopse.\nA guerra contra as m\u00e1quinas intensif\u00edcase. Neo, Morpheus, Trinity e o resto da tripulaci\u00f3n da Nebuchadnezzar contin\u00faan a loita contra as m\u00e1quinas que escravizaron a raza humana. Agora m\u00e1is humanos foron espertados e poden vivir no mundo real. A medida que aumentan en n\u00famero, a loita ach\u00e9gase a Sion, a derradeira cidade libre no mundo e centro da resistencia humana."}
{"id": "178381", "revid": "98629", "url": "https://gl.wikipedia.org/wiki?curid=178381", "title": "Matrix Revolutions", "text": "Matrix Revolutions (en ) \u00e9 un filme dirixido por Andy Wachowski e Larry Wachowski que se estreou no 2003. \u00c9 a terceira e derradeira parte da saga \"Matrix\". Estreouse en galego na TVG o 3 de outubro de 2008.\nSinopse.\nO ex\u00e9rcito de Zion combate para frear a invasi\u00f3n dos Sentinelas \u00f3 tempo que o ex\u00e9rcito das M\u00e1quinas penetra na s\u00faa fortaleza. A s\u00faa desesperada loita pode levar \u00e1 conservaci\u00f3n ou extinci\u00f3n da humanidade.\nNeo (Keanu Reeves) e Trinity (Carrie-Anne Moss) viaxar\u00e1n ata a Cidade das M\u00e1quinas, onde Neo atoparase cara a cara con Deux ex Machina, o m\u00e1ximo poder das M\u00e1quinas, coa intenci\u00f3n de chegar a un acordo para a s\u00faa supervivencia."}
{"id": "178383", "revid": "23562", "url": "https://gl.wikipedia.org/wiki?curid=178383", "title": "Valladolid Rugby Asociaci\u00f3n Club", "text": "O Valladolid Rugby Asociaci\u00f3n Club ou VRAC (denominado VRAC Quesos Entrepinares por raz\u00f3ns de patrocinio) \u00e9 un club deportivo adicado \u00f3 rugby que foi fundado no ano 1986 na cidade de Valladolid, e que leva competindo na Divisi\u00f3n de Honra dende a tempada 1991/92.\nO equipo xoga os seus encontros como local no estadio Pepe Rojo da capital castel\u00e1n leonesa, que ten capacidade para acoller a 2.500 persoas. Comparte estas instalaci\u00f3ns co seu principal rival deportivo, o Club de Rugby El Salvador.\nPor mor do seu tradicional patrocinador, unha empresa local adicada \u00e1 fabricaci\u00f3n de queixos, o equipo e mais os seareiros deste club son chamados \"queseros\".\nHistoria.\nO club VRAC naceu na tempada 1986-87 cando alg\u00fans dos membros do CD Lourdes co\u00f1eceron a noticia de que a escola Lourdes da cidade de Valladolid \u00eda deixar de apoiar o deporte do rugby. Ent\u00f3n crearon un novo equipo, que competiu por vez primeira na tempada 1987-88 ocupando a praza do CD Lourdes na 1\u00aa Nacional.\nCoa axuda econ\u00f3mica dalgunha empresa local como \"Granja Conchita\" e \"Quesos Canal\", o equipo mantivo a categor\u00eda e mesmo acadou o ascenso 4 anos despois para competir na Divisi\u00f3n de Honra. Dende a s\u00faa primeira participaci\u00f3n na m\u00e1xima categor\u00eda do rugby espa\u00f1ol, o VRAC non descendeu nunca, de xeito que leva m\u00e1is de 25 anos seguidos na elite nacional.\nOs \u00e9xitos deportivos do VRAC consisten en doce t\u00edtulos nacionais de Liga nos anos 1999, 2001, 2012, 2013, 2014, 2015, 2017, 2018, 2019, 2020, cinco Copas do Rei nos anos 1998, 2010, 2014, 2015 e 2018, oito Supercopas nos anos 2010, 2012, 2013, 2014, 2015, 2016, 2017 e 2019, e catro Copas Ib\u00e9ricas nos anos 2014, 2017, 2018 e 2019.\nPalmar\u00e9s.\nDe seguido figura o palmar\u00e9s oficial do primeiro equipo s\u00e9nior masculino do club en competici\u00f3ns oficiais \u00f3 longo da s\u00faa historia:\nXogadores.\nA seguinte t\u00e1boa amosa o cadro dos xogadores que forman parte do primeiro equipo do V.R.A.C. na tempada 2015-16."}
{"id": "178386", "revid": "23204", "url": "https://gl.wikipedia.org/wiki?curid=178386", "title": "Club Alcobendas Rugby", "text": "O Club Deportivo B\u00e1sico Alcobendas Rugby \u00e9 unha asociaci\u00f3n adicada \u00f3 deporte do rugby, fundada en 2003 na cidade de Alcobendas trala desaparici\u00f3n do M.A.R.U., e que compite co seu primeiro equipo na Divisi\u00f3n de Honra de Rugby.\nHistoria.\nO club ten as s\u00faas orixes no Teca Rugby Club, nado en 1972, e que foi renomeado como Alcobendas Rugby Club en 1990 cando o Teca se fusiona co Club Espa\u00f1a Urogallos que fora fundado en 1979. O club foi renomeado de novo como La Moraleja-Alcobendas Rugby Union en 1999 cando o Alcobendas RC se fusionou co seu tradicional rival, o La Moraleja RC, nado como Club Deportivo Acantos en 1990. En 2003 o La Moraleja-Alcobendas Rugby Union quebrou economicamente, e uns seguidores decidiron fundar o actual club co nome de Club Alcobendas Rugby, e mercar os dereitos deportivos do equipo finado, d\u00e1ndolle as\u00ed continuidade de facto \u00e1 anterior estrutura.\nOs \u00e9xitos deportivos mais salientables do club foron o t\u00edtulo nacional de Liga que conquistou na tempada 2001/02 e a Copa que acadou na tempada 2018/19.\nPalmar\u00e9s.\nDe seguido figura o palmar\u00e9s oficial do primeiro equipo s\u00e9nior masculino do club en competici\u00f3ns oficiais \u00f3 longo da s\u00faa historia, baixo as varias denominaci\u00f3ns coas que ten competido:"}
{"id": "178387", "revid": "89787", "url": "https://gl.wikipedia.org/wiki?curid=178387", "title": "Guillem Trabal Ta\u00f1\u00e1", "text": "Guillem Trabal Ta\u00f1\u00e1, nado en Les Masies de Voltreg\u00e0 o 11 de xu\u00f1o de 1979, \u00e9 un xogador de h\u00f3ckey a pat\u00edns catal\u00e1n que xoga na posici\u00f3n de porteiro. O seu club en 2011 era o Reus Deportiu, club que compite na OK Liga, a m\u00e1xima categor\u00eda do h\u00f3ckey a pat\u00edns no estado espa\u00f1ol.\u00c9 considerado un dos mellores porteiros do mundo.\nTraxectoria.\nGuillem Trabal comezou a xogar no Club Pat\u00ed Voltreg\u00e0, club no que debutou ao primeiro equipo en 1994, fichando no 2002 polo Lleida Llista Blava. No 2004 asinou polo Reus Deportiu, equipo no que actualmente xoga."}
{"id": "178389", "revid": "22795", "url": "https://gl.wikipedia.org/wiki?curid=178389", "title": "Santo Alberte o Magno", "text": ""}
{"id": "178390", "revid": "22570", "url": "https://gl.wikipedia.org/wiki?curid=178390", "title": "IX Torneo Jos\u00e9 Eduardo dos Santos", "text": "O IX Torneo Jos\u00e9 Eduardo dos Santos disputouse na cidade de Luanda (Angola) a entre o 23 e o 27 de agosto do 2010. Nesta edici\u00f3n competiron seis equipos, na s\u00faa meirande parte angolanos, en formato de ligui\u00f1a a partido \u00fanico de todos contra todos, desput\u00e1ndose un total de 15 partidos nos cinco d\u00edas que durou o torneo. O campi\u00f3n desta edici\u00f3n foi o GD Juventude de Viana de Luanda, que ademais foi o m\u00e1ximo goleador do torneo con 36 goles, mentres que o equipo menos goleado foi o Coinasa Liceo de A Coru\u00f1a (Galiza), que encaixou unicamente 9 goles."}
{"id": "178392", "revid": "19415", "url": "https://gl.wikipedia.org/wiki?curid=178392", "title": "Gaelic Athletic Association", "text": ""}
{"id": "178393", "revid": "23204", "url": "https://gl.wikipedia.org/wiki?curid=178393", "title": "Cathal Brugha", "text": "Cathal Brugha, nado como Charles William St. John Burgess, o 18 de xullo de 1874 e finado o 7 de xullo de 1922, foi un pol\u00edtico e revolucionario irland\u00e9s activo durante o Alzamento de Pascua, a Guerra da Independencia Irlandesa, e a Guerra Civil Irlandesa. Foi o primeiro \"Ceann Comhairle\" (presidente) do D\u00e1il \u00c9ireann."}
{"id": "178394", "revid": "23204", "url": "https://gl.wikipedia.org/wiki?curid=178394", "title": "Exexese", "text": "A esexese ou exexese, do grego cl\u00e1sico \u1f10\u03be\u03ae\u03b3\u03b7\u03c3\u03b9\u03c2 (\"ex\u1e17g\u0113sis\" 'explicaci\u00f3n', 'exposici\u00f3n'), e este de \u1f10\u03be\u03b7\u03b3\u03ad\u03bf\u03bc\u03b1\u03b9 (\"ex\u0113g\u00e9omai\" 'guiar', 'dirixir', 'interpretar') \u00e1 s\u00faa vez tirado de \u1f10\u03be (\"\u00e9x\" 'f\u00f3ra) e \u1f21\u03b3\u03ad\u03bf\u03bc\u03b1\u03b9 (\"h\u0113g\u00e9omai\" 'guiar', 'dirixir') \u00e9 un concepto que implica unha interpretaci\u00f3n cr\u00edtica e completa dun texto, especialmente relixioso, como o \"Antigo\" e o \"Novo Testamento\" da \"Biblia\", o \"Talmud\", o \"Midrash\", o \"Cor\u00e1n\" etc. Un exexeta (do grego \u1f10\u03be\u03b7\u03b3\u03b7\u03c4\u03ae\u03c2, \"exeg\u0113ta\", en transcrici\u00f3n latina) \u00e9 un individuo que practica esta disciplina; a forma adxectiva \u00e9 exex\u00e9tico.\nA palabra \"exexese\" significa 'extraer o significado dun texto dado'. A exexese adoita ser contrastada coa eis\u00e9xese \"e\u012bs\u1e17g\u0113sis\" (do grego \u03b5\u2018\u03b9\u03c3\u03ae\u03b3\u03b7\u03c3\u03b9\u03c2), que significa 'proposici\u00f3n', 'proposta' ou 'inserir as interpretaci\u00f3ns persoais nun texto dado'. En xeral, a exexese presup\u00f3n un intento de ver o texto obxectivamente, mentres que a eis\u00e9xese implica unha visi\u00f3n m\u00e1is subxectiva.\nA exexese tradicional require o seguinte:\nA pesar de que a exexese m\u00e1is amplamente co\u00f1ecida \u00e9 a que trata sobre libros cristi\u00e1ns, xudeus e isl\u00e1micos, tam\u00e9n existe a an\u00e1lise de libros doutras relixi\u00f3ns, e tam\u00e9n de libros non relixiosos.\nCatolicismo.\nEntre os exexetas b\u00edblicos antigos est\u00e1n: \nNa Idade Media, a exexese estivo representada por: \nA partir do s\u00e9culo XVI, e a exemplo de Lutero, sa\u00edron \u00e1 palestra infinidade de int\u00e9rpretes racionalistas da \"Biblia\", que foron replicados, entre outros, polos cat\u00f3licos Cornelio a Lapide (1567-1637) e Dom Calmet (1672-1757) \nO Concilio Vaticano II indica criterios para unha interpretaci\u00f3n da Sagrada Escritura conforme ao Esp\u00edrito que a inspirou:\nProtestantismo.\nAs tres principais correntes exex\u00e9ticas da Reforma est\u00e1n representadas por Zuinglio, Lutero e Calvino:\nA exexese protestante posterior seguiu m\u00e1is a corrente calvinista que a luterana.\nDurante os \u00faltimos s\u00e9culos algunhas universidades alem\u00e1s, como a de Tubinga foron moi reputados centros de exexese.\nNos Estados Unidos son hoxe famosas as \"Divinity Schools\" das universidades de Chicago, Harvard e Yale.\nO libro de Robert A. Traina \"Methodical Bible Study\" \u00e9 un exemplo de exexese cristi\u00e1 protestante.\nXuda\u00edsmo.\nAs formas tradicionais de exexese xud\u00eda aparecen a trav\u00e9s da literatura rab\u00ednica, que incl\u00fae o \"Mishnah\", os dous \"Talmudes\" e a literatura midrash. Os exexetas xudeus reciben o t\u00edtulo de \"meforshim\" (comentadores).\nO \"Midrash\" forma unha exposici\u00f3n da exexese b\u00edblica da \"Tor\u00e1\" (\u05ea\u05d5\u05e8\u05d4) e os seus par\u00e1grafos relacionados coa Lei, que tam\u00e9n \u00e9 un obxecto de an\u00e1lise. A \"Halaj\u00e1\" comprende unha exexese da Lei escrita. A \"Agad\u00e1\" \u00e9 unha exexese de partes da \"Tor\u00e1\" non conectadas \u00e1 Lei.\nO \"Mikra\" comprende o estudo exex\u00e9tico da \"Tor\u00e1\", os \"Profetas\" e os \"Escritos\", as tres divisi\u00f3ns da \"Biblia\" xud\u00eda (en hebreo \u05ea\u05e0\"\u05da\u200e, \"Tanakh\"), que os cristi\u00e1ns chaman \"Antigo testamento\". A \"Mesor\u00e1\" \u00e9 a exexese que determinou as regras e principios que gobernan os textos b\u00edblicos. A redacci\u00f3n do \"Talmud\" resulta de estudos exex\u00e9ticos, e o \"Talmud\" en si converteuse en obxecto de estudo e an\u00e1lise.\nA exexese xud\u00eda non terminou coa redacci\u00f3n do \"Talmud\". Continuou durante os tempos antigos, a Idade Media e o Renacemento, e segue a ser obxecto de estudo hoxe en d\u00eda. Os xudeus te\u00f1en centros para estudos exex\u00e9ticos en todo o mundo, en cada comunidade, e consideran a exexese unha ferramenta importante no entendemento das Escrituras.\nIslam.\nO Tafsir (en \u00e1rabe \u062a\u0641\u0633\u064a\u0631, \"tafs\u012br\"), 'interpretaci\u00f3n\") \u00e9 o nome \u00e1rabe da exexese ou comentario, usualmente do Cor\u00e1n. Un autor de tafs\u012br ch\u00e1mase \"mufassir\" (en \u00e1rabe \u0645\u064f\u0641\u0633\u0631 \"mufassir\", plural \u0645\u0641\u0633\u0631\u0648\u0646 \"mufassir\u016bn\").\nOs tafsires non incl\u00faen interpretaci\u00f3ns esot\u00e9ricas ou m\u00edsticas, as cales competen \u00e1 palabra relacionada \"Ta'w\u012bl\". As interpretaci\u00f3ns esot\u00e9ricas non contrad\u00edn usualmente as interpretaci\u00f3ns convencionais; en vez diso, disc\u00fatense a igualmente f\u00f3ra do Cor\u00e1n.\nA \"exexese tradicional\" do Cor\u00e1n faise comunmente a partir do Cor\u00e1n mesmo e dos hadiths\ndo profeta Mahoma. A exexese do Cor\u00e1n frecuentemente vese como a lectura oficial, esot\u00e9rica, do libro e contrasta, nese senso, cos exexetas esot\u00e9ricos que se poden ver noutras relixi\u00f3ns. Non obstante, algunhas seitas isl\u00e1micas impo\u00f1en limitaci\u00f3ns estritas \u00e1s interpretaci\u00f3ns esot\u00e9ricas. Por outro lado, as lecturas esot\u00e9ricas do Cor\u00e1n non son exexeses para o sufismo, por exemplo.\nA maior parte das escolas cor\u00e1nicas propo\u00f1en un traballo baseado nunha ou varias exexese do Cor\u00e1n, feitas por gram\u00e1ticos reco\u00f1ecidos ou por xuristas isl\u00e1micos. As m\u00e1is das diferentes sensibilidades musulm\u00e1s te\u00f1en exexeses que poden variar sensibelmente (por exemplo, a prop\u00f3sito da filiaci\u00f3n expl\u00edcita do profeta).\nExexese no dereito.\nNo \u00e1mbito xur\u00eddico a exexese \u00e9 un dos m\u00e9todos de hermen\u00e9utica xur\u00eddica que tivo o seu auxe co \"C\u00f3digo napole\u00f3nico\". Basicamente esta exexese pretende limitar a acci\u00f3n do xu\u00edz, xa que despois da revoluci\u00f3n francesa consid\u00e9rase que todos os homes son iguais. O xu\u00edz na monarqu\u00eda do Antigo r\u00e9xime era un instrumento importante do poder, e ti\u00f1a a capacidade de interpretar as normas ao seu gusto. Desde a revoluci\u00f3n francesa, e a trav\u00e9s da Declaraci\u00f3n dos dereitos do home e do cidad\u00e1n, consid\u00e9rase que a lei \u00e9 a emanaci\u00f3n da vontade xeral (concepto de Rousseau). Dada a igualdade dos individuos, o xu\u00edz non deb\u00eda interpretar a lei, pois isto ser\u00eda darlle m\u00e1is importancia \u00e1 vontade particular del sobre a vontade xeral.\nFinalmente, a exexese consiste en facer unha par\u00e1frase directa do texto, \u00e9 tomar case textualmente o que di a lei sen capacidade de sairse desta.\nA exexese e o conceptualismo formaron parte do formalismo xur\u00eddico de principios do s\u00e9culo XIX, e cont\u00e9mplase en todos os c\u00f3digos europeos inspirados no napole\u00f3nico, como o espa\u00f1ol (excl\u00faense os c\u00f3digos do dereito sax\u00f3ns, inspirados no dereito consuetudinario ) e chegou a Latinoam\u00e9rica a trav\u00e9s do \"C\u00f3digo civil\" chileno, realizado polo venezolano Andr\u00e9s Bello (inspirado no \"C\u00f3digo napole\u00f3nico\", nos tratados dos xuristas Domat e Pothier, e na tradici\u00f3n romana cl\u00e1sica)."}
{"id": "178397", "revid": "12452", "url": "https://gl.wikipedia.org/wiki?curid=178397", "title": "Exexeta", "text": ""}
{"id": "178398", "revid": "12452", "url": "https://gl.wikipedia.org/wiki?curid=178398", "title": "Esexeta", "text": ""}
{"id": "178399", "revid": "12452", "url": "https://gl.wikipedia.org/wiki?curid=178399", "title": "Exex\u00e9tico", "text": ""}
{"id": "178400", "revid": "12452", "url": "https://gl.wikipedia.org/wiki?curid=178400", "title": "Esex\u00e9tico", "text": ""}
{"id": "178401", "revid": "23204", "url": "https://gl.wikipedia.org/wiki?curid=178401", "title": "Provincia de Manco Kapac", "text": "Manco Kapac \u00e9 unha das 20 provincias do departamento de La Paz en Bolivia. A s\u00faa capital \u00e9 a cidade de Copacabana."}
{"id": "178402", "revid": "23204", "url": "https://gl.wikipedia.org/wiki?curid=178402", "title": "Provincia de Larecaja", "text": "Larecaja \u00e9 unha das 20 provincias do departamento de La Paz en Bolivia. A s\u00faa capital \u00e9 a cidade de Sorata."}
{"id": "178403", "revid": "23204", "url": "https://gl.wikipedia.org/wiki?curid=178403", "title": "Provincia de Abel Iturralde", "text": "Abel Iturralde \u00e9 unha das 20 provincias do departamento de La Paz en Bolivia. A s\u00faa capital \u00e9 a cidade de Ixiamas."}
{"id": "178404", "revid": "23204", "url": "https://gl.wikipedia.org/wiki?curid=178404", "title": "Provincia de Aroma", "text": "Aroma \u00e9 unha das 20 provincias do departamento de La Paz en Bolivia. A s\u00faa capital \u00e9 a cidade de Sica Sica."}
{"id": "178405", "revid": "23204", "url": "https://gl.wikipedia.org/wiki?curid=178405", "title": "Provincia de Bautista Saavedra", "text": "Bautista Saavedra \u00e9 unha das 20 provincias do departamento de La Paz en Bolivia. A s\u00faa capital \u00e9 a cidade de Charazani."}
{"id": "178406", "revid": "23204", "url": "https://gl.wikipedia.org/wiki?curid=178406", "title": "Provincia de Caranavi", "text": "Caranavi \u00e9 unha das 20 provincias do departamento de La Paz en Bolivia. A s\u00faa capital \u00e9 a cidade de Caranavi."}
{"id": "178408", "revid": "23204", "url": "https://gl.wikipedia.org/wiki?curid=178408", "title": "Provincia de Eliodoro Camacho", "text": "Eliodoro Camacho \u00e9 unha das 20 provincias do departamento de La Paz en Bolivia. A s\u00faa capital \u00e9 a cidade de Puerto Acosta."}
{"id": "178409", "revid": "23204", "url": "https://gl.wikipedia.org/wiki?curid=178409", "title": "Provincia de Franz Tamayo", "text": "Franz Tamayo \u00e9 unha das 20 provincias do departamento de La Paz en Bolivia. A s\u00faa capital \u00e9 a cidade de Apolo."}
{"id": "178410", "revid": "23204", "url": "https://gl.wikipedia.org/wiki?curid=178410", "title": "Provincia de Gualberto Villarroel", "text": "Gualberto Villarroel \u00e9 unha das 20 provincias do departamento de La Paz en Bolivia. A s\u00faa capital \u00e9 a cidade de San Pedro de Curahuara."}
{"id": "178411", "revid": "23204", "url": "https://gl.wikipedia.org/wiki?curid=178411", "title": "Provincia de Nor Yungas", "text": "Nor Yungas \u00e9 unha das 20 provincias do departamento de La Paz en Bolivia. A s\u00faa capital \u00e9 a cidade de Coroico e segundo o censo de 2001 ten unha poboaci\u00f3n de 23.681 habitantes. At\u00f3pase na rexi\u00f3n subtropical co\u00f1ecida como Los Yungas."}
{"id": "178412", "revid": "1912557", "url": "https://gl.wikipedia.org/wiki?curid=178412", "title": "Nor Yungas", "text": ""}
{"id": "178413", "revid": "23204", "url": "https://gl.wikipedia.org/wiki?curid=178413", "title": "Provincia de Sud Yungas", "text": "Sud Yungas \u00e9 unha das 20 provincias do departamento de La Paz en Bolivia. A s\u00faa capital \u00e9 a cidade de Chulumani."}
{"id": "178414", "revid": "1912561", "url": "https://gl.wikipedia.org/wiki?curid=178414", "title": "Sud Yungas", "text": ""}
{"id": "178415", "revid": "1912562", "url": "https://gl.wikipedia.org/wiki?curid=178415", "title": "Sur Yungas", "text": ""}
{"id": "178416", "revid": "1912564", "url": "https://gl.wikipedia.org/wiki?curid=178416", "title": "Provincia de Sur Yungas", "text": ""}
{"id": "178419", "revid": "23204", "url": "https://gl.wikipedia.org/wiki?curid=178419", "title": "Provincia de Ingavi", "text": "Ingavi \u00e9 unha das 20 provincias do departamento de La Paz en Bolivia. A s\u00faa capital \u00e9 a cidade de Viacha."}
{"id": "178420", "revid": "23204", "url": "https://gl.wikipedia.org/wiki?curid=178420", "title": "Provincia de Inquisivi", "text": "Inquisivi \u00e9 unha das 20 provincias do departamento de La Paz en Bolivia. A s\u00faa capital \u00e9 a cidade de Inquisivi."}
{"id": "178421", "revid": "23204", "url": "https://gl.wikipedia.org/wiki?curid=178421", "title": "Provincia de Los Andes, Bolivia", "text": "Los Andes \u00e9 unha das 20 provincias do departamento de La Paz en Bolivia. A s\u00faa capital \u00e9 a cidade de Pucarani."}
{"id": "178422", "revid": "23204", "url": "https://gl.wikipedia.org/wiki?curid=178422", "title": "Provincia de Jos\u00e9 Manuel Pando", "text": "Jos\u00e9 Manuel Pando \u00e9 unha das 20 provincias do departamento de La Paz en Bolivia. A s\u00faa capital \u00e9 a cidade de Santiago de Machaca."}
{"id": "178423", "revid": "23204", "url": "https://gl.wikipedia.org/wiki?curid=178423", "title": "Provincia de Loayza", "text": "Loayza \u00e9 unha das 20 provincias do departamento de La Paz en Bolivia. A s\u00faa capital \u00e9 a cidade de Luribay."}
{"id": "178424", "revid": "1912599", "url": "https://gl.wikipedia.org/wiki?curid=178424", "title": "Provincia de Jos\u00e9 Ram\u00f3n Loayza", "text": ""}
{"id": "178425", "revid": "23204", "url": "https://gl.wikipedia.org/wiki?curid=178425", "title": "Provincia de Mu\u00f1ecas", "text": "Mu\u00f1ecas \u00e9 unha das 20 provincias do departamento de La Paz en Bolivia. A s\u00faa capital \u00e9 a cidade de Chuma."}
{"id": "178426", "revid": "23204", "url": "https://gl.wikipedia.org/wiki?curid=178426", "title": "Provincia de Omasuyos", "text": "Omasuyos \u00e9 unha das 20 provincias do departamento de La Paz en Bolivia. A s\u00faa capital \u00e9 a cidade de Achacachi."}
{"id": "178427", "revid": "23204", "url": "https://gl.wikipedia.org/wiki?curid=178427", "title": "Provincia de Pacajes", "text": "Pacajes \u00e9 unha das 20 provincias do departamento de La Paz en Bolivia. A s\u00faa capital \u00e9 a cidade de Coro Coro."}
{"id": "178428", "revid": "23204", "url": "https://gl.wikipedia.org/wiki?curid=178428", "title": "Provincia de Pedro Domingo Murillo", "text": "Pedro Domingo Murillo \u00e9 unha das 20 provincias do departamento de La Paz en Bolivia. A s\u00faa capital \u00e9 a cidade de Palca."}
{"id": "178432", "revid": "98629", "url": "https://gl.wikipedia.org/wiki?curid=178432", "title": "Alicia de Borb\u00f3n-Parma", "text": "Alicia de Borb\u00f3n-Parma e Habsburgo-Lorena, nada en Viena o 12 de novembro de 1917 e finada en Madrid o 28 de marzo de 2017, foi unha nobre espa\u00f1ola que recibiu o tratamento de infanta de Espa\u00f1a. Ostentou os t\u00edtulos de Princesa de Borb\u00f3n-Parma, princesa das D\u00faas Sicilias, duquesa vi\u00fava de Calabria e condesa vi\u00fava de Caserta.\nTraxectoria.\nEra filla de El\u00edas I, duque de Parma (1880-1959) e da arquiduquesa Mar\u00eda Ana de Austria (1882-1940). Neta por v\u00eda paterna do duque Roberto I de Parma e da princesa Mar\u00eda P\u00eda de Borb\u00f3n-D\u00faas Sicilias (filla do Rei Fernando II das D\u00faas Sicilias). Por v\u00eda materna \u00e9 neta do arquiduque Federico, duque de Teschen e da princesa Isabel de Cro\u00ff. A s\u00faa nai a arquiduquesa Mar\u00eda Ana de Austria era sobri\u00f1a da ra\u00ed\u00f1a Mar\u00eda Cristina de Espa\u00f1a, esposa do rei Afonso XII.\nA infanta Alicia foi a \u00fanica dos oito fillos do duque El\u00edas de Parma en contraer matrimonio. Foi o 16 de abril de 1936 en Viena co infante Afonso de Borb\u00f3n-D\u00faas Sicilias e Borb\u00f3n (1901-1964).\nO matrimonio tivo tres fillos:"}
{"id": "178434", "revid": "98629", "url": "https://gl.wikipedia.org/wiki?curid=178434", "title": "Carlos Zurita", "text": "Carlos Emilio Juan Zurita y Delgado, nado en Antequera o 9 de outubro de 1943, \u00e9 o esposo da infanta de Espa\u00f1a, duquesa de Soria e de Hernani, Margarida de Borb\u00f3n, irm\u00e1 m\u00e1is nova do rei Xo\u00e1n Carlos I, filla de Xo\u00e1n de Borb\u00f3n, conde de Barcelona e de Mar\u00eda das Mercedes de Borb\u00f3n-D\u00faas Sicilias. Carlos Zurita, como duque consorte de Soria e de Hernani, pos\u00fae tratamento de \"Excelent\u00edsimo Se\u00f1or\".\nTraxectoria.\nO duque de Soria \u00e9 m\u00e9dico, especialista no aparello respiratorio e circulatorio. Licenciado en Medicina pola Universidade de Sevilla, recibiu o Premio Extraordinario de Licenciatura ao posu\u00edr o mellor expediente acad\u00e9mico da s\u00faa promoci\u00f3n. Doutorouse no Colexio de San Clemente dos Espa\u00f1ois en Bolonia obtendo o Premio Extraordinario do Doutoramento. En 1971, Carlos Zurita obtivo por oposici\u00f3n o posto de profesor-xefe de servizo da Escola Nacional de Enfermidades do T\u00f3rax.\nContraeu matrimonio coa infanta Margarita na igrexa de San Antonio de Estoril, Portugal, o 12 de outubro de 1972. O matrimonio tivo dous fillos:\nEn 1989, os Duques de Soria crearon a Fundaci\u00f3n Cultural Duques de Soria. O seu principal obxectivo \u00e9 promover a lingua e cultura espa\u00f1olas. A fundaci\u00f3n colabora coopera con universidades e instituci\u00f3ns culturais espa\u00f1olas para contribu\u00edr ao desenvolvemento cultural e cient\u00edfico en Espa\u00f1a.\nO Duque de Soria \u00e9 Presidente da Federaci\u00f3n Espa\u00f1ola de Amigos de Museos e da Fundaci\u00f3n de Amigos do Museo do Prado. Tam\u00e9n \u00e9 membro da Real Academia Nacional de Medicamento.\nNo ano 2003, aos Duques de Soria conced\u00e9uselles a Gran Cruz da Orde de Afonso X o Sabio polo seu labor realizado en fomento da ciencia e a cultura."}
{"id": "178437", "revid": "98629", "url": "https://gl.wikipedia.org/wiki?curid=178437", "title": "Xabi Prieto", "text": "Xabier Prieto Argarate, co\u00f1ecido como Xabi Prieto, nado en Donostia o 29 de agosto de 1983, \u00e9 un exfutbolista vasco que durante toda a s\u00faa carreira profesional xogou coma centrocampista para a Real Sociedad.\nTraxectoria.\nProcedente da ikastola Santo Tomas Lizeoa, comezou a s\u00faa carreira no Hernani cedido pola Real Sociedad, que o fichou sendo xuvenil. Tras pasar pola Real Sociedad B (o \"Sanse\"), onde xogou 48 partidos e marcou 8 goles, debutou co primeiro equipo o 8 de setembro de 2003 no partido de Copa entre o Real Oviedo e a Real Sociedad que acabou cun resultado 1-2 favorable aos vascos.\nSelecci\u00f3n nacional.\nFoi internacional sub-21 coa Selecci\u00f3n de f\u00fatbol de Espa\u00f1a. Tam\u00e9n disputou 6 amigables internacionais coa Selecci\u00f3n de f\u00fatbol do Pa\u00eds Vasco, que carece de reco\u00f1ecemento oficial pola FIFA."}
{"id": "178438", "revid": "10599", "url": "https://gl.wikipedia.org/wiki?curid=178438", "title": "Xabier Prieto Argarate", "text": ""}
{"id": "178440", "revid": "1131", "url": "https://gl.wikipedia.org/wiki?curid=178440", "title": "Real Academia Galega de Ciencias", "text": "A Real Academia Galega de Ciencias (RAGC) \u00e9 unha sociedade cient\u00edfica impulsada polo matem\u00e1tico Enrique Vidal Abascal, quen foi o seu primeiro presidente, e posteriormente o presidente de honra.\nA s\u00faa creaci\u00f3n foi o d\u00eda 23 de abril de 1977 e ten a s\u00faa sede na Facultade de Qu\u00edmica da Universidade de Santiago de Compostela.\nO 23 de abril de 2008, a Real Academia Galega de Ciencias celebrou o primeiro \"D\u00eda do Cient\u00edfico Galego\" (institu\u00eddo por esta corporaci\u00f3n), no que dedicou unha homenaxe ao matem\u00e1tico Vidal Abascal, con motivo do centenario do seu nacemento.\nEn 2011 foi nomeado presidente da Academia o profesor Ernesto Vi\u00e9itez Cortizo, que foi substitu\u00eddo ao seu falecemento por Miguel \u00c1ngel R\u00edos. En 2019 o catedr\u00e1tico da USC Juan Manuel Lema Rodicio tomou posesi\u00f3n como novo presidente da instituci\u00f3n. \nD\u00eda da Ciencia en Galicia.\nO 23 de abril de 2008, a Real Academia Galega de Ciencias celebrou o primeiro D\u00eda do Cient\u00edfico Galego, que en 2014 pasou a chamarse D\u00eda da Ciencia en Galicia. Os homenaxeados ata a data son:"}
{"id": "178441", "revid": "22795", "url": "https://gl.wikipedia.org/wiki?curid=178441", "title": "Real Academia Gallega de Ciencias", "text": ""}
{"id": "178443", "revid": "89787", "url": "https://gl.wikipedia.org/wiki?curid=178443", "title": "Real Academia de Medicina e Cirurx\u00eda de Galicia", "text": "A Real Academia de Medicina e Cirurx\u00eda de Galicia \u00e9 unha instituci\u00f3n creada en Santiago de Compostela o 7 de abril de 1831, co nome de Real Academia de Medicina y Cirug\u00eda de Santiago de Compostela, ao mesmo tempo e en p\u00e9 de igualdade que outras nove instaladas en Madrid, Valladolid, Sevilla, C\u00e1diz, Granada, Valencia, Barcelona, Zaragoza e Palma, en virtude dun Real Decreto de Fernando VII asinado o 28 de agosto de 1827. Instalouse en Santiago o 7 de abril de 1831. Suxeitas as tales Academias \u00e1 \"Real Junta Superior Gubernativa de Medicina y Cirug\u00eda\", atribu\u00eduselle, \u00e1 galega, un territorio propio de actuaci\u00f3n que comprend\u00eda Galicia e Asturias.\nNa actualidade a s\u00faa sede est\u00e1 na r\u00faa Dur\u00e1n Loriga, 10, A Coru\u00f1a.\nNacemento.\nO nacemento das citadas Academias representou a primeira tentativa seria para organizar, de maneira global, o devir da Medicina naquel momento, como demostra a cantidade e calidade das atribuci\u00f3ns que lles foron encomendadas:\nEstrutura.\nPresididas estas Academias pola \"Real Junta Superior Gubernativa de Medicina y Cirug\u00eda\", que delegaba as s\u00faas funci\u00f3ns no Capit\u00e1n Xeneral das rexi\u00f3ns que o ti\u00f1an, como era o caso de Galicia, estrutur\u00e1ronse nos tres niveis seguintes:\n\"Sesi\u00f3ns e comisi\u00f3ns\". As cuesti\u00f3ns estud\u00e1banse en sesi\u00f3ns ou xuntas, \"literarias\" (onde se trataban asuntos cient\u00edficos) e \"de goberno\" (nas que se v\u00edan e dilucidaban os asuntos referentes ao control sanitario e \u00e1s cuesti\u00f3ns da propia Instituci\u00f3n) tanto ordinarias como extraordinarias celebradas, aquelas, con periodicidade quincenal, habitualmente. Exist\u00edan Comisi\u00f3ns especializadas para o mellor tratamento dos problemas que se presentaban. O seu n\u00famero e denominaci\u00f3n variou ao longo do tempo, baixo o influxo dos cambios daqueles: as\u00ed, por exemplo, diremos que en 1 de xaneiro de 1833, exist\u00edan seis \"Comisi\u00f3ns permanentes\":\n\"Subdelegaci\u00f3ns\". O territorio asignado a cada Academia estaba dividido en \"Subdelegaci\u00f3ns\" que correspond\u00edan aos \"partidos xudiciais\". Delas eran respons\u00e1beis os acad\u00e9micos agregados ou \"Subdelegados\" (pod\u00eda haber at\u00e9 dous, un para o \"ramo\" de Medicina e outro para o de Cirurx\u00eda, que en tempos pasados correspond\u00edan a titulaci\u00f3ns diferentes) aos que se consideraba como \"acad\u00e9micos agregados\". Bos co\u00f1ecedores da problem\u00e1tica da s\u00faa Subdelegaci\u00f3n eran, nela, os \"ollos e o\u00eddos\" da Academia, comunic\u00e1ndolle, por escrito, todas as irregularidades que detectaban e esperando, para executalo, o que para resolvelas decid\u00eda aquela nas s\u00faas \"Xuntas de Goberno\u201d.\nHistoria.\nO traslado da Capitan\u00eda Xeneral de Galicia de Santiago de Compostela \u00e1 Coru\u00f1a determinou que a Academia se trasladase a esta cidade, dado que o seu presidente era o Capit\u00e1n Xeneral. Isto ocorreu o 18 de xullo de 1833, oito d\u00edas despois da orde cursada pola \"Junta Superior Gubernativa de Medicina y Cirug\u00eda\". Nesta cidade da Coru\u00f1a, a Academia mantense at\u00e9 os nosos d\u00edas.\nDurante o per\u00edodo 1833-1900, a rexia instituci\u00f3n continuou o exercicio das s\u00faas competencias en forma similar, estatutaria, a como fixera en Santiago entre 1831-33.\nEn 1854 participou na loita contra as epidemias que asolaron Galicia durante a segunda metade do s\u00e9culo XIX, a maior\u00eda de c\u00f3lera e tifo. En 1898 cre\u00e1ronse os Colexios Oficiais de M\u00e9dicos que, ao ir asumindo progresivamente determinadas competencias que ti\u00f1an as Reais Academias, determinaron a perda \"f\u00e1ctica\" das mesmas por estas. Esa reduci\u00f3n competencial proseguiu, sen que ningunha disposici\u00f3n oficial o determinase de forma expresa, por d\u00faas novas causas fundamentais: o exercicio paralelo das mesmas funci\u00f3ns por outros organismos, novos ou reestruturados (Sanidade estatal, Facultades de Medicina etc.) e o progreso das ciencias m\u00e9dicas que, ao erradicar, por exemplo, a maior\u00eda das vellas epidemias, fixo innecesarias moitas das actuaci\u00f3ns neste campo.\nEn 1918 cesou a actividade da Academia por mor da epidemia de gripe que asolou Europa durante o bienio 1918-19 (despois da I Guerra Mundial). Tam\u00e9n parou a actividade entre 1923 e 1925 por problemas de local e motivos econ\u00f3micos.\nEn 1945 a Academia pasou a denominarse \"Real Academia de Distrito de Galicia y Asturias\", co \u00e1nimo de igualar o seu territorio ao do respectivo \"distrito universitario\", neste caso o da Universidade de Santiago de Compostela, dot\u00e1ndose, ademais, dun novo Regulamento. Dito regulamento determinaba que pod\u00edan seren nomeados acad\u00e9micos numerarios doutores non residentes na cidade da Coru\u00f1a. O primeiro ingreso desta etapa foi o de D. Arturo Fern\u00e1ndez Cruz, Catedr\u00e1tico de Patolox\u00eda M\u00e9dica da Facultade de Medicina de Santiago (8-III-1947).\nEn 1972 creouse a \"Real Academia de Medicina de Asturias\", en Oviedo (ao mesmo tempo que as situadas en Bilbao e Salamanca, para as s\u00faas respectivas zonas). En 1986 a Real Academia de Medicina y Cirug\u00eda de Galicia pasa a integrarse no Instituto de Espa\u00f1a como \"Academia asociada\".\nA Academia na actualidade.\nEstatutos.\nOs Estatutos vixentes, que datan de 1970, especifican que as \"misi\u00f3ns principais\" son:\nXunta de goberno.\nA xunta de goberno en 2022 est\u00e1 formada por: \nNovos acad\u00e9micos.\nNo marco da sesi\u00f3n plenaria da instituci\u00f3n celebrada o 6 de outubro de 2022, a Academia designou aos titulares de d\u00faas prazas de nova creaci\u00f3n e a tres titulares de cadeiras xa existentes:\nAs cadeiras de nova creaci\u00f3n foron a de Medicina e Rehabilitaci\u00f3n, para a que se elixiu a Teresa Jorge Mora, xefa do Servizo de Rehabilitaci\u00f3n da \u00c1rea Sanitaria de Pontevedra e o Saln\u00e9s, que desenvolveu a s\u00faa actividade cl\u00ednica no campo da rehabilitaci\u00f3n da patolox\u00eda neurol\u00f3xica e da rehabilitaci\u00f3n intervencionista mediante o desenvolvemento de t\u00e9cnicas ecoguiadas minimamente invasivas para o tratamento de diversos procesos, principalmente a espasticidade e a dor, e a de Medicina de Familia e Comunitaria, para a que foi designado Rosendo Bugar\u00edn, especialista en medicina e en medicina de urxencias, que na actualidade \u00e9 m\u00e9dico de familia do Centro de Sa\u00fade de Monforte de Lemos do que \u00e9 xefe do servizo, e que anteriormente ocupou diversos postos directivos de xesti\u00f3n no Sergas e \u00e9 profesor da Escola Universitaria de Enfermar\u00eda de Lugo. \nPara as outras cadeiras os elixidos foron \u00c1ngel Carracedo \u00c1lvarez, catedr\u00e1tico de Medicina Legal da Universidade de Santiago de Compostela, director da Fundaci\u00f3n P\u00fablica de Xen\u00f3mica e actual presidente da Academia Internacional de Medicina legal , un dos cient\u00edficos de maior impacto en todo o mundo na medicina forense e da xen\u00e9tica cl\u00ednica, e que nos \u00faltimos quince anos estendeu o seu labor ao campo da xen\u00e9tica cl\u00ednica e da medicina xen\u00f3mica; Carmen Montero Mart\u00ednez, xefa do Servizo de Pneumolox\u00eda do Complexo Hospitalario Universitario A Coru\u00f1a, que dedicou especial atenci\u00f3n \u00e1 broncoscopia, ao cancro de pulm\u00f3n e \u00e1 enfermidade intersticial, e foi presidenta da Sociedade Galega de Patolox\u00eda Respiratoria (2007-2011), e Federico Martin\u00f3n Torres, xefe e coordinador do Servizo de Pediatr\u00eda do Complexo Hospitalario Universitario de Santiago e profesor titular de Pediatr\u00eda da Universidade de Santiago de Compostela."}
{"id": "178445", "revid": "23204", "url": "https://gl.wikipedia.org/wiki?curid=178445", "title": "Naira", "text": "O naira \u00e9 a moeda de curso legal de Nixeria. O seu c\u00f3digo ISO 4217 \u00e9 NGN (abreviado co s\u00edmbolo \u20a6, que est\u00e1 inclu\u00eddo no Unicode no c\u00f3digo punto U+20A6). Cada naira div\u00eddese en 100 kobo.\nO nome da moeda v\u00e9n dunha alteraci\u00f3n do nome do pa\u00eds, Nixeria (en ingl\u00e9s pronunciado [naj'd\u0292iria]), mentres que o da fracci\u00f3n v\u00e9n da pronunciaci\u00f3n yoruba do ingl\u00e9s copper (\"cobre\"), material co que se fac\u00edan os peniques, a antiga moeda fraccionaria.\nAproveitando a decimalizaci\u00f3n da moeda en 1973, Nixeria substitu\u00edu a libra nixeriana (N\u00a3) polo naira a raz\u00f3n de 2 \u20a6 por N\u00a3. Foi, xa que logo, o \u00faltimo estado que abandonou o sistema predecimal de xilins e penique.\nEn ingl\u00e9s, nin a moeda nin a s\u00faa fracci\u00f3n non se pluralizan, de xeito que tanto nas moedes como nos billetes empr\u00e9ganse as formas naira e kobo tanto para o singular como para o plural.\nHistoria.\nNa \u00e9poca da crise enerx\u00e9tica, contra os anos '70 o naira era unha moeda forte a nivel internacional e a s\u00faa taxa de troco era de 2 narias por d\u00f3lar. Mais foi perdendo valor progresivamente ata chegar no 2005 a unha taxa de troco de 130 nairas por d\u00f3lar. A pesar de todo o naira \u00e9 aceptado doadamente polos seus pa\u00edses veci\u00f1os. Est\u00e1 previsto que o naira sexa substitu\u00eddo polo Eco, a futura moeda do oeste africano. En outubro de 2021, o eNaira, a versi\u00f3n dixital da moeda estatal, lanzase oficialmente en Nixeria.\nMoedas.\nA serie de moedas actualmente en circulaci\u00f3n foi acu\u00f1ada no ano 2006, anteriormente tam\u00e9n circulaban moedas de 1/2, 1, 5, 10 e 25 kobo (retiradas no 2007), o valor facial enc\u00f3ntrase no reverso xunto ao motivo especificado. A\u00ednda que estas moedas acu\u00f1adas no 2006 est\u00e1n destinadas a fomentar o emprego dos cartos en met\u00e1lico en lugar dos de papel, o obxectivo non foi cumprido, xa que a d\u00eda de hoxe \u00e9 estra\u00f1o atoparse en circulaci\u00f3n algunha moeda, a que os prezos est\u00e1n redondeados a unha cifra m\u00ednima de 5 Nairas.\nBilletes.\nExisten billetes en circulaci\u00f3n coas denominaci\u00f3ns de 5, 10, 20, 50, 100, 200, 500 e 1.000 nairas. Nos billetes aparece escrito o nome da moeda en caracteres \u00e1rabes (\u0646\u0627\u064a\u0631\u0627), alfabeto co que se escribe tradicionalmente o hausa, unha das linguas oficiais de Nixeria."}
{"id": "178446", "revid": "6939", "url": "https://gl.wikipedia.org/wiki?curid=178446", "title": "Real Academia de Medicina y Cirug\u00eda de Galicia", "text": ""}
{"id": "178449", "revid": "65337", "url": "https://gl.wikipedia.org/wiki?curid=178449", "title": "Cedi", "text": "O cedi \u00e9 a moeda de curso legal de Ghana. O seu c\u00f3digo ISO 4217 \u00e9 GHS. A palabra \"cedi\" deriva da palabra akan que designaba un tipo de cunchas empregadas antigamente como moeda, e a fracci\u00f3n desta moeda, co\u00f1ecida como \"pesewa\", deriva da akan \"p\u00e9sewabo\", nome dunhas sementes que tam\u00e9n se empregaban como unidades de conta. O cedi foi introducido o 3 de xullo do 2007 e \u00e9 igual a 10.000 vellos cedis. Foi a unidade monetaria de valor m\u00e1is alto dos pa\u00edses africanos no 2007. Un cedi div\u00eddese en 100 pesewas (Gp), a\u00ednda que a inflaci\u00f3n fixo que desapareceran as moedas fraccionarias.\nHistoria.\nO cedi apareceu en 1965 en substituci\u00f3n da libra ghanesa a raz\u00f3n de 2,4 cedis por libra ou, o que era o mesmo, 1 pesewa = 1 penique. Este primeiro cedi substitu\u00eduse por outra moeda, tam\u00e9n chamada cedi en 1967. O novo cedi val\u00eda 1,2 antigos cedis, co cal a conversi\u00f3n de libras a cedis fac\u00edase m\u00e1is sinxela (2 novos cedis por libra).\nNos anos '70, 1 cedi equival\u00eda a 1 d\u00f3lar. En 1983, o troco baixara xa a 90 cedis por d\u00f3lar, e en 1993, a 720 cedis por d\u00f3lar. No 2005, a taxa de troco evolucionou desfavorablemente ata m\u00e1is de 9.000 cedis por d\u00f3lar. Con esta taxa de troco, e segundo datos de agosto do 2005, o cedi era a sexta moeda de valor m\u00e1is baixo do mundo.\nO novo cedi.\nA causa da gran inflaci\u00f3n dos \u00faltimos anos, en xullo do 2007 pux\u00e9ronse en circulaci\u00f3n os novos billetes e moedas emitidos na nova divisa, o Novo Cedi (GH\u00a2). 1 Novo Cedi = 10.000 antigos, e cada un deles se divid\u00eda en 100 Pesewas. De xeito que o troco dun Novo Cedi por 1 D\u00f3lar USA a decembro do 2006 era de 0,92 GHc ou 92 Pesewas.\nMoedas e billetes.\nO Banco de Ghana emite moedas de 1, 5, 10, 20 e 50 pesewas e 1 Novo Cedi, as\u00ed como billetes con denominaci\u00f3ns de 1, 5, 10, 20 e 50 cedis."}
{"id": "178450", "revid": "22795", "url": "https://gl.wikipedia.org/wiki?curid=178450", "title": "RAGC", "text": ""}
{"id": "178451", "revid": "15490", "url": "https://gl.wikipedia.org/wiki?curid=178451", "title": "D\u00eda da Ciencia en Galicia", "text": "A instauraci\u00f3n do D\u00eda do Cient\u00edfico Galego foi unha iniciativa do presidente da Real Academia Galega de Ciencias (RAGC), a trav\u00e9s do profesor Ernesto Vi\u00e9itez, para que servira de homenaxe de reco\u00f1ecemento a aqueles cient\u00edficos que, ben nacidos en Galicia, ben nacidos en calquera outra parte, pero realizaran a s\u00faa carreira cient\u00edfica en Galicia, contribu\u00edsen ao desenvolvemento do co\u00f1ecemento e da innovaci\u00f3n de maneira not\u00e1bel e significativa.\nDescrici\u00f3n.\nO d\u00eda 6 de xullo de 2006 reuniuse o Pleno da Academia nas instalaci\u00f3ns do Real Club de Mar de Aguete, Mar\u00edn, e, no punto cuarto da orde do d\u00eda, o presidente propuxo ao Pleno \"a posibilidade de instaurar, con car\u00e1cter anual, o \"D\u00eda do Cient\u00edfico Galego\", como reco\u00f1ecemento e homenaxe a todas as personalidades relevantes que traballaran no campo da investigaci\u00f3n cient\u00edfica\". A iniciativa foi acollida con satisfacci\u00f3n por todos os acad\u00e9micos.\nT\u00edvose claro que a data id\u00f3nea era a do 23 de abril, porque a constituci\u00f3n oficial da RAGC publicouse no \"Bolet\u00edn Oficial del Estado\" (BOE) o 23 de abril de 1977. O primeiro \"d\u00eda\" celebrouse o 23 de abril de 2008. Na conmemoraci\u00f3n desta data en 2014 a Unidade de Igualdade da Universidade da Coru\u00f1a lanzou a campa\u00f1a \"D\u00eda d@ Cient\u00edfic@ Galeg@\", para reivindicar a inclusi\u00f3n das mulleres ao falar de ciencia e tecnolox\u00eda.\nO 18 de decembro de 2014 a denominaci\u00f3n pasa a ser D\u00eda da Ciencia en Galicia, aprobado o troco polo pleno da RAGC. Este troco faise porque, segundo o seu propio comunicado, \"reflexa dun modo m\u00e1is directo o obxectivo da celebraci\u00f3n, que non e outro que a promoci\u00f3n social da Ciencia en Galicia\"."}
{"id": "178452", "revid": "22795", "url": "https://gl.wikipedia.org/wiki?curid=178452", "title": "Luis \u00c1ngel S\u00e1nchez Pereiro", "text": ""}
{"id": "178465", "revid": "1131", "url": "https://gl.wikipedia.org/wiki?curid=178465", "title": "Gudari Eguna", "text": "O Gudari Eguna, en galego \"D\u00eda do Soldado\", \u00e9 unha data sinalada e conmemorativa reivindicada polas organizaci\u00f3ns da esquerda abertzale e celebrada todos os 27 de setembro. Segundo os seus promotores ten como obxectivo lembrar os membros de organizaci\u00f3ns armadas mortos na defensa das liberdades en Pa\u00eds Vasco.\nHistoria.\nO Gudari Eguna comezou a promoverse tras a execuci\u00f3n o 27 de setembro de 1975 por parte do r\u00e9xime franquista dos militantes de ETA Jon Paredes Manot (Txiki) e Angel Otaegi Etxebarria, xunto con tres militantes m\u00e1is do FRAP.\nNa actualidade a celebraci\u00f3n p\u00fablica desta homenaxe adoita ser prohibida polas autoridades xudiciais acusando aos individuos e organizaci\u00f3ns convocados de enaltecer o terrorismo."}
{"id": "178466", "revid": "23204", "url": "https://gl.wikipedia.org/wiki?curid=178466", "title": "061", "text": "O 061 \u00e9 o n\u00famero de tel\u00e9fono e, por extensi\u00f3n, a denominaci\u00f3n do propio Servizo de Urxencias Sanitarias en Galicia e tam\u00e9n en varias comunidades aut\u00f3nomas de Espa\u00f1a. En Galicia o 061 \u00e9 un organismo dependente do SERGAS.\nCalquera usuario poder\u00e1 chamar cando estiver ante unha situaci\u00f3n de urxencia sanitaria ou para realizar unha consulta sobre algunha doenza non urxente. O 061 de Galicia coordina a demanda sanitaria urxente extrahospitalaria que se produce na comunidade aut\u00f3noma galega.\nHistoria do 061 Urxencias Sanitarias de Galicia.\nA Fundaci\u00f3n P\u00fablica Urxencias Sanitarias de Galicia 061 creouse o d\u00eda 4 de decembro do ano 1995 polo Goberno de Galicia ante a necesidade de desenvolver unha estratexia de resposta \u00e1s urxencias sanitarias. Dende ent\u00f3n, o 061 encargouse de xestionar e coordinar a asistencia e o transporte no medio extrahospitalario en casos de urxencia e emerxencia dentro do \u00e1mbito territorial galego."}
{"id": "178468", "revid": "89787", "url": "https://gl.wikipedia.org/wiki?curid=178468", "title": "Presidente de Vanuatu", "text": "O Presidente de \u00e9 o xefe de estado de Vanuatu. \u00c9 elixido para un mandato de cinco anos por un colexio electoral conformado polo Parlamento e os presidentes dos consellos rexionais. O Presidente escolle ao Xu\u00edz Xefe da Corte Suprema e a outro tres xu\u00edces.\nEsta \u00e9 a lista dos presidentes de Vanuatu dende a independencia, o 30 de xullo de 1980."}
{"id": "178469", "revid": "23562", "url": "https://gl.wikipedia.org/wiki?curid=178469", "title": "Club Deportivo Arquitectura", "text": "O Club Deportivo Arquitectura \u00e9 un equipo madrile\u00f1o de rugby, 9 veces campi\u00f3n da Liga Espa\u00f1ola de rugby e 6 veces ga\u00f1ador da Copa de Espa\u00f1a, fundado no ano 1970, e que durante a tempada 2010-2011 xogou en Divisi\u00f3n de Honra B. O club \u00e9 co\u00f1ecido como \"La Escuela\", e as cores do equipo son o branco e o vermello.\nHistoria.\nAs orixes do club rem\u00f3ntanse \u00e1 d\u00e9cada dos anos 30, na Escola Superior de Arquitectura de Madrid. En 1931 xurdiu o primeiro equipo de rugby dos alumnos desta facultade, que se proclamou campi\u00f3n universitario naquel mesmo ano. Ata a fundaci\u00f3n do club, foron 19 os t\u00edtulos universitarios acadados polo equipo da Facultade de Arquitectura. 1963 foi o primeiro ano no cal o equipo se federou, nunha progresi\u00f3n de crecemento que levou \u00e1 fundaci\u00f3n do actual Club Deportivo Arquitectura en 1970.\nNa tempada 1971/72, o equipo logrou o ascenso para competir na Divisi\u00f3n de Honra, da cal non descender\u00eda ata a tempada 1997/98, acadando polo cami\u00f1o 9 t\u00edtulos de liga, nos anos 1974, 1975, 1977, 1981, 1982, 1986, 1988, 1990 e 1995. Tam\u00e9n foi subcampi\u00f3n 4 veces, nos anos 1973, 1976, 1978 e 1987. Ning\u00fan outro equipo en Espa\u00f1a ten mais t\u00edtulos de liga que o CD Arquitectura.\nTralo descenso, CD Arquitectura volveu a xogar na m\u00e1xima categor\u00eda durante as tempadas 1999/2000 e 2004/2005, quedando na \u00faltima posici\u00f3n \u00e1mbalas d\u00faas veces, co resultado do descenso a Divisi\u00f3n de Honra B.\nEn total o CD Arquitectura disputou 29 tempadas na Divisi\u00f3n de Honra do rugby espa\u00f1ol, dato no cal s\u00f3 \u00e9 superado por UE Santboiana con 42 e por CRC Madrid con 31.\nNa tempada 2010-11 o equipo rematou a tempada 7\u00ba na clasificaci\u00f3n final do Grupo 2 da Divisi\u00f3n de Honra B polo que tivo que defender a s\u00faa praza na categor\u00eda nunha eliminatoria fronte a un equipo da Primeira Nacional, o Eibar RT, sendo o resultado final a prol do CD Arquitectura, que na tempada 2011-12 competir\u00e1 de novo na Divisi\u00f3n de Honra B."}
{"id": "178471", "revid": "5863", "url": "https://gl.wikipedia.org/wiki?curid=178471", "title": "Copa Galiza de Rugby", "text": ""}
{"id": "178472", "revid": "12452", "url": "https://gl.wikipedia.org/wiki?curid=178472", "title": "Jacques Cousteau", "text": ""}
{"id": "178474", "revid": "5863", "url": "https://gl.wikipedia.org/wiki?curid=178474", "title": "Pardo-Baz\u00e1n", "text": ""}
{"id": "178475", "revid": "624", "url": "https://gl.wikipedia.org/wiki?curid=178475", "title": "Tamaz V. Gamkrelidze", "text": ""}
{"id": "178476", "revid": "5863", "url": "https://gl.wikipedia.org/wiki?curid=178476", "title": "Fern\u00e1ndez Fl\u00f3rez", "text": ""}
{"id": "178477", "revid": "23204", "url": "https://gl.wikipedia.org/wiki?curid=178477", "title": "Tamaz Gamkrelidze", "text": "Tamaz V. Gamkrelidze (en alfabeto xeorxiano \u10d7\u10d0\u10db\u10d0\u10d6 \u10d2\u10d0\u10db\u10e7\u10e0\u10d4\u10da\u10d8\u10eb\u10d4), nado en Kutaisi o 23 de outubro de 1929, \u00e9 un ling\u00fcista, orientalista e hitit\u00f3logo xeorxiano.\nTraxectoria.\nTamaz Gamkrelidze graduouse na Facultade de Estudos Orientais da Universidade Estatal de Tbilisi (TSU) en 1952. Doutorouse en 1963. Desde 1964 Gamkrelidze \u00e9 profesor da dita universidade, e desde 1966 catedr\u00e1tico de Ling\u00fc\u00edstica estrutural e aplicada. Entre 1973 e 2006 foi o director do \"Instituto Tsereteli de Estudos Orientais\" (Tbilisi).\n\u00c9 autor de obras importantes no eido da indoeurope\u00edstica, ling\u00fc\u00edstica, ling\u00fc\u00edstica hist\u00f3rica, ling\u00fc\u00edstica te\u00f3rica e aplicada e kartvelolox\u00eda. \u00c9 un dos principais valedores da teor\u00eda glot\u00e1lica no campo do consonantismo indoeuropeo.\nDesde 1974 \u00e9 acad\u00e9mico da Academia Xeorxiana das Ciencias, instituci\u00f3n que dirixe desde febreiro de 2005. Entre 1988 e 1995 editou o Xornal da Academia rusa das Ciencias \"Voprosi Yazikoznanya\". \u00c9 membro de diversas academias cient\u00edficas internacionais. Doutor honoris causa da Universidade de Bonn (Alema\u00f1a) e da de Chicago.\nDesde 1992 ata 2005 Gamkrelidze foi membro do Parlamento de Xeorxia."}
{"id": "178478", "revid": "22795", "url": "https://gl.wikipedia.org/wiki?curid=178478", "title": "Centre National de la Recherche Scientifique", "text": ""}
{"id": "178481", "revid": "23204", "url": "https://gl.wikipedia.org/wiki?curid=178481", "title": "Chamonix", "text": "Chamonix-Mont-Blanc, ou m\u00e1is comunmente Chamonix, \u00e9 unha comuna no departamento\u00a0de Alta Savoia na rexi\u00f3n de R\u00f3dano-Alpes, no sueste de Francia. Foi sede dos Xogos Ol\u00edmpicos de Inverno de 1924, os primeiros Xogos de Inverno. A poboaci\u00f3n da comuna \u00e9 de 9.086 habitantes, ocupando o posto 865 do pa\u00eds.\nSituado preto do macizo de picos das Agullas Vermellas, Chamonix alberga o cumio do Mont Blanc cos seus veci\u00f1os da comuna de Courmayeur en Italia, e pos\u00fae o t\u00edtulo da comuna m\u00e1is alta de Francia. A comuna \u00e9 ben co\u00f1ecida e querida polos esquiadores e amantes da monta\u00f1a. O Mont Blanc, cunha altitude de 4.810 metros, \u00e9 o terceiro lugar natural m\u00e1is visitado do mundo. Cunha superficie de 245 quil\u00f3metros cadrados, Chamonix \u00e9 a cuarta comuna m\u00e1is grande da Francia continental.\nXeograf\u00eda.\nAsentamentos.\nO municipio de Chamonix incl\u00fae 16 vilas e aldeas. De norte a sur: Le Tour (1462 m), Montroc, Le Planet, Argenti\u00e8re (1252 m), Les Chosalets, Le Lavancher, Les Tines, Les Bois, Les-Praz-de-Chamonix (1060 m), Chamonix-Mont-Blanc, Les P\u00e8cles, Les Mouilles, Les Barrats, Les P\u00e9lerins, Les Gaillands, e Les Bossons (1012 m).\nTransporte.\nEstradas.\nA vila de Chamonix \u00e9 servida pola francesa \"Route Nationale\" 205 (RN 205), apodada a \"Route Blanche\", ou \"ruta branca\" debido \u00e1s s\u00faas nevaradas. Esta \u00e9 unha extensi\u00f3n da francesa \"autoroute\" 40 (A40), do mesmo xeito apodada a \"autoroute blanche\", que remata en Le Fayet, unha aldea na comuna de Saint-Gervais-les-Bains. O t\u00fanel do Mont Blanc de 11,6\u00a0km orix\u00ednase aqu\u00ed, unindo Chamonix con Courmayeur en Italia. Chamonix est\u00e1 unido con Su\u00edza pola que adoitaba ser a RN 506a. En 2006 foi convertida na \"Route D\u00e9partementale\" 1506, cunha parte dela integrada na RN 205. O aeroporto m\u00e1is pr\u00f3ximo a Chamonix \u00e9 o Aeroporto Internacional de Xenebra e est\u00e1 a 88\u00a0km de distancia, habendo empresas que realizan traslados ao aeroporto cada 45 minutos. Outras ofrecen un servizo regular de autob\u00fas diario desde o aeroporto de Xenebra a Chamonix.\nFerrocarril.\nChamonix \u00e9 servido pola bitola m\u00e9trica Saint-Gervais\u2013Vallorcine, operado por SNCF. A li\u00f1a de Saint-Gervais (na rede ferroviaria de v\u00eda ancha) a Chamonix abriuse en 1901; estend\u00e9ndose a Vallorcine en 1908. A li\u00f1a ten o r\u00e9cord de ser a m\u00e1is empinada.\nCidades irm\u00e1s.\nChamonix est\u00e1 irmandado con:"}
{"id": "178482", "revid": "23204", "url": "https://gl.wikipedia.org/wiki?curid=178482", "title": "Lingua tokelauana", "text": "O tokelauano \u00e9 unha lingua austronesia falada por aproximadamente 1.400 persoas nos atois de Tokelau, dependencia neozelandesa no suroeste de Ocean\u00eda. Forma parte das chamadas linguas samoanas, da familia de linguas polinesias. \u00c9, canda o ingl\u00e9s, lingua oficial de Tokelau. \u00c9 falado tam\u00e9n por case 2000 tokelauanos residentes en Nova Zelandia."}
{"id": "178483", "revid": "56817", "url": "https://gl.wikipedia.org/wiki?curid=178483", "title": "Xantina", "text": "As xantinas son substancias que pertencen a un grupo qu\u00edmico de bases pur\u00ednicas que incl\u00faen substancias end\u00f3xenas tales como a guanina, a adenina, a hipoxantina e o \u00e1cido \u00farico.\nEtimolox\u00eda.\nA palabra \"xantina\" deriva do grego \"xanthos\", que se traduce como \"amarelo\", en virtude dos residuos amarelos producidos por estes compostos cando se quentan at\u00e9 o desecado con \u00e1cido n\u00edtrico.\nTipos de xantinas.\nDesde o punto de vista m\u00e9dico e farmacol\u00f3xico, existen tres xantinas de importancia: a cafe\u00edna, a teobromina e a teofilina, que son as tres, xantinas metiladas, polo que tam\u00e9n se denominan metilxantinas. Son consideradas alcaloides, xa que son substancias fisiol\u00f3xicamente activas, continentes de nitr\u00f3xeno e at\u00f3panse en plantas e nalg\u00fans tecidos humanos; non obstante, chegan a diferir das bases alcaloides en que son lixeiramente solubles en auga. A importancia concedida a estes compostos deriva da interpretaci\u00f3n do seu nome: \"teobromina\", \"comida divina\"; \"teofilina\", \"folla de deuses\" e \"cafe\u00edna\", que v\u00e9n da palabra \u00e1rabe para designar o vi\u00f1o.\nConsumo.\nExisten varias bebidas non alcoh\u00f3licas provenientes de produtos vexetais que te\u00f1en xantinas. Por exemplo:\nEfectos farmacol\u00f3xicos das xantinas.\nAs xantinas te\u00f1en efectos semellantes en varios sistemas org\u00e1nicos; diferindo entre si principalmente nas s\u00faas potencias relativas. "}
{"id": "178484", "revid": "89787", "url": "https://gl.wikipedia.org/wiki?curid=178484", "title": "Ferruccio Panagini", "text": "Ferruccio Panagini, nado en Novara (Piemonte) o 12 de outubro de 1929 e finado en Novara o 20 de abril de 2010, foi un xogador e adestrador de h\u00f3ckey a pat\u00edns italiano campi\u00f3n do mundo en 1953.\nTraxectoria.\nFerruccio Panagini iniciou a s\u00faa carreira deportiva no club da s\u00faa cidade natal, o Hockey Novara, club co que ga\u00f1ou seis ligas (1946, 1947, 1949, 1950, 1958 e 1959). Fixo o seu debut na selecci\u00f3n italiana en 1948, a partir daquela e ata a s\u00faa retirada da selecci\u00f3n azzurra en 1961 colleitou 157 participaci\u00f3ns, a\u00ednda que o seu mellor momento na selecci\u00f3n chegou en 1953 coa consecuci\u00f3n do Campionato do Mundo disputado en Xenebra (Su\u00edza) e que supuxo o primeiro t\u00edtulo mundial de Italia nesta modalidade deportiva Logo da s\u00faa etapa como xogador foi comisario t\u00e9cnico da selecci\u00f3n italiana entre 1964 e 1969. Foi nomeado a \"Cavaliere della Repubblica Italiana\".\nFinalizada a s\u00faa experiencia na selecci\u00f3n converteuse no adestrador do seu equipo de sempre, o Novara, ga\u00f1ando oito \"scudetti\" entre 1969 e 1977 coa \u00fanica interrupci\u00f3n do campionato de 1976 no que se clasificou segundo. Foi galardoado coa Medalla de ouro ao valor atl\u00e9tico."}
{"id": "178485", "revid": "98629", "url": "https://gl.wikipedia.org/wiki?curid=178485", "title": "Room in Rome", "text": "Room in Rome \u00e9 unha pel\u00edcula espa\u00f1ola estreada o 7 de maio de 2010 e dirixida por Julio Medem. Os papeis protagonistas correron a cargo de Elena Anaya e Natasha Yarovenko.\nSinopse.\nD\u00faas mulleres, Natasha, rusa e Alba, espa\u00f1ola, co\u00f1\u00e9cense en Roma nunha noite de xoldra, e pasar\u00e1n a noite e o mencer xuntas, no cuarto dun hotel, onde vivir\u00e1n unha aventura er\u00f3tica.\nGalard\u00f3ns.\nXXV edici\u00f3n dos Premios Goya\nFotogramas de Prata 2010"}
{"id": "178486", "revid": "89787", "url": "https://gl.wikipedia.org/wiki?curid=178486", "title": "Caravan", "text": "Caravan \u00e9 un grupo musical do Reino Unido, da \u00e1rea de Canterbury, fundado por alg\u00fans dos membros do grupo Wilde Flowers: Dave Sinclair, Richard Sinclair, Pye Hastings e Richard Coughlan. Acadou \u00e9xito durante os seus primeiros anos de carreira, como parte da escena de Canterbury, combinando o rock psicod\u00e9lico e o jazz nun son propio, pr\u00f3ximo ao dos seus coet\u00e1neos Soft Machine.\nTraxectoria.\nTras a disoluci\u00f3n da s\u00faa antiga banda, The Wilde Flowers, David Sinclair, Richard Sinclair, Pye Hastings e Richard Coughlan formaron Caravan en 1968. A banda foi o primeiro grupo brit\u00e1nico en asinar para o selo estadounidense Verve Records, que editar\u00eda o seu disco de estrea, \"Caravan\", ese mesmo ano. Despois disto Verve pechou a s\u00faa divisi\u00f3n de rock e pop polo que Caravan moveuse cara Decca Records para publicar \"If I Could Do It All Over Again, I'd Do It All Over You\" en 1970, aparecendo o tema que lle d\u00e1ba t\u00edtulo no programa \"Top Of The Pops\". O seu seguinte traballo, \"In the Land of Grey and Pink\", foi editado en 1971 a trav\u00e9s de Deram Records, a subsidiaria de rock progresivo de Decca. Tras este disco David Sinclair decidiu abandonar a banda e foi substitu\u00eddo por Steve Miller. O cambio de teclista causou tam\u00e9n unha mudanza na direcci\u00f3n musical, e o seguinte \u00e1lbum do grupo, \"Waterloo Lily\", distingu\u00edase dos seus anteriores traballos por unha maior influencia do jazz. Isto causou un certo malestar entre os seus seareiros e Caravan desintegrouse pouco despois, quedando s\u00f3 Hastings e Coughlan. O d\u00fao recrutou ao int\u00e9rprete de viola Geoffrey Richardson, ao baixista Stu Evans e ao teclista Derek Austin e xirou estensamente. Esta formaci\u00f3n non realizou ningunha gravaci\u00f3n ata que Evans foi substitu\u00eddo por John Perry e Dave Sinclair volveu \u00e1 banda en 1973. O \u00e1lbum resultante foi \"For Girls Who Grow Plump in the Night\", que tivo unha boa acollida de cr\u00edtica. Perry marchar\u00eda pouco despois e ocupar\u00eda o seu lugar Mike Wedgwood.\nA pesar de colleitar un \u00e9xito considerable na Europa continental (particularmente en Francia, Pa\u00edses Baixos e Alema\u00f1a), as aparici\u00f3ns nas listas brit\u00e1nicas e estadounidenses foron m\u00ednimas, entrando s\u00f3 un \u00e1lbum, \"Cunning Stunts\", no n\u00famero 124 dos Estados Unidos. No Reino Unido \"Cunning Stunts\" (n\u00famero 50) e \"Blind Dog at St. Dunstans\" foron os seus \u00fanicos \u00e9xitos. A gravaci\u00f3n m\u00e1is co\u00f1ecida de Caravan \u00e9 o \u00e1lbum de 1971 \"In the Land of Grey and Pink\", o seu segundo traballo con Decca. Este disco acadar\u00eda o disco de ouro.\nA banda estivo practicamente inactiva nos 80 ata unha reuni\u00f3n en 1990, planeada como unha \u00fanica actuaci\u00f3n para televisi\u00f3n, revitalizando a s\u00faa carreira. Ultimamente o grupo conseguiu vendas constantes e unha base de seareiros co apoio dos programas m\u00e1is ecl\u00e9cticos da radio e do aumento da popularidade do rock progresivo. Tras actuar no NEARFest en 2002, editaron o \u00e1lbum \"The Unauthorized Breakfast Item\" no ano seguinte."}
{"id": "178487", "revid": "102241", "url": "https://gl.wikipedia.org/wiki?curid=178487", "title": "Lingua tuvalesa", "text": "O tuval\u00e9s \u00e9 unha lingua polinesia do grupo Elliceano, falado principalmente en Tuvalu, onde \u00e9 lingua oficial. Est\u00e1 distantemente relacionado con outras linguas polinesias como o hawaiano, o maor\u00ed, o tahitiano, o samoano e o tongano, e est\u00e1 m\u00e1is relacionado con idiomas falados no norte e centro de Melanesia e parte de Polinesa. Existen 13.051 falantes de tuval\u00e9s no mundo, dos cales 10.670 viven en Tuvalu. Na illa de Kioa en Fidxi habitada por colonos da illa tuvalesa de Vaitupu que chegaron a partir da segunda guerra mundial tam\u00e9n se fala a lingua e constit\u00fae a lingua de instruci\u00f3n.\nGram\u00e1tica.\nO sistema fon\u00e9tico tuval\u00e9s componse de cinco vogais (a,e,i,o,u) e 10 ou 11 consoantes (p, t, k, m, n, ng, f, v, s, h, l), dependendo do dialecto. Todos os sons existen en formas curtas e longas, que contrastan entre si. Hai catro artigos posibles en tuval\u00e9s: definido singular \"te\", indefinido singular \"se\", definido plural nulo e indefinido plural \"ne\" ou \"ni\" (dependendo do dialecto). O verbo pode ir no inicio ou no medio da oraci\u00f3n, e a orde de suxeito, obxecto directo e obxecto indirecto \u00e9 relativamente libre. O adxectivo xeralmente segue o substantivo.\nDialectos.\nCada illa ou atol ten o seu propio dialecto, agrupados en d\u00faas bandas: os dialectos do norte, que se falan en Nanumea, Nanumaga, Niutao e Niulakita; e os dialectos do sur, que se falan en Funafuti, Vaitupu, Nukufetau e Nukulaelae.\nTodos os dialectos son intelixibles para os tuvalu-parlantes. O idioma oficial do pa\u00eds toma como referencia os dialectos de Funafuti-Vaitupu."}
{"id": "178490", "revid": "27249", "url": "https://gl.wikipedia.org/wiki?curid=178490", "title": "Nanumaga", "text": ""}
{"id": "178493", "revid": "1093", "url": "https://gl.wikipedia.org/wiki?curid=178493", "title": "Jos\u00e9 Mar\u00eda Caneda", "text": "Jose Mar\u00eda Caneda Antelo, tam\u00e9n co\u00f1ecido como Xos\u00e9 Mar\u00eda Caneda, nado en Amio (Santiago de Compostela) en 1947, \u00e9 un empresario e directivo futbol\u00edstico galego.\nTraxectoria.\nTraballou no sector da electricidade, e deveu co\u00f1ecido por ser o presidente da Sociedade Deportiva Compostela en diversos per\u00edodos. \nEn 1988 chegou \u00e1 presidencia do club, e en 1989 fichou o adestrador Fernando Castro Santos. Na primeira tempada deste, a 1989-90, o equipo regresou \u00e1 segunda divisi\u00f3n B, e \u00f3 ano seguinte logrou ascender \u00e1 segunda divisi\u00f3n logo de quedar terceiro na fase regular e vencer no grupo de ascenso, superando \u00f3 Alcoyano, o CD Badajoz e o Alav\u00e9s.\nVida persoal.\nTen once irm\u00e1ns. Un deles \u00e9 o dono dunha co\u00f1ecida tenda de material deportivo de Santiago de Compostela. \nAnos despois de deixar a xesti\u00f3n deportiva, a finais de 2022, anunciou que estaba a tratamento por unha enfermidade grave que posteriormente sinalou como cancro de est\u00f3mago e de es\u00f3fago."}
{"id": "178499", "revid": "5863", "url": "https://gl.wikipedia.org/wiki?curid=178499", "title": "Abertzale", "text": "O termo abertzale en \u00e9uscaro, significa \"amante da patria\" ou \"partidario da patria\". Prov\u00e9n da fusi\u00f3n do termo \"Aberri(a) (\"patria\", un neoloxismo creado por Sabino Arana) co sufixo \"-(t)zale\" (o que ama, amigo de, seareiro). Malia que a traduci\u00f3n m\u00e1is literal ao galego ser\u00eda \"patriota\", adoita empregarse o equivalente \"nacionalista \u00e9uscaro\". Por\u00e9n, na linguaxe pol\u00edtica do Estado espa\u00f1ol, e sobre todo f\u00f3ra de Euskadi, empr\u00e9gase especificamente para nomear aos membros e simpatizantes de Herri Batasuna, a\u00ednda que outras formaci\u00f3ns pol\u00edticas \u00e9uscaras tam\u00e9n se reco\u00f1ecen abertzales.\nDiversas entidades e organizaci\u00f3ns utilizan o termo abertzale no seu nome:"}
{"id": "178500", "revid": "1914118", "url": "https://gl.wikipedia.org/wiki?curid=178500", "title": "Esquerda abertzale", "text": ""}
{"id": "178501", "revid": "15490", "url": "https://gl.wikipedia.org/wiki?curid=178501", "title": "Constituci\u00f3n espa\u00f1ola de 1845", "text": "A Constituci\u00f3n espa\u00f1ola de 1845 era de tendencia liberal moi conservadora, que recoll\u00eda os principios pol\u00edticos do Partido Moderado:\nEstivo en vigor ata 1868, exceptuando o Bienio Progresista (1854-1856)."}
{"id": "178502", "revid": "98629", "url": "https://gl.wikipedia.org/wiki?curid=178502", "title": "Constituci\u00f3n espa\u00f1ola de 1869", "text": "A Constituci\u00f3n Espa\u00f1ola de 1869 (oficialmente: Constituci\u00f3n da Naci\u00f3n Espa\u00f1ola ) foi a lei fundamental que rexiu no estado espa\u00f1ol dende a s\u00faa promulgaci\u00f3n o 6 de xu\u00f1o de 1869 at\u00e9 a abdicaci\u00f3n de Amadeu I e a posterior proclamaci\u00f3n da Primeira Rep\u00fablica Espa\u00f1ola, en 1873. Foi unha constituci\u00f3n moi avanzada para a s\u00faa \u00e9poca.\nComposici\u00f3n.\nA constituci\u00f3n estaba dividida en once t\u00edtulos: dereitos, poderes p\u00fablicos, poder lexislativo, as secci\u00f3ns de convocatoria de Cortes, as do Senado e o Congreso, sobre El-Rei, sobre a sucesi\u00f3n da coroa e a rexencia, sobre os ministros, sobre o poder xudicial, as administraci\u00f3ns territoriais, as contribuci\u00f3ns e forzas p\u00fablicas, as provincias de Ultramar e, finalmente, un t\u00edtulo referido \u00e1 reforma da Constituci\u00f3n.\nPor\u00e9n, o texto inclu\u00eda tam\u00e9n d\u00faas disposici\u00f3ns transitorias: a primeira refer\u00edase \u00e1 elecci\u00f3n dun novo monarca e, a segunda, sobre certas potestades do poder executivo at\u00e9 a promulgaci\u00f3n dunha lei org\u00e1nica de tribunais.\nPrincipios b\u00e1sicos.\nA Constituci\u00f3n espa\u00f1ola de 1869 era de tendencia liberal progresista e reco\u00f1ec\u00eda:"}
{"id": "178503", "revid": "22570", "url": "https://gl.wikipedia.org/wiki?curid=178503", "title": "Constituci\u00f3n espa\u00f1ola de 1876", "text": "A Constituci\u00f3n espa\u00f1ola de 1876 (cuxa denominaci\u00f3n oficial foi: Constituci\u00f3n da Monarqu\u00eda Espa\u00f1ola) foi promulgada por C\u00e1novas del Castillo o 30 de xu\u00f1o de 1876, logo da restauraci\u00f3n borb\u00f3nica. Foi unha constituci\u00f3n que supu\u00f1a unha mestura entre a constituci\u00f3n moderada de 1845 e a progresista de 1869. Tivo unha vixencia moi prolongada, ata 1931, a\u00ednda que permaneceu suspendida durante a ditadura de Primo de Rivera, que pretendeu, sen conseguilo, elaborar outra. En 1931, ser\u00eda substitu\u00edda pola Constituci\u00f3n de 1931 que abr\u00eda a Segunda Rep\u00fablica. \nEntre os principais principios, reco\u00f1ec\u00eda:"}
{"id": "178504", "revid": "10599", "url": "https://gl.wikipedia.org/wiki?curid=178504", "title": "Estatuto de Baiona de 1808", "text": ""}
{"id": "178505", "revid": "98629", "url": "https://gl.wikipedia.org/wiki?curid=178505", "title": "Converxencia Galega", "text": "Converxencia Galega \u00e9 un partido pol\u00edtico nacionalista galego que se autodefine a si mesmo coma centrista, progresista no senso social e liberal no senso econ\u00f3mico, europe\u00edsta, interclasista e confederalista.\nTraxectoria.\nConstitu\u00eduse como partido o 24 de setembro de 2010, no seu primeiro congreso constitu\u00ednte en Santiago de Compostela, malia que as siglas desta formaci\u00f3n foron rexistradas no Ministerio do Interior hai case 20 anos por unha serie de catedr\u00e1ticos lugueses, que nunca chegaron a ser utilizadas en ning\u00fan comicio electoral at\u00e9 a data.\nO seu presidente \u00e9 Xo\u00e1n Gato, Presidente da C\u00e1mara de Comercio de Ferrol e exalcalde de Nar\u00f3n. O seu maior asentamento constit\u00faese en Lugo onde mellor est\u00e1 organizado con 20 comit\u00e9s locais. Nas demais provincias, 13 hai na Coru\u00f1a, 14 en Pontevedra e 2 en Ourense.\nNaceu por mor dunha grande escisi\u00f3n de Terra Galega e provocada pola marcha do seu m\u00e1ximo dirixente Xo\u00e1n Gato, exalcalde do concello coru\u00f1\u00e9s de Nar\u00f3n. At\u00e9 esa data, Terra Galega era a cuarta forza pol\u00edtica de Galicia tralos tres grandes partidos con representaci\u00f3n parlamentaria PP, PSdeG-PSOE e BNG."}
{"id": "178507", "revid": "15490", "url": "https://gl.wikipedia.org/wiki?curid=178507", "title": "Estatuto de Baiona", "text": "O Estatuto de Baiona, Carta de Baiona ou Constituci\u00f3n de Baiona consid\u00e9rase unha carta outorgada, xa que non foi elaborada polos representantes do Estado, xurada polo irm\u00e1n de Napole\u00f3n Bonaparte, Xos\u00e9 I Bonaparte, a quen el confiou o territorio espa\u00f1ol ocupado, o 8 de xullo de 1808 na cidade de Baiona (Francia).\nEstablec\u00eda como rei de Espa\u00f1a a Xos\u00e9 I Bonaparte e o cambio da monarqu\u00eda absoluta por unha monarqu\u00eda constitucional, de ideas napole\u00f3nicas.\nOrganizaba Espa\u00f1a como unha monarqu\u00eda hereditaria que o monarca ocupaba o centro do poder pol\u00edtico, pero coa obrigaci\u00f3n de respectar os dereitos cidad\u00e1ns proclamados no seu texto. Naceu nun contexto complexo, ditado f\u00f3ra do territorio nacional e cun marcado car\u00e1cter afrancesado, apadri\u00f1ado polos liberais moderados. A causa da s\u00faa orixe e proceso non pode considerarse unha constituci\u00f3n, sen\u00f3n unha \"carta outorgada\" cuxo proxecto foi presentado por Napole\u00f3n a 65 deputados espa\u00f1ois que s\u00f3 puideron deliberar sobre o seu contido. Non existiu vontade previa de elaborar un documento constitucional, o texto foi imposto e aceptado por unhas Cortes reducidas convocadas no territorio franc\u00e9s.\nCreaci\u00f3n da Carta de Baiona.\nHistoricamente a s\u00faa creaci\u00f3n realizouse da seguinte maneira:"}
{"id": "178508", "revid": "10599", "url": "https://gl.wikipedia.org/wiki?curid=178508", "title": "Constituci\u00f3n de Baiona", "text": ""}
{"id": "178510", "revid": "43749", "url": "https://gl.wikipedia.org/wiki?curid=178510", "title": "CXXI", "text": ""}
{"id": "178511", "revid": "98629", "url": "https://gl.wikipedia.org/wiki?curid=178511", "title": "X-Men (filme)", "text": "X-Men \u00e9 un filme de acci\u00f3n estadounidense dirixida por Bryan Singer que foi estrada no 2000. Est\u00e1 baseada nas historias dun grupo de superheroes de banda dese\u00f1ada chamados X-Men.\nO filme tivo d\u00faas secuelas, \"X2\" (2003), e ' (2006) e unha precuela, ' (2009).\nSinopse.\nNun futuro pr\u00f3ximo, a humanidade comeza a ver como aparece unha raza nova de seres humanos, os mutantes. Dotados de estra\u00f1os e variados poderes, est\u00e1n agrupados en dous bandos: os que desexan a integraci\u00f3n dos mutantes na sociedade e o entendemento coa humanidade, encabezados polo profesor Charles Xavier, e os que buscan o enfrontamento cunha raza que consideran inferior e que os odia, dirixidos por Magnus, alias Magneto, un perigoso mutante con poderes magn\u00e9ticos."}
{"id": "178513", "revid": "197", "url": "https://gl.wikipedia.org/wiki?curid=178513", "title": "Think tank", "text": ""}
{"id": "178514", "revid": "98629", "url": "https://gl.wikipedia.org/wiki?curid=178514", "title": "X2", "text": "X2 \u00e9 un filme baseado nos X-Men. Foi dirixida por Bryan Singer. Contin\u00faa os eventos da primeira parte \"X-Men\". A s\u00faa continuaci\u00f3n \u00e9 \"\".\nSinopse.\nOs mutantes son seres humanos con algunha mutaci\u00f3n xen\u00e9tica que lles proporciona poderes especiais, o que os converte na minor\u00eda m\u00e1is perseguida do mundo. Debido a iso, o profesor Xavier crea unha instituci\u00f3n que serve de refuxio a estas persoas. Nese colexio ens\u00ednaselles a aceptar e dominar os seus poderes co fin de loitar contra a intolerancia e o odio que ameazan a s\u00faa existencia. Pero o rexeitamento cara os mutantes medra a\u00ednda m\u00e1is cando un deles lanza un devastador ataque, o que d\u00e1 lugar \u00f3 nacemento da Mutant Registration Act, cuxo l\u00edder, William Stryker, proponse eliminalos atacando a escola dos X-Men."}
{"id": "178516", "revid": "197", "url": "https://gl.wikipedia.org/wiki?curid=178516", "title": "Sic\u00f3ns", "text": ""}
{"id": "178517", "revid": "197", "url": "https://gl.wikipedia.org/wiki?curid=178517", "title": "Sicono", "text": ""}
{"id": "178518", "revid": "197", "url": "https://gl.wikipedia.org/wiki?curid=178518", "title": "S\u00edcono", "text": ""}
{"id": "178520", "revid": "624", "url": "https://gl.wikipedia.org/wiki?curid=178520", "title": "San Gregorio o Grande", "text": ""}
{"id": "178521", "revid": "12452", "url": "https://gl.wikipedia.org/wiki?curid=178521", "title": "Ataques do 11 de setembro", "text": ""}
{"id": "178522", "revid": "85894", "url": "https://gl.wikipedia.org/wiki?curid=178522", "title": "Bascuas, Rendal, Arz\u00faa", "text": "Bascuas \u00e9 un lugar da parroquia de Rendal no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 5 habitantes no ano 2018 segundo datos do INE, dos cales 3 eran homes e 2 eran mulleres."}
{"id": "178523", "revid": "85894", "url": "https://gl.wikipedia.org/wiki?curid=178523", "title": "O Carballo, Rendal, Arz\u00faa", "text": "O Carballo \u00e9 un lugar da parroquia de Rendal no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 11 habitantes no ano 2010 segundo datos do INE, dos cales 6 eran homes e 5 eran mulleres."}
{"id": "178524", "revid": "85894", "url": "https://gl.wikipedia.org/wiki?curid=178524", "title": "O Casal, Rendal, Arz\u00faa", "text": "O Casal \u00e9 un lugar da parroquia de Rendal no concello coru\u00f1\u00e9s de Arz\u00faa, na comarca hom\u00f3nima. Ti\u00f1a 12 habitantes no ano 2010 segundo datos do INE, dos cales 5 eran homes e 7 eran mulleres."}
{"id": "178525", "revid": "55340", "url": "https://gl.wikipedia.org/wiki?curid=178525", "title": "Jos\u00e9 Mar\u00eda Fonollosa", "text": "Jos\u00e9 Mar\u00eda Fonollosa, nado en Barcelona o 8 de agosto de 1922 e finado na mesma cidade o 7 de outubro de 1991, foi un poeta catal\u00e1n en lingua castel\u00e1. Est\u00e1 considerado un caso singular de poeta secreto (ao estilo de Kavafis ou Fernando Pessoa) na literatura castel\u00e1, pois non publicou nada entre 1948 e 1990, mant\u00e9ndose \u00e1 marxe de correntes literarias.\nTraxectoria.\nNaceu en Can Tunis, e durante a adolescencia trasladouse ao Poble Sec. En 1945 publicou o seu primeiro poemario, \"La sombra de tu luz\", con influencias de poetas como Pedro Salinas, Jorge Guill\u00e9n, Lorca ou Alberti, e en xeral do estilo (canci\u00f3ns de arte menor de tipo tradicional, romances, sonetos e mesmo d\u00e9cimas) e os temas (amoroso, ao modo intelectual e distanciado) adoptados antes da guerra pola xeraci\u00f3n do 27. Por\u00e9n, non hai influencia das vangardas nin do surrealismo.\nEn 1948 publicou \"Umbral del silencio\", de cinco poemas. Nel usa o verso alexandrino e frecuenta a estrofa de catro versos hendecas\u00edlabos sen rima. Os temas seguen relacionados cos da xeraci\u00f3n do 27, pero aparecen tam\u00e9n preocupaci\u00f3ns relixiosas, propias da \u00e9poca, dilu\u00eddas nas composici\u00f3ns posteriores por un ton amoral e esc\u00e9ptico.\nNese mesmo ano escribiu \"Los pies sobre la tierra\", que nunca chegou a imprimirse, pero que ten grande importancia porque sup\u00f3n o inicio de \"Ciudad del hombre\", un vasto ciclo po\u00e9tico de catro d\u00e9cadas. Tam\u00e9n traballou noutra trilox\u00eda po\u00e9tica abortada: \"Soledad del hombre\", formada por \"Destrucci\u00f3n de la ma\u00f1ana\", \"Los rezagados\" (alg\u00fans destes poemas foron reelaborados para \"Ciudad del hombre\") e \"T\u00fa, cotidiana\".\nEn 1951, en colaboraci\u00f3n con Alfredo Papo, publicou \"Blues y cantos espirituales negros\". Nese mesmo ano marchou a Cuba. Regresou a Barcelona en 1961, e comezou a colaborar na revista \"Poes\u00eda Espa\u00f1ola\".\nEn 1987 un encontro casual con Pere Gimferrer en Barcelona deu lugar \u00e1 publicaci\u00f3n dunha antolox\u00eda de 97 poemas, \"Ciudad del hombre: New York\".\nCando morreu, na s\u00faa mesa de traballo estaba o poema \"No\", considerado un manifesto ante a morte, varios borradores e un esbozo de testamento a lapis. En 1993 publicouse \"Ciudad del hombre: Barcelona\", con 14 poemas. Esta obra foi reeditada en 1996 xunto con outros 68 poemas in\u00e9ditos. Un ano despois publicouse \"Poetas en la noche\", cr\u00f3nica novelada en verso na que reflicte o mundo da l\u00edrica contempor\u00e1nea.\nA s\u00faa obra foi musicada por Joan Manuel Serrat (1992) e Albert Pla (\"Supone Fonollosa\", 1995)."}
{"id": "178527", "revid": "23204", "url": "https://gl.wikipedia.org/wiki?curid=178527", "title": "Vja\u010deslav Ivanov", "text": "Vja\u010deslav Vsevolodovi\u010d Ivanov (en cir\u00edlico \u0412\u044f\u0447\u0435\u0441\u043b\u0430\u0301\u0432 \u0412\u0441\u0435\u0301\u0432\u043e\u043b\u043e\u0434\u043e\u0432\u0438\u0447 \u0418\u0432\u0430\u0301\u043d\u043e\u0432), nado en Moscova o 21 de agosto de 1929 e finado o 7 de outubro de 2017, \u00e9 un destacado fil\u00f3logo e indoeurope\u00edsta ruso, ben co\u00f1ecido pola s\u00faa teor\u00eda glot\u00e1lica do consonantismo protoindoeuropeo e por propo\u00f1er a localizaci\u00f3n da \"Urheimat\" deste pobo nas terras altas de Armenia e o Lago Urmia.\nTraxectoria.\nO pai de Vya\u010deslav Ivanov foi Vsevolod Ivanov, un dos escritores sovi\u00e9ticos m\u00e1is prominentes. A s\u00faa nai era unha actriz que traballaba no teatro de Vsevolod Meyerhold.\nIvanov estudou na Universidade de Moscova e nela traballou ata 1958, cando o despediron a causa da s\u00faa simpat\u00eda con Boris Pasternak e Roman Jakobson. Por esa \u00e9poca xa fixera importantes contribuci\u00f3ns aos estudos indoeuropeos e convert\u00e9rase nun dos mellores co\u00f1ecedores da lingua hitita.\nCarreira.\nAo principio da d\u00e9cada 1960-1970, Ivanov foi un dos primeiros estudosos sovi\u00e9ticos en tomar un profundo interese no desenvolvemento da semi\u00f3tica. Traballou con Vladimir Toporov en varias monograf\u00edas ling\u00fc\u00edsticas, inclu\u00eddo unha introduci\u00f3n ao s\u00e1nscrito. En 1962 xunto con Toporov e Juri Lotman estableceu a Escola semi\u00f3tica de Tartu-Moscova.\nA partir de 1980 comeza a traballar con Tamaz Gamkrelidze nunha nova teor\u00eda das migraci\u00f3ns indoeuropeas, pola que posteriormente avogaron no seu libro \"Indo-European and Indo-Europeans\" (1995). Entre 1989 e 1993 ocupou un posto no Soviet Supremo de Rusia. Simultaneamente creou o Instituto de Cultura Mundial e foi o titular da C\u00e1tedra de Teor\u00eda e historia da Cultura mundial na Universidade de Moscova.\nDesde finais da d\u00e9cada de 1990-2000 Ivanov comparte o seu tempo entre Moscova (onde ensina na Universidade Estatal Rusa para as Humanidades) e Os \u00c1nxeles, onde imparte cursos na Universidade de California, Os \u00c1nxeles. Tam\u00e9n traballou como profesor nas Universidades de Stanford e Yale.\n\u00c9 membro de pleno dereito da Academia Rusa das Ciencias desde 1990, e foi \"Foreign Fellow\" da Academia Brit\u00e1nica desde 1977.\nOutros intereses.\nAdemais dos seus intereses acad\u00e9micos, Vya\u010deslav Ivanov escribe poes\u00eda. Tam\u00e9n leva publicados varios libros de memorias, entre os que destacan dous sobre as s\u00faas relaci\u00f3ns con Boris Pasternak e Anna Akhmatova."}
{"id": "178528", "revid": "12452", "url": "https://gl.wikipedia.org/wiki?curid=178528", "title": "Vyacheslav Vsevolodovich Ivanov", "text": ""}
{"id": "178529", "revid": "624", "url": "https://gl.wikipedia.org/wiki?curid=178529", "title": "Indoeurope\u00edsta", "text": ""}
{"id": "178530", "revid": "56817", "url": "https://gl.wikipedia.org/wiki?curid=178530", "title": "Sentido", "text": "A palabra sentido pode ter diversos significados:"}
{"id": "178535", "revid": "89787", "url": "https://gl.wikipedia.org/wiki?curid=178535", "title": "Jos\u00e9 Mar\u00eda Acu\u00f1a L\u00f3pez", "text": "Jos\u00e9 Mar\u00eda Acu\u00f1a L\u00f3pez, comunmente citado como Acu\u00f1a, nado en Salcedo (Pontevedra) o 4 de abril de 1903 e finado en Vigo o 4 de xu\u00f1o de 1991, foi un escultor galego.\nTraxectoria.\nFillo dun ferreiro e membro dunha familia humilde de oito irm\u00e1ns, el e outros tres eran xordos de nacemento. Estudou Belas Artes na Real Academia de Belas Artes de San Fernando, en Madrid, cunha bolsa da Deputaci\u00f3n de Pontevedra. Foi disc\u00edpulo de Francisco Asorey. Traballou na Cer\u00e1mica Celta de Pontecesures e desenvolveu unha importante labor docente, coma profesor de debuxo, modelaxe e talla, no Colexio Rexional de Xordomudos de Santiago, do que fora alumno.\nFixo de Galicia, os seus cidad\u00e1ns e os seus costumes o tema central da s\u00faa creaci\u00f3n. Entre as s\u00faas obras m\u00e1is co\u00f1ecidas destacan as de peregrinos, coma as do Monte do Gozo e San Caetano, Santiago de Compostela.\nPremi\u00e1rono coa Medalla de Prata ao M\u00e9rito no Traballo en 1973 e a Medalla Castelao no ano 1990. O CEIP Escultor Acu\u00f1a de Coia, Vigo, centro de referencia para a integraci\u00f3n de alumnado con discapacidade auditiva, as\u00ed como r\u00faas nas cidades de Pontevedra e Vigo, levan o seu nome."}
{"id": "178537", "revid": "1888", "url": "https://gl.wikipedia.org/wiki?curid=178537", "title": "Luis F\u00e1brega Santamarina", "text": "Lu\u00eds F\u00e1brega Santamarina, nado en Ourense en 1906 e finado na mesma cidade o 3 de novembro de 1968, foi un farmac\u00e9utico e pol\u00edtico galego.\nTraxectoria.\nFillo de Luis F\u00e1brega Coello. Licenciouse en Farmacia pola Universidade de Santiago de Compostela en 1926. Desde 1932 foi dirixente de Vanguardia Republicana Federal, as xuventudes do Partido Republicano Radical, partido polo que elixido deputado pola provincia de Ourense nas elecci\u00f3ns xerais de 1933. Seguidor de Mart\u00ednez Barrio, pasou con el ao Partido Radical Dem\u00f3crata e despois a Uni\u00f3n Republicana. Durante a Guerra civil estivo preso nos campos de concentraci\u00f3n de Rianxo e La Santa Espina (Valladolid) ata 1938. Abr\u00edronlle expediente de responsabilidades pol\u00edticas en 1941. Retornou a Ourense e presidiu o colexio de farmac\u00e9uticos entre 1952 e 1960. Finou en Ourense o 3 de novembro de 1968.\nVida persoal.\nCasou con Alfonsa Garc\u00eda Rodr\u00edguez e foi pai de Margarita e Luis F\u00e1brega Garc\u00eda."}
{"id": "178538", "revid": "12452", "url": "https://gl.wikipedia.org/wiki?curid=178538", "title": "Vyacheslav V. Ivanov", "text": ""}
{"id": "178539", "revid": "98629", "url": "https://gl.wikipedia.org/wiki?curid=178539", "title": "The Shining", "text": "The Shining \u00e9 un filme de terror psicol\u00f3xico producido e dirixido por Stanley Kubrick que se estreou en 1980. Foi coescrito polo novelista Diane Johnson e bas\u00e9ase na novela hom\u00f3nima de Stephen King \"The Shining\", malia que a historia difire en varios aspectos. Est\u00e1 protagonizado por Jack Nicholson, Shelley Duvall, Danny Lloyd e Scatman Crothers.\nNo filme, Jack Torrance, un escritor e ex-alcoh\u00f3lico, consegue un traballo como vixilante f\u00f3ra de tempada no illado Hotel Overlook. O seu fillo pos\u00fae poderes ps\u00edquicos e \u00e9 quen de ver cousas do pasado e do futuro, como as pantasmas de persoas que habitaron no hotel. Pouco despois de chegar, a familia queda atrapada no hotel por unha xistra, e Jack vaise vendo influenciado por unha presenza sobrenatural, volv\u00e9ndose tolo pouco a pouco, e \u00f3 cabo tenta asasinar a s\u00faa familia.\n\u00d3 contrario que os filmes previos de Kubrick, que se difundiron no p\u00fablico a trav\u00e9s do boca a boca, \"The Shining\" foi lanzado coma un filme de mercado masivo, estre\u00e1ndose primeiro s\u00f3 en d\u00faas cidades no Memorial Day, e un mes despois a nivel nacional. Malia que a resposta inicial do filme foi variada, a cr\u00edtica acabou sendo moi favorable e hoxe est\u00e1 considerado entre un dos mellores filmes de terror, e entre alg\u00fans est\u00e1 considerado un dos mellores filmes de t\u00f3dolos tempos. O director de cine Martin Scorsese, escribindo para o \"The Daily Beast\", clasificouno como un dos 11 filmes m\u00e1is arrepiantes de toda a historia. Os cr\u00edticos, os estudantes de cine e o produtor de Kubrick Jan Harlan, subli\u00f1aron a s\u00faa enorme influencia na cultura popular.\nA primeira estrea europea de \"The Shining\" era 25 minutos m\u00e1is curta que a versi\u00f3n americana, xa que se eliminaron moitas das escenas que ti\u00f1an lugar nos exteriores do hotel.\nSinopse.\nJack Torrance trasl\u00e1dase coa s\u00faa muller e o seu fillo de sete anos \u00f3 hotel Overlook, en Colorado, para encargarse do mantemento das instalaci\u00f3ns durante a tempada de inverno, \u00e9poca na que resta pechado e illado pola neve. O seu obxectivo \u00e9 atopar paz e sosego para escribir unha novela. Pero pouco despois da s\u00faa chegada \u00f3 hotel, \u00f3 mesmo tempo que Jack comeza a padecer desconcertantes trastornos de personalidade, comezan a producirse fen\u00f3menos paranormais relacionados cos anteriores vixilantes do hotel."}
{"id": "178540", "revid": "89787", "url": "https://gl.wikipedia.org/wiki?curid=178540", "title": "Martin Bormann", "text": "Martin Bormann, nado en Halberstadt o 17 de xu\u00f1o de 1900 e finado en Berl\u00edn o 2 de maio de 1945, foi un militar e destacado l\u00edder da Alema\u00f1a nazi, xefe da chanceler\u00eda, director do NSDAP dende 1941 e secretario persoal de Adolf Hitler."}
{"id": "178541", "revid": "23204", "url": "https://gl.wikipedia.org/wiki?curid=178541", "title": "Hugh Trevor-Roper", "text": "Hugh Trevor-Roper, nado en Glanton o 15 de xaneiro de 1914 e finado en Oxford o 26 de xaneiro de 2003 foi un historiador brit\u00e1nico. Est\u00e1 considerado unha autoridade para a Idade Moderna e especialmente nos estudos relacionados coa Alema\u00f1a nazi. Cursou estudos cl\u00e1sicos e historia moderna en Charterhouse School e Christ Church, en Oxford. Inc\u00f3modo coa filolox\u00eda, centrouse na Historia."}
{"id": "178542", "revid": "15490", "url": "https://gl.wikipedia.org/wiki?curid=178542", "title": "Institute for Advanced Study", "text": "O Institute for Advanced Study ou IAS \u00e9 unha instituci\u00f3n privada estadounidense de Princeton (Nova Jersey). Foi dese\u00f1ada para acoller investigaci\u00f3ns avanzadas b\u00e1sicas levadas a cabo por cient\u00edficos de varios campos, sen a molestia de ter que dar clase, conseguir fondos, ou buscar patrocinadores. A\u00ednda que est\u00e1 preto, non \u00e9 parte da Universidade de Princeton. O IAS f\u00edxose especialmente famoso por ser o lugar de traballo de Albert Einstein e John von Neumann tras a s\u00faa emigraci\u00f3n aos Estados Unidos. Hai outros institutos de estudos avanzados nos EUA e outras partes do mundo, baseados no mesmo modelo.\nDende 2020, acolle a cient\u00edficos como Juan Maldacena ou Robbert Dijkgraaf."}
{"id": "178543", "revid": "1131", "url": "https://gl.wikipedia.org/wiki?curid=178543", "title": "Universidade de Princeton", "text": "A Universidade de Princeton, localizada en Princeton (Nova Jersey) \u00e9 unha das oito universidades da Ivy League. Foi fundada como \"College of New Jersei\" en 1746, e estivo orixinalmente localizada en Elizabeth (Nova Jersey). Est\u00e1 reco\u00f1ecida como unha das m\u00e1is prestixiosas universidades do mundo; foi trasladada a Princeton en 1756, mantendo o nome orixinal. O nome foi cambiado oficialmente a Universidade de Princeton (\"Princeton University\") en 1896. Orixinalmente foi unha instituci\u00f3n presbiteriana, actualmente laica."}
{"id": "178544", "revid": "98629", "url": "https://gl.wikipedia.org/wiki?curid=178544", "title": "Onde viven os monstros (filme)", "text": "Onde viven os monstros (en ) \u00e9 un filme fant\u00e1stico dirixido por Spike Jonze que se estreou no 2009. \u00c9 unha adaptaci\u00f3n do libro infantil de 1963 de Maurice Sendak do mesmo nome. Combina acci\u00f3n en vivo, acuaci\u00f3ns con disfraces, animatr\u00f3nica, e imaxe xerada por computador (CGI). Est\u00e1 protagonizado por Max Records, e polas voces de James Gandolfini, Paul Dano, Lauren Ambrose, Forest Whitaker, Catherine O'Hara e Chris Cooper. A historia c\u00e9ntrase nun neno solitario de nove anos chamado Max que navega cara a unha illa habitada por monstros (\"Wild Things\") que declaran rei a Max.\nO filme estreouse o 16 de outubro de 2009 nos Estados Unidos, o 3 de decembro en Australia, e o 17 de decembro en Alema\u00f1a. A s\u00faa acollida foi boa por parte da cr\u00edtica e o seu lanzamento en DVD e Blu-ray f\u00edxose o 2 de marzo de 2010. Foi estreado o 15 de abril do 2014 na TVG.\nSinopse.\nMax \u00e9 un neno desobediente que \u00e9 enviado \u00e1 cama sen cear e que crea o seu propio mundo imaxinario: un lugar poboado por feroces monstros que o te\u00f1en a el como o seu xefe."}
{"id": "178545", "revid": "10599", "url": "https://gl.wikipedia.org/wiki?curid=178545", "title": "Forzas Armadas Espa\u00f1olas", "text": ""}
{"id": "178546", "revid": "15490", "url": "https://gl.wikipedia.org/wiki?curid=178546", "title": "Sean Penn", "text": "Sean Justin Penn, nado o 17 de agosto de 1960 en Santa Monica (California) \u00e9 un actor e director de cine estadounidense nomeado a m\u00faltiples premios e ga\u00f1ador de dous premios Oscar, un Globo de Ouro e un premio do Sindicato de Actores. \u00c9 irm\u00e1n do tam\u00e9n actor Chris Penn."}
{"id": "178547", "revid": "6939", "url": "https://gl.wikipedia.org/wiki?curid=178547", "title": "Celtibero", "text": ""}
{"id": "178548", "revid": "98629", "url": "https://gl.wikipedia.org/wiki?curid=178548", "title": "Ex\u00e9rcito de Terra de Espa\u00f1a", "text": "O Ex\u00e9rcito de Terra \u00e9 a rama terrestre das Forzas Armadas de Espa\u00f1a, un dos ex\u00e9rcitos en actividade m\u00e1is antigos do mundo (s\u00e9culo XV). Ten o seu Cuartel Xeral no Palacio de Buenavista de Madrid, situado na c\u00e9ntrica Praza de Cibeles, fronte ao Banco de Espa\u00f1a. Actualmente o Ex\u00e9rcito de Terra de Espa\u00f1a conta con aproximadamente 135.000 efectivos.\nConxuntamente coa Armada e o Ex\u00e9rcito do Aire, ten asignado por medio do artigo oitavo da Constituci\u00f3n Espa\u00f1ola a misi\u00f3n de garantir a soberan\u00eda e independencia de Espa\u00f1a, defender a s\u00faa integridade territorial e o ordenamento constitucional.\nOrganizaci\u00f3n e estrutura.\nActualmente as Forzas Armadas Espa\u00f1olas at\u00f3panse nun proceso de reestruturaci\u00f3n. Con esta reestruturaci\u00f3n pret\u00e9ndese adecuar a organizaci\u00f3n ao n\u00famero de efectivos dispo\u00f1ibles, concentrar as unidades nun n\u00famero menor de localizaci\u00f3ns, actualizar normas e procesos, reducir os niveis administrativos, suprimir estruturas redundantes e potenciar as capacidades das forzas mediante tecnolox\u00edas avanzadas.\nEsta reorganizaci\u00f3n afectar\u00e1 a sesenta unidades, das cales trinta e tres ser\u00e1n disoltas e vinte e tres transformadas. Das disoltas, vinte e catro ser\u00e1n batall\u00f3ns.\nDo mesmo xeito que a Armada e o Ex\u00e9rcito do Aire, o Ex\u00e9rcito de Terra est\u00e1 composto por:\nA Forza.\nA nova organizaci\u00f3n da Forza ten unha estrutura m\u00e1is simplificada, coas brigadas como elemento principal. Deste xeito soluci\u00f3nase o problema da existencia de unidades que non contaban cun n\u00famero suficiente de efectivos e medios. Esta organizaci\u00f3n \u00e9 m\u00e1is flexible, ten un \u00fanico mando e potencia as unidades lixeiras con maior capacidade de mobilidade e proxecci\u00f3n.\nA Forza est\u00e1 formada polas seguintes unidades:&lt;ref name=\"ORDEN DEF/3771/2008\"&gt;&lt;/ref&gt;\nO Apoio \u00e1 forza.\nO Apoio \u00e1 forza do Ex\u00e9rcito est\u00e1 composto por:\nCorpos do Ex\u00e9rcito.\nO persoal do Ex\u00e9rcito distrib\u00faese en catro corpos: \nO Corpo Xeral das Armas div\u00eddese en especialidades fundamentais: \nCorpos com\u00fans das Forzas Armadas. \nUnidades e centros con emblema espec\u00edfico. \nEmpregos.\nNo Ex\u00e9rcito de Terra espa\u00f1ol existen os seguintes empregos, de acordo coa clasificaci\u00f3n de rangos da OTAN, \u00e1 cal Espa\u00f1a pertence."}
{"id": "178549", "revid": "124656", "url": "https://gl.wikipedia.org/wiki?curid=178549", "title": "Agust\u00edn Reguera Ocampo", "text": "Agust\u00edn Reguera Ocampo, nado en 1964 en Soutomaior, \u00e9 un pol\u00edtico galego do PPdeG.\nTraxectoria.\nLicenciado en Empresariais pola Universidade de Santiago de Compostela, foi traballador de banca. Nas elecci\u00f3ns municipais de 1995 encabezou a candidatura do PPdeG en Soutomaior e foi elixido alcalde como cabeza da lista m\u00e1is votada. En 1999 foi reelixido cunha ampla maior\u00eda absoluta, \u00f3 igual que en 2003, 2007 e 2011. Foi deputado provincial dende 2007 ata 2009, ocup\u00e1ndose da \u00e1rea de Pesca e Asuntos Mar\u00edtimos. En xu\u00f1o de 2009 foi nomeado membro do consello asesor de RTVE en Galicia.\nEn 2015 e 2019 revalidou a alcald\u00eda con maior\u00eda absoluta, pero de forma moito m\u00e1is axustada que nas anteriores convocatorias. En 2023 foi superado polo BNG, polo cal perdeu a alcald\u00eda en favor do nacionalista Manuel Lourenzo Sobral.\nEn xu\u00f1o de 2023, tras cesar como alcalde, foi nomeado Delegado Territorial da Xunta de Galicia en Pontevedra."}
{"id": "178550", "revid": "89787", "url": "https://gl.wikipedia.org/wiki?curid=178550", "title": "El Mundo", "text": "El Mundo del siglo XXI, m\u00e1is co\u00f1ecido como El Mundo, \u00e9 un xornal espa\u00f1ol. Ten a s\u00faa sede en Madrid e conta con edici\u00f3ns rexionais en lugares como Galicia, Catalu\u00f1a, Pa\u00eds Vasco, Andaluc\u00eda, Almer\u00eda, Huelva, Comunidade Valenciana, Castela-A Mancha, Castela e Le\u00f3n, Illas Baleares, Alacant ou Cantabria. Tam\u00e9n conta con edici\u00f3n aberta en Internet chamada elmundo.es. O seu director \u00e9 Francisco Rosell.\nA empresa editora, Unidad Editorial S. a., \u00e9 dona tam\u00e9n do Grupo Recoletos, ambas propiedade \u00e1 s\u00faa vez do grupo RCS MediaGroup (Rizzoli), que controla o diario italiano de maior tirada, o \"Corriere della Sera\", e que marca as directrices xerais de acci\u00f3n. O Grupo Unidad Editorial est\u00e1 presidido pola historiadora e acad\u00e9mica Mar\u00eda del Carmen Iglesias Cano e edita, ademais do diario \"El Mundo\", outras publicaci\u00f3ns como Marca, \"Expansi\u00f3n\", \"Telva\" ou \"La aventura de la Historia\", entre outras.\nO 8 de marzo de 2010 \"El Mundo\" lanzou \"Orbyt\", a plataforma de contidos de pago na que ademais de contar con catro secci\u00f3ns espec\u00edficas, tam\u00e9n se pode consultar a hemeroteca do xornal, opinar, interactuar coa redacci\u00f3n e beneficiarse de promoci\u00f3ns ou descontos exclusivos.\nHistoria.\nApareceu por primeira vez o 23 de outubro de 1989 e foi fundado por Alfonso de Salas, Pedro J. Ram\u00edrez, Balbino Fraga, Juan Gonz\u00e1lez e Melchor Miralles.\nSeguindo o ronsel do anterior xornal dirixido por Pedro J. Ram\u00edrez, \"Diario 16\", \"El Mundo\" dedicou desde sempre importantes esforzos \u00e1 investigaci\u00f3n xornal\u00edstica. Neste sentido, desvelaron os esc\u00e1ndalos de corrupci\u00f3n no goberno de Felipe Gonz\u00e1lez, como o caso Ibercorp e o terrorismo de Estado do GAL. Estas revelaci\u00f3ns tiveron unha repercusi\u00f3n significativa na opini\u00f3n p\u00fablica e influ\u00edron no desgaste do expresidente e a vitoria de Jos\u00e9 Mar\u00eda Aznar en 1996. \nO diario apoiou en li\u00f1as xerais ao goberno de Aznar. No entanto cuestionou algunhas das s\u00faas acci\u00f3ns, especialmente as que pod\u00edan favorecer a PRISA, desde a etapa de Gonz\u00e1lez ambos se converteron en rivais. \"El Mundo\" tam\u00e9n criticou seriamente a Guerra de Iraq.\nO diario deu un voto de confianza a Jos\u00e9 Luis Rodr\u00edguez Zapatero e aprobou acci\u00f3ns como retirar as tropas de Iraq ou, con indecisi\u00f3ns sobre a s\u00faa denominaci\u00f3n xur\u00eddica, a aprobaci\u00f3n do matrimonio entre persoas do mesmo sexo. Pero mantivo unha li\u00f1a cr\u00edtica co goberno socialista, que actualmente \u00e9 predominante. Entre as s\u00faas cr\u00edticas est\u00e1n os pactos cos nacionalistas perif\u00e9ricos, que segundo \"El Mundo\" levaron \u00e1 reforma do Estatuto de Autonom\u00eda de Catalu\u00f1a de 1979, co novo Estatuto de 2006, ou a tentativa de negociar a paz con ETA. En canto ao seu labor investigador, \"El Mundo\" \u00e9 un dos m\u00e1ximos promotores das teor\u00edas que cuestionan a instruci\u00f3n xudicial dos atentados do 11 de marzo de 2004, mostradas como intentos de clarificaci\u00f3n de aspectos que, ao seu xu\u00edzo, estar\u00edan sen resolver.\nEn 2009 Amaya Garc\u00eda Ortiz de Jocano resultou galardoada co Premio Ortega e Gasset de xornalismo na modalidade de xornalismo dixital pola reportaxe \"Clase de historia a pie de fosa\", publicado en elmundo.es.\nEn 2010, segundo as contas que Unidad Editorial depositou ante o Rexistro Mercantil de Madrid, o xornal sofre unha quebra t\u00e9cnica debido ao descenso de publicidade e de vendas. O xornal tivo que recibir un pr\u00e9stamo da s\u00faa empresa matriz RCS MediaGroup por valor de 8,8 mill\u00f3ns de euros."}
{"id": "178551", "revid": "75439", "url": "https://gl.wikipedia.org/wiki?curid=178551", "title": "Ernesto Sabato", "text": "Ernesto Sabato (pronunciado /s\u00e1\u03b2ato/)\u200b, nado en Rojas (Provincia de Buenos Aires) o 24 de xu\u00f1o de 1911 e finado o 30 de abril de 2011, foi un escritor, f\u00edsico e pintor arxentino.\nEscribiu as novelas \"El t\u00fanel\", \"Sobre h\u00e9roes y tumbas\" e \"Abadd\u00f3n el exterminador\", as\u00ed como tam\u00e9n diferentes ensaios sobre a condici\u00f3n humana. Foi un home de ideolox\u00eda comunista.\nEn 2002 foi Premio Rosal\u00eda de Castro do Centro PEN Galicia."}
{"id": "178553", "revid": "89787", "url": "https://gl.wikipedia.org/wiki?curid=178553", "title": "La Gaceta", "text": "La Gaceta \u00e9 un xornal espa\u00f1ol de tendencia conservadora e difusi\u00f3n xeralista, fundado en 1989 por Jos\u00e9 Antonio Mart\u00ednez Soler coa cabeceira La Gaceta de los Negocios. Pertenceu ao grupo \"Negocios de Ediciones y Publicaciones SL\" ata agosto de 2009, cando foi comprado polo grupo Intereconom\u00eda. A s\u00faa sede central est\u00e1 en Madrid, a\u00ednda que o diario conta con delegaci\u00f3ns en Barcelona, Bilbao, Valencia e Valladolid."}
{"id": "178560", "revid": "89787", "url": "https://gl.wikipedia.org/wiki?curid=178560", "title": "2867 \u0160teins", "text": "2867 \u0160teins \u00e9 un pequeno asteroide do cinto principal que foi descuberto en 1969 por Nikolai Chernykh. O nome lle foi asignado por K\u0101rlis \u0160teins, un astr\u00f3nomo let\u00f3n e sovi\u00e9tico. \u0160teins recibiu a visita da sonda espacial Rosetta no ano 2008.\nCaracter\u00edsticas f\u00edsicas.\nUn estudo publicado en 2006 por astr\u00f3nomos do Observatorio austral europeo mostrou que \u0160teins \u00e9 un asteroide de tipo E cun di\u00e1metro duns 4,6\u00a0km. O estudo previo \u00f3 sobrevoo da sonda Rosetta mostrou, mediante a s\u00faa curva de luz, que o asteroide ten un per\u00edodo de rotaci\u00f3n dunhas seis horas, que ten forma irregular e que non ten ningunha l\u00faa.\nTralo sobrevoo de Rosetta, a ESA describiu \u0160teins como \"un diamante no ceo\", dado que ten unha forma que se vai estreitando cara a un extremo. A parte m\u00e1is ancha do asteroide est\u00e1 dominada por un gran cr\u00e1ter de 2,1\u00a0km de di\u00e1metro e que sorprendeu \u00f3s cient\u00edficos, que non esperaban que o asteroide puidera sobrevivir a semellante impacto. As fotograf\u00edas de \u0160teins tomadas por Rosetta permitiron \u00f3s cient\u00edficos determinar que o asteroide ten unhas dimensi\u00f3ns de 6,67 x 5,81 x 4,47\u00a0km, o que significa un di\u00e1metro medio de 5,3\u00a0km.\nSobrevoo.\nO 5 de setembro de 2008, a nave Rosetta sobrevoou \u0160teins a unha distancia de 800\u00a0km e unha velocidade relativamente baixa de 8,6\u00a0km/s. Este foi o primeiro de dous sobrevoos de asteroides programados para a sonda Rosetta, visitando en 2010 o asteroide 21 Lutetia, moito m\u00e1is grande. No momento do sobrevoo agard\u00e1base que o asteroide estivese iluminado polo Sol desde a perspectiva da nave, co que as imaxes ti\u00f1an moitas posibilidades de ser claras e n\u00edtidas. O Centro Europeo de Operaci\u00f3ns Espaciais (ESOC) transmitiu unha conferencia de prensa adicada \u00f3 sobrevoo o mesmo d\u00eda que foi levado a cabo."}
{"id": "178566", "revid": "5863", "url": "https://gl.wikipedia.org/wiki?curid=178566", "title": "Honorio Maura", "text": "Honorio Maura Gamazo, nado en Madrid o 29 de outubro de 1886 e finado en Hondarribia o 4 de setembro de 1936, foi un escritor e pol\u00edtico espa\u00f1ol.\nTraxectoria.\nFillo de Antonio Maura, estudou no Colexio dos Xesu\u00edtas de Chamart\u00edn de la Rosa. Logo de rematar o bacharelato, marchou a Francia, Su\u00edza e Alema\u00f1a estudar a carreira de enxe\u00f1eiro industrial na Escola Polit\u00e9cnica de Z\u00faric e nas universidades de Bonn e Aachen. De regreso a Espa\u00f1a, cursou a carreira de dereito en Madrid. Marchou a M\u00e9xico e despois a Arxentina a ra\u00edz do esc\u00e1ndalo que significou ter unha filla natural, permaneceu catro anos en Am\u00e9rica dedicado a especulaci\u00f3ns agr\u00edcolas e gandeiras. Retornou definitivamente a Espa\u00f1a despois do seu matrimonio con Sara Pieres Fern\u00e1ndez do Eixo en Buenos Aires (1914), compaxinando o teatro cos negocios como cofundador do Banco de Madrid (antes Banco Hispano-Austro H\u00fangaro) cos seus irm\u00e1ns e o Conde de los Andes, ademais de fundar a primeira f\u00e1brica de pavimentos de lin\u00f3leo en Espa\u00f1a \"Linoleum Nacional\". Destacou no teatro producindo comedias enxe\u00f1osas, nas que mesturaba frivolidade coa iron\u00eda e o co\u00f1ecemento da alta sociedade. Entre as s\u00faas obras destacan: \"Coraz\u00f3n de mujer\", \"Julieta compra un hijo\", \"Baby\", \"La muralla de oro\", \"Raquel\", \"Cuento de hadas\", \"La condesita y su bailar\u00edn\", \"La noche loca\", \"Por sus pasos contados\", \"Eva, indecisa\", \"Susana tiene un secreto\" etc.\nAmigo \u00edntimo e testamenteiro de Afonso XIII, coa chegada da Segunda Rep\u00fablica dedicouse case en exclusiva \u00e1 pol\u00edtica, abandonando o teatro. Fronte \u00e1 actitude republicana do seu irm\u00e1n Miguel, o seu ideal foi o retorno da Monarqu\u00eda. Colaborou, xunto ao marqu\u00e9s de Luca de Tena, na constituci\u00f3n do C\u00edrculo Mon\u00e1rquico Independiente; e foi detido e acusado de participar no intento de golpe de Estado do xeneral Sanjurjo. A partir de febreiro de 1933, militou no partido mon\u00e1rquico Renovaci\u00f3n Espa\u00f1ola, e foi elixido deputado pola provincia de Pontevedra nas elecci\u00f3ns xerais de 1933. Ao mesmo tempo, colaborou no diario \"ABC\" e na revista \"Renovaci\u00f3n Espa\u00f1ola\", combatendo o r\u00e9xime republicano. No Parlamento, criticou o accidentalismo e a t\u00e1ctica posibilista de Jos\u00e9 Mar\u00eda Gil Robles e a CEDA. Logo da revoluci\u00f3n de outubro de 1934, esixiu a derogaci\u00f3n do Estatuto de Catalu\u00f1a. Foi un dos asinantes do manifesto do Bloque Nacional, de Jos\u00e9 Calvo Sotelo. Acusado de non participar das ideas do Goberno do Fronte Popular, detiv\u00e9rono en Zarauz onde veraneaba. Primeiro conduc\u00edrono \u00e1 cadea de San Sebasti\u00e1n onde pasou varias semanas. Despois, un grupo de extremistas da FAI conduc\u00edrono \u00e1 fronteira, xunto a Victor Pradera, Jos\u00e9 Mar\u00eda de Urquijo, o conde de Plasencia, o ministro da monarqu\u00eda Leopoldo Matos Massieu, o pol\u00edtico tradicionalista Joaqu\u00edn Beunza e Ram\u00f3n Brunet, testemu\u00f1a dos feitos. En plena estrada fix\u00e9ronos baixar do cami\u00f3n dic\u00edndolles que os \u00edan fusilar. Pediron un cuarto de hora para rezar o Rosario, e conced\u00e9ronllo. Chegou unha partida de nacionalistas vascos que os salvou, conduc\u00edndoos ao forte de Guadalupe en Hondarribia. Foi fusilado \u00e1 vista das brigadas navarras que conquistaban naquel momento Ir\u00fan. Foi enterrado en Pamplona o 8 de xaneiro de 1937."}
{"id": "178568", "revid": "98629", "url": "https://gl.wikipedia.org/wiki?curid=178568", "title": "Conan o b\u00e1rbaro (filme)", "text": "Conan o b\u00e1rbaro (en ) \u00e9 un filme fant\u00e1stico estadounidense dirixido e coescrito por John Milius que se estreou en 1982. Bas\u00e9ase nas historias de Robert E. Howard, un escritor de ficci\u00f3n pulp da d\u00e9cada de 1930, que tratan das aventuras do personaxe ep\u00f3nimo nun mundo ficticio de maxia negra e violencia. Est\u00e1 protagonizado por Arnold Schwarzenegger e James Earl Jones, e conta a historia dun mozo b\u00e1rbaro (Schwarzenegger) que busca vinganza pola morte dos seus pais a mans de Thulsa Doom (Jones), o l\u00edder do culto da serpe. Buzz Feitshans e Raffaella De Laurentiis produciron o filme para o pai dela, Dino De Laurentiis, con Edward R. Pressman como produtor executivo. Basil Poledouris compuxo a banda sonora.\nA idea dun filme de Conan prop\u00faxose a comezos da d\u00e9cada de 1970; Pressman e o produtor asociado Edward Summer comezaron a sumar esforzos para sacar adiante o filme en 1975. Levoulles dous anos obter os dereitos do filme, despois do cal contactaron con Schwarzenegger para o papel principal e con Oliver Stone para crear o gui\u00f3n. Pressman carec\u00eda do capital preciso para levar a cabo o proxecto, e en 1979, logo de que as s\u00faas propostas para obter financiamento fosen rexeitadas polos grandes estudios, vendeu o proxecto a Dino De Laurentiis. Milius foi nomeado como director e reescribiu o gui\u00f3n de Stone. O gui\u00f3n definitivo integrou escenas das historias de Howard e de filmes como \"Kwaidan\" e \"Os sete samurais\". A rodaxe f\u00edxose en Espa\u00f1a durante cinco meses en localizaci\u00f3ns de Madrid e Almer\u00eda. Os escenarios, dese\u00f1ados por Ron Cobb, estaban baseados nas culturas dos anos escuros e nos debuxos de Frank Frazetta sobre Conan. Milius evitou os efectos \u00f3pticos, preferindo realizar as s\u00faas ideas con construci\u00f3ns mec\u00e1nicas e ilusi\u00f3ns \u00f3pticas. Schwarzenegger realizou a maior\u00eda das s\u00faas escenas de acci\u00f3n, e dous tipos de espadas, cun valor de 10\u00a0000$ cada unha, foron forxadas para o seu personaxe. O proceso de montaxe demorouse m\u00e1is dun ano e moitas escenas violentas foron eliminadas.\n\"Conan o b\u00e1rbaro\" foi un \u00e9xito comercial para os seus impulsores, recadando m\u00e1is de 100$\u00a0mill\u00f3ns en todo o mundo, a\u00ednda que os ingresos estiveron por debaixo do nivel que cualificar\u00eda o filme como blockbuster. O filme supuxo o reco\u00f1ecemento internacional de Schwarzenegger. \"Conan\" foi estreado tam\u00e9n en formato de v\u00eddeo, cuxas vendas incrementaron a s\u00faa recadaci\u00f3n total at\u00e9 m\u00e1is de 300$\u00a0mill\u00f3ns no ano 2007. O \u00e9xito permitiu a creaci\u00f3n dunha secuela en 1984, \"Conan o destrutor\".\nEstreouse en galego o 18 de febreiro de 1989 a trav\u00e9s da TVG.\nSinopse.\nUnha espada \u00e9 forxada por un ferreiro, quen despois lla amosa \u00f3 seu fillo pequeno, Conan, mentres lle conta sobre o \"Enigma do Aceiro\", un aforismo da importancia do metal para o seu pobo, os cimmerios. Un d\u00eda, os cimmerios son masacrados por unha banda de incursores liderados por Thulsa Doom. O pai de Conan \u00e9 asasinado por cans, e a s\u00faa espada \u00e9 recollida por Doom para decapitar a nai de Conan, axudado pola ollada fascinante de Doom. Os nenos son escravizados e encadeados para traballar nun gran mu\u00ed\u00f1o, a Roda da Dor. Conan sobrevive at\u00e9 facerse adulto, convert\u00e9ndose nun home afouto e musculoso. O seu mestre ad\u00e9strao para convertelo nun gladiador, e despois de ga\u00f1ar innumerables pelexas e recibir adestramento e educaci\u00f3n no leste, Conan \u00e9 liberado. \u00c9 perseguido por cans salvaxes e busca refuxio na tumba dun guerreiro, onde atopa unha espada antiga. Conan deambula polo mundo, encontr\u00e1ndose cunha bruxa prof\u00e9tica nunha casoupa e fac\u00e9ndose amigo de Subotai, un ladr\u00f3n e arqueiro hyrkaniano.\nSeguindo o consello da bruxa, Conan e Subotai van \u00e1 cidade de Zamora na busca de Doom. Al\u00ed, enc\u00f3ntranse con Valeria, unha bandida. Rouban na Torre das Serpes, fac\u00e9ndose con xoias e outros obxectos de valor do santuario, e matan unha cobra xigante no proceso. Despois de fuxir coa s\u00faa prea, os ladr\u00f3ns cel\u00e9brano e Conan d\u00e9itase con Valeria. Os gardas da cidade capturan \u00f3s tres e l\u00e9vanos xunto \u00f3 rei Osric. Este p\u00eddelles que rescaten \u00e1 s\u00faa filla, convertida en fan\u00e1tica do culto de Doom, en troques dunha gran recompensa. Subotai e Valeria rexeitan tomar parte na busca. Por\u00e9n, Conan est\u00e1 motivado polo seu odio cara a Doom e o seu desexo de vinganza, polo que decide marchar s\u00f3 \u00f3 Templo de Set.\nDisfrazado como un sacerdote, Conan inf\u00edltrase no tempo, pero \u00e9 descuberto, capturado e torturado. Doom d\u00e1lle clases sobre o poder da carne, e faille unha demostraci\u00f3n hipnotizando a unha rapaza para que se guinde \u00e1 morte. Despois ordena que Conan sexa crucificado na \u00c1rbore de Woe. O b\u00e1rbaro est\u00e1 \u00e1s portas da morte cando \u00e9 descuberto por Subotai e levado a Akiro, o mago dos outeiros, que vive nun lugar onde enterraban guerreiros e reis. O mago convoca uns esp\u00edritos para que curen a Conan mais advirte que \"cobran un alto prezo\", o cal Valeria est\u00e1 disposta a pagar. Estes esp\u00edritos tam\u00e9n tentan secuestrar a Conan, pero recupera a sa\u00fade despois de que Valeria e Subotai os rexeiten.\nSubotai e Valeria acordan axudar a Conan a completar a misi\u00f3n de Osric e inf\u00edltranse no Templo de Set. A medida que o culto se entrega a unha orx\u00eda can\u00edbal, os ladr\u00f3ns atacan e foxen coa princesa, mais Conan non pode chegar at\u00e9 Doom, que se converte maxicamente nunha gran cobra e marcha escorregadizo. Valeria \u00e9 ferida mortalmente por Doom despois de que lle dispare unha cobra endurecida. Morre nos brazos de Conan, reco\u00f1ecendo o prezo da \"peaxe\" advertida polo mago en troques da vida de Conan, e \u00e9 cremada nos outeiros, onde Conan se prepara con Subotai e o mago para loitar con Doom. Conan p\u00eddelle a Crom, o deus do seu pobo, que lle conceda a vinganza. Empregando diferentes trampas e aproveitando o terreo, conseguen derrotar os guerreiros de Doom cando chegan. Xusto no momento que Rexor est\u00e1 a piques de derrotar a Conan, Valeria aparece durante un intre como unha valquiria para salvalo dun golpe mortal. Logo de perder todos os seus homes, Doom dispara unha cobra endurecida \u00e1 princesa, mais Subotai bloquea o disparo co seu escudo e o malvado abandona o lugar. A batalla remata con Conan recuperando a espada do seu pai que lle quitaran os seus inimigos, unha espada que el mesmo rompeu durante a liorta.\nConan introd\u00facese de novo no templo, onde Doom se dirixe \u00f3s membros do seu culto. Enfr\u00f3ntase a Doom, que o recibe cos brazos abertos e intenta hipnotizalo, mais o b\u00e1rbaro res\u00edstese e usa a espada crebada do seu pai para decapitar o seu inimigo. Despois de que os fan\u00e1ticos se dispersen, Conan queima o templo e devolve a princesa a Osric.\nPersonaxes.\nO personaxe principal, Conan, e o mundo de Hyboria est\u00e1n baseados nas creaci\u00f3ns de ficci\u00f3n pulp de Robert E. Howard da d\u00e9cada de 1930. Publicada en \"Weird Tales\", a s\u00faa serie sobre o b\u00e1rbaro foi moi popular entre os lectores; as aventuras do b\u00e1rbaro nun mundo salvaxe e m\u00edstico, cheo de sangue e asasinatos brutais, satisfixo as fantas\u00edas do lector de ser un \"poderoso xigante que vive segundo as s\u00faas propias regras\". Dende a d\u00e9cada de 1960, Conan conseguiu unha audiencia maior coa publicaci\u00f3n de novas novelas escritas en imitaci\u00f3n do estilo de Howard por L. Sprague de Camp e Lin Carter. As ilustraci\u00f3ns das novelas, obra de Frank Frazetta, axudaron a crear unha imaxe de Conan como un \"b\u00e1rbaro viril, con machado, peludo e esmagador de cranios\". John Milius, o director do filme, pensou no seu Conan cinematogr\u00e1fico \"como un heroe m\u00edtico do norte de Europa\". Danny Peary describiu a Conan como \"musculoso, maxestoso, intelixente, pero con escr\u00fapulos ambivalentes\". Don Herron, un estudoso de Howard e as s\u00faas historias, non concorda e argumenta que a personalidade de Conan no filme difire en gran medida do da literatura. O Conan dos libros detesta as restrici\u00f3ns \u00e1 s\u00faa liberdade e ter\u00edase resistido \u00e1 escravitude de maneira violenta, mentres que o da versi\u00f3n cinematogr\u00e1fica acepta o seu destino e debe ser liberado. Segundo a opini\u00f3n de Robert Garcia que deu sobre o filme na revista \"American Fantasy\", \"este Conan \u00e9 menos poderoso, menos falangueiro e menos educado que o de Howard\".\nA protagonista feminina, Valeria, bas\u00e9ase en d\u00faas fortes personaxes femininas das historias de Howard. A s\u00faa hom\u00f3nima era compa\u00f1eira de Conan en \"Cravos vermellos\", mentres que a s\u00faa personalidade e destino est\u00e1 baseada en B\u00ealit, a ra\u00ed\u00f1a pirata de \"A ra\u00ed\u00f1a da Costa Negra\". Segundo Kristina Passman, unha profesora asistente de lingua e literatura cl\u00e1sicas, a Valeria do filme \u00e9 un arquetipo perfecto da personaxe \"deusa\" amazona, unha guerreira fera pero domesticada. Rikke Schubart, un estudoso cinematogr\u00e1fico, di que Valeria \u00e9 unha \"deusa\" amazona porque est\u00e1 domesticada polo amor e non por tendencias altru\u00edstas. A destreza de Valeria na batalla coincide coa de Conan, e \u00e9 representada como o seu igual en capacidade e status. A lealdade e amor que amosa por Conan conv\u00e9rtena en algo m\u00e1is que unha compa\u00f1eira para el; ela representa as \"posibilidades de felicidade humana\". O seu sacrificio por Conan e o seu breve regreso da morte representan o c\u00f3digo do hero\u00edsmo, ilustrando que o hero\u00edsmo de autosacrificio lle trouxo \"fama eterna\". O nome de Valeria s\u00f3 se menciona no filme despois da s\u00faa morte.\nMilius baseou o outro compa\u00f1eiro de Conan, Subotai, no principal xeneral de Xenxis Kan, Subotai, e non nun dos personaxes de Howard. Segundo o cr\u00edtico de cinema Roger Ebert, Subotai cumpre o rol da \"literatura cl\u00e1sica de mellor amigo\". El axuda \u00f3 b\u00e1rbaro a matar a cobra xigante e b\u00e1ixao da s\u00faa crucifixi\u00f3n. O ladr\u00f3n tam\u00e9n chora pola s\u00faa compa\u00f1eira durante a cremaci\u00f3n de Valeria, coa explicaci\u00f3n de que \"el \u00e9 Conan, un cimmerio. El non chora, polo que eu choro por el.\"\nO inimigo de Conan, Thulsa Doom, \u00e9 unha mestura de d\u00faas creaci\u00f3ns de Howard. Toma o nome do malvado da serie de historias \"Kull of Atlantis\", pero par\u00e9cese m\u00e1is \u00e1 personaxe de Thoth-Amon, un feiticeiro estixio de \"O f\u00e9nix na espada\". O Doom do filme lembrou \u00f3s cr\u00edticos \u00e1 figura de Jim Jones, un l\u00edder de culto cuxa influencia sobre os seus seguidores era tal que centos deles obedeceron as s\u00faas ordes de suicidarse. Milius dixo que as s\u00faas investigaci\u00f3ns das antigas ordes da seita dos Asasinos e os thuggee foron a inspiraci\u00f3n do culto da cobra de Doom. Nas historias orixinais de Howard, a adoraci\u00f3n de Set, a\u00ednda que temible, non \u00e9 unha seita; m\u00e1is ben, \u00e9 a relixi\u00f3n estatal de Estixia (que \u00e9 virtualmente unha teocracia) formalizada hai s\u00e9culos.\nProduci\u00f3n.\nDende a d\u00e9cada de 1970, os problemas de licenza obstaculizaron a produci\u00f3n de versi\u00f3ns cinematogr\u00e1ficas das historias de Conan. Lancer Books, que adquiriu os dereitos en 1966, entrou en suspensi\u00f3n de pagos, e exist\u00edan disputas legais sobre a disposici\u00f3n dos dereitos de publicaci\u00f3n, o que finalmente levou a que fosen conxelados baixo orde xudicial. Edward Summer suxeriu Conan como un proxecto potencial \u00f3 produtor executivo Edward R. Pressman en 1975, e despois de amosarlle a banda dese\u00f1ada e as obras art\u00edsticas de Frazetta, Pressman convenceuse. Foron precisos dous anos para asegurar os dereitos do filme. As d\u00faas partes principais implicadas na demanda, Glenn Lord e de Camp, crearon Conan Properties Incorporated para manexar todas as licenzas de materiais relacionados con Conan, e Pressman recibiu os dereitos cinematogr\u00e1ficos pouco despois. Gastou m\u00e1is de 100\u00a0000$ en taxas legais para lograr resolver a demanda, e os dereitos cust\u00e1ronlle outros 7\u00a0500$.\nO \u00e9xito de \"A guerra das galaxias\" en 1977 fixo medrar o interese de Hollywood en producir filmes que representasen \"aventuras heroicas en terras sobrenaturais de f\u00e1bula\". \u00c1 industria cinematogr\u00e1fica, chamoulle a atenci\u00f3n especialmente a popularidade de Conan entre os mozos estadounidenses, que estaban mercando reimpresi\u00f3ns das historias coa arte de Frazetta e adaptaci\u00f3ns de Marvel Comics. John Milius expresou o seu interese en dirixir un filme sobre Conan en 1978, despois de rematar a rodaxe de \"Big Wednesday\", de acordo con Buzz Feitshans, un produtor que traballou acot\u00edo con Milius (Milius \u00e9 un grande admirador de filmes como \"The Vikings\" (1958)). Milius e Feitshans reun\u00edronse con Pressman, pero as diferenzas sobre varios temas impediron que as conversas chegaran m\u00e1is lonxe.\nOliver Stone uniuse \u00f3 proxecto de Conan despois de que Paramount Pictures ofrecese financiar o filme cun orzamento inicial de 2,5$ mill\u00f3ns se un \"guionista de renome\" estivese no equipo. Despois de asegurar os servizos de Stone, Pressman achegouse a Frank Frazetta para que fose \"consultor visual\", pero non conseguiron chegar a un acordo. O produtor contou con Ron Cobb, que acababa de rematar un traballo de dese\u00f1o para \"Alien\" (1979). Cobb fixo unha serie de pinturas e debuxos para Pressman antes de unirse a Milius noutro proxecto.\nAs estimaci\u00f3ns do orzamento preciso para levar a cabo o gui\u00f3n de Stone ascenderon a 40\u00a0$ mill\u00f3ns; Pressman, Summer e Stone non puideron convencer a ning\u00fan estudio para financiar o proxecto. A produtora de Pressman enfrontouse a dificultades financeiras para manterse a flote, xa que ti\u00f1a d\u00e9bedas co banco. As trabas para atopar un director axeitado tam\u00e9n foron un serio problema para o proxecto. Stone e Joe Alves, que foi o director de segunda unidade de \"Tibur\u00f3n 2\", foron considerados como posibles codirectores, mais Pressman declarou que \"era unha idea bastante tola e coa que [eles] non chegar\u00edan a ning\u00fan lado\". Stone tam\u00e9n declarou que se puxo en contacto con Ridley Scott, que acabara de dirixir \"Alien\", pero que o rexeitou.\nCobb amosoulle a Milius o seu traballo para \"Conan\" e o gui\u00f3n de Stone, que segundo el mesmo, reavivou o interese de Milius; o director contactou con Pressman, e conseguiron chegar a un acordo: Milius dirixir\u00eda o filme se se lle permit\u00eda facer modificaci\u00f3ns no gui\u00f3n. Milius era co\u00f1ecido na industria cinematogr\u00e1fica polos seus gui\u00f3ns masculinizados para \"Harry o sucio\" (1971) e \"Harry o forte\" (1973). Por\u00e9n, foi contratado para dirixir o seguinte filme de Dino De Laurentiis, un produtor influente na industria do cine fant\u00e1stico. Milius propuxo a idea de facer \"Conan\" con De Laurentiis, e despois dun ano de negociaci\u00f3ns, Pressman e De Laurentiis acordaron ser coprodutores. De Laurentiis f\u00edxose cargo do financiamento e da produci\u00f3n, e Pressman renunciou a t\u00f3dolos reclamos das ganancias do filme, a\u00ednda que mantivo a aprobaci\u00f3n dos cambios no gui\u00f3n, no elenco e no director. Dino De Laurentiis asignou a responsabilidade de produci\u00f3n \u00e1 s\u00faa filla, Raffaella, e a Feitshans. Milius foi nomeado formalmente como director a comezos de 1979, e Cobb foi nomeado dese\u00f1ador de produci\u00f3n. De Laurentiis convenceu a Universal Pictures para ser o distribuidor do filme nos Estados Unidos. O estudio tam\u00e9n contribu\u00edu no orzamento do filme con 17,5$ mill\u00f3ns e destinou 12$ mill\u00f3ns para promocionalo.\nElenco.\nMentres traballaban para asegurar os dereitos do filme, Pressman e Summer tam\u00e9n estaban na busca do protagonista. Summer declarou que consideraron a Charles Bronson, Sylvester Stallone e William Smith, todos eles co\u00f1ecidos por interpretar papeis de homes duros, pero en 1976, os dous produtores viron un pequeno corte do filme sobre culturismo \"Pumping Iron\", e \u00e1mbolos dous estiveron de acordo en que Arnold Schwarzenegger era perfecto para o papel de Conan polo seu enorme e musculoso corpo. Segundo o propio Schwarzenegger, o enfoque \"discreto\" de Pressman e a s\u00faa \"gran forza interior\" convenc\u00e9rono de unirse \u00f3 proxecto. Paul Sammon, escritor na revista \"Cinefantastique\", dixo que o antigo campi\u00f3n de culturismo era practicamente a \"encarnaci\u00f3n vivente dunha das ilustraci\u00f3ns de Frazetta\". Schwarzenegger recibiu 250\u00a0000$ e chegaron a un acordo de retenci\u00f3n, segundo o cal ti\u00f1a prohibido protagonizar calquera outro filme de espada e bruxar\u00eda. Schwarzenegger dixo que \"Conan\" foi a s\u00faa grande oportunidade de asentarse na industria do entretemento.\nGrazas \u00e1 firme crenza que Pressman ti\u00f1a nel, Schwarzenegger mantivo o papel de Conan incluso despois de que o proxecto fose vendido efectivamente a De Laurentiis. Milius quer\u00eda unha visi\u00f3n m\u00e1is atl\u00e9tica do seu actor principal, polo que Schwarzenegger levou a cabo un r\u00e9xime de adestramento de 18 meses antes de comezar a filmaci\u00f3n. Ademais de correr e erguer pesas, as s\u00faas rutinas inclu\u00edan rubir cordas, montar a cabalo e nadar. Pasou de pesar 109 a 95 kg. Al\u00e9n de Conan, outros dous papeis importantes foron interpretados por actores noveis. Subotai foi interpretado por Gerry Lopez, un campi\u00f3n de surf, cuxa \u00fanica experiencia na interpretaci\u00f3n foi facer de si mesmo no filme de Milius \"Big Wednesday\". Schwarzenegger quedou na casa de Lopez durante m\u00e1is dun mes antes do comezo da rodaxe para que puidesen ensaiar os seus papeis e estabelecer unha boa relaci\u00f3n. Sandahl Bergman, unha bailarina con papeis menores en produci\u00f3ns teatrais e cinematogr\u00e1ficos, fixo o papel de Valeria. Foi recomendada a Milius por Bob Fosse, que xa a dirixira en \"Empeza o espect\u00e1culo\" (1979), e foi aceptada despois de lerlle o seu papel.\nMilius declarou que os actores foron escollidos porque a s\u00faa aparencia e personalidade encaixaban no papel. Quer\u00eda que os actores non tiveran ideas preconcibidas para proxectar os seus roles. Malia que Milius tivo certas reservas cando presenciou as primeiras tomas dos actores, confiou en que mellorar\u00edan as s\u00faas habilidades con traballo e modificou o gui\u00f3n para adaptalo \u00e1s s\u00faas capacidades. Schwarzenegger estudara durante semanas en 1980 con Robert Easton, un adestrador de voz de varias estrelas de Hollywood, para mellorar a s\u00faa fala. A s\u00faa primeira li\u00f1a no filme era un texto parafraseado do emperador mongol Xenxis Kan sobre as cousas boas da vida, e o actor f\u00edxoa cun marcado acento austr\u00edaco. Os cr\u00edticos describiron m\u00e1is tarde o que escoitaran como \"to crush your enemies\u2014see dem [them] driven before you, and to hear the lamentations of dair vimen [their women]\". Posteriormente, Schwarzenegger someteuse a un intensivo adestramento da s\u00faa fala con Milius. Cada un dos seus \u00faltimos discursos m\u00e1is longos foi ensaiado polo menos 40 veces. As li\u00f1as de Lopez tam\u00e9n foron un problema; malia que Milius estaba satisfeito co traballo de Lopez, as frases do surfeiro foron dobradas polo actor de teatro Sab Shimono para a versi\u00f3n final. Unha fonte pr\u00f3xima \u00e1 produci\u00f3n dixo que isto f\u00edxose porque Lopez non puido \"[manter] unha certa calidade da s\u00faa voz.\"\nSean Connery e John Huston foron considerados para os outros papeis. Segundo Milius, James Earl Jones e Max von Sydow foron finalmente os contratados coa esperanza de que inspirasen a Schwarzenegger, Bergman e Lopez. Jones era xa daquela un veterano e premiado actor en numerosas produci\u00f3ns de cinema e teatro. Von Sydow era un actor sueco de renome internacional. O papel de Thulsa Doom foille ofrecido a Jones mentres el consideraba postularse para o papel de Grendel nun filme baseado na novela ep\u00f3nima de John Gardner. Despois de co\u00f1ecer que era unha animaci\u00f3n, Jones leu o gui\u00f3n de \"Conan\" e aceptou o papel de Doom. Cando comezou a rodaxe, Jones tam\u00e9n protagonizaba unha obra de Broadway, \"A Lesson to Aloes\" de Athol Fugard. El e o equipo de filmaci\u00f3n coordinaron os seus horarios para que puidese unirse \u00e1s restantes actuaci\u00f3ns da obra. Jones interesouse pola actuaci\u00f3n de Schwarzenegger, ofrec\u00e9ndolle a mi\u00fado consellos sobre como dicir as s\u00faas li\u00f1as.\nO actor Mako Iwamatsu, co\u00f1ecido profesionalmente como \"Mako\", foi incorporado \u00f3 proxecto por Milius pola s\u00faa experiencia; interpretara gran cantidade de papeis en obras e filmes e fora nomeado \u00f3 Oscar e \u00f3s Tony. En \"Conan\", Mako interpretou o mago dos outeiros e puxo a s\u00faa voz \u00e1 narraci\u00f3n do comezo. William Smith, a\u00ednda que finalmente non obtivo o papel principal, foi escollido para interpretar o pai do b\u00e1rbaro. Os dous tenentes de Doom, Thorgrim e Rexor, foron interpretados respectivamente por Sven-Ole Thorsen, un culturista e mestre de karate dinamarqu\u00e9s, e Ben Davidson, un antigo xogador de f\u00fatbol americano cos Oakland Raiders. Cassandra Gava fixo o papel da bruxa. Milius contratou tam\u00e9n a m\u00e1is de 1\u00a0500 extras en Espa\u00f1a. Actores profesionais da industria cinematogr\u00e1fica europea tam\u00e9n foron contratados: Val\u00e9rie Quennessen foi escollida como a filla do rei Osric, Jorge Sanz Miranda actuou como a versi\u00f3n de nove anos de Conan, e Nadiuska fixo o papel da nai.\nEscritura do gui\u00f3n.\nA redacci\u00f3n da historia de \"Conan\" comezou en 1976; Summer concibiu un gui\u00f3n coa axuda de Roy Thomas, un escritor de banda dese\u00f1ada e experto en Conan que escribiu durante anos as aventuras do personaxe para Marvel Comics. A historia de Summer e Thomas, na que Conan ser\u00eda empregado por un \"sacerdote deshonesto para matar a un feiticeiro malvado\", estaba amplamente baseada en \"Ladr\u00f3ns na casa\" de Howard. O seu gui\u00f3n foi abandonado cando Oliver Stone se uniu \u00f3 proxecto. Naquela \u00e9poca, Stone estaba a pasar por un per\u00edodo de adicci\u00f3n \u00e1 coca\u00edna e \u00e1s drogas depresoras. O seu gui\u00f3n foi escrito baixo a influencia desas drogas e o resultado foi o que Milius chamou un \"completo so\u00f1o da febre das drogas\", a\u00ednda que inspirada. Segundo Schwarzenegger, Stone completou a redacci\u00f3n a comezos de 1978. Base\u00e1ndose nas historias de Howard \"O coloso negro\" e \"Nacer\u00e1 unha bruxa\", Stone propuxo unha historia, de catro horas de duraci\u00f3n, no que o heroe defende o reino dunha princesa. No canto de ter lugar no pasado distante, a historia de Stone est\u00e1 ambientada nun futuro posapocal\u00edptico no que Conan lidera un ex\u00e9rcito nunha gran batalla contra unha horda de 10\u00a0000 mutantes.\nCando Milius foi confirmado como director, asumiu a tarefa de escribir o gui\u00f3n. Malia que aparece acreditado como coguionista, Stone dixo que Milius non inclu\u00edu ningunha das s\u00faas suxesti\u00f3ns na historia final. Milius descartou a segunda metade da historia de Stone. Mantivo algunhas escenas da primeira parte, como a da crucifixi\u00f3n de Conan, que foi extra\u00edda de \"Nacer\u00e1 unha bruxa\", e a escalada da Torre das Serpes, que prov\u00e9n de \"A torre do elefante\". Un dos cambios orixinais de Milius era estender a breve exposici\u00f3n de Stone sobre a mocidade de Conan, a incursi\u00f3n na aldea cimmeria, a s\u00faa etapa de escravitude na Roda da Dor e a s\u00faa formaci\u00f3n como gladiador. Milius tam\u00e9n engadiu ideas recollidas noutros filmes. O conto xapon\u00e9s \"Hoichi o desorellado\", tal como se representa no filme de Masaki Kobayashi \"Kwaidan\" (1965), inspirou os debuxos de s\u00edmbolos no corpo de Conan e o enxame de pantasmas durante a resurrecci\u00f3n do b\u00e1rbaro. \"Os sete samurais\" de Akira Kurosawa (1954) influ\u00edu na visi\u00f3n final de Milius na batalla final contra os homes de Doom. Milius tam\u00e9n inclu\u00edu historias de Conan non escritas por Howard; o descubrimento dunha tumba durante a s\u00faa etapa inicial e a adquisici\u00f3n dunha espada bas\u00e9ase en \"The Thing in the Crypt\", obra de De Camp e Carter. Segundo Derek Elley, o cr\u00edtico de cine de \"Variety\", o gui\u00f3n de Milius coas s\u00faas ideas orixinais e as referencias \u00e1s historias pulp, foron fieis \u00e1s ideas de Howard sobre Conan.\nMilius sentiu que, \"t\u00f3dalas emoci\u00f3ns b\u00e1sicas [no gui\u00f3n] son sempre accesibles para o p\u00fablico. T\u00f3dalas cousas que sente Conan tam\u00e9n as sentimos todos. El s\u00f3 act\u00faa en funci\u00f3n delas con m\u00e1is intensidade ca n\u00f3s. \u00c9 un personaxe que depende do animal. E sempre creo que os instintos animais adoitan ser a peor parte. Todo o que fai cando evoluciona est\u00e1 corrompido tarde ou cedo.\" \nRodaxe.\nA rodaxe comezou nos Shepperton Studios de Inglaterra en outubro de 1980, con Schwarzenegger caracterizado como Conan sendo un rei anci\u00e1n, lendo un anaco de \"The Nemedian Chronicles\" que Howard escribiu para presentar as s\u00faas historias de Conan. Esta metraxe estaba prevista orixinalmente como un trailer, pero Milius decidiu empregala como secuencia de introduci\u00f3n do filme no canto diso. Segundo Cobb, Laurentiis e Universal Pictures estaban preocupados polo acento de Schwarzenegger, polo que Milius comprometeuse a mover a secuencia \u00f3 final.\nA localizaci\u00f3n inicial da fotograf\u00eda principal era Iugoslavia, pero por mor da inestabilidade do pa\u00eds despois da morte do seu xefe de estado, Josip Broz \"Tito\", e o feito de que a industria cinematogr\u00e1fica iugoslava non estaba ben equipada para produci\u00f3ns a grande escala, os produtores elixiron mover o proxecto a Espa\u00f1a, que era m\u00e1is barata e onde os recursos estaban m\u00e1is facilmente dispo\u00f1ibles. Levou varios meses cambiar a localizaci\u00f3n; o equipo e os materiais chegaron en setembro, e a rodaxe comezou o 7 de xaneiro de 1981. Os produtores destinaron 11\u00a0$ mill\u00f3ns \u00e1 produci\u00f3n en Espa\u00f1a, dos cales 3\u00a0$ mill\u00f3ns foron gastados en constru\u00edr 49 decorados. A man de obra dos decorados estaba entre os 50 e os 200 traballadores; artistas de Inglaterra, Italia e Espa\u00f1a tam\u00e9n foron recrutados.\nUn grande almac\u00e9n a 37 quil\u00f3metros de Madrid serviu como cuartel xeral do equipo, e tam\u00e9n albergou a maior\u00eda dos conxuntos interiores da Torre das Serpes e o templo de Doom; arrendouse un almac\u00e9n menor para outros conxuntos interiores. Os interiores restantes da Torre das Serpes foron constru\u00eddos nun hangar abandonado da Base A\u00e9rea de Torrej\u00f3n de Ardoz. Unha versi\u00f3n a escala real da torre, duns 12 metros de altura, foi constru\u00edda no hangar; este modelo foi usado para filmar a Conan e \u00f3s seus compa\u00f1eiros escalando a estrutura.\nO equipo filmou diversas escenas no campo preto de Madrid; a vila cimmeria foi constru\u00edda nun bosque preto da estaci\u00f3n de esqu\u00ed de Valsa\u00edn, no sur de Segovia. Arredor dun mill\u00f3n de pesetas foron gastadas para mercar as labras de m\u00e1rmore espalladas no chan para simular a neve. A escena da Roda da Dor foi rodada na provincia de \u00c1vila. O encontro de Conan coa bruxa e Subotai foi rodado nas formaci\u00f3ns rochosas de Ciudad Encantada da provincia de Cuenca. Outras escenas exteriores foron rodadas na provincia de Almer\u00eda, que conta cun clima semi\u00e1rido, diversidade de terreos (desertos, praias, monta\u00f1as), e estruturas romanas e mouriscas que pod\u00edan ser adaptadas para moitos escenarios.\nA crucifixi\u00f3n de Conan foi rodada en marzo de 1981 entre as dunas de area da costa sueste de Almer\u00eda. A \u00e1rbore de Woe estaba feita de capas de xeso e de poliestireno aplicadas sobre un esqueleto de madeira e aceiro. Foi montado sobre unha mesa xiratoria, permitindo que rotase para asegurar que o \u00e1ngulo das sombras permanecese consistente ao longo dos tres d\u00edas de rodaxe. Schwarzenegger sentou nun asento de bicicleta montado na \u00e1rbore mentres os cravos falsos eran fixados nos seus pulsos e p\u00e9s. A escena na que Valeria e Subotai loitan contra as pantasmas para salvar a Conan, e a batalla final contra as forzas de Doom foron rodadas nas marismas de Almerimar. As \"ru\u00ednas semellantes a Stonehenge\" foron erixidas e amoureouse area en pequenas lombas de 9 metros de altura. Os cambios na paisaxe provocaron protestas de activistas medioambientais e os produtores prometeron restaurar o lugar despois de rematar a rodaxe.\nO Templo de Set foi constru\u00eddo entre as monta\u00f1as, a 12 km \u00f3 oeste da cidade de Almer\u00eda. A estrutura ti\u00f1a 50 metros de lonxitude e 22 metros de altura. Foi o m\u00e1is custoso de t\u00f3dolos escenarios, custando 350\u00a0000$, e foi constru\u00eddo a partir de diferentes madeiras, lacas e toneladas de formig\u00f3n. A s\u00faa grande escalinata contaba con 120 chanzos. Milius e o seu equipo tam\u00e9n filmaron en lugares hist\u00f3ricos e en escenarios de filmes anteriores. As escenas do bazar foron rodadas na Alcazaba de Almer\u00eda, que foi caracterizada para darlle un aire hyborio ficticio. A cidade ficticia de Shadizar foi recreada nun escenario de rodaxe no deserto de Almer\u00eda, o forte usado en \"El Condor\" (1970) que foi reformado como unha cidade antiga.\nFoi custoso constru\u00edr grandes escenarios, e Milius non quer\u00eda confiar en efectos \u00f3pticos e mates (paisaxes pintadas). No canto diso, o equipo adoptou t\u00e9cnicas de miniaturas (xogando coa perspectiva) para lograr a ilusi\u00f3n de tama\u00f1o e grandeza en varias escenas. Os modelos e estruturas a escala foron constru\u00eddos por Emilio Ruiz e situ\u00e1ronse diante das c\u00e1maras para que semellaran estruturas de tama\u00f1o completo; usando esta t\u00e9cnica, o escenario de Shadizar puido aparentar m\u00e1is do dobre do seu tama\u00f1o real. Ruiz creou oito grandes modelos de miniaturas, inclu\u00edndo un gran palacio de 1,2 metros de altura e unha representaci\u00f3n completa da cidade de Shadizar que ocupaba 11 m2.\nA direcci\u00f3n de Cobb nos escenarios era a de \"desfacer a historia\", \"inventar a s\u00faa propia historia de fantas\u00eda\" e \u00f3 mesmo tempo manter unha \"aparencia hist\u00f3rica e realista\". Desbotando a imaxiner\u00eda grecorromana moi usada nos filmes peplum da d\u00e9cada de 1960, deu forma a un mundo que era unha mestura das culturas da Idade Escura, como os mongois e os viquingos. Varios escenarios renden homenaxe \u00e1s pinturas de Frazetta sobre Conan, como a \"rapaza medio espida encadeada \u00f3 piar, cun leopardo ruxindo \u00f3s seus p\u00e9s\", que se pode ver na escena da orx\u00eda do culto da serpe. David Huckvale, un conferenciante na Open University e locutor na BBC Radio, dixo que os dese\u00f1os da \u00c1rbore de Woe e o vestiario eran moi semellantes \u00f3s empregados na \u00f3pera \"Der Ring des Nibelungen\" de Richard Wagner representada en Bayreuth Festspielhaus no ano 1876. A fotograf\u00eda principal foi completada a mediados de maio de 1981. O equipo de rodaxe queimou a vila cimmeria e o Templo de Set despois de rematar a filmaci\u00f3n.\nEscenas de acci\u00f3n e espadas.\nDiversas escenas de acci\u00f3n de \"Conan\" foron rodadas cunha \"minijib\" (unha c\u00e1mara electr\u00f3nica controlada remotamente e montada nun guindastre pesado motorizado) que Nick Allder, o supervisor de efectos especiais, ideou cando traballaba para \"Dragonslayer\" (1981). As escenas de acci\u00f3n foron coordinadas por Terry Leonard, que xa traballara noutros moitos filmes, inclu\u00edndo proxectos anteriores de Milius e \"Na busca da arca perdida\" de Steven Spielberg (1981). Leonard declarou que Schwarzenegger, Bergman e Lopez realizaron a maior\u00eda das s\u00faas propias escenas de acci\u00f3n, inclu\u00edndo as liortas.\nOs tres actores recibiron adestramento de artes marciais antes da rodaxe. Dende agosto de 1980, foron ensinados por Kiyoshi Yamazaki, un mestre de karate cinto \nnegro e espadach\u00edn, que os adestrou en estilos de loita con espada co obxectivo de facelos parecer competentes no uso das s\u00faas armas. Practicaron cada movemento dunha loita polo menos 15 veces antes de rodala. Yamazaki aconsellou a Leonard na coreograf\u00eda da loita de espadas e tivo un pequeno papel como un dos instrutores de Conan.\nTim Huchthausen, o atrecista, traballou co espadach\u00edn Jody Samson para crear as robustas armas que Milius coidou necesarias. Prestouse especial atenci\u00f3n a d\u00faas espadas manexadas por Conan: a espada do seu pai (\"a espada do mestre\") e a espada que atopa nunha tumba (\"espada atlante\"). \u00c1mbalas d\u00faas foron creadas a partir de debuxos de Cobb. As s\u00faas follas foron feitas a man con aceiro \u00f3 carbono e tratamento t\u00e9rmico e deixadas sen afiar. As empu\u00f1aduras foron creadas coa t\u00e9cnica de cera perdida; as inscrici\u00f3ns foron engadidas nas follas con electroerosi\u00f3n. Samson e Huchthausen fixeron catro espadas do mestre e catro espadas atlantes, cun custo de 10\u00a0000$ por arma. As copias da espada atlante foron ofrecidas a membros da produci\u00f3n.\nSamson e Huchthausen acordaron que as armas eran pesadas e estaban desequilibradas, polo que non eran axeitadas para o combate real; versi\u00f3ns m\u00e1is lixeiras de aluminio, fibra de vidro e aceiro foron forxadas en Madrid; estas copias de 1,4 kg foron empregadas para a rodaxe das escenas de loita. Segundo Schwarzenegger, as espadas pesadas eran usadas nos primeiros planos. As outras armas do filme non foron tan elaboradas; o talwar de Valeria foi creado a partir dunha l\u00e1mina de aluminio.\nAs copiosas cantidades de sangue verquidas nas escenas de loita provi\u00f1an de bolsas de sangue falsa atadas \u00f3s corpos dos actores. O sangue animal recollido dos matadoiros verqu\u00edase no chan para simular poceiras de sangue humano. A maior\u00eda das veces, us\u00e1banse espadas de fibra de vidro cando a escena requir\u00eda dun golpe mortal. Dese\u00f1adas por Allder, estas espadas tam\u00e9n pod\u00edan retraer a coitela, e algunhas botaban sangue das s\u00faas puntas. Malia que as espadas estaban pensadas para ser versi\u00f3ns m\u00e1is seguras \u00e1s armas de metal, pod\u00edan ser perigosas: nunha das loitas, Bergman loitaba cun extra que errou na coreograf\u00eda e abriulle un dedo.\nTam\u00e9n ocorreron accidentes en escenas de acci\u00f3n que non implicaban armas. Un especialista estampou a cara cunha c\u00e1mara cando \u00eda a galope, e Schwarzenegger foi atacado por un dos cans adestrados. O uso de animais vivos tam\u00e9n suscitou preocupaci\u00f3ns sobre a crueldade e a organizaci\u00f3n American Humane clasificou o filme na s\u00faa \"lista de inaceptables\". As transgresi\u00f3n listadas pola asociaci\u00f3n incl\u00faen unha patada a un can, unha pu\u00f1ada a un camelo e os tropezos e choques dos cabalos.\nEfectos mec\u00e1nicos.\nCarlo De Marchis, o supervisor dos efectos especiais de maquillaxe, e Colin Arthur, o antigo director de estudio de Madame Tussaud's, foron os responsables dos bonecos humanos e das partes de corpos falsas empregadas no filme. Os bonecos foron creados para xerar a sensaci\u00f3n de multitude e para facer de cad\u00e1veres, mentres que as partes do corpo foron usadas en escenas que amosaban as secuelas das pelexas e a festa can\u00edbal da seita. Na escena de decapitaci\u00f3n de Thulsa Doom, Schwarzenegger atacou un boneco e tirou dunha cadea oculta para separar a testa. A decapitaci\u00f3n da nai de Conan foi m\u00e1is complexa: un escudo de polimetilmetacrilato entre Jones e Nadiuska detivo a espada cando el a golpeou, e unha cabeza artificial caeu \u00e1 vista da c\u00e1mara. Usouse unha cabeza m\u00e1is elaborada para os primeiros planos; este accesorio derramou sangue e os movementos dos seus ollos, boca e lingua foron controlados por cables ocultos baixo a neve.\nAllder creou unha cobra mec\u00e1nica de 20\u00a0000$ e 11 metros para a escena da loita na Torre das Serpes. O corpo da cobra ti\u00f1a un di\u00e1metro de 0,76 metros e a s\u00faa cabeza era de 0,76 metros de longo e 0,61 metros de ancho. O seu esqueleto estaba feito de duraluminio (unha aliaxe utilizada en molduras de avi\u00f3ns) e a s\u00faa pel era gomaescuma vulcanizada. Controlada por cables de aceiro e sistemas hidr\u00e1ulicos, a cobra pod\u00eda exercer unha forza de entre 3,5 e 9,0 toneladas. Fix\u00e9ronse outras d\u00faas cobras das mesmas dimensi\u00f3ns, unha para tomas estacionarias e outra para que Schwarzenegger a decapitase. Para crear a escena da \u00c1rbore de Woe, o equipo amarrou voitres vivos nas p\u00f3las, e crearon un paxaro mec\u00e1nico para que Schwarzenegger o trabase. As plumas e as \u00e1s do monicreque eran dun voitre morto, e os seus mecanismos de control estaban agochados dentro da \u00e1rbore falsa.\nSegundo Sammon, \"un dos efectos especiais m\u00e1is importantes do filme foi a transformaci\u00f3n en pantalla de Thulsa Doom nunha cobra xigante\". Implicou a utilizaci\u00f3n de imaxes de partes falsas do corpo, cobras vivas e falsas, miniaturas e outros trucos combinados nunha secuencia flu\u00edda cun fundido. Despois de que Jones fose filmado na posici\u00f3n, foi substitu\u00eddo por un marco oco cunha m\u00e1scara de goma que foi empuxada por detr\u00e1s por un monicreque en forma de serpe para dar a ilusi\u00f3n de que os \u00f3sos faciais de Doom cambiaron. A cabeza foi ent\u00f3n substitu\u00edda por unha cobra mec\u00e1nica de 1,8 metros; mentres se mov\u00eda cara a f\u00f3ra, un membro do equipo premeu un pedal para derrubar o cadro. Na fase final da secuencia, unha cobra real foi filmada nun escenario en miniatura.\nEfectos \u00f3pticos.\nUs\u00e1ronse alg\u00fans efectos \u00f3pticos en \"Conan o b\u00e1rbaro\". Milius profesou certa ambivalencia cara \u00f3s elementos de fantas\u00eda, preferindo unha historia que amosase logros acadados a trav\u00e9s dos propios esforzos sen depender do sobrenatural. Tam\u00e9n dixo que seguiu o consello de Cobb e outros membros de produci\u00f3n no tema dos efectos especiais. A compa\u00f1\u00eda de efectos visuais de Peter Kuran uniuse en outubro de 1981 para facerse cargo dos efectos \u00f3pticos de posproduci\u00f3n de \"Conan\". Kuran xa traballara previamente en filmes como \"Na busca da arca perdida\" e \"Dragonslayer\". Entre as s\u00faas tarefas en \"Conan\" estaban engadir o brillo \u00f3 Ollo da Serpe e \u00e1 armadura de valquiria de Valeria. Non todo o traballo de Kuran chegou \u00e1 versi\u00f3n final; as chamas da pira funeraria de Valeria foron orixinalmente melloradas pola compa\u00f1\u00eda, pero logo foron restauradas \u00e1 versi\u00f3n orixinal.\nNa escena na que Valeria e Subotai tiveron que defenderse das pantasmas para salvar a vida de Conan, as \"nubes ferventes\" foron creadas pola compa\u00f1\u00eda Industrial Light and Magic, de George Lucas, mentres que VCE tivo a tarefa de crear as pantasmas. O seu primeiro intento de filmar tiras de emulsi\u00f3n suspendidas nunha cuba dunha soluci\u00f3n viscosa provocou queixas dos produtores, que coidaron que os esp\u00edritos resultantes se parec\u00edan demasiado \u00f3s dunha escena de \"Na busca da arca perdida\", polo que VCE volveu \u00e1 animaci\u00f3n para completar a tarefa. Primeiro, debuxou guerreiros musculosos en formas fantasmais sobre cels e imprimiu as imaxes nunha pel\u00edcula cun stand de animaci\u00f3n Oxberry e un copiador de contacto. A Oxberry foi equipada cunha lente usada que produciu un \"lens flare\" nas impresi\u00f3ns; a intenci\u00f3n de VCE de empregar as lentes era facer que as imaxes resultantes dos fantasmas parecesen como se fosen obxectos da vida real filmados cunha c\u00e1mara. A composici\u00f3n final foi producida pasando os carretes de pel\u00edcula para os efectos e as secuencias de acci\u00f3n en vivo a trav\u00e9s dunha impresora \u00f3ptica de d\u00faas cabezas e capturando os resultados coa c\u00e1mara.\nM\u00fasica.\nMilius recrutou o seu amigo, Basil Poledouris, para producir a banda sonora de \"Conan\", con quen xa tivera unha exitosa colaboraci\u00f3n en \"Big Wednesday\". A pr\u00e1ctica usual na industria do cinema era contratar o compositor para comezar a traballar despois de que as escenas principais fosen rodadas, pero Milius contratou a Poledouris antes de que a fotograf\u00eda principal comezase. O compositor tivo a oportunidade de compo\u00f1er a m\u00fasica do filme base\u00e1ndose no gui\u00f3n gr\u00e1fico e de modificala \u00f3 longo da rodaxe antes de gravar a m\u00fasica preto do final da produci\u00f3n. Poledouris fixo un uso extensivo de Musync, un sistema de software e hardware de m\u00fasica inventado por Robert Randles (posteriormente nomeado a un Oscar por Logro Cient\u00edfico), para modificar o tempo das s\u00faas composici\u00f3ns e sincronizalas coa acci\u00f3n do filme. O sistema axudou a facer o seu traballo m\u00e1is doado e r\u00e1pido; puido axustar automaticamente os tempos cambiando a posici\u00f3n dos ritmos. Na secuencia na que se ve o crecemento de Conan, por exemplo, Poledouris fixo que Randles preparase un longo \"accelerando\" que cadrase con momentos precisos da imaxe. Doutro xeito, Poledouris ter\u00eda que dirixir a orquestra e axustar as s\u00faas composici\u00f3ns sobre a marcha. \"Conan\" \u00e9 o primeiro filme no que figura Musync nos cr\u00e9ditos.\nMilius e Poledouris intercambiaron ideas \u00f3 longo da produci\u00f3n, traballando en temas e en \"tons emocionais\" para cada escena. Segundo Poledouris, Milius v\u00eda \"Conan\" como unha \u00f3pera con pouco ou ning\u00fan di\u00e1logo; Poledouris compuxo suficientes pezas musicais para a maior parte do filme (arredor de d\u00faas horas). Esta foi a s\u00faa primeira banda sonora a grande escala, e unha caracter\u00edstica da composici\u00f3n foi que freaba frecuentemente o tempo nos dous \u00faltimos compases antes de pasar \u00e1 seguinte peza de m\u00fasica. Poledouris dixo que a banda sonora emprega moitas quintas por ser o intervalo m\u00e1is primitivo; as terceiras e sextas son introducidas a medida que a historia progresa. O compositor visitou os escenarios de rodaxe para enchouparse do ambiente que a s\u00faa m\u00fasica deb\u00eda acompa\u00f1ar. Despois de que a fotograf\u00eda principal rematase, Milius envioulle d\u00faas copias do filme rematado: unha sen m\u00fasica, e outra con escenas acompa\u00f1adas das obras de Richard Wagner, Igor Stravinskii e Sergei Prokofev, co obxectivo de ilustrar os matices emocionais que quer\u00eda.\nPoledouris dixo que comezou a traballar na partitura mediante o desenvolvemento da li\u00f1a mel\u00f3dica, un patr\u00f3n de ideas musicais respaldadas por ritmos. O primeiro borrador foi un poema cantado cunha guitarra, composto como se Poledouris fose o bardo do b\u00e1rbaro. Este proxecto converteuse no \"Riddle of Steel\", unha composici\u00f3n interpretada con \"vento metal, cordas e percusi\u00f3n\", que tam\u00e9n serve como o tema persoal de Conan. Esta m\u00fasica \u00e9 interpretada por vez primeira cando o pai de Conan lle explica o enigma do aceiro. Laurence E. MacDonald, profesor de m\u00fasica no Mott Community College, dixo que o tema esperta as emoci\u00f3ns axeitadas cando se repite durante o voto de Conan de vingar os seus pais. O tema principal do filme, \"Anvil of Crom\", que \u00e9 o que introduce o filme co \"son met\u00e1lico de 24 trompas nunha entoaci\u00f3n dram\u00e1tica da melod\u00eda, mentres que a percusi\u00f3n dos tambores engade unha propulsi\u00f3n r\u00edtmica impulsada incesantemente\", \u00e9 interpretado m\u00e1is veces \u00f3 longo do filme.\nPoledouris completou a m\u00fasica do ataque da vila de Conan en outubro de 1981. Nun principio, Milius quer\u00eda un coro baseado en \"Carmina Burana\" de Carl Orff para anunciar a aparici\u00f3n de Doom e os seus guerreiros nesta secuencia. Despois de saber que \"Excalibur\" (1981) xa empregara a obra de Orff, cambiou de idea e pediulle \u00f3 compositor unha creaci\u00f3n orixinal. O tema de Poledouris para Doom consiste en \"pasaxes corais enerx\u00e9ticas\", cantadas polos seguidores do malvado para saudar \u00f3 seu l\u00edder e as s\u00faas acci\u00f3ns no seu nome. As letras foron escritas en ingl\u00e9s e logo traducidas aproximadamente \u00f3 lat\u00edn; Poledouris estaba \"m\u00e1is preocupado do xeito no que soaban as palabras latinas que do significado que ti\u00f1an en realidade.\" Puxo estas palabras nunha melod\u00eda adaptada do himno gregoriano do s\u00e9culo XIII \"Dies irae\", que foi elixida para \"comunicar os aspectos tr\u00e1xicos da crueldade provocada por Thulsa Doom.\"\nA m\u00fasica do filme transmite un sentido de poder, enerx\u00eda e brutalidade, malia que tam\u00e9n conta con momentos tenros. O son dos \u00f3boes e da corda acompa\u00f1an as escenas \u00edntimas entre Conan e Valeria, inculc\u00e1ndolles unha sensaci\u00f3n de romance exuberante e dunha grande intensidade emocional. Segundo MacDonald, Poledouris rexeitou a pr\u00e1ctica de compo\u00f1er m\u00fasica de escenas de amor con sons que lembrasen a pezas do Romanticismo; no seu canto, Poledouris fixo o tema de Conan e Valeria melanc\u00f3lico e \u00fanico a trav\u00e9s do uso de \"harmon\u00eda de modo menor\". David Morgan, xornalista cinematogr\u00e1fico, escoitou influencias orientais nas \"melod\u00edas rom\u00e1nticas\". Page Cook, cr\u00edtico en \"Films in Review\", describe a banda sonora de \"Conan o b\u00e1rbaro\" como \"un gran lenzo pintado cun pincel colorido pero moi sensible. Existe unha intelixencia innata detr\u00e1s do esquema de Poledouris, e os pin\u00e1culos alcanzados a mi\u00fado son elocuentes con intensidade inquietante.\"\nA finais de novembro de 1981, Poledouris dedicou tres semanas a gravar a m\u00fasica en Roma. Contou cunha orquestra de 90 m\u00fasicos e con 24 membros dos coros da Accademia Nazionale di Santa Cecilia e da RAI National Symphony Orchestra, e dirixiunos persoalmente. As pezas musicais foron arranxadas para orquestra por Greig McRitchie, un colaborador usual de Poledouris. O coro e a orquestra foron gravados por separado. As 24 pistas de efectos de son, m\u00fasica e di\u00e1logo foron mesturados nunha \u00fanica canle, facendo que \"Conan o b\u00e1rbaro\" fose o derradeiro filme dun grande estudio cunha banda sonora mono. De acordo con Poledouris, Raffaella De Laurentiis resistiuse \u00f3 custo (30\u00a0000$) dunha banda sonora estereof\u00f3nica e estaba preocupada pola escaseza de cinemas equipados con sistemas de son est\u00e9reo.\nEstrea.\nEn 1980, os produtores comezaron a anunciar e promocionar o filme. Pux\u00e9ronse p\u00f3sters nos cinemas \u00f3 longo dos Estados Unidos. Os p\u00f3sters reutilizaron as ilustraci\u00f3ns de Frazetta que se encargaron para a portada de \"Conan the Adventurer\" (1966). Laurentiis quixo que \"Conan o b\u00e1rbaro\" comezase a proxectarse nos cinemas no Nadal de 1981, mais os executivos de Universal solicitaron unha edici\u00f3n posterior despois dunha vista preliminar do filme en agosto. Unha fonte de Hollywood dixo que os executivos estaban preocupados polas representaci\u00f3ns violentas do filme. A estrea adiouse at\u00e9 o ano seguinte para que se puidesen facer os cambios precisos. Moitas escenas do ataque de Thulsa Doom \u00e1 vila de Conan foron eliminadas, inclu\u00edndo os primeiros planos da cabeza decapitada da nai de Conan; o aviso tard\u00edo dos cambios forzou a Poledouris a axustar rapidamente a s\u00faa banda sonora antes de gravar a m\u00fasica da secuencia. Outras escenas de violencia que foron eliminadas incl\u00faen o asasinato dun monstro no alto da Torre das Serpes por Subotai, e Conan cortando o brazo dun ladr\u00f3n no bazar. Milius pensaba en facer unha historia de 140 minutos, pero a longametraxe final durou 129 minutos. De acordo con Cobb, o total dos gastos de produci\u00f3n achegouse a 20$ mill\u00f3ns no momento en que se lanzou o filme.\nO p\u00fablico dos Estados Unidos desfrutou dunha preestrea o 19 de febreiro de 1982, en Houston, Texas. O mes seguinte, fix\u00e9ronse preestreas en 30 cidades de todo o pa\u00eds. En Washington, D.C., a masa de espectadores formaba longas ringleiras que se estend\u00edan polas r\u00faas, provocando atoamentos. As entradas vend\u00e9ronse moi axi\u00f1a en Denver, e unhas 1\u00a0000 persoas quedaron sen vela en Houston. A maior\u00eda dos que fac\u00edan ringleira eran homes; un cin\u00e9filo dos \u00c1nxeles dixo, \"A audiencia era maioritariamente branca, de boa aparencia, e en idade secundaria e universitaria. Non era unha multitude punk ou con cazadoras de coiro, pero moitos deles ti\u00f1an m\u00fasculos avultados.\" O 16 de marzo, \"Conan o b\u00e1rbaro\" tivo a s\u00faa estrea internacional nos Premios Fotogramas de Prata, uns galard\u00f3ns anuais de cinema celebrados en Madrid, e a s\u00faa estrea xeral comezou o mes seguinte en Espa\u00f1a e Francia. Twentieth Century Fox encargouse da distribuci\u00f3n estranxeira do filme. Universal programou orixinalmente a estrea de \"Conan\" nos Estados Unidos para a semana antes do D\u00eda dos Ca\u00eddos, que sinala o comezo da tempada de ver\u00e1n da industria cinematogr\u00e1fica, cando as escolas pechan por vacaci\u00f3ns durante un mes. Para evitar competir con outros filmes de grandes orzamentos, o estudio avanzou a estrea de \"Conan o b\u00e1rbaro\" e o 14 de maio de 1982, o filme estreouse oficialmente en 1\u00a0400 cines dos Estados Unidos.\nV\u00eddeo dom\u00e9stico.\n\"Conan o b\u00e1rbaro\" lanzouse en varias versi\u00f3ns de v\u00eddeo dom\u00e9stico. Ademais da versi\u00f3n de 129 minutos, Universal distribu\u00edu o filme en versi\u00f3ns de 115 e 123 minutos en formato VHS durante a d\u00e9cada de 1980. Unha versi\u00f3n levemente estendida foi creada para a edici\u00f3n especial en DVD de 2000; presenta dous minutos de material engadido cun tempo final de 131 minutos.\nAcollida.\nResposta da cr\u00edtica.\nA reacci\u00f3n dos medios cara a \"Conan\" foi polarizada. Aspectos do filme moi criticados por uns foron considerados de forma positiva por outros; o profesor Gunden declarou, \"por cada comentario positivo que obtivo a pel\u00edcula, recibiu dous negativos.\" A opini\u00f3n de Roger Ebert de \"Chicago Sun-Times\" e Richard Schickel de \"Time\" ilustran as visi\u00f3ns divididas dos seus colegas. Ebert considerou \"Conan o b\u00e1rbaro\" \"unha fantas\u00eda perfecta para o preadolescente alienado\", mentres que Schickel dixo, \"\"Conan\" \u00e9 unha especie de \"Star Wars\" psic\u00f3pata, est\u00fapida e estupefacta.\" Malia que as revisi\u00f3ns eran mixtas e tend\u00edan a ser negativas no momento da s\u00faa estrea, os cr\u00edticos modernos te\u00f1en unha opini\u00f3n m\u00e1is positiva, cunha puntuaci\u00f3n de 70% na p\u00e1xina web Rotten Tomatoes, a\u00ednda que cunha valoraci\u00f3n de 40% en \"Top Critics\".\nNo momento da estrea de \"Conan\", os medios inclin\u00e1ronse a condenar a representaci\u00f3n de violencia de Hollywood; os filmes de acci\u00f3n t\u00edpicos amosaban \u00f3 heroe conseguindo os seus obxectivos matando a t\u00f3dolos que se interpo\u00f1\u00edan no seu cami\u00f1o. \"Conan\" foi particularmente condenado polas s\u00faas violentas escenas, que \"Newsweek\" cualificou de \"sen alegr\u00eda e sen estilo\". Nun dos seus artigos para \"San Francisco Chronicle\", Stu Schreiberg contou 50 persoas asasinadas en varias escenas. Outros cr\u00edticos de cine diferiron sobre o uso da violencia do filme. David Denby escribiu para a revista \"New York\" que as escenas de acci\u00f3n eran un dos poucos aspectos positivos do filme; por\u00e9n, por moi emocionantes que fosen unhas escenas, outras, como a decapitaci\u00f3n da nai de Conan parec\u00edan inanes. Por outra banda, Vincent Canby, Carlos Clarens e Pascal M\u00e9rigeau foron un\u00e1nimes na s\u00faa opini\u00f3n de que a violencia representada no filme non cumpriu as s\u00faas expectativas: o ritmo e as historias de Howard suxer\u00edan un material m\u00e1is sanguento. De acordo con Paul Sammon, os cortes de Milius para aliviar as preocupaci\u00f3ns sobre a violencia fixeron que as escenas parecesen \"debuxos animados\".\nAs comparaci\u00f3ns co material fonte tam\u00e9n produciron reacci\u00f3ns diversas entre os cr\u00edticos. Danny Peary e Schickel agardaban que un filme baseado en historias pulp e banda dese\u00f1ada deb\u00eda ser m\u00e1is lixeiro e desenfadado, e a introduci\u00f3n de Milius en tem\u00e1ticas nietzschianas e outras ideolox\u00edas non foi do seu agrado. Outros cr\u00edticos non se sentiron impresionados co manexo de Milius das ideas de Howard; James Wolcott chamouno zoup\u00f3n e Kroll dixo que o material carec\u00eda de substancia na s\u00faa posta en escena. Por\u00e9n, os temas do individualismo e do paganismo resoaron entre a audiencia; o concepto do guerreiro que conf\u00eda s\u00f3 na s\u00faa propia destreza e na vontade de conquistar os obst\u00e1culos do seu cami\u00f1o foi moi ben acollido entre a mocidade. Wolcott escribiu en \"Texas Monthly\" que eses temas aluden \u00f3s \"d\u00e9biles de 98 libras que queren facer fronte a mat\u00f3ns e ga\u00f1ar a adoraci\u00f3n anhelante dunha \"coelli\u00f1a de praia\" ben aceitosa\". A opini\u00f3n de Kroll era que o p\u00fablico adoraba a violencia e a carnizar\u00eda, pero eran c\u00ednicos sobre a \"altilocuencia filos\u00f3fica\". Malia que foi popular para a audiencia, a versi\u00f3n cinematogr\u00e1fica do b\u00e1rbaro foi rexeitada polos seareiros ac\u00e9rrimos e polos estudosos das historias de Howard. Un punto especialmente controvertido foi a versi\u00f3n cinematogr\u00e1fica da orixe de Conan, que contrad\u00ed as ideas de Howard sobre a mocidade do personaxe. O seu punto de vista \u00e9 apoiado por Kerry Brougher, mais Derek Elley, Clarens e Sammon declararon que Milius foi fiel \u00e1 ideolox\u00eda detr\u00e1s da obra de Howard.\nA interpretaci\u00f3n de Arnold Schwarzenegger foi mencionada frecuentemente nas cr\u00edticas. Clarens, Peary, Gunden e Nigel Andrews est\u00e1n entre os que deron valoraci\u00f3ns positivas da actuaci\u00f3n do exculturista: para eles, era convincente fisicamente tanto nos movementos como na aparencia. Andrews engadiu que Schwarzenegger zumegou un certo encanto, co seu acento estragando o di\u00e1logo, o cal fixo o filme m\u00e1is atractivo para os seus fans. Royal S. Brown, da revista \"Fanfare\" non concorda e agradeceu que o di\u00e1logo do actor non superase as \"d\u00faas p\u00e1xinas de texto mecanografado\". Schickel resumiu a actuaci\u00f3n de Schwarzenegger como \"plana\", mentres que Knoll foi m\u00e1is detallado, caracterizando a interpretaci\u00f3n do actor como \"un baloco aburrido cunha espada afiada, unha colaxe humana de pectorais e \"latissimi\" que ten menos estilo e enxe\u00f1o que Lassie\". Mentres que Sandahl Bergman foi aclamada por inxectar graza e dinamismo no filme, os actores m\u00e1is experimentados non se salvaron das cr\u00edticas. Gunden dixo que von Sydow amosou pouca dedicaci\u00f3n \u00f3 seu papel, e Clarens xulgou a interpretaci\u00f3n de Jones como Thulsa Doom peor que o campo. Brougher non culpou a ning\u00fan dos actores polas s\u00faas actuaci\u00f3ns, culpando en troques \u00f3 gui\u00f3n de Milius.\nRecadaci\u00f3n e outros medios.\nSegundo Rentrak Theatrical, unha empresa de analistas de medios, \"Conan\" debutou no primeiro lugar de recadaci\u00f3n nos Estados Unidos, conseguindo 9\u00a0479\u00a0373$ durante a primeira semana. Os datos de Rentrak en \"Conan\" cubriron 8 semanas despois da s\u00faa estrea, e durante ese per\u00edodo, \"Conan\" recadou 38\u00a0513\u00a0085$ nos Estados Unidos. Universal Pictures recibiu 22.5$ mill\u00f3ns despois de deducir os importes por parte dos propietarios dos cinemas. Esta cantidade foi maior da que Universal investiu no filme polo que \"Conan\" est\u00e1 considerado un \u00e9xito comercial. Outro ingreso do filme foi un beneficio puro para o estudo. Marian Christy, entrevistadora de \"Boston Globe\", mencionou que o filme tam\u00e9n foi un \u00e9xito de recadaci\u00f3n en Europa e o Xap\u00f3n. En todo o mundo, \"Conan o b\u00e1rbaro\" recadou 68\u00a0851\u00a0475$ en vendas de entradas.\nDavid A. Cook, mestre de estudos cinematogr\u00e1ficos na Universidade Emory, dixo que a resposta de \"Conan\" en Am\u00e9rica do Norte non chega \u00f3 cualificativo de \"blockbuster\"; xa que se supo\u00f1\u00eda que os ingresos dun filme no continente deb\u00edan ser polo menos de 50$ mill\u00f3ns. Os ingresos de \"Conan\" foron os d\u00e9cimo terceiros m\u00e1is grandes do ano 1982 e combinados xunto con \"E.T. the Extra-Terrestrial\" (o filme m\u00e1is exitoso dese ano con 187$ mill\u00f3ns), \"On Golden Pond\" e \"The Best Little Whorehouse in Texas\", todos distribu\u00eddos por Universal Pictures, constit\u00faen o 30% da recadaci\u00f3n de t\u00f3dolos filmes dese ano. Segundo Arthur D. Murphy, un analista de cinema, foi a primeira vez que un s\u00f3 distribuidor captou unha parte tan substancial do mercado cinematogr\u00e1fico.\nA versi\u00f3n de videocasete estreouse o 2 de outubro de 1982. Os ingresos por venda e alugueiro foron altos. Dende o seu lanzamento o t\u00edtulo apareceu na \"Billboard\"s Videocassette Top\u00a040 durante 23 semanas. Segundo Sammon, as vendas do filme en v\u00eddeo dom\u00e9stico fixeron medrar a recadaci\u00f3n a m\u00e1is de 300$ mill\u00f3ns no ano 2007. \"Conan o b\u00e1rbaro\" foi convertido en novela por Lin Carter e de Camps (L. Sprague e a s\u00faa muller, Catherine). Tam\u00e9n foi adaptado a unha serie de banda dese\u00f1ada de Marvel; escrita por Michael Fleisher e ilustrada por John Buscema. Esta banda dese\u00f1ada foi unha das m\u00e1is raras publicadas pola compa\u00f1\u00eda.\nGalard\u00f3ns e nomeamentos.\n\"Conan o b\u00e1rbaro\" non conseguiu ning\u00fan premio, pero a Asociaci\u00f3n da Prensa Estranxeira de Hollywood salientou a interpretaci\u00f3n de Bergman como Valeria e galardoouna cun Globo de Ouro \u00e1 nova estrela do ano - actriz. A banda sonora de Poledouris foi xulgada por \"Films in Review\" como a segunda mellor banda sonora do ano 1982. O filme foi nomeado a un premio Razzie \u00f3 peor actor para Arnold Schwarzenegger.\nO filme est\u00e1 reco\u00f1ecido polo American Film Institute nas seguintes listas:\nTem\u00e1tica.\nO tema central de \"Conan o b\u00e1rbaro\" \u00e9 o enigma do aceiro. No comezo do filme, o pai de Conan c\u00f3ntalle \u00f3 seu fillo o segredo do aceiro e a confiar s\u00f3 nel. Inicialmente crendo no poder do aceiro, Thulsa Doom asalta a aldea de Conan para roubar a espada do Mestre. Por este motivo, a historia c\u00e9ntrase na misi\u00f3n de Conan de recuperar a arma na que o seu pai lle dixo que confiase. O fetiche das armas \u00e9 un recurso estabelecido dende hai tempo na literatura; Carl James Grindley, un profesor asistente de ingl\u00e9s, dixo que obras antigas como a \"Il\u00edada\" de Homero, o poema en ingl\u00e9s antigo \"Beowulf\" e o conto do s\u00e9culo XIV \"Sir Gawain e o Cabaleiro Verde\" prestan especial atenci\u00f3n no arsenal dos seus heroes. Grindley di ademais que \"Conan o b\u00e1rbaro\", como a maior\u00eda dos filmes de acci\u00f3n contempor\u00e1neos, emprega armas como recurso argumental e non un s\u00edmbolo que marque as cualidades do heroe. James Whitlark, un profesor asociado de ingl\u00e9s, di que o enigma do aceiro fai que a \u00e9nfase do filme nas espadas sexa ir\u00f3nica; ofrece a ilusi\u00f3n de que as armas te\u00f1en poderes de seu, pero logo rev\u00e9laas como obxectos in\u00fatiles e dependentes da forza dos seus portadores. Na parte final do filme, Doom b\u00farlase do aceiro, proclamando que o poder da carne \u00e9 m\u00e1is forte. Cando Conan recupera a espada de seu pai, \u00e9 despois de rompela nas mans do tenente de Doom durante o seu combate. Segundo Grindley, o momento no que Conan quebra a espada do seu pai \"[cumpre] un riso\u00f1o espectro de conxectura ed\u00edpica\" e af\u00edrmase o dito de Homero segundo o cal \"a espada non fai o heroe, pero o heroe fai a espada.\" O filme, tal e como di Whitlark, \"ofrece unha fantas\u00eda de poder \"humano\" elevado m\u00e1is al\u00f3 dos l\u00edmites mortais.\" Passman e outros autores concordan, afirmando que o filme suxire que a vontade humana e a determinaci\u00f3n son, nun sentido nietzschiano, m\u00e1is fortes que o f\u00edsico.\nOutro tema literario que se atopa na trama de \"Conan o b\u00e1rbaro\" \u00e9 o concepto da morte, seguido dunha viaxe \u00f3 inframundo e o renacemento. Donald E. Palumbo, catedr\u00e1tico de Lingua e Humanidades no Lorain County Community College, sinala que \u00f3 igual que outros filme de espada e bruxar\u00eda, \"Conan\" usou o motivo das viaxes subterr\u00e1neas para reforzar os temas da morte e o renacemento. Segundo el, a primeira escena na que se ven as tres \u00e9 despois da liberaci\u00f3n de Conan: a fuxida dos cans salvaxes faino caer nunha tumba onde atopa unha espada que lle permite cortar as s\u00faas cadenas e po\u00f1erse en p\u00e9 cun poder descuberto. Na parte final do filme, Conan experimenta d\u00faas viaxes subterr\u00e1neas onde abunda a morte: no interior da Torre das Serpes onde loita cunha cobra xigante e nas profundidades do Templo de Set onde os seguidores do culto se deleitan con carne humana mentres Doom se transforma nunha gran cobra. Mentres que Valeria morre e regresa de entre os mortos (a\u00ednda que brevemente), a proba de crucifixi\u00f3n de Conan foi simb\u00f3lica. Malia que a crucifixi\u00f3n do b\u00e1rbaro pode evocar a imaxes cristi\u00e1s, as asociaci\u00f3ns do filme coa relixi\u00f3n foron rotundamente rexeitadas. Milius declarou que o filme est\u00e1 cheo de ideas pag\u00e1s, un sentimento apoiado por cr\u00edticos como Elley e Jack Kroll. George Aichele, profesor em\u00e9rito de Filosof\u00eda e Relixi\u00f3n en Adrian College, suxeriu que a intenci\u00f3n do cineasta coa escena da crucifixi\u00f3n era pura mercadotecnia: para provocar \u00e1 audiencia con connotaci\u00f3ns relixiosas. Por\u00e9n, el suxire que a historia de Conan pode ser vista como unha analox\u00eda da vida de Xesucristo e viceversa. Nigel Andrews, cr\u00edtico de cinema, viu que calquera conexi\u00f3n co cristianismo relacion\u00e1base m\u00e1is coa realizaci\u00f3n do filme. A crucifixi\u00f3n tam\u00e9n ten reminiscencias a Od\u00edn sendo cravado en Yggdrasil.\nO concepto de Milius de \"Conan o b\u00e1rbaro\" como unha \u00f3pera foi recollido polos cr\u00edticos; Elley e Huckvale viron conexi\u00f3ns coas \u00f3peras de Wagner. Segundo Huckvale, a secuencia de apertura do filme reflicte unha escena da \u00f3pera \"Siegfried\". A aventura de Conan e as s\u00faas probas parecen estar inspiradas nas do heroe titular da \u00f3pera: presenciar a morte dos seus pais, medrar como un escravo e matar unha cobra xigante ou drag\u00f3n. Ademais, a aparici\u00f3n de Schwarzenegger no papel de Conan evocou imaxes de Sigfrido, o modelo a seguir da \"besta loira aria\", na mente do profesor. A noci\u00f3n da superioridade racial, simbolizada polo heroe ario, foi criticada por J. Hoberman e James Wolcott; destacaron a ep\u00edgrafe nietzschiana do filme e etiquetaron o seu protagonista como o \u00fcbermensch de Nietzsche. Ebert estaba molesto pola representaci\u00f3n dun \"superheroe n\u00f3rdico enfront\u00e1ndose a un negro\", ga\u00f1ano o \"loiro musculoso\" que corta a testa do home negro e que \"despectivamente a guinda pola escalinata\". O seu sentimento foi compartido por Adam Roberts, un estudoso art\u00farico, que tam\u00e9n dixo que \"Conan\" un exemplo dos filmes de espada e bruxar\u00eda de comezos da d\u00e9cada de 1980 que se estaban impregndados en diversos graos coa ideolox\u00eda fascista. Segundo Roberts, estes filmes segu\u00edan as ideas e a est\u00e9tica estabelecidas polos esforzos f\u00edlmicos de Leni Riefenstahl para a Alema\u00f1a nazi. Roberts advirtiu que calquera lectura pol\u00edtica destes filmes de espada e bruxar\u00eda en relaci\u00f3n \u00f3 fascismo \u00e9 subxectiva. O cr\u00edtico Richard Dyer dixo que estas asociaci\u00f3ns con \"Conan\" foron inexactas e influenciadas por conceptos errados das filosof\u00edas nietzschianas, e os estudosos de filosof\u00eda dixeron que a industria do cinema a mi\u00fado malinterpretou as ideas detr\u00e1s do \u00fcbermensch.\n\"Conan\" \u00e9 tam\u00e9n visto como un produto do seu tempo: os seus temas reflicten o clima pol\u00edtico dos Estados Unidos na d\u00e9cada de 1980. Ronald Reagan era o presidente do pa\u00eds e os ideais do individualismo foron promocionados durante os seus dous mandatos. Enfatizou o valor moral do individuo nos seus discursos, esporeando \u00f3s seus concidad\u00e1ns a facer que o pa\u00eds tivese \u00e9xito e se opuxeran \u00e1 Uni\u00f3n Sovi\u00e9tica durante a guerra fr\u00eda. O Dr. Dave Saunders, un cr\u00edtico de cinema e catedr\u00e1tico de South Essex College of Further and Higher Education, vencellou facetas de \"Conan o b\u00e1rbaro\" con aspectos do reaganismo, a ideolox\u00eda conservadora que rodeaba as pol\u00edticas do presidente. Saunders vencellou a misi\u00f3n de Conan contra Doom cunha cruzada dos estadounidenses, a s\u00faa escolla do armamento con Reagan e a afecci\u00f3n de Milius de resistir \u00f3s sovi\u00e9ticos s\u00f3 con esp\u00edrito e armas sinxelas, as\u00ed como a base de operaci\u00f3ns de Doom co Kremlin de Moscova. Conan, na interpretaci\u00f3n de Saunder, \u00e9 representado como o heroe estadounidense que saca forza das s\u00faas probas e tribulaci\u00f3ns para matar \u00f3s malvados opresores, os sovi\u00e9ticos, e esmagar as s\u00faas formas antiamericanas. Douglas Kellner e o seu colega acad\u00e9mico Michael Ryan propuxeron outro inimigo do individuo estadounidense: un goberno federal excesivamente dominante. A asociaci\u00f3n do filme co individualismo non est\u00e1 confinado \u00f3s Estados Unidos; Jeffrey Richards, un historiador cultural, salientou a popularidade do filme entre a mocidade do Reino Unido. Robin Wood, un cr\u00edtico de cinema, suxeriu que na maior\u00eda dos casos, s\u00f3 hai unha delgada li\u00f1a entre o individualismo e o fascismo; tam\u00e9n dixo que \"Conan\" \u00e9 o \u00fanico filme desa era que prescindiu do disfrace, celebrando abertamente os seus ideais fascistas de tal xeito que far\u00eda as delicias de Riefenstahl.\nTam\u00e9n se examinaron as cuesti\u00f3ns sexuais nos temas do filme. O movemento feminista experimentou reacci\u00f3ns violentas durante os primeiros anos da d\u00e9cada de 1980 e os filmes de acci\u00f3n estaban axudando a promover as noci\u00f3ns de masculinidade. As mulleres destes filmes eran retratadas como putas, serventes ou guerreiras vestidas con roupa que revela a carne. \"Conan\" deulle \u00f3 seu p\u00fablico masculino un heroe viril que superou t\u00f3dalas adversidades, entreg\u00e1ndolles unha fantas\u00eda para escapar da invasi\u00f3n das \"mulleres feministas fortes\" radicais nas s\u00faas vidas. A arte promocional de Renato Casaro para a estrea do filme nos Estados Unidos presenta unha versi\u00f3n sexualizada dos dous personaxes principais, Conan e Valeria. Escasamente vestidos con pezas que semellan roupa interior, visten botas longas e levan o cabelo solto. Mentres que Conan am\u00f3sase na imaxe coa s\u00faa espada en alto, Valeria \"est\u00e1 en crequenas nunha pose imposible co seu traxe de coiro [en forma de peluche] formando unha forma escura entre os seus muslos\". Segundo Schubart, os cr\u00edticos non aceptaron a Valeria como unha figura feminina forte, sen\u00f3n como un \"espect\u00e1culo sexual\"; para eles, ela era a compa\u00f1eira guerreira tradicional masculina nun corpo feminino atractivo.\nLegado e impacto.\nMentres que a maior\u00eda das adaptaci\u00f3ns cinematogr\u00e1ficas de bandas dese\u00f1adas e ficci\u00f3ns pulp da d\u00e9cada de 1980 foron un fracaso, \"Conan o b\u00e1rbaro\" foi unha das poucas que obtiveron un beneficio. Segundo Sammon, converteuse no est\u00e1ndar co que se mediron os filmes de espada e bruxar\u00eda ata a estrea de \"\" de Peter Jackson en 2001; varios filmes contempor\u00e1neos do mesmo x\u00e9nero foron xulgados polos cr\u00edticos como clons de \"Conan\", como \"The Beastmaster\" (1982). O \u00e9xito de \"Conan\" inspirou copias de baixo orzamento, como \"Ator l'invincibile\" (1982) e \"Deathstalker\" (1983). A s\u00faa secuela, \"Conan o destrutor\", foi producida e estreada en 1984; s\u00f3 uns poucos do equipo orixinal, como Schwarzenegger, Mako e Poledouris, participaron nel. As adaptaci\u00f3ns posteriores das historias de Robert E. Howard foron consideradas por Sammon como inferiores \u00f3 filme que iniciou a tendencia. Un spinoff de \"Conan\" foi a atracci\u00f3n de 20 minutos de duraci\u00f3n , que se representou entre 1983 e 1993 en Universal Studios Hollywood. Producida cun custo de $5 mill\u00f3ns, o espect\u00e1culo conti\u00f1a escenas de acci\u00f3n executadas con m\u00fasica composta por Poledouris. Entre as caracter\u00edsticas do espect\u00e1culo salientan a pirotecnia, os l\u00e1seres e un drag\u00f3n animatr\u00f3nico de 5,5 metros de altura que botaba lume.\nVarios dos implicados no filme colleitaron beneficios a curto prazo. O Globo de Ouro como estrela do ano de Sandahl Bergman polo seu papel como Valeria supuxo o seu meirande \u00e9xito na industria do cinema; os seus papeis posteriores non conseguiron reco\u00f1ecemento. Dino De Laurentiis producira unha serie de fracasos de recadaci\u00f3n dende o seu \u00e9xito \"King Kong\" en 1976, e \"Conan o b\u00e1rbaro\" foi un punto de inflexi\u00f3n na s\u00faa sorte. A secuela tam\u00e9n foi proveitosa, pero moitos dos proxectos posteriores de De Laurentiis non recuperaron sequera os custos de produci\u00f3n e foi obrigado a declararse en bancarrota en 1988. Para John Milius, \"Conan o b\u00e1rbaro\" \u00e9 o seu \"meirande \u00e9xito como director\", xa que os seus esforzos posteriores non conseguiron igualar o seu \u00e9xito e popularidade. Ademais, a interpretaci\u00f3n de Mako como Akiro ser\u00eda un factor decisivo para que intepretase a Aku na serie animada de 2001 \"Samurai Jack\".\nPressman non recibiu cartos da recadaci\u00f3n de \"Conan\", pero vendeu os dereitos da franqu\u00eda a De Laurentiis por $4,5 mill\u00f3ns m\u00e1is un 10% dos beneficios de calquera secuela de \"Conan o b\u00e1rbaro\". Esta venda pagou con creces as d\u00e9bedas da s\u00faa compa\u00f1\u00eda por producir \"Old Boyfriends\", evit\u00e1ndolle a ru\u00edna financeira; Pressman dixo que este trato \"proporcionoulle m\u00e1is cartos pola venda, que non por facer o filme, do que conseguiu por facer un.\" Tam\u00e9n dispuxo un acordo con Mattel para obter os dereitos de produci\u00f3n de xoguetes para o filme. Malia que a compa\u00f1\u00eda de xoguetes abandonou a licenza despois de que os seus executivos decidisen que \"Conan\" era \"violento de m\u00e1is\" para os nenos, Pressman convenceunos para producir un filme baseado na nova li\u00f1a de xoguetes de Masters of the Universe. O filme hom\u00f3nimo de 1987 custou $20 mill\u00f3ns e s\u00f3 recadou $17 mill\u00f3ns nos Estados Unidos.\nOs m\u00e1is beneficiados polo proxecto foron Basil Poledouris e Arnold Schwarzenegger. A reputaci\u00f3n de Poledouris na industria medrou pola s\u00faa aclamada banda sonora. MacDonald cualificou a obra de Poledouris en \"Conan\" como \"un dos logros musicais no cinema m\u00e1is espectaculares da d\u00e9cada\", e Page Cook nomeouna como a \u00fanica raz\u00f3n para ver o filme e como a segunda mellor banda sonora do cine de 1982 (despois de \"E.T.\"). Despois de escoitar a m\u00fasica de \"Conan\", Paul Verhoeven contou con Poledouris para facer a banda sonora dos seus filmes \"Flesh and Blood\" (1985), \"RoboCop\" (1987) e \"Starship Troopers\" (1997). A m\u00fasica do filme de Verhoeven \"Total Recall\" (1990) estivo influenciada na de \"Conan\", e o seu compositor, Jerry Goldsmith, usou a obra de Poledouris como un modelo das s\u00faas composici\u00f3ns.\n\"Conan\" proporciounoulle a Schwarzenegger reco\u00f1ecemento internacional como unha estrela de acci\u00f3n e estableceu un modelo para a maior\u00eda dos seus papeis cinematogr\u00e1ficos: \"xeado, musculoso, e inexpresivo, pero dalg\u00fan xeito entra\u00f1able.\" A imaxe del como b\u00e1rbaro perdurou no imaxinario colectivo e cando fixo campa\u00f1a por George H. W. Bush como presidente, foi presentado como \"Conan o republicano\" un apelativo que se mantivo \u00f3 longo da s\u00faa carreira pol\u00edtica e que foi repetido polos medios de comunicaci\u00f3n durante o seu mandato como Gobernador de California. Schwarzenegger foi consciente dos beneficios que o filme lle trouxo, reco\u00f1ecendo o papel de Conan como un \"agasallo de Deus para a s\u00faa carreira.\" Por este motivo abrazou esa imaxe, e cando foi Gobernador de California, expuxo a s\u00faa copia da espada Atlante no seu despacho, amos\u00e1ndollela ocasionalmente \u00f3s seus visitantes e mesmo deix\u00e1ndolles xogar con ela. M\u00e1is dunha vez, adornou os seus discursos coa lada\u00ed\u00f1a de Conan \"crush your enemies, see them driven before you and hear the lamentations of their women\".\nA banda sonora do filme, \"Riders of Doom\", foi empregada en anuncios do videoxogo de aventuras ', o seu remake, e nos trailers das secuelas ' e \"\".\nSecuelas.\n\"Conan o destrutor\" foi estreado en 1984, con Schwarzenegger e Mako de novo nos seus papeis. Unha terceira entrega da saga, \"Conan the Conqueror\" foi previsualizado \u00f3 final de \"Destrutor\". \"Conqueror\" estaba prevista para a s\u00faa estrea en 1987, pero iso nunca chegou a bo porto. Unha versi\u00f3n do gui\u00f3n foi adaptada para converterse no filme de 1997 \"Kull the Conqueror\".\nEn outubro de 2012, Universal Pictures anunciou un proxecto para que Schwarzenegger volvese interpretar o papel de Conan no filme \"The Legend of Conan\". A historia ser\u00eda unha secuela directa do filme orixinal, \"ignorando\" \"Conan o destrutor\" e o filme de 2011 protagonizado por Jason Momoa. En xu\u00f1o de 2013, Schwarzenegger declarou que a\u00ednda ti\u00f1a pensado facer \"The Legend of Conan\", pero despois de \"Terminator Genisys\", que comezou a rodarse en 2014. En outubro de 2013, \"Deadline\" informou que Andrea Berloff estaba a escribir o gui\u00f3n do filme. En febreiro de 2015, IGN informou que Will Beall estaba a escribir o gui\u00f3n. O 24 de maio de 2015, Chris Morgan dixo na p\u00e1xina web \"The Arnold Fans\" que o gui\u00f3n estaba listo e revelou que recuperar\u00edan polo menos tres personaxes do primeiro filme. A comezos de 2016, Schwarzenegger expresou o seu entusiasmo polo gui\u00f3n e reafirmou o seu interese en protagonizar o filme, dicindo \"O interese \u00e9 alto . . . pero non nos estamos precipitando.\"\nFredrik Malmberg dixo a \"Deadline.com\" nunha entrevista que a secuela poder\u00eda conducir a un universo cinem\u00e1tico das creaci\u00f3ns de Howard para cinema e televisi\u00f3n. O 28 de xaneiro de 2016, Schwarzenegger confirmou que o terceiro filme ser\u00eda \"Conan the Conqueror\". Revelou os detalles do filme nun evento de preguntas e respostas en Escocia. Segundo escribiu Sandy Schaefer para Screenrant.com en agosto de 2016, o gui\u00f3n foi afinado entre Chris Morgan e Will Beall. En abril de 2017, o produtor Chris Morgan declarou que Universal rexeitou o proxecto, malia que existe a posibilidade dunha serie de televisi\u00f3n. Supostamente, a historia do filme estaba ambientada 30 anos despois do primeiro filme, e ti\u00f1a certa inspiraci\u00f3n en \"Sen perd\u00f3n\" de Clint Eastwood."}
