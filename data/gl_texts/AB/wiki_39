{"id": "131918", "revid": "98629", "url": "https://gl.wikipedia.org/wiki?curid=131918", "title": "Eduard Buchner", "text": "Eduard Buchner, nado o 20 de maio de 1860 en M\u00fanic e finado o 12 de agosto de 1917 en Focsani (Roman\u00eda), foi un qu\u00edmico alem\u00e1n, galardoado co premio Nobel de Qu\u00edmica en 1907.\nTraxectoria.\nFillo dun m\u00e9dico e profesor de medicamento forense, comezou os seus estudos de qu\u00edmica en 1884 con Adolf von Baeyer e bot\u00e1nica con Karl Wilhelm von N\u00e4geli no Instituto de Bot\u00e1nica de M\u00fanic. Tras un per\u00edodo en que traballou con Otto Fischer en Erlangen, obtivo o doutoramento pola Universidade de M\u00fanic en 1888. Desde 1893 foi sucesivamente profesor das de Kiel, Tubinga, Berl\u00edn, Breslau e W\u00fcrzburg.\nCasou con Lotte Stahl en 1900.\nDurante a primeira guerra mundial serviu nun hospital de campa\u00f1a en primeira li\u00f1a. Foi ferido o 3 de agosto de 1917 e morreu a consecuencia de ditas feridas nove d\u00edas despois.\nEn 1897, Eduard descubriu que os extractos de l\u00e9vedo pod\u00edan fermentar o azucre ata alcohol e probou que os enzimas implicados na fermentaci\u00f3n alc\u00f3holica continuaban a funcionar mesmo cando se eliminaban as c\u00e9lulas vivas.\nInvestigaci\u00f3ns cient\u00edficas.\nEn 1907 recibiu o premio Nobel de Qu\u00edmica polo seu descubrimento da fermentaci\u00f3n (en concreto sobre a fermentaci\u00f3n alcoh\u00f3lica) en ausencia de c\u00e9lulas vivas. Con este experimento demostrou que a fermentaci\u00f3n alcoh\u00f3lica d\u00e9bese \u00e1 acci\u00f3n dunhas encimas chamadas cimasas e non \u00e1 simple acci\u00f3n fisiol\u00f3gica das c\u00e9lulas do fermento.\nEscribiu sobre os seus descubrimentos acerca da fermentaci\u00f3n na obra \"Die Zymaseg\u00e4hrung\" (1903), escrita en colaboraci\u00f3n co seu irm\u00e1n Hans."}
{"id": "131919", "revid": "98629", "url": "https://gl.wikipedia.org/wiki?curid=131919", "title": "Lista de episodios de O detective Conan (temporada 1)", "text": "Esta \u00e9 unha listaxe dos episodios pertencentes \u00e1 1\u00aa tempada do anime \"O detective Conan\" baseado no manga de nome hom\u00f3nimo creado por Gosho Aoyama. Esta primeira temporada est\u00e1 formada polos episodio do 1 ao 79 segundo a numeraci\u00f3n galega.\nA primeira tempada do anime de \"O detective Conan\" foi dirixida por Kenji Kodama e Yasuichiro Yamamoto e producida por TMS Entertainment e Yomiuri Telecasting Corporation. As tramas dos episodios xiran ao redor do detective adolescente Shinichi Kudo, convertido nun cativo por mor dun veleno.\nDesenvolvemento da trama.\nA trama da primeira tempada consiste na resoluci\u00f3n dos primeiros casos de Shinichi baixo a s\u00faa nova identidade, Conan Edogawa, e o transcorrer da s\u00faa nova vida. Nela fan a s\u00faa primeira aparici\u00f3n alg\u00fans dos personaxes principais como Ran Mouri, Kogoro Mouri, Eri Kisaki, Heiji Hattori ou Caco Kid, entre outros."}
{"id": "131921", "revid": "1359297", "url": "https://gl.wikipedia.org/wiki?curid=131921", "title": "Golden Globe Awards", "text": ""}
{"id": "131926", "revid": "5863", "url": "https://gl.wikipedia.org/wiki?curid=131926", "title": "Jordi Sol\u00e9 Tura", "text": "Jordi Sol\u00e9 Tura, nado en Mollet del Vall\u00e8s o 23 de maio de 1930 e finado en Barcelona o 4 de decembro de 2009, foi un pol\u00edtico e xurista catal\u00e1n, un dos sete Pais da Constituci\u00f3n Espa\u00f1ola de 1978.\nTraxectoria.\nFoi elixido deputado por Barcelona en xu\u00f1o de 1977 e marzo de 1979. Foi un dos dous catal\u00e1ns dun total de sete relatores da Constituci\u00f3n Espa\u00f1ola de 1978. En 1985 foi elixido Decano da Facultade de Dereito da Universidade de Barcelona. Foi de novo elixido deputado por Barcelona en 1989, 1993 e 1996.\nFoi Ministro de Cultura nos gobernos de Felipe Gonz\u00e1lez. Durante o seu mandato como ministro, execut\u00e1ronse as obras de remodelaci\u00f3n da Biblioteca Nacional de Espa\u00f1a e comez\u00e1ronse as do Teatro Real de Madrid, que non finalizaron durante o seu mandato. Inaugurouse en 1992 o Museo Thyssen-Bornemisza.\nFaleceu o 4 de decembro do 2009, dous d\u00edas antes do 31\u00ba aniversario da Constituci\u00f3n.\nObra publicada.\nColumnista en diversos diarios, especialmente \"El Pa\u00eds\", \"El Peri\u00f3dico de Catalunya\" e \"La Vanguardia\". Publicou as seguintes obras:\nV\u00e9xase tam\u00e9n.\nLigaz\u00f3ns externas.\nCongreso dos Deputados, ficha."}
{"id": "131927", "revid": "5863", "url": "https://gl.wikipedia.org/wiki?curid=131927", "title": "El Porvenir", "text": "El Porvenir foi o nome de varios peri\u00f3dicos:"}
{"id": "131929", "revid": "15490", "url": "https://gl.wikipedia.org/wiki?curid=131929", "title": "Globo de Ouro \u00e1 mellor pel\u00edcula en lingua non inglesa", "text": "Os Globos de Ouro son uns premios cinematogr\u00e1ficos celebrados a principios de cada ano nos \u00c1nxeles e outorgado pola Asociaci\u00f3n da Prensa Estranxeira de Hollywood. A data dos filmes corresponden coa data de estrea en Estados Unidos. \nTraxectoria.\nAntes de 1974, o premio outorg\u00e1base de forma descontinua, e con varios filmes honrados cada ano e o premio era co\u00f1ecido como Globo de Ouro ao Mellor Filme Estranxeiro, o que significaba que pod\u00eda ser galardonado calquera premio non estadounidense. Dende esa data e, ata 1984, tivo diferentes denominaci\u00f3ns e criterios de selecci\u00f3n:\nA partir de 1987.\nEn 1987, cambiouse o nome polo de Mellor Filme en Lingua Estraxeira, polo que os filmes en lingua non inglesa eran elixibles. Ademais, o cambio fixo que filmes estadounidenses noutras linguas puidesen ser elixidos, como o ga\u00f1ador \"Cartas de Iwo Jima\" e os candidatos \"Apocalypto\", \"The Kite Runner\" e \"In the Land of Blood and Honey\".\nO pa\u00eds m\u00e1is ga\u00f1ador na categor\u00eda \u00e9 o Reino Unido, con sete filmes. Os m\u00e1is ga\u00f1adores dende o cambio de 1987 son Espa\u00f1a e Francia."}
{"id": "131931", "revid": "25871", "url": "https://gl.wikipedia.org/wiki?curid=131931", "title": "Ana Duato", "text": "Ana Duato, nada en Valencia o 18 de xu\u00f1o de 1968, \u00e9 unha actriz espa\u00f1ola.\nTraxectoria.\nDedicada desde moi nova \u00e1 interpretaci\u00f3n, debutou no cine da man do director Basilio Mart\u00edn Patino, intervindo na s\u00faa pel\u00edcula \"Madrid\" (1987). Conseguiu popularidade e reco\u00f1ecemento por mor dos seus traballos en televisi\u00f3n, onde protagonizou numerosas e recordadas series. En 1989 aparece nun cap\u00edtulo de \"Brigada Central\", de Pedro Mas\u00f3, onde coincidiu por primeira vez con Imanol Arias, actor moi vinculado \u00e1 s\u00faa traxectoria posterior. En 1992 interveu en \"Celia\", unha exitosa adaptaci\u00f3n dos contos de Elena Fort\u00fan, a cargo de Jos\u00e9 Lu\u00eds Borau e Carmen Mart\u00edn Gaite. Dous anos despois, protagonizou xunto a Juanjo Puigcorb\u00e9 a serie \"Villarriba y Villabajo\", traballo en ton de comedia polo que optou ao premio Fotogramas de Prata como mellor actriz de televisi\u00f3n.\nEn 1996 afianza a s\u00faa carreira cinematogr\u00e1fica. Pilar Mir\u00f3 enc\u00e1rgalle o papel de Marcela na s\u00faa memorable adaptaci\u00f3n de \"El perro del hortelano\", e inicia unha frut\u00edfera colaboraci\u00f3n co director c\u00e1ntabro Mario Camus, realizando os papeis protagonistas das s\u00faas pel\u00edculas \"Adosados\" e \"El color de las nubes\".\nRegresa en 1997 ao medio televisivo cun papel principal en \"M\u00e9dico de familia\". Consegue un Premio Fotogramas de Prata pola s\u00faa interpretaci\u00f3n e abandona a serie ao dar a luz ao seu primeiro fillo. En 1998 incorp\u00f3rase ao elenco de \"Querido maestro\", novamente xunto a Imanol Arias, e m\u00e1is tarde protagoniza Mediterr\u00e1neo, series entre a comedia e o drama que dan mostra da s\u00faa versatilidade interpretativa.\nTras participar no filme \"Las razones de mis amigos\" (Gerardo Herrero, 2000), Ana Duato encarna \u00e1 esposa de Severo Ochoa na luxosa produci\u00f3n de TVE dedicada ao cient\u00edfico asturiano, un novo \u00e9xito que pronto revalida merc\u00e9 ao personaxe m\u00e1is popular e premiado da s\u00faa traxectoria, o de Merc\u00e9s Alc\u00e1ntara en \"Cu\u00e9ntame c\u00f3mo pas\u00f3\", serie de televisi\u00f3n que a volve a unir a Imanol Arias e que contou coa s\u00faa dedicaci\u00f3n absoluta nos \u00faltimos anos. Entre outros reco\u00f1ecementos, foi seleccionada como semifinalista europea na 33\u00aa edici\u00f3n dos Premios Emmy Internacional 2005 no apartado de mellor actriz.\nAna Duato destaca no persoal polo seu labor solidario, sendo embaixadora de boa vontade de UNICEF e colaborando en diversos proxectos humanitarios, como o que a levou ao pa\u00eds africano de N\u00edxer en 2006.\n\u00c9 prima do famoso bailar\u00edn e core\u00f3grafo Nacho Duato. Est\u00e1 casada co produtor Miguel \u00c1ngel Bernadeau, co que ten dous fillos, Miguel (1996) e Mar\u00eda (2004).\nPremios e candidaturas.\nPremios Emmy Internacional \nFotogramas de Prata \nPremios TP de Ouro \nPremios da Uni\u00f3n de Actores \nPremios da Academia da Televisi\u00f3n - ATV \nPremios Zapping "}
{"id": "131932", "revid": "23204", "url": "https://gl.wikipedia.org/wiki?curid=131932", "title": "Tacoronte", "text": "Tacoronte \u00e9 un concello das Illas Canarias. Est\u00e9ndese por unha \u00e1rea de 30.09 km\u00b2 onde no ano 2008 viv\u00edan 23.369 habitantes. Enc\u00f3ntrase na illa de Tenerife, na provincia do mesmo nome.\nDemograf\u00eda.\nEvoluci\u00f3n da poboaci\u00f3n de Tacoronte dende a d\u00e9cada dos 50:\nPol\u00edtica.\nO repartimento de escanos quedou deste xeito:"}
{"id": "131933", "revid": "23204", "url": "https://gl.wikipedia.org/wiki?curid=131933", "title": "Morella", "text": "Morella \u00e9 un concello da Comunidade Valenciana, Espa\u00f1a. Situada ao norte da provincia de Castell\u00f3, \u00e9 a capital da comarca de Ports, en pleno Maestrazgo. O seu termo municipal ten 413,5\u00a0km\u00b2, o terceiro en extensi\u00f3n da Comunidade Valenciana. Conta con 2.854 habitantes (INE 2008).\nXeograf\u00eda.\nMorella, cidade da provincia de Castell\u00f3 lim\u00edtrofe coas de Teruel e Tarragona, aparece ante os ollos do visitante rodeada do encanto que lle transmiten as s\u00faas murallas centenarias e coroada pola s\u00faa robusto castelo, a m\u00e1is de mil metros de altitude e con accesos a trav\u00e9s dos portos de monta\u00f1a de Torre Mir\u00f3 (1.259 m) e Querol (1.020 m).\nO relevo abrupto e monta\u00f1oso da comarca de Ports sementa o cami\u00f1o para chegar a Morella atravesando barrancos, bosques de pi\u00f1eiros, carrascas, carballos, ramblas e muelas.\nO seu clima \u00e9 mediterr\u00e1neo de alta monta\u00f1a, con ver\u00e1ns frescos e invernos moi fr\u00edos con xeadas frecuentes e abundantes nevadas. Durante os meses m\u00e1is centrais do inverno, o forte vento de mistral, que frecuentemente sopra nesta zona, provoca que a sensaci\u00f3n t\u00e9rmica descenda en numerosas ocasi\u00f3ns duns -20\u00a0\u00b0C.\nA N-232 \u00e9 o eixo de comunicaci\u00f3n de Morella con Zaragoza e Logro\u00f1o. As\u00ed mesmo, esta estrada conecta Morella cos destinos tur\u00edsticos valencianos do litoral, coa Autoestrada do Mediterr\u00e1neo (A-7) e coa estrada N-340. Desde Castell\u00f3, tam\u00e9n se pode acceder \u00e1 cidade pola N-238 que enlaza posteriormente coa N-232 en direcci\u00f3n a Morella.\nHistoria.\nEmpolicada espectacularmente na ladeira dunha monta\u00f1a, a cidade amurallada de Morella, a antiga \"Castra Aelia\" dos romanos e feudo do carlismo en tempos do xeneral Cabrera, se\u00f1orea a paisaxe do Alto Maestrazgo. Morella pode exhibir unha historia tan antiga como ilustre."}
{"id": "131934", "revid": "23204", "url": "https://gl.wikipedia.org/wiki?curid=131934", "title": "Arico", "text": "Arico \u00e9 un concello das Illas Canarias. Est\u00e9ndese por unha \u00e1rea de 30.09\u00a0km\u00b2 onde no ano 2008 viv\u00edan 23.369 habitantes. Enc\u00f3ntrase na illa de Tenerife, na provincia do mesmo nome.\nDemograf\u00eda.\nEvoluci\u00f3n da poboaci\u00f3n de Tacoronte dende a d\u00e9cada dos 50 ata agora:\n \nPol\u00edtica.\nA repartici\u00f3n de escanos quedou deste xeito:"}
{"id": "131935", "revid": "1131", "url": "https://gl.wikipedia.org/wiki?curid=131935", "title": "Illa dos Amores", "text": "A Illa dos Amores \u00e9 unha insua portuguesa, que se atopa no r\u00edo Mi\u00f1o no lugar Requeijo, parroquia de Gondar\u00e9m, no condado de Vila Nova de Cerveira, distrito de Viana do Castelo.\nTr\u00e1tase dunha pequena illa a uns 400 m de longo e 100 m de ancho, como consecuencia da acumulaci\u00f3n de sedimentos arrastrados polo r\u00edo, e a s\u00faa posterior cobertura por vexetaci\u00f3n. A illa est\u00e1 case completamente cuberta con grupos de \u00e1rbores (abeneiros, salgueiros e acacias)."}
{"id": "131936", "revid": "1131", "url": "https://gl.wikipedia.org/wiki?curid=131936", "title": "Illa Boega", "text": "A Illa da Boega \u00e9 unha insua portuguesa que se sit\u00faa no r\u00edo Mi\u00f1o entre as parroquias de Loivo e Gondarem, concello de Vila Nova de Cerveira, distrito de Viana do Castelo.\n\u00c9 unha pequena illa con cerca de 1400 m de largo por 400 m de ancho, resultante da acumulaci\u00f3n dos sedimentos arrastados polo r\u00edo, e a s\u00faa posterior cobertura por vexetaci\u00f3n herb\u00e1cea. A illa est\u00e1 bordeada por unha fileira de \u00e1rbores (amieiros, salgueiros e acacias), co seu interior forrado con herba, utilizado para o pastoreo."}
{"id": "131937", "revid": "43749", "url": "https://gl.wikipedia.org/wiki?curid=131937", "title": "Rep\u00fablica de Chipre", "text": ""}
{"id": "131938", "revid": "98629", "url": "https://gl.wikipedia.org/wiki?curid=131938", "title": "Li\u00f1a Verde (Chipre)", "text": "A Li\u00f1a Verde \u00e9 a li\u00f1a de demarcaci\u00f3n que divide Nicosia, a capital de Chipre, en d\u00faas partes, unha setentrional baixo o poder da autodenominada Rep\u00fablica Turca do Norte de Chipre, e a parte meridional baixo o control gobernamental reco\u00f1ecido internacionalmente da Rep\u00fablica de Chipre. O paso a trav\u00e9s da mesma faise, exclusivamente, por \"Ledra Palace Check Point\", lugar controlado polas forzas de seguridade de \u00e1mbolos sectores da illa e de UNFICYP.\nEn 1960, Chipre transformouse nun pa\u00eds independente e bi-comunal, cunha poboaci\u00f3n maioritaria de orixe grego e unha gran minor\u00eda de turcos. En decembro de 1963, a cidade foi o centro de violentos enfrontamentos intercomunais, resultando nunha divisi\u00f3n de facto da mesma. O Secretario Brit\u00e1nico para as Relaci\u00f3ns da Commonwealth, Dunkan Sands, viaxou a Chipre coa intenci\u00f3n de restaurar a calma. Fix\u00e9ronse unha serie de encontros cos delegados turco-chipriotas e greco-chipriotas baixo a direcci\u00f3n de Sands. Durante os mesmos, o xeneral Young, quen estaba a cargo das tropas brit\u00e1nicas chegadas para supervisar o cesamento do fogo, marcou unha li\u00f1a verde o 30 de decembro de 1963 sobre o mapa de confrontaci\u00f3n en Nicosia. A li\u00f1a fortaleceuse coa invasi\u00f3n da illa por parte de Turqu\u00eda en xullo de 1974. Chegou a converterse de facto en fronteira cando en 1983 a parte turco-chipriota autoprocl\u00e1mase como Rep\u00fablica Turca do Norte de Chipre, pa\u00eds unicamente reco\u00f1ecido por Turqu\u00eda.\nA partir dese momento a li\u00f1a mant\u00e9n o nome de \"Green Line\", separando \u00e1s d\u00faas comunidades mediante unha combinaci\u00f3n de barricadas, bolsas de area, arames de pugas e postos de garda. O seu ancho \u00e9 variado (sendo, en media, o correspondente a unha r\u00faa) e o seu patrullamento interno \u00e9 realizado polas tropas de UNFICYP das Naci\u00f3ns Unidas.\nEsta li\u00f1a tam\u00e9n se denomina nalg\u00fan caso como \"Li\u00f1a Atila\", nome en clave dado polas forzas turcas durante a intervenci\u00f3n militar da illa na chamada Operaci\u00f3n Atila. Na madrugada do 8 ao 9 de marzo de 2007, o goberno greco-chipriota comezou a derrubar parte da Li\u00f1a Verde nun \"sinal de boa vontade\", segundo afirmou o voceiro gobernamental Christodoulos Pashardes, o que foi ben recibido polo l\u00edder turco-chirpiota Mehmet Ali Talat, a\u00ednda que se advertiu que a medida, con ser positiva, non \u00e9 nin definitiva nin constit\u00fae o final do conflito de ambas as comunidades. En xaneiro, o goberno turco-chipriota tam\u00e9n realizara xestos de achegamento ao destru\u00edr unha ponte peonil que, a dicir da outra parte, violaba a Li\u00f1a Verde."}
{"id": "131939", "revid": "5132", "url": "https://gl.wikipedia.org/wiki?curid=131939", "title": "Li\u00f1a verde (Chipre)", "text": ""}
{"id": "131940", "revid": "1131", "url": "https://gl.wikipedia.org/wiki?curid=131940", "title": "Illa \u00cdnsua", "text": "A \u00cdnsua \u00e9 unha insua portuguesa, que se atopa na desembocadura do r\u00edo Mi\u00f1o, na fronteira norte entre Portugal e Espa\u00f1a, na praia de Moledo no condado de Caminha distrito de Viana do Castelo.\n\u00c9 unha illa de granito cunha \u00e1rea de aproximadamente 400 metros de norte a sur. Est\u00e1 situada m\u00e1is precisamente no lado sur da desembocadura do r\u00edo Mi\u00f1o, a 3\u00b42\u00a0km (O.SO.) de Caminha e a 350 metros da costa. Periodicamente \u00e9 posible pasar a p\u00e9 \u00e1 \u00cdnsua desde a beira portuguesa.\nA \u00cdnsua estivo repetidamente unida a terra, datando de 1575 a primeira conexi\u00f3n documentada, repetida en 1582, 1629, 1708, 1895 e 1947.\nOcupando a maior parte, nela at\u00f3pase o Forte da \u00cdnsua, clasificado polo IPPAR como Monumento Nacional. Dentro da fortaleza, hab\u00eda varias fontes e existe un pozo de auga doce."}
{"id": "131941", "revid": "98629", "url": "https://gl.wikipedia.org/wiki?curid=131941", "title": "Lis Teutor", "text": "Guadalupe de la Caridad Teuntor Dom\u00ednguez, nada na Habana (Cuba) en 1972, m\u00e1is co\u00f1ecida como \"Lis\", \u00e9 unha actriz e soprano cubana residente na Coru\u00f1a.\nTraxectoria.\nTraballou como cantante en varias orquestras galegas, e participou no reality show de Telecinco \"Popstars\". Participou en series da Televisi\u00f3n de Galicia como \"Libro de familia\", \"Os Atl\u00e1nticos\" ou \"Criaturas\"."}
{"id": "131944", "revid": "98629", "url": "https://gl.wikipedia.org/wiki?curid=131944", "title": "Ibi", "text": "Ibi \u00e9 un concello da provincia de Alacant, na Comunidade Valenciana, Espa\u00f1a. Pertence \u00e1 comarca do Alcoi\u00e0 e \u00e9 o concello m\u00e1is grande da comarca xeogr\u00e1fica da Hoya de Castalla. Conta cunha poboaci\u00f3n de 24.093 habitantes (INE 2008).\nXeograf\u00eda.\nA vila de Ibi at\u00f3pase situada no extremo noroeste dos vales que configuran a Hoya de Castalla e ao nordeste da conca do Monnegre, co\u00f1ecido tam\u00e9n como R\u00edo Verde ou de Castalla, concretamente ao p\u00e9 das serras do Menejador e de Biscoy. O termo de Ibi limita cos termos municipais de Alcoi, Castalla, Xixona e Onil. Comun\u00edcase con Alacant e Valencia pola autov\u00eda A-7.\nNa s\u00faa parte norte e nordeste limita cun grande arco monta\u00f1oso formado polas serras de \"Biscoy, Teixereta, Cuartel, Cabe\u00e7 Corb\u00f3\" e \"la Tallada\".\nA poboaci\u00f3n est\u00e1 situada entre dous cerros sobre os cales se sit\u00faan respectivamente as ermidas de Santa Luc\u00eda e San Miguel.\nDemograf\u00eda.\nSegundo o censo INE 2008, Ibi ten 24.093 habitantes, polo que \u00e9 o 19\u00ba concello da provincia en n\u00famero de habitantes.\nEconom\u00eda.\nIbi \u00e9 unha cidade onde as industrias rec\u00edclanse continuamente para adaptarse aos novos mercados. Desde o s\u00e9culo pasado en Ibi, o negocio do xeado xerou moitos postos de traballo, tam\u00e9n \u00e9 co\u00f1ecida pola s\u00faa produci\u00f3n de xoguetes que nos anos 70 e 80 centraban a case toda a poboaci\u00f3n activa. Actualmente Ibi segue sendo unha cidade moi industrializada, pero as empresas de xoguetes est\u00e1n sendo substitu\u00eddas por f\u00e1bricas de metal e de pl\u00e1stico en xeral, aumentando tam\u00e9n o sector de importaci\u00f3n e exportaci\u00f3n."}
{"id": "131948", "revid": "5863", "url": "https://gl.wikipedia.org/wiki?curid=131948", "title": "Howard Hawks", "text": "Howard Hawks, nado en Goshen (Indiana) o 30 de maio de 1896 e finado en Palm Springs (California) o 26 de decembro de 1977, foi un director, escritor e produtor cinematogr\u00e1fico estadounidense.\nTraxectoria.\nTraballou en diferentes x\u00e9neros como cine negro, pel\u00edculas do oeste e comedias, entre outras pel\u00edculas premiadas con premios \u00d3scar, entre outros galard\u00f3ns, a\u00ednda que el persoalmente s\u00f3 tivo un \u00d3scar honor\u00edfico en 1975.\nAntes de entrar no mundo do cinema foi piloto de aeroplano e corredor de coches. En \"Red Line 7000\" homenaxea este mundo das carreiras de coches.\nVida persoal.\nCasou tres veces, a primeira con Athole Shearer (1928- 1940), a segunda con Nancy Gross (1941-1947) e a terceira con Dee Hartford (1953-1959), cos seus tres subsecuentes divorcios.\nFilmograf\u00eda.\nFilmograf\u00eda como director.\nHawks dirixiu desde 1926 at\u00e9 1970 un total de 47 pel\u00edculas."}
{"id": "131949", "revid": "89787", "url": "https://gl.wikipedia.org/wiki?curid=131949", "title": "Rosalinda (l\u00faa)", "text": "Rosalinda \u00e9 un sat\u00e9lite interior de Urano. Foi descuberta a partir de imaxes tomadas pola \"Voyager 2\" o 13 de xaneiro de 1986, e d\u00e9uselle a designaci\u00f3n temporal de S/1986\u00a0U\u00a04. Recibir\u00eda m\u00e1is tarde o nome da filla do Duque desterrado da obra de William Shakespeare, \"Ao voso gusto\". Tam\u00e9n recibiu a designaci\u00f3n de Urano\u00a0XIII.\nCaracter\u00edsticas.\nRosalinda pertence \u00f3 grupo de sat\u00e9lites Portia, o cal incl\u00fae a Belinda, Bianca, Desd\u00e9mona, Portia, Xulieta, Cupido, Cr\u00e9sida e Perdita. Estes sat\u00e9lites te\u00f1en caracter\u00edsticas orbitais e propiedades fotom\u00e9tricas semellantes. Por desgraza, a parte da s\u00faa \u00f3rbita, o seu radio de 36\u00a0kms e \u00f3 seu albedo xeom\u00e9trico de 0,08, pouco m\u00e1is se sabe deste astro.\nAs imaxes da Voyager 2 amosan a Rosalinda coma lixeiramente elipsoidal. A taxa de relaci\u00f3n entre os eixos de Rosalinda \u00e9 de 1,0-0,8. A s\u00faa superficie \u00e9 de cor gris."}
{"id": "131950", "revid": "98629", "url": "https://gl.wikipedia.org/wiki?curid=131950", "title": "Carcaixent", "text": "Carcaixent \u00e9 un concello da Comunidade Valenciana localizado na provincia de Valencia, concretamente na comarca da Ribera Alta. Ten unha poboaci\u00f3n de 21.973 habitantes (INE 2008). A conurbaci\u00f3n que forma na actualidade cos concellos de Alzira e Algemes\u00ed constit\u00fae, cos seus 95.000 habitantes, o segundo n\u00facleo de poboaci\u00f3n da provincia de Valencia, tras a capital e a s\u00faa \u00e1rea metropolitana.\nXeograf\u00eda.\nO termo municipal sit\u00faase entre a marxe dereita do r\u00edo X\u00facar, Val de Aig\u00fces Vives e as monta\u00f1as del Convent. A cidade de Carcaixent \u00e9 o n\u00facleo m\u00e1is importante do municipio, que ademais lle d\u00e1 nome.\nNo que respecta \u00e1 orograf\u00eda, cabe dicir que \u00e9 regada polo r\u00edo X\u00facar e polos seus afluentes Magre, Verd e Barxeta, e tam\u00e9n pola Real Quenlla de Carcaixent. O termo \u00e9 maiormente chairo, e est\u00e9ndese pola unidade xeogr\u00e1fica que forma o val do X\u00facar, que se transforma a partir da cidade cara ao leste nun terreo monta\u00f1oso coa serra de Corbera e a das Agullas. O chan \u00e9 cuaternario, orixinado polo aluvi\u00f3n procedente do r\u00edo X\u00facar, con monta\u00f1as de roca calc\u00e1rea.\nDesde Valencia, acc\u00e9dese a esta localidade a trav\u00e9s da CV-42 e CV-41 ou por medio da A-7 e logo tomando a CV-543. Tam\u00e9n ten estaci\u00f3n de ferrocarril na li\u00f1a C-2 de Proximidades Valencia (Renfe).\nBarrios e pedan\u00edas.\nNo termo municipal de Carcaixent at\u00f3panse tam\u00e9n os seguintes n\u00facleos de poboaci\u00f3n: \nPola s\u00faa banda, o n\u00facleo de Carcaixent div\u00eddese en catro barrios: \nDemograf\u00eda.\nCarcaixent ten 21.695 habitantes (INE 2007). Segundo este censo, un 7,7% da s\u00faa poboaci\u00f3n \u00e9 de nacionalidade estranxeira."}
{"id": "131951", "revid": "56817", "url": "https://gl.wikipedia.org/wiki?curid=131951", "title": "Conduto arterioso", "text": "O conduto arterioso \u00e9 unha formaci\u00f3n vascular embrionaria que comunica a arteria pulmonar coa aorta.\nFunci\u00f3n.\nA s\u00faa funci\u00f3n \u00e9 a de levar o sangue venoso procedente do ventr\u00edculo dereito ata a arteria aorta. Deste xeito, imp\u00eddese a chegada dun gran fluxo de sangue aos pulm\u00f3ns, xa que o feto non respira, sen\u00f3n que se nutre a trav\u00e9s do cord\u00f3n umbilical.\nMecanismo de peche.\nTras o nacemento, p\u00e9chase polo seguinte mecanismo: Nun primeiro momento, o neno nace e comeza a primeira inspiraci\u00f3n. Co aumento da presi\u00f3n, prod\u00facese o peche do conduto e, ao mesmo tempo, detense a produci\u00f3n de prostaglandinas no interior do conduto, facendo que este se oblitere. A partir de ent\u00f3n, deixa de pasar sangue das arterias pulmonares \u00e1 aorta. O sangue osixenarase agora nos pulm\u00f3ns. Un mecanismo semellante ocorre nos vasos umbilicais, que tras o nacemento, p\u00e9chanse.\nDurante os primeiros meses de vida o vaso vaise enchendo de fibras ata que o que queda \u00e9 un ligamento, chamado ligamento arterioso. A persistencia dun conduto permeable xera unha cardiopat\u00eda severa, que debe ser corrixida con cirurx\u00eda."}
{"id": "131952", "revid": "5132", "url": "https://gl.wikipedia.org/wiki?curid=131952", "title": "Victoria Libertas Pesaro", "text": "O Victoria Libertas, oficialmente Unione Sportiva Victoria Libertas Pallacanestro e por motivos de patrocinio Carpegna Prosciutto Basket Pesaro, \u00e9 un club de baloncesto profesional italiano con sede na cidade de Pesaro, As Marcas. O club compite actualmente na Lega Basket Serie A, m\u00e1xima categor\u00eda do baloncesto transalpino. O equipo \u00e9 popularmente co\u00f1ecido en Europa como Scavolini Pesaro debido ao seu hist\u00f3rico patrocinador Scavolini (de 1975 a 2014), unha empresa adicada ao dese\u00f1o e manufacturaci\u00f3n de coci\u00f1as, cuxo co-fundador, Valter Scavolini, era presidente do club. Actualmente \u00e9 co\u00f1ecido como Consultivest Pesaro.\nFundado en 1947, o club viviu os seus mellores tempos nos anos 1980 e comezos dos anos 1990, nos que ga\u00f1ou d\u00faas Ligas, d\u00faas Copas, ademais de disputar tres finais da Recopa de Europa de Baloncesto, a cal consegui ga\u00f1ar en 1983. O VL xoga os seus encontros como local no Vitrifrigo Arena, o terceiro maior pavill\u00f3n cuberto de Italia ao poder albergar 10\u00a0323 espectadores.\nHistoria.\nO Vitoria Libertas foi fundado oficialmente en 1946, tendo a s\u00faa mellor \u00e9poca nos anos 1980. Despois de estar entre os mellores equipos de Italia durante d\u00e9cadas, o Vitoria Libertas ga\u00f1ou o seu primeiro trofeo importante en 1983, a Recopa de Europa. Desde ent\u00f3n, ga\u00f1ou a liga italiana en d\u00faas ocasi\u00f3ns (1988 e 1990) e a copa noutras d\u00faas ocasi\u00f3ns (1985 e 1992). Nos \u00faltimos anos, o Vitoria Libertas estivo entre os mellores equipos de Europa ao xogar a Euroliga en 2001\u201302 e 2004\u201305. De feito, na temporada 2004\u201305 chegou inesperadamente aos cuartos de final, sendo derrotado polo eventual campi\u00f3n Maccabi Tel Aviv. Por outra banda, o escolta do Vitoria Libertas Charles Smith, foi honrado co primeiro Trofeo Alphonso Ford ao m\u00e1ximo anotador da competici\u00f3n. O propio Alphonso Ford xogara a temporada anteior no Vitoria Libertas, antes de falecer por mor da leucemia. O propio Smith fora fichado para substitu\u00edr o falecido xogador estadounidense.\nPatrocinios.\nAo longo dos anos, debido a motivos de patrocinio, o equipo foi co\u00f1ecido como:\nPalmar\u00e9s.\nCompetitions locais.\nLiga de Italia\nCopa de Italia\nCompetitions europeas.\nCopa Saporta\nCopa Kora\u0107"}
{"id": "131953", "revid": "55821", "url": "https://gl.wikipedia.org/wiki?curid=131953", "title": "Diario de Pontevedra", "text": "Diario de Pontevedra, anteriormente El Diario de Pontevedra, \u00e9 un xornal que se edita ininterrompidamente na cidade de Pontevedra dende 1968 pero que xa iniciara a s\u00faa andaina en 1889, propiedade dende 1999 do Grupo El Progreso de Lugo. Dende o ano 2001 ten a s\u00faa sede na r\u00faa Lepanto. A impresi\u00f3n real\u00edzase na rotativa de \"El Progreso\" en Lugo.\n\u00c9 un peri\u00f3dico de car\u00e1cter eminentemente local e provincial, centrado na contorna da cidade de Pontevedra. Conta con delegaci\u00f3ns en Mar\u00edn, Bueu, Poio, Sanxenxo e O Grove, Vilagarc\u00eda de Arousa, Caldas de Reis, Vigo, Lal\u00edn e A Estrada.\nTraxectoria.\nO actual \"Diario de Pontevedra\" \u00e9 herdeiro doutras cabeceiras xornal\u00edsticas da cidade, algunhas mesmo co mesmo t\u00edtulo. Ao longo da s\u00faa historia sufriu varias suspensi\u00f3ns, ata a s\u00faa \u00faltima resurrecci\u00f3n, en abril de 1968.\nPrecedentes.\nEntre xu\u00f1o e outubro de 1879, publicouse un \"Diario de Pontevedra\", editado e dirixido por Claudio Cuveiro. Present\u00e1base como \"xornal de intereses xerais, noticias e anuncios\". En 1881, sae outro \"Diario de Pontevedra\", editado polo xornal \"El Anunciador\", para eludir unha sanci\u00f3n gobernativa.\nPrimeiras etapas.\nDespois doutros t\u00edtulos instrumentais, tam\u00e9n pensados para eludir as sanci\u00f3ns que sufr\u00eda \"El Anunciador\", o 1 de agosto de 1889 sae \u00e1s r\u00faas un terceiro \"Diario de Pontevedra\", propiedade de Andr\u00e9s Land\u00edn. En 1922, os propietarios venden a cabeceira ao empresario Evaristo Paredes, quen tam\u00e9n se ocupa da direcci\u00f3n. Era un xornal que inicialmente segu\u00eda a doutrina pol\u00edtica de Montero R\u00edos, a\u00ednda que posteriormente derivou cara temas m\u00e1is locais. Un co\u00f1ecido xornalista, Alfredo Vicenti, asumiu a direcci\u00f3n no ano 1912.\nEsta nova etapa do \"Diario de Pontevedra\" remata o 28 de febreiro de 1939, por orde do Ministerio de Interior do novo Goberno franquista.\nO 15 de setembro de 1963, a cidade recupera o \"Diario de Pontevedra\". \u00c9 froito das xesti\u00f3ns de varias instituci\u00f3ns locais, entre as que destaca a C\u00e1mara de Comercio pontevedresa, que entende que a capital provincial necesitaba un xornal de seu. Nesta etapa, o presidente do consello de administraci\u00f3n \u00e9 Emilio Gonz\u00e1lez de Hoz, con Enrique Paredes como director.\nAs dificultades econ\u00f3micas obrigan a pechar en setembro de 1967, despois dunha \u00e9poca na que no \"Diario de Pontevedra\" asinaron persoeiros como Julio Camba, Celso Emilio Ferreiro ou Ram\u00f3n Otero Pedrayo.\nDende 1968.\nO Diario de Pontevedra, retoma a s\u00faa actividade o 2 de abril de 1968. A xesti\u00f3n corre a cargo dunha cooperativa de traballadores, unha forma empresarial pouco com\u00fan na prensa espa\u00f1ola. A cooperativa encom\u00e9ndalle a direcci\u00f3n a Pedro Rivas Fontenla.\nA etapa da cooperativa prolongouse ata xu\u00f1o de 1999. Neste per\u00edodo, o \"Diario de Pontevedra\" pasou por unha fase de titulares rechamantes, lindeiros do sensacionalismo, como \"Los jueves, milagro\" (sobre unha baixada do prezo do gasolina) ou \"Rat\u00f3n de un solo agujero\" (sobre a fidelidade que o pr\u00edncipe Rainiero de M\u00f3naco lle rend\u00eda \u00e1 s\u00faa defunta esposa Grace Kelly). En 1976 o xornal recibiu ameazas do Frente Fascista Revolucionario, acusado de reproducir artigos de revistas \"roxas\" como \"Cambio 16\" ou \"Guadiana\".\nEn 1999, o \"Diario de Pontevedra\" \u00e9 adquirido polo Grupo El Progreso, que coloca na presidencia a Antonio de Cora Garc\u00eda, descendente da familia fundadora do xornal lugu\u00e9s e fillo da presidenta do Grupo El Progreso, Blanca Garc\u00eda Montenegro. Da direcci\u00f3n oc\u00fapase Ant\u00f3n Galocha. O Grupo El Progreso completa a modernizaci\u00f3n inform\u00e1tica do diario pontevedr\u00e9s, que pasa de ser un dos xornais galegos de aspecto m\u00e1is \"cl\u00e1sico\" a se converter nun dos m\u00e1is avanzados en cuesti\u00f3ns de dese\u00f1o.\nEn xaneiro de 2013 Ant\u00f3n Galocha foi relevado da direcci\u00f3n que pasou a ser asumida por Pedro Antonio P\u00e9rez Santiago. Dende marzo do 2016, o novo director do xornal \u00e9 Miguel \u00c1ngel Rodr\u00edguez Gonz\u00e1lez.\nMalia a s\u00faa pertenza ao grupo lugu\u00e9s, o xornal mant\u00e9n o seu car\u00e1cter local, mesmo nas promoci\u00f3ns e nos enfoques das noticias. Contou cunha edici\u00f3n electr\u00f3nica propia ata que en decembro de 2007 integrouse, como os outros xornais do grupo, na plataforma Galicia\u00e9."}
{"id": "131954", "revid": "65337", "url": "https://gl.wikipedia.org/wiki?curid=131954", "title": "Libra chipriota", "text": "A libra chipriota (en grego: \"\u03ba\u03c5\u03c0\u03c1\u03b9\u03b1\u03ba\u03ae \u03bb\u03af\u03c1\u03b1/kipriak\u00ed lira\", en turco: \"K\u0131br\u0131s liras\u0131\") foi a moeda oficial de Chipre at\u00e9 o 31 de decembro de 2007. O c\u00f3digo ISO 4217 es CYP e a s\u00faa abreviatura \u00e9 \u00a3C. Estaba dividida en 100 c\u00e9ntimos. Tam\u00e9n \u00e9 co\u00f1ecida como \"lira chipriota\" polo nome que recibe nas d\u00faas linguas oficiais da illa.\nHistoria.\nOs brit\u00e1nicos introduciron o sistema da libra en Chipre en 1879 cunha taxa de troco de 1 CYP = 180 piastras turcas. At\u00e9 1972 mant\u00edvose cunha paridade fixa respecto da libra esterlina, e ao principio divid\u00edase en 20 xilins (\u03c3\u03b5\u03bb\u03af\u03bd\u03b9/\u03c3\u03b5\u03bb\u03af\u03bd\u03b9\u03b1, \u015filin) e o xilin \u00e1 s\u00faa vez divid\u00edase en 9 piastras (\u03b3\u03c1\u03cc\u03c3\u03b9/\u03b3\u03c1\u03cc\u03c3\u03b9\u03b1, kuru\u015f) e a piastra en 40 para. Esta \u00faltima denominaci\u00f3n nunca chegou a utilizarse en moedas ou billetes, pero si nos selos de correos.\nEn 1955, Chipre adoptou o sistema decimal, dividindo \u00e1 libra en 1.000 mils (\u03bc\u03b9\u03bb\u03c2, mil). De forma coloquial, a moeda de 5 mils era co\u00f1ecida como \"piastra\" (a\u00ednda que non val\u00eda o mesmo), e a de 50 mils como \"xilin\" (que si val\u00eda o mesmo). A divisi\u00f3n cambiouse a 100 c\u00e9ntimos (\u03c3\u03b5\u03bd\u03c4, sent) en 1983. Durante este tempo, a moeda m\u00e1is pequena en circulaci\u00f3n foi a de 5 mils, que se cambiou ao nome ao de \u00bd c\u00e9ntimo, con todo pronto se desmonetizou.\nCara ao euro.\nO 1 de xaneiro de 2008 a moeda nacional chipriota foi substitu\u00edda polo euro. L\u00edbraa entrou no ERM II o 2 de maio de 2005 e estableceuse unha taxa de troco de CYP 0,585274 \u00b115%. A solicitude formal para utilizar o euro realizouse o 13 de febreiro de 2007. O 16 de maio de 2007, Chipre xunto con Malta recibiron a aprobaci\u00f3n da Comisi\u00f3n Europea para utilizalo e a decisi\u00f3n foi confirmada polo Parlamento Europeo o 20 de xu\u00f1o de 2007 e polos dirixentes da Uni\u00f3n Europea o 21 de xu\u00f1o de 2007. A taxa de troco permanente de 1 EUR = 0,585274 CYP decidiuse o 10 de xullo de 2007 polos ministros de econom\u00eda dos pa\u00edses membros da UE. Dende o 12 de xullo de 2007, a taxa de troco mant\u00edvose en 0,5842. Dende o 7 de decembro de 2007, a taxa fixouse de maneira irrevogable en 0,585274 CYP por euro.\nNo ver\u00e1n de 2006, o Banco de Chipre empezou a inclu\u00edr nos seus informes o balance indicativo en euros. A \"Cyprus Telecommunications Authority\" seguiu o exemplo e inclu\u00edu nas s\u00faas facturas a equivalencia en euros. Un pequeno n\u00famero de tendas tam\u00e9n mostraban os seus prezos en euros nos recibos. A finais de outono de 2006, o n\u00famero de bancos e tendas que indicaban as equivalencias en euros increment\u00e1ronse de maneira significativa.\nO paso cara ao euro.\nA libra chipriota foi substitu\u00edda polo euro como moeda oficial da Rep\u00fablica de Chipre o 1 de xaneiro de 2008 cunha taxa de troco fixa e irrevogable de 0,585274 CYP por euro. Con todo, os billetes e moedas denominados en libras seguiron tendo curso legal e foron aceptados como medio de pago at\u00e9 o 31 de xaneiro de 2008. As libras puid\u00e9ronse trocar sen custo alg\u00fan en calquera entidade bancaria at\u00e9 o 30 de xu\u00f1o de 2008. Despois desta data, as moedas s\u00f3 poder\u00e1n cambiarse no Banco Central de Chipre at\u00e9 o 31 de decembro de 2009, e os billetes at\u00e9 o 31 de decembro de 2017.\nMoedas.\nSeries predecimais.\nAntes de 1955, unha libra divid\u00edase en 20 xilins, e cada xilin en 9 piastras. En 1879, introduc\u00edronse as primeiras mondas de cobre en denominaci\u00f3ns de \u00bc, \u00bd e 1 piastra. Os habitantes greco-chipriotas chamaron \u00e1 moeda de \u00bc piastra \"\u03b4\u03b5\u03ba\u03ac\u03c1\u03b1\" (do grego, \"deka\") en referencia \u00e1 s\u00faa equivalencia de 10 para. A moeda de \u00bd piastra era co\u00f1ecida como \"\u03b5\u03b9\u03ba\u03bf\u03c3\u03ac\u03c1\u03b1\" (do grego, \"ikosi\", que significa vinte).\nEn 1901 a estas moedas segu\u00edronlle outras novas de prata de 3, 4\u00bd, 9 e 18 piastras; as d\u00faas \u00faltimas eran iguais \u00e1s moedas de 1 e 2 xilins. As moedas de 3 piastras s\u00f3 se cu\u00f1aron ese ano. A \u00faltima emisi\u00f3n de moedas de \u00bc piastra foi en 1926. En 1934, introduc\u00edronse unhas moedas lobuladas de \u00bd e 1 piastra de cupron\u00edquel, que cambiaron ao bronce en 1942. En 1947, as moedas de 1 e 2 xilins de cupron\u00edquel substitu\u00edron as moedas de prata. A \u00faltima emisi\u00f3n de moedas denominadas en piastras e xilins foi en 1949.\nSeries decimais.\nMils.\nEn 1955, Chipre decimalizou a libra divid\u00edndoa en 1.000 mils. O mesmo ano introduc\u00edronse moedas de 3, 5, 10, 25, 50 e 100 mils. As denominaci\u00f3ns m\u00e1is baixas estaban cu\u00f1adas en bronce e as demais en cupron\u00edquel. En 1963 introduciuse unha moeda dodecagonal de aluminio de 1 mil. Finalmente en 1981 introduciuse un novo tipo de 5 mils dodecagonal, tam\u00e9n de aluminio.\nC\u00e9ntimos.\nEn 1983, introduciuse un novo cono monetario que inclu\u00eda denominaci\u00f3ns de \u00bd, 1, 2, 5, 10 e 20 c\u00e9ntimos, sendo a moeda de \u00bd c\u00e9ntimo do mesmo tama\u00f1o e composici\u00f3n que a anterior moeda de 5 mils. xilins. O seu \u00fanico ano de cu\u00f1axe foi en 1983. O resto de moedas cu\u00f1ouse en bronce-aluminio. En 1991, engadiuse unha nova moeda heptagonal de cupron\u00edquel de 50 c\u00e9ntimos.\nBilletes.\nSeries predecimais.\nEn 1914, o goberno emitiu billetes de emerxencia en denominaci\u00f3ns de 10 xilins, 1 e 5 libras. As series regulares empez\u00e1ronse a emitir dende 1917 en diante. Ese mesmo ano introduc\u00edronse billetes de 5 e 10 xilins, 1 e 10 libras, e en 1920 denominaci\u00f3ns de 1 e 2 xilins, e 5 libras en 1926. As denominaci\u00f3ns por baixo de 10 xilins non se emitiron a partir de 1920, con todo se reintroduciron en 1939, por exemplo un billete de 3 piastras emitido entre 1943 e 1944. Os billetes de 1 e 2 xilins foron substitu\u00eddos por novas moedas en 1947.\nSeries decimais.\nMils.\nEn 1955, os billetes de 5 e 10 xilins foron substitu\u00eddos por billetes de 250 e 500 mils. O Banco Central de Chipre asumiu as competencias para emitir papel moeda en 1964, e introduciu billetes de 10 libras en 1977. A produci\u00f3n de billetes de 250 mils cesou en 1982, pouco tempo despois de introducirse o c\u00e9ntimo.\nC\u00e9ntimos.\nEn 1983, as moedas de 50 c\u00e9ntimos substitu\u00edron aos billetes de 500 mils, engad\u00edndose os billetes de 20 libras en 1992. A \u00faltima serie de billetes de curso legal son as denominaci\u00f3ns que a continuaci\u00f3n se detallan:"}
{"id": "131956", "revid": "89787", "url": "https://gl.wikipedia.org/wiki?curid=131956", "title": "Perdita (l\u00faa)", "text": "Perdita \u00e9 un sat\u00e9lite interior de Urano. O descubrimento de Perdita foi complicado. As primeiras fotograf\u00edas foron tomadas polas sonda espacial \"Voyager 2\" no ano 1986, pero tardaron m\u00e1is dunha d\u00e9cada en ser reco\u00f1ecidas coma unha nova l\u00faa. En 1999, a l\u00faa foi anunciada por Erich Karkoschka e notificada. Pero coma non se puideron tomar m\u00e1is fotograf\u00edas para confirma-la s\u00faa existencia, foi oficialmente \"descartada\" no 2001. Chegados \u00f3 2003, imaxes tomadas polo Telescopio Espacial Hubble dirixidas a atopar alg\u00fan tipo de obxecto onde se supu\u00f1a que deber\u00eda estar Perdita, deron finalmente coa confirmaci\u00f3n da existencia da l\u00faa.\nDespois do seu descubrimento no 1999, Perdita recibiu a designaci\u00f3n temporal de S/1986\u00a0U\u00a010. Recibir\u00eda m\u00e1is tarde o nome da filla de Leontes e Hermione na obra de William Shakespeare, \"The Winter's Tale\". A l\u00faa foi tam\u00e9n designada coma Urano XXV.\nA l\u00faa orbita entre Belinda e Puck. As medici\u00f3ns arriba mencionadas do Hubble proban que Perdita non segue un movemento directo \"Kepleriano\" \u00f3 redor de Urano. Pola contra, est\u00e1 claramente nunha resonancia orbital de 43:44 coa veci\u00f1a l\u00faa Belinda. \u00c9 tam\u00e9n est\u00e1 moi pr\u00f3xima a ter unha resonancia orbital de 8:7 con Rosalinda.\nPerdita pertence \u00f3 grupo de sat\u00e9lites Portia, o cal incl\u00fae a Belinda, Bianca, Desd\u00e9mona, Portia, Xulieta, Cupido, Rosalinda e Cr\u00e9sida. Estes sat\u00e9lites te\u00f1en caracter\u00edsticas orbitais e propiedades fotom\u00e9tricas semellantes. Por desgraza, a parte da s\u00faa \u00f3rbita, o seu radio de 15\u00a0km e \u00f3 seu albedo xeom\u00e9trico de 0,08, pouco m\u00e1is se sabe deste astro."}
{"id": "131957", "revid": "25871", "url": "https://gl.wikipedia.org/wiki?curid=131957", "title": "Kebab Connection", "text": "Kebab Connection \u00e9 un filme turco-alem\u00e1n estreado no 2005 e ambientado en Hamburgo.\nArgumento.\nIbo (Denis Moschitto) \u00e9 un mozo de orixe turca que vive en Alema\u00f1a canda a s\u00faa familia e que ten unha noiva alem\u00e1 (Nora Tschirner). O seu so\u00f1o \u00e9 ser director de cine, en concreto, quere facer a primeira pel\u00edcula alem\u00e1 de kung fu, mais ao que chega e a facer uns anuncios para a tenda de kebabs do seu t\u00edo. A s\u00faa moza, unha aspirante a actriz de teatro, fica embaraza del, mais \u00e9 bastante reticente a aceptalo como pai.\nO pai de Ibo b\u00f3tao da casa e desh\u00e9rdao, non quere que o seu fillo se arrexunte cunha alem\u00e1, a\u00ednda que ao final ac\u00e9ptaa como nora por consello da muller, e acaba perdoando o fillo.\nTam\u00e9n hai outros temas secundarios interesantes, como pode ser a dun inmigrante grego, dono dun bar de comida grega que lle fai competencia aos kebabs turcos, que ten desherdado ao fillo ser vexetariano e rexentar un establecemento de comida vexetariana."}
{"id": "131958", "revid": "624", "url": "https://gl.wikipedia.org/wiki?curid=131958", "title": "Nora Tschirner", "text": "Nora Marie Tschirner, nada o 12 de xu\u00f1o de 1981 en Berl\u00edn, Alema\u00f1a do Leste, \u00e9 unha actriz de cine e televisi\u00f3n."}
{"id": "131959", "revid": "89787", "url": "https://gl.wikipedia.org/wiki?curid=131959", "title": "Walker Evans", "text": "Walker Evans, nado o 3 de novembro de 1903 en San Luis, Missouri e finado o 10 de abril de 1975 en New Haven, Connecticut, foi un fot\u00f3grafo estadounidense.\nTraxectoria.\nEstudou en Williams College entre 1922 e 1923 e na Sorbona en 1926. \nIniciouse na fotograf\u00eda en 1930. Obtivo unha bolsa da Fundaci\u00f3n John Simon Guggenheim en 1940. Incorporouse en 1945 \u00e1 revista Time e \u00e1 revista Fortune en 1965. Ese mesmo ano pasou a ser profesor de fotograf\u00eda na escola de arte da Universidade Yale.\nObra.\nO seu traballo est\u00e1 relacionado coa crise econ\u00f3mica do 29 , durante esta d\u00e9cada participa no programa Farm Security Administration. As imaxes dos parceiros en Alabama, ao igual que as de Dorothea Lange son iconas da idade moderna.\nLegado.\nA s\u00faa obra foi adquirida polo Museo Metropolitano de Arte en 1994, e todos os dereitos corresponden polo tanto ao este, excepto as fotos que fixo para o Farm Security Administration e que conserva a Biblioteca do Congreso."}
{"id": "131961", "revid": "98629", "url": "https://gl.wikipedia.org/wiki?curid=131961", "title": "Yuan Shikai", "text": "Yuan Shikai (en chin\u00e9s tradicional: \u8881\u4e16\u51f1, en chin\u00e9s simplificado: \u8881\u4e16\u51ef, en pinyin: Yu\u00e1n Sh\u00eck\u01cei, en Wade-Giles: Y\u00fcan Shih-k'ai), nado o 16 de setembro de 1859, finado o 6 de xu\u00f1o de 1916, foi un oficial militar e pol\u00edtico chin\u00e9s durante o final da dinast\u00eda Qing e a primeira \u00e9poca da Rep\u00fablica da China.\nNome.\nO seu nome de cortes\u00eda \"z\u00ec\" (\u5b57) foi Weiting (\u6170\u4ead, \u00e1s veces escrito tam\u00e9n como \u6170\u5ef7 ou \u5c09\u4ead). O seu seud\u00f3nimo \"h\u00e0o\" (\u865f) foi Rong'an (\u5bb9\u5eb5).\nTraxectoria.\nNaceu na cidade de Zhangying, na provincia de Henan. Destacou na Primeira Guerra sino-xaponesa na que participou como comandante das forzas chinesas estacionadas en Corea. En 1902, a Emperatriz Cixi nomeouno Ministro de Beiyang, zona que comprend\u00eda as actuais provincias de Hebei, Liaoning e Shandong.\nConverteuse en Presidente da Rep\u00fablica da China no ano 1912, tras negociar con Sun Yat-sen, e impuxo un goberno de corte autoritario, chegando a autoproclamarse emperador o 12 de decembro de 1915, co nome de reinado de Hongxian (\"Abundancia constitucional\").\nO novo Emperador era pai de tres fillos, dos cales s\u00f3 o primox\u00e9nito, o Pr\u00edncipe Yuan Keding, gozaba da consideraci\u00f3n de seu pai, mais debido a un accidente ficou inv\u00e1lido. O Emperador non ti\u00f1a en especial estima aos outros dous, os pr\u00edncipes Yuan Kewen e Yuan Keliang, aos que consideraba como \"un falso erudito\" e \"un bandido\" respectivamente.\nEnfrontado cunha forte oposici\u00f3n que non aceptaba a restauraci\u00f3n dun r\u00e9xime mon\u00e1rquico, viuse obrigado a abandonar o trono o 22 de marzo de 1916, a\u00ednda que conservou o cargo de Presidente. Morreu dunha afecci\u00f3n renal uns meses despois."}
{"id": "131962", "revid": "89787", "url": "https://gl.wikipedia.org/wiki?curid=131962", "title": "Uombat", "text": "O uombat (\"Vombatus ursinus\"), \u00e9 unha especie de mam\u00edfero marsupial da orde dos diprotodontes e familia dos vomb\u00e1tidos.\n\u00c9 o \u00fanico representante vivo do x\u00e9nero \"Vombatus\", end\u00e9mico do sueste de Australia, onde ten unha \u00e1rea de dispersi\u00f3n descontinua e fragmentada do sueste de Queensland ao sueste de Australia do Sur no continente, e nas illas de Flinders e Tasmania. Enc\u00f3ntrase desde o nivel do mar at\u00e9 altitudes dos 1 800 m.\nCaracter\u00edsticas.\nO uombat ten a aparencia dun pequeno oso (de a\u00ed o seu nome espec\u00edfico), moi musculado e coas patas moi curtas.\nA coloraci\u00f3n da s\u00faa pel pode ser beigue, parda, negra ou gris. Mide at\u00e9 1,20 m de longo e 70\u00a0cm de alto, e pesa entre os 20 e os 35\u00a0kg.\nComo todos os marsupiais, ten unha bolsa ventral ou marsupio, que cont\u00e9n un s\u00f3 par de mamas. Este marsupio ten a vantaxe, para un escavador de tobos, que se pode pechar para que a terra non entre nel. Ademais ten un \"escudo\", unha placa \u00f3sea nas n\u00e1degas, debaixo da pel; cando un depredador o persegue, pecha a entrada do seu tobo con este escudo.\nA s\u00faa f\u00f3rmula dentaria \u00e9 1.0.1.4 / 1.0.1.4.\nBiolox\u00eda.\nNutrici\u00f3n.\nO uombat \u00e9 fit\u00f3fago, aliment\u00e1ndose de herbas, ra\u00edces, fungos e cascas de \u00e1rbore e arbustos. Os seus dentes incisivos (similares aos dos roedores), son de crecemento continuo, caracter\u00edstica que s\u00f3 se d\u00e1 entre os vom\u00e1tidos, a diferenza do que ocorre nos outros marsupiais.\nTen un metabolismo extraordinariamente lento: tarda ao redor de d\u00faas semanas en facer a dixesti\u00f3n, o que o axuda a vivir nos seus ambientes \u00e1ridos.\nAdemais, non adoita moverse con rapidez; por\u00e9n, \u00e9 un animal \u00e1xil e veloz que, en caso necesario, pode facilmente superar a un home en carreira (pode alcanzar at\u00e9 os 40\u00a0km/h e manter esa velocidade durante 90 segundos). A\u00ednda que son animais principalmente crepusculares e nocturnos, avent\u00faranse tam\u00e9n a buscar alimento durante o d\u00eda, cando vai fr\u00edo ou o d\u00eda e moi nubrado.\nReproduci\u00f3n.\nO per\u00edodo de xestaci\u00f3n adoita durar uns 20 ou 21 d\u00edas. Despois do parto, as cr\u00edas viven no ben desenvolvido marsupio seis ou sete meses; aos 15 meses de idade son destetados. Alcanzan a idade reprodutiva aos 18 meses.\nCostumes.\nOs uombats escavan extensos tobos cos seus dentes incisivos e as s\u00faas poderosas garras. Ocupan territorios ao redor dos seus tobos, que defenden contra os intrusos. Este territorio pode cubrir at\u00e9 23 hect\u00e1reas.\nA s\u00faa principal defensa contra un depredador baixo terra \u00e9 esmagalo contra o teito do t\u00fanel at\u00e9 que o invasor deixa de respirar.\nNon se deixan ver tan facilmente como outros animais, pero si adoitan deixaren pegadas vis\u00edbeis do seu paso, como as s\u00faas t\u00edpicas bostas c\u00fabicas.\nTaxonom\u00eda.\nDescrici\u00f3n.\nO x\u00e9nero \"Vombatus\" foi descrito por primeira vez en 1803 polo naturalista franc\u00e9s \u00c9tienne Geoffroy Saint-Hilaire, nun traballo publicado no \"Bull. Sci. Soc. Philom. Paris\", 72: 185.\nEn canto \u00e1 s\u00faa \u00fanica especie, \"Vombatus ursinus\", descrb\u00edraa en 1800 o bot\u00e1nico e zo\u00f3logo brit\u00e1nico George Kearsley Shaw, en \"Gen. Zool. Syst. Nat. Hist.\", 01 (2, Mammalia): 504, co nome \"Didelphis ursina\".\nPosteriormente reclasificouse dentro do x\u00e9nero \"Vombatus\".\nEtimolox\u00eda.\nO nome cient\u00edfico do x\u00e9nero, \"Vomabatus\" \u00e9 a adptaci\u00f3n ao lat\u00edn cient\u00edfico do termo ingl\u00e9s \"wombat\", que prov\u00e9n da lingua eora falada pola comunidade aborixe que viv\u00eda na rexi\u00f3n de Sydney.\nO ep\u00edteto espec\u00edfico, \"ursinus\", deriva do lat\u00edn \"ursus\" \"-i\", 'oso'.\nSin\u00f3nimos.\nAdemais de polo nome actualmente v\u00e1lido, o x\u00e9nero tam\u00e9n se co\u00f1ece polos sin\u00f3nimos seguintes:\nAdemais de polo nome actualmente v\u00e1lido, a especie co\u00f1eceuse ao longo da historia polos sin\u00f3nimos: \nSubespecies.\nNa especie \"Vombatus ursinus\" dist\u00ednguense tres subespecies, a\u00ednda que a s\u00faa distinci\u00f3n \u00e9 algo incerta:"}
{"id": "131963", "revid": "98629", "url": "https://gl.wikipedia.org/wiki?curid=131963", "title": "Noite na terra", "text": "Noite na terra (en ) \u00e9 un filme estadounidense de Jim Jarmusch que se estreou en 1991. Nel pres\u00e9ntanse cinco historias transcorridas simultaneamente durante unha noite en diferentes cidades do mundo: Os \u00c1nxeles, Nova York, Par\u00eds, Roma e Helsinqui. Os acontecementos c\u00f3ntanse cidade por cidade, unha a unha, na orde dita, e te\u00f1en en com\u00fan que tratan sobre unha relaci\u00f3n entre a relaci\u00f3n dun taxista co seu ou seus clientes. A banda sonora de \"Night on Earth\" foi producida e composta maiormente por Tom Waits.\nSinopse.\nOs \u00c1nxeles.\nA taxista Corky (Winona Ryder) recolle no aeroporto \u00e1 executiva e directora de c\u00e1sting Victoria Snelling (Gena Rowlands). Mentres Corky conduce e fuma efusivamente, Victoria fai chamadas de negocios dende o seu tel\u00e9fono, a vez que tam\u00e9n fala coa taxista da vida. Ao final Victoria ofr\u00e9celle a opci\u00f3n de traballar nunha pel\u00edcula, mais Corky n\u00e9gase, ela quere ser mec\u00e1nica.\nNova York.\nHelmut Grokenberger (Armin Mueller-Stahl), antes un pallaso na Alema\u00f1a Oriental, \u00e9 agora un taxista principiante na cidade de Nova York, o pobre non sabe ben ingl\u00e9s, non co\u00f1ece as r\u00faas. Na r\u00faa at\u00f3pase un negro querendo parar un taxi, despois de varios intentos con outros taxis, YoYo (Giancarlo Esposito) \u00e9 recolleito por Helmut, quen o ten que levar at\u00e9 Brooklyn. Helmut non d\u00e1 conducido o coche, e ten que acabar ao final o cliente levando o coche. No cami\u00f1o, YoYo encontra \u00e1 s\u00faa cu\u00f1ada Angela Rosie P\u00e9rez pola r\u00faa e a empurr\u00f3ns, e con moitos insultos, Yoyo m\u00e9tea no taxi pra levala pa casa. As bocaladas contin\u00faanse dicindo polo cami\u00f1o, e Helmut repet\u00edraas orgulloso.\nPar\u00eds.\nNesa noite, unha cega (B\u00e9atrice Dalle) sobe ao taxi conducido por un rapaz africano (Isaach De Bankol\u00e9). Este, curioso da condici\u00f3n f\u00edsica da muller, intenta iniciar unha conversaci\u00f3n con ela mediante preguntas que se volven est\u00fapidas ante unha cega.\nRoma.\nUn exc\u00e9ntrico taxista (Roberto Benigni) recolle a un cura (Paolo Bonacelli). Na viaxe, o taxista conf\u00e9salle ao padre todos os seus pecados sexuais, dende que a met\u00eda nun cabazo de cativo, a o que fac\u00eda cunha ovella ou coa s\u00faa cu\u00f1ada. O cura morre dun infarto e d\u00e9ixao nun banco.\nHelsinqui.\nTres traballadores (Kari V\u00e4\u00e4n\u00e4nen, Sakari Kuosmanen e Tomi Salmela), un durmido, soben a un taxi. Os dous que est\u00e1n despertos c\u00f3ntanlle ao taxista Mika (Matti Pellonp\u00e4\u00e4) o desgraciado que era o que \u00eda durmido. Como resposta, o taxista contoulles unha historia triste que lles fixo chorar."}
{"id": "131964", "revid": "98629", "url": "https://gl.wikipedia.org/wiki?curid=131964", "title": "Tsui Hark", "text": "Tsui Hark (\u5f90\u514b | canton\u00e9s: \"Chui Hak\" | mandar\u00edn: \"X\u00fa K\u00e8\" ), nado en Vietnam o 15 de febreiro de 1950, \u00e9 un produtor, guionista e director chin\u00e9s.\nBiograf\u00eda.\nEn 1966, aos dezaseis anos Tsui Man Kong (\u5f90\u6587\u5149) trasladouse a Hong Kong para completar a s\u00faa educaci\u00f3n secundaria, e posteriormente a Texas (Estados Unidos) a estudar cinematograf\u00eda. En Nova York traballou como editor dun peri\u00f3dico local e director de documentais para televisi\u00f3n. Con esta experiencia volveu a Hong Kong para traballar como produtor e director televisivo, destacando na serie de TV de 1978 \"Gold Dagger Romance\", baseada na novela de Ku Lung. Ao ano seguinte debutou como director cinematogr\u00e1fico con \"The Butterfly Murders\". O seu primeiro \u00e9xito internacional foi \"Zu, guerreiros da monta\u00f1a m\u00e1xica\" (1983), que lle proporcionar\u00e1 o apoio necesario para fundar xunto coa s\u00faa esposa Nanshun Shi a s\u00faa propia compa\u00f1\u00eda produtora, Film Workshop, para financiar as s\u00faas propias pel\u00edculas e proxectos doutros directores como John Woo ou Tony Ching, que ter\u00e1n un grande \u00e9xito comercial. Sempre atra\u00eddo polo x\u00e9nero fant\u00e1stico, en 1986 creou o seu propio estudio de efectos visuais, Cinefex Workshop. En 1991 obtivo o Hong Kong Film Award ao mellor director por \"Era unha vez en China\", que xerar\u00e1 varias secuelas e unha serie de TV at\u00e9 1996; en 2000 foi galardoada no Festival de Venecia \"O tempo non espera\" e en 2006 a Asociaci\u00f3n de Cr\u00edticos de Cine de Hong Kong premiou \"Sete espadas\" como pel\u00edcula de m\u00e9rito."}
{"id": "131965", "revid": "89787", "url": "https://gl.wikipedia.org/wiki?curid=131965", "title": "Villanueva del Trabuco", "text": "Villanueva del Trabuco \u00e9 un municipio andaluz da provincia de M\u00e1laga, Espa\u00f1a. Est\u00e1 integrado no partido xudicial de Archidona. Ten unha extensi\u00f3n de 59\u00a0km\u00b2 e unha poboaci\u00f3n no 2008 de 5385 habitantes.\nEst\u00e1 situado entre o Mediterr\u00e1neo e a depresi\u00f3n do Guadalquivir dentro do sistema B\u00e9tico, nas faldras das serras Gorda, de San Jorgue e Gibalto. \u00c1chase a 51\u00a0km de M\u00e1laga."}
{"id": "131966", "revid": "98629", "url": "https://gl.wikipedia.org/wiki?curid=131966", "title": "Departamento de Rivera", "text": "Rivera \u00e9 un departamento uruguaio, situado no nordeste do pa\u00eds. Ten unha superficie de 9.370\u00a0km\u00b2 e segundo o censo de 2004, ti\u00f1a unha poboaci\u00f3n de 104.921 habitantes. A capital departamental \u00e9 Rivera.\nLimita polo oeste con Salto, polo norte e nordeste co Brasil, polo sueste con Cerro Largo e polo sur con Tacuaremb\u00f3.\nEtimolox\u00eda.\nRivera foi creado o 1 de outubro de 1884 a partir do departamento de Tacuaremb\u00f3, e as\u00ed chamado na honra do xeneral Fructuoso Rivera, primeiro presidente do Estado Oriental do Uruguai, que participou en numerosas batallas independentistas contra os portugueses, os brasileiros, pas\u00e1ndose de bando para logo ser oficial dos ocupantes portugueses e nas guerras civ\u00eds contra o Partido Nacional uruguaio e os seus aliados, os rosistas arxentinos."}
{"id": "131967", "revid": "15490", "url": "https://gl.wikipedia.org/wiki?curid=131967", "title": "Charles Hutton", "text": "Charles Hutton, nado o 14 de agosto de 1737 e finado o 27 de xaneiro de 1823, foi un matem\u00e1tico ingl\u00e9s.\nTraxectoria.\nHutton naceu na cidade de Newcastle upon Tyne baixo o teito dunha familia acomodada de Westmoreland. Aos sete anos disloca un ombro nunha liorta cun compa\u00f1eiro de clase, facendo que acabe recibindo educaci\u00f3n de profesores particulares que lle axudaran no seu desenvolvemento matem\u00e1tico.\nHutton publica a s\u00faa primeira obra titulada \"The Schoolmaster's Guide, or a Complete System of Practical Arithmetic\" en Newcastle en 1764. Tr\u00e1tase dun libro elemental de aritm\u00e9tica que foi adoptado intensamente nas escolas.\nTivo grande inquietude por todos os aspectos da ciencia e publicou innumerables artigos nas revistas cient\u00edficas da \u00e9poca. En 1774, grazas \u00e1s medici\u00f3ns de Nevil Maskelyne (1732-1811), mide por primeira vez a constante gravitacional.\nDurante a s\u00faa vida ampliou e traduciu ao ingl\u00e9s certas edici\u00f3ns de Montucla \"Histoire des math\u00e9matiques\" public\u00e1ndose en Londres no ano 1803 e posteriormente ampliado en 1814."}
{"id": "131968", "revid": "5863", "url": "https://gl.wikipedia.org/wiki?curid=131968", "title": "Perdigueiro portugu\u00e9s", "text": "O perdigueiro portugu\u00e9s \u00e9 unha raza de can portuguesa empregada tradicionalmente para a caza. A s\u00faa cor parda \u00e9 caracter\u00edstico da raza."}
{"id": "131970", "revid": "89787", "url": "https://gl.wikipedia.org/wiki?curid=131970", "title": "Bego\u00f1a Caama\u00f1o", "text": "Bego\u00f1a Caama\u00f1o Rascado, nada no barrio do Calvario (Vigo) o 14 de outubro de 1964 e finada en Santiago de Compostela o 27 de outubro de 2014, foi unha feminista, xornalista e escritora galega.\nTraxectoria.\nTraballou nos servizos informativos de Radio Popular de Vigo e Radio Noroeste. Foi correspondente en Vigo da Axencia Galega de Noticias e do desaparecido xornal madrile\u00f1o \"El Sol\". Colaborou n' \"A Nosa Terra\", \"Tempos\" e \"Novas da Galiza\".\nDende 1989 traballou na Radio Galega, primeiro na delegaci\u00f3n de Vigo onde, xunto con Rosa Mart\u00ednez, bota a andar o \"Trecolas\", primeiro programa da emisora p\u00fablica galega que se realiza dende unha delegaci\u00f3n. En 1992 incorporouse \u00e1 redacci\u00f3n central da Radio, en Santiago de Compostela, onde desenvolveu tarefas como redactora en distintos servizos informativos e no \"Diario Cultural\". Posteriormente dirixiu e presentou os programas \"Andando a Terra\", \"Club Cultura\" e \"Expresso de Medianoite\". Traballou nas secci\u00f3ns de cultura e sociedade dos servizos informativos da Radio P\u00fablica de Galicia. Ademais do seu labor profesional, na Radio Galega desenvolveu tam\u00e9n labores de car\u00e1cter sindical, formando parte en diversas ocasi\u00f3ns do Comit\u00e9 de Empresa da Radio e ocupando o cargo de presidenta do Comit\u00e9 Interempresas da CRTVG e as s\u00faas sociedades, no que destacou na denuncia da manipulaci\u00f3n informativa en relaci\u00f3n con sucesos de marcada relevancia para a sociedade galega, como foi o caso do afundimento do buque \"Prestige\".\nColaborou nas revistas feministas \"Festa da Palabra Silenciada\" e \"DeLiberadaMente\" e formou parte do consello de redacci\u00f3n da revista antimilitarista \"Ar!\".\nReco\u00f1ecemento.\nA Deputaci\u00f3n da Coru\u00f1a convoca desde o ano 2017 o Premio Bego\u00f1a Caama\u00f1o de proxectos culturais pola igualdade..\nEn 2019 foi nomeada filla adoptiva de Santiago de Compostela, a t\u00edtulo p\u00f3stumo e convocouse un encontro po\u00e9tico-art\u00edstico.\nEn 2020, aos 6 anos da s\u00faa morte, o Observatorio da Mari\u00f1a Pola Igualdade convocou en Xove unha xornada para reivindicar o seu legado.\nVida persoal.\nEn 2011 detect\u00f3uselle un cancro no p\u00e1ncreas, doenza da que faleceu a finais de 2014."}
{"id": "131972", "revid": "89787", "url": "https://gl.wikipedia.org/wiki?curid=131972", "title": "An Alfaya", "text": "Mar\u00eda de los \u00c1ngeles Alfaya Bern\u00e1rdez, co\u00f1ecida como An Alfaya, nada en Vigo o 2 de marzo de 1964, \u00e9 unha escritora galega.\nTraxectoria.\nRealizou estudos de Maxisterio na Escola de Formaci\u00f3n do Profesorado de Vigo e Criminolox\u00eda na Universidade Complutense de Madrid. Ligada ao teatro, participou na fundaci\u00f3n do Teatro Avento de Vigo.\nTraballou un tempo como actriz de dobraxe en galego na serie \"Os Picapedra\", onde po\u00f1\u00eda voz ao personaxe de Betty."}
{"id": "131977", "revid": "5467", "url": "https://gl.wikipedia.org/wiki?curid=131977", "title": "Illa Sur, Nova Celandia", "text": ""}
{"id": "131978", "revid": "5467", "url": "https://gl.wikipedia.org/wiki?curid=131978", "title": "Subdivisi\u00f3ns de Nova Celandia", "text": ""}
{"id": "131979", "revid": "5467", "url": "https://gl.wikipedia.org/wiki?curid=131979", "title": "Econom\u00eda de Nova Celandia", "text": ""}
{"id": "131982", "revid": "2074", "url": "https://gl.wikipedia.org/wiki?curid=131982", "title": "Seprona", "text": ""}
{"id": "131983", "revid": "56817", "url": "https://gl.wikipedia.org/wiki?curid=131983", "title": "S\u00e3o Jo\u00e3o da Boa Vista", "text": "S\u00e3o Jo\u00e3o da Boa Vista \u00e9 un municipio brasileiro do estado de S\u00e3o Paulo. Local\u00edzase a unha latitude 21\u00ba58'09\" S e a unha lonxitude 46\u00ba47'53\" O, estando a unha altitude de 767 metros. Segundo estimaci\u00f3ns do Instituto Brasileiro de Xeograf\u00eda e estat\u00edstica IBGE para 2009, S\u00e3o Jo\u00e3o da Boa Vista ten unha poboaci\u00f3n de 83.909 habitantes e o seu PIB \u00e9 de 0,843, considerado o 15\u00ba mellor do estado de S\u00e3o Paulo."}
{"id": "131986", "revid": "60228", "url": "https://gl.wikipedia.org/wiki?curid=131986", "title": "CG-2.1", "text": "O CG-2.1 \u00e9 un corredor galego e variante de poboaci\u00f3ns que une as cidades de Monforte de Lemos e Lal\u00edn, pasando por Chantada, sendo unha alternativa \u00e1s estradas LU-533 e PO-533.\nO seu trazado \u00e9 v\u00e1lido para nun futuro poder ser desdobrada a s\u00faa calzada constitu\u00edndo unha autov\u00eda. \u00c9 propiedade da Conseller\u00eda de Pol\u00edtica Territorial, Obras P\u00fablicas e Transportes da Xunta de Galicia."}
{"id": "131988", "revid": "81969", "url": "https://gl.wikipedia.org/wiki?curid=131988", "title": "APOEL F.C.", "text": "O APOEL FC (en grego: \u0391\u03a0\u039f\u0395\u039b \u03a0\u03bf\u03b4\u03cc\u03c3\u03c6\u03b1\u03b9\u03c1\u03bf; abreviaci\u00f3n de: \u0391\u03b8\u03bb\u03b7\u03c4\u03b9\u03ba\u03cc\u03c2 \u03a0\u03bf\u03b4\u03bf\u03c3\u03c6\u03b1\u03b9\u03c1\u03b9\u03ba\u03cc\u03c2 \u038c\u03bc\u03b9\u03bb\u03bf\u03c2 \u0395\u03bb\u03bb\u03ae\u03bd\u03c9\u03bd \u039b\u03b5\u03c5\u03ba\u03c9\u03c3\u03af\u03b1\u03c2 \u2013 \"Athletikos Podosferikos Omilos Ellinon Lefkosias\" \u2013 \"F\u00fatbol Club Atl\u00e9tico dos Gregos de Nicosia\") \u00e9 un club profesional de f\u00fatbol da cidade chipriota de Nicosia, e un dos membros fundadores da Asociaci\u00f3n de F\u00fatbol de Chipre. Foi fundado o 8 de novembro de 1926 e xoga na Primeira Divisi\u00f3n de Chipre. Comunmente co\u00f1ecido como APOEL Nicosia, \u00e9 o club m\u00e1is laureado do f\u00fatbol chipriota con 21 t\u00edtulos."}
{"id": "131989", "revid": "15490", "url": "https://gl.wikipedia.org/wiki?curid=131989", "title": "Dinast\u00eda galaico-navarra", "text": "A designaci\u00f3n Dinast\u00eda galaico-navarra apl\u00edcase \u00e1 dinast\u00eda real que gobernou nos reino de Galiza desde a morte da ra\u00ed\u00f1a Sancha (1069) ata a morte da ra\u00ed\u00f1a Urraca (1126). A s\u00faa denominaci\u00f3n d\u00e9bese ao matrimonio entre a ra\u00ed\u00f1a galega Sancha e Fernando, fillo do rei de Navarra, Sancho Garc\u00e9s III, do que naceron entre outros Garc\u00eda II, Afonso VI e Sancho II."}
{"id": "131990", "revid": "5467", "url": "https://gl.wikipedia.org/wiki?curid=131990", "title": "Federico Escofet", "text": ""}
{"id": "131993", "revid": "1576", "url": "https://gl.wikipedia.org/wiki?curid=131993", "title": "Demograf\u00eda de Chipre", "text": "Os chipriotas gregos e turcos comparten moitos costumes, mais mante\u00f1en identidades diferentes base\u00e1ndose na s\u00faa relixi\u00f3n, idioma e lazos cos seus respectivos pa\u00edses de orixe. O grego \u00e9 falado principalmente no sur, mentres que o turco o \u00e9 no norte. O ingl\u00e9s est\u00e1 tam\u00e9n bastante estendido. Chipre pos\u00fae un sistema de educaci\u00f3n primaria e secundaria ben desenvolvido. A maior parte dos chipriotas realizan os seus estudos superiores en universidades de Grecia, Turqu\u00eda, Reino Unido ou Estados Unidos. Tam\u00e9n hai grandes comunidades chipriotas de emigrantes en Reino Unido e Australia. Os colexios privados e as universidades p\u00fablicas foron desenvolvidas tanto pola comunidade turca como pola grega.\nDatos demogr\u00e1ficos.\nMapa de distribuci\u00f3n \u00e9tnica (2002)\nPoboaci\u00f3n:\n758.363 (Xullo 2000 est.)\nPir\u00e1mide de poboaci\u00f3n:\n\"0-14 anos:\"\n23% (homes 91.075; mulleres 86.832)\n\"15-64 anos:\"\n66% (homes 252.252; mulleres 247.464)\n\"65 e m\u00e1is anos:\"\n11% (homes 35.149; mulleres 45.591) (2000 est.)\nTaxa de crecemento poboacional:\n0,6% (2000 est.)\nTaxa de natalidade:\n13,27 nacementos/1.000 habitantes (2000 est.)\nTaxa de mortaldade:\n7,68 mortes/1.000 habitantes (2000 est.)\nTaxa neta de migraci\u00f3n:\n0,44 migrantes/1.000 habitantes (2000 est.)\nDistribuci\u00f3n por sexo:\n\"ao nacer:\"\n1,05 homes/mulleres\n\"menos de 15 anos:\"\n1,05 homes/mulleres\n\"15-64 anos:\"\n1,02 homes/mulleres\n\"65 e m\u00e1is anos:\"\n0,77 homes/mulleres\n\"total da poboaci\u00f3n:\"\n1 homes/mulleres (2000 est.)\nTaxa de mortaldade infantil:\n8,07 mortes/1.000 nacementos vivos (2000 est.)\nExpectativa de vida ao nacer:\n\"total da poboaci\u00f3n:\"\n76,71 anos\n\"homes:\"\n74,43 anos\n\"mulleres:\"\n79,1 anos (2000 est.)\nTaxade de fertilidade:\n1,95 nenos nados/muller (2000 est.)\nGrupos \u00e9tnicos:\nGregos 78% (99,5% dos gregos viven na \u00e1rea chipriota grega; 0,5% dos gregos viven na \u00e1rea chipriota turca), turcos 18% (1,3% dos turcos viven na a zona chipriota grega; 98,7% dos turcos viven na zona chipriota turca), outros 4% (99,2% dos demais grupos \u00e9tnicos viven na \u00e1rea chipriota grega; 0,8% dos demais grupos \u00e9tnicos viven na zona turca)\nRelixi\u00f3ns:\nGregos ortodoxos 78%, Musulm\u00e1ns 18%, Maronitas , Armenios apost\u00f3licos , Cat\u00f3licos latinos e outros 4%\nIdiomas:\ngrego, turco e ingl\u00e9s.\nAlfabetismo:\n\"definici\u00f3n:\"\npersoas de 15 anos e m\u00e1is que poden ler e escribir\n\"total da poboaci\u00f3n:\"\n94%\n\"homes:\"\n98%\n\"mulleres:\"\n91% (1987 est.)"}
{"id": "131998", "revid": "23204", "url": "https://gl.wikipedia.org/wiki?curid=131998", "title": "M\u00fasculo trapecio", "text": "O m\u00fasculo trapecio \u00e9 un m\u00fasculo da parte posterior do pescozo, tronco e extremidade superior. As s\u00faas funci\u00f3ns son as da rotaci\u00f3n, retroceso, elevaci\u00f3n, e abduci\u00f3n da esc\u00e1pula.\nInserci\u00f3ns no cranio.\nO trapecio ins\u00edrese no \u00f3so occipital, nas li\u00f1as nucais superiores e na protuberancia occipital exterior.\nInserci\u00f3ns na columna vertebral.\nDistintas febras do m\u00fasculo ins\u00edrense nas ap\u00f3fises vertebrais posteriores tanto a nivel cervical coma tor\u00e1cico.\nInserci\u00f3ns no tronco e membro superior.\nDistalmente, o trapecio ins\u00edrese na clav\u00edcula, no acromion e no corpo da esc\u00e1pula.\nRelaci\u00f3ns do m\u00fasculo.\nO m\u00fasculo pos\u00fae unha cara superficial e unha fonda, e tres bordos, medial, inferior e anterior.\nCara superficial.\n\u00c9 subcut\u00e1nea, ocupando gran parte da superficie posterior alta do tronco.\nCara fonda.\nA cara fonda cobre os m\u00fasculos cervicais e dorsais.\nInnervaci\u00f3n.\nRecibe unha innervaci\u00f3n dobre: por unha banda, do nervio accesorio e por outra banda recibe ramos nerviosos das ra\u00edces cervicais segunda, terceira e cuarta.\nVascularizaci\u00f3n.\nArteria dorsal da esc\u00e1pula"}
{"id": "131999", "revid": "98629", "url": "https://gl.wikipedia.org/wiki?curid=131999", "title": "Thasos", "text": "Thasos (grego, \u0398\u03ac\u03c3\u03bf\u03c2) \u00e9 unha illa grega situada na parte m\u00e1is setentrional do mar Exeo pr\u00f3xima \u00e1 costa tracia en cuxa colonizaci\u00f3n participou o poeta Arqu\u00edloco como mercenario. Estivo habitada por tracios, e os gregos fundaron unha cidade na parte setentrional da illa e pr\u00f3xima \u00e1 costa. \nOs colonos provi\u00f1an das illa de Paros, aburados pola pobreza e mandados por Telesicles, pai do poeta l\u00edrico Arquiloco. A fundaci\u00f3n foi cara ao 680 a.C. \nDe forma redondeada, cunha superficie de 398\u00a0km\u00b2, est\u00e1 a 8\u00a0km da costa tracia. Atravesada de sueste a noroeste por unha cordilleira, con 5 alturas por encima dos 1.000 metros. O seu punto m\u00e1is elevado \u00e9 o monte antigamente co\u00f1ecido como Ipsario, de 1.028 m.\nA capital actual \u00e9 Limina. A cidade de Thasos estaba situada ao norte da illa, e ti\u00f1a dous portos.\n\u00c9 parte da rexi\u00f3n de Macedonia e do nomos de Kavala.\nA cidade grega.\nUnha muralla de 4\u00a0km. rodeaba, \u00e1 cidade, \u00e1 parte baixa pr\u00f3xima ao mar e aos primeiros contrafortes da cadea monta\u00f1osa. A\u00ednda vense restos das antigas murallas no medio de torres constru\u00eddas polos venecianos.\nNa parte baixa estaban o porto e o \u00e1gora. Ao oeste ach\u00e1base o santuario de Heracles, que segundo Her\u00f3doto II.43 - 44 constru\u00edron os fenicios establecidos en Tasos, noticia da que non hai evidencias. Si, identific\u00e1ronse alg\u00fans restos mergullados do porto. O \u00e1gora era rectangular, de forma irregular e duns 100 m. de lado. Do s\u00e9culo VI - V a.C. son as ben conservadas murallas constru\u00eddas con pedra local e m\u00e1rmore e decoradas as s\u00faas numerosas portas con baixorrelevos de car\u00e1cter mitol\u00f3xico, relixioso e apotropaico.\nAo oeste do \u00e1gora e do s\u00e9culo IV a.C. son os propileos, semellantes \u00e1 Sto\u00e1 de Zeus no \u00e1gora ateniense. Do III a.C. \u00e9 un p\u00f3rtico erixido no noroeste do \u00e1gora de case 100 m. de lonxitude. Seguiron constru\u00edndose edificios e monumentos ata o fin do helenismo e baixo a \u00e9xida de Roma.\nDesafortunadamente, a lista dos arcontes de Tasos, que figuraba nun edificio p\u00fablico do s\u00e9culo IV a.C., no \u00e1gora, non se conserva, ao ser destru\u00eddo a s\u00faa localizaci\u00f3n e reutilizados os materiais para a bas\u00edlica paleocristiana. \nDe car\u00e1cter comercial, era outro p\u00f3rtico do \u00e1gora, ao sueste, de 92 m. de longo, complementando ao do noroeste. No lado meridional descubr\u00edronse os restos do monumento porticado, dedicado a Glauco, un famoso xeneral tasio, amigo de Arqu\u00edloco, e que comandou as forzas tasias contra os tracios. \nAchouse o recinto do templo de Zeus Agoraios, protector das \u00e1goras, e garante da liberdade de expresi\u00f3n. Tam\u00e9n se conserva o santuario dedicado ao atleta tasio Te\u00f3genes. \nO \u00e1gora foi pavimentada con m\u00e1rmore no s\u00e9culo II a.C. Pr\u00f3ximo e da mesma \u00e9poca, estaba o Ode\u00f3n, pequeno teatro circular de 13 m. de di\u00e1metro.\nO primeiro teatro, que databa do s\u00e9culo V a.C., erixiuse nos outeiros orientais. Desa mesma \u00e9poca \u00e9 o actor nativo Hegem\u00f3n, citado por Arist\u00f3teles e a quen atribu\u00edu a invenci\u00f3n da parodia. A escena do teatro data do s\u00e9culo III a.C. \nNa acr\u00f3pole, que os xenoveses fortificaron, estaban os templos de Apolo e Atenea, e o de Pan, escavado na roca e datado no s\u00e9culo IV a.C. \nO templo de Artemisa, sobre un socalco artificial do s\u00e9culo V a.C., ao oeste do \u00e1gora, foi rodeado por un per\u00edbolo en \u00e9poca helen\u00edstica. Tam\u00e9n posu\u00eda un per\u00edbolo de m\u00e1rmore o de Dioniso do IV a.C. Hai restos dos monumentos erixidos aos vencedores dos concursos teatrais. Outros templos son o de Poseid\u00f3n e o de estilo x\u00f3nico do deus principal Hercules e ao que a este daban acceso uns monumentais propileos. Ao sur do edificio erixiuse no s\u00e9culo V a.C., \u00e1 parte do altar, un tesouro que quizais albergou os exvotos dos fieis. Ao oeste do templo, 5 edificios ali\u00f1ados, e do mesmo s\u00e9culo, ag\u00e1s o pen\u00faltimo do s\u00e9culo VI a.C. e talvez de car\u00e1cter cultual, estaban precedidos dun p\u00f3rtico. \nO arco de Caracalla (213-217) uniu os espazos do \u00e1gora e o templo x\u00f3nico de Heracles.\nThasos foi obxecto de escavaci\u00f3ns por parte de arque\u00f3logos franceses. \nA primeira cer\u00e1mica que podemos datar con seguridade \u00e9 corintia e rodia, nunca anterior a mediados do s\u00e9culo VII a.C., a partir de cuxa data ambos os tipos escasean. De mediados do s\u00e9culo VII a.C. a principios do s\u00e9culo VI a.C. abunda a cer\u00e1mica procedente das illas C\u00edcladas. A principios do s\u00e9culo VI a.C. hai cer\u00e1mica de Qu\u00edos, quizais houbese ent\u00f3n traballando na illa pintores quienses de vasos. \nEconom\u00eda e historia.\n\u00c1 parte da s\u00faa situaci\u00f3n estrat\u00e9xica, Thasos, fundouse polas s\u00faas minas de ouro, prata e cobre, explotadas anteriormente polos fenicios e sitas entre as poboaci\u00f3ns de Eniras e Esiras, na costa sudoriental fronte \u00e1 illa de Samotracia, minas que non foron localizadas e cuxa concesi\u00f3n ti\u00f1an Tuc\u00eddides, o historiador, e a s\u00faa familia. Al\u00ed posu\u00edu minas Pis\u00edstrato, das que proced\u00eda gran parte da s\u00faa fortuna. As minas do continente deberon ser m\u00e1is produtivas que as insulares. As minas do continente foron explotadas nun primeiro momento polos tracios.\nA riqueza en prata contribu\u00edu ao desenvolvemento dunha grande actividade de cu\u00f1axe monetaria. Thasos parece ser unha das primeiras cidades do norte, de Grecia, en cu\u00f1ar moeda.\nFamosas eran as canteiras de m\u00e1rmore branco. Illa boscosa da que se obti\u00f1a madeira e resina. Contrasta co resto das illas do Exeo pola abundancia de augas correntes. \nAo carecer de terreo cultivable, os tasios ocuparon a costa tracia da rexi\u00f3n de Pieria, en cuxas guerras pelexou Arqu\u00edloco. Establecementos agr\u00edcolas e mercant\u00eds ocupaban a zona mineira do monte Pangeo, en Galepso, en Ne\u00e1polis, en Dat\u00f3n e en Estrime e as minas aur\u00edferas de Escaptila (\"Skapt\u0113h\u00edle\" ou \"Scapt\u0113s\u00fdl\u0113\", \"o bosque escavado\" ou \"o bosque de minas\"), na ladeira oriental do Pangeo.\nA vide foi introducida con \u00e9xito, ata o punto que foi famoso o vi\u00f1o tasio, exportado ata \u00e9poca romana.\nO seu contacto con Tracia permitiulle proverse de escravos e ata ser centro comercial na venda de escravos cara a outros lugares. \nNos arredores hai unha estatua do deus Pan tallada na roca. \nAnteriormente a illa foi chamada Aetra e Crise polas s\u00faas minas de ouro e foi poboada por fenicios, supostamente por Thasos, fillo de Agenor, que deu nome \u00e1 illa. Entre o 720 a. C. e o 708 a.C. foi poboada por gregos procedentes de Paros dirixidos por Telesicles, pai do poeta Arqu\u00edloco. Tam\u00e9n viv\u00edan na illa os saianos, unha tribo tracia, que se enfrontou aos gregos, pero finalmente estes obtiveron a posesi\u00f3n da illa coas s\u00faas minas de Escapta Hyle, e territorios da costa continental coas minas na costa tracia de Galepso, Oesyma, Estrime, Datum e finalmente (m\u00e1is tarde) Cr\u00e9nidas. No 511 a.C. os milesios establec\u00e9ronse no r\u00edo Estrim\u00f3n e fundaron a cidade de Mircino onde tam\u00e9n se explotaron minas.\nNo 494 a.C. os persas ocuparon Mileto e intentaron someter Thasos sen \u00e9xito.\nEpisodio relevante foi o asedio ao que a someteu Histieo de Mileto en maio do 493 a.C. Foi escenario da invasi\u00f3n persa de Dar\u00edo I, que a conquistou no 492 a.C. Un ano despois, acusados os tasios polos seus veci\u00f1os de Abdera de tramar unha sublevaci\u00f3n, o rei persa ordenoulles demoler as s\u00faas murallas e levar todas as s\u00faas naves a Abdera.\nXerxes I de Persia pasou por Tracia cara a Grecia, os habitantes da parte continental quedaron sometidos e houberon de prover ao rei co mantemento dos soldados (400 talentos). Logo da derrota persa Thasos foi membro da Confederaci\u00f3n de Delos dirixida por Atenas, pero estalaron disputas polas minas da parte continental e estalou a guerra entre Thasos e Atenas.\nProduc\u00edronse a defecci\u00f3n dos tasios da Liga de Delos polo forte tributo que pagaban, e o asedio ateniense de tres anos (463 - 462 a.C.) e a rendici\u00f3n tras ser derrotados pola armada ateniense, baixo o mando de Cim\u00f3n de Atenas. Os tasios houberon de destru\u00edr as fortificaciones e entregar os seus barcos de guerra, ademais de renunciar \u00e1s s\u00faas posesi\u00f3ns do continente e pagar unha contribuci\u00f3n en met\u00e1lico, engadida ao tributo anual.\nMentres, os lacedemonios quixeron responder, a petici\u00f3n tasia, coa invasi\u00f3n do \u00c1tica e coa intenci\u00f3n de intervir na pol\u00edtica da Liga de Delos, pero llo impediron a rebeli\u00f3n dos hilotas e o gran terremoto de Esparta, sobre o 464 a.C. Esparta, a\u00ednda vixente o tratado de alianza panhel\u00e9nica contra Persia, como a guerra prolong\u00e1base no seu territorio recorreu aos seus aliados, e en particular aos atenienses sobre todo pola s\u00faa experiencia en asedios; quen levantaron o sitio de Thasos, tras acordar cos tasios a renuncia \u00e1s s\u00faas minas e ao continente, ao desmantelamento das s\u00faas fortificaci\u00f3ns, \u00e1 entrega das s\u00faas naves, ao pago dunha suma de di\u00f1eiro no acto e a fixaci\u00f3n do futuro tributo. Cim\u00f3n acudiu, con 4.000 hoplitas e ao alargarse o asedio \u00e1 fortaleza natural do monte Itome (na Mesenia central) onde se refuxiaron os sublevados) regresaron a Atenas. Estes e outros sucesos da \u00e9poca foron o xerme da inevitable guerra do Peloponeso 30 anos despois, e na que por id\u00e9nticos motivos econ\u00f3micos e estrat\u00e9xicos, tiveron lugar as batallas entre espartanos e atenienses polo control das minas dos tasios, que conclu\u00edron coa batalla de Anf\u00edpolis no 422 a.C.\nEn 411 a.C. estableceuse un goberno olig\u00e1rquico dirixido por Pisandro en Atenas e a democracia en Tasos foi derrocada. Pero as loitas en Atenas (Alcib\u00edades) que llevaronn ao asasinato do xefe oligarca Fr\u00ednico, fixeron que o goberno olig\u00e1rquico de Tasos rebel\u00e1sese co apoio espartano dunha gornici\u00f3n na illa.\nNo 408 a.C. o partido dos cidad\u00e1ns dirixido por Ecfantos, expulsou \u00e1 gornici\u00f3n espartana dirixida per Et\u00f3nico e a continuaci\u00f3n recibiu o mando o estratego ateniense Tras\u00edbulo. Logo da batalla de Egosp\u00f3tamos (405 a.C.), Thasos volveu a mans dos espartanos, pero no 389 a.C. volveu ser posesi\u00f3n dos atenienses aos que lla disputou Filipo II de Macedonia, baixo dependencia do cal finalmente pasou no 351 a.C. Cidade libre desde o tempo de Alexandre o Grande, someteuse a Filipo V de Macedonia.\nOs romanos devolv\u00e9ronlle a liberdade tras a batalla de Cinosc\u00e9falos, e permaneceu como cidade libre ata a \u00e9poca de Plinio o Vello cando se formou a provincia romana das Illas.\nPosesi\u00f3n do Imperio Bizantino, foi ocupada polos latinos en 1205 e pasou aos venecianos que a deron en feudo aos Dandolo; Miguel VIII Pale\u00f3logo (1259-1282) recuperouna para os bizantinos.\nFoi ocupada polos otom\u00e1ns en 1456, que tempo despois a cederon aos pr\u00edncipes venecianos Gateluzi de Lesbos, ata que os turcos conquist\u00e1rona en 1642.\nEn 1841 o sult\u00e1n cedeuna como propiedade persoal ao vicerrei de Exipto, cuxos antepasados eran orixinarios da illa, e foi administrada por un gobernador exipcio, cun presidente do consello elixido polos habitantes. En 1873 o kediv enviou un cargamento de trigo debido \u00e1 falta de comida polas malas colleitas. En 1912, na Guerra dos Balc\u00e1ns, quedou en mans de Grecia, a quen foi confirmada polo Tratado de Bucarest do 10 de agosto de 1913."}
{"id": "132000", "revid": "45576", "url": "https://gl.wikipedia.org/wiki?curid=132000", "title": "Karpathos", "text": "Karpathos \u00e9 unha illa grega pertencente ao arquip\u00e9lago do Dodecaneso no mar Exeo situada entre Creta e Rodas.\nHistoria.\nA cidade de Pigadia foi constru\u00edda ao final dunha praia areosa de catro quil\u00f3metros. Existen restos dunha bas\u00edlica cristi\u00e1 dedicada a Ag\u00eda Fotin\u00ed. Homero fac\u00eda referencia a Karpatos como \u00ab a illa dos ventos \u00bb.\nXeograf\u00eda.\nKarpathos at\u00f3pase ao suroeste de Rodas. Dunha lonxitude de 50\u00a0km, K\u00e1rpathos ten entre 6 e 10\u00a0km de ancho sendo pola s\u00faa superficie a segunda illa m\u00e1is grande do Dodecaneso. \u00c9 unha illa monta\u00f1osa. A poboaci\u00f3n principal de Karpathos \u00e9 Pigadia que \u00e9 as\u00ed mesmo o porto principal da illa. O seu nome en grego antigo era Potideo ou Posidio.\nA cordilleira escarpada do Kali-Limni (1215 m.) \u00e9, segundo a mitolox\u00eda, o lugar de nacemento dos Tit\u00e1ns. Esta cordilleira divide a illa en d\u00faas zonas, unha semides\u00e9rtica e pouco poboada ao norte e outra ben irrigada e cunha maior densidade de poboaci\u00f3n ao sur.\nTransportes.\nKarpathos est\u00e1 dotada dun aeroporto.\nRelixi\u00f3n.\nExisten ao redor de 280 capelas na illa dedicadas a diferentes santos."}
{"id": "132001", "revid": "23204", "url": "https://gl.wikipedia.org/wiki?curid=132001", "title": "Barlovento, La Palma", "text": "Barlovento \u00e9 un municipio espa\u00f1ol pertencente \u00e1 provincia de Santa Cruz de Tenerife (Canarias). Est\u00e1 situado no norte da illa de La Palma.\nTen unha extensi\u00f3n de 43,55\u00a0km\u00b2 e unha poboaci\u00f3n de 2\u00a0231 habitantes (INE, 2011). A s\u00faa altitude \u00e9 de 550 metros sobre o nivel do mar. Ten unha lonxitude de costa de 6,43\u00a0km.\nHistoria.\nO actual municipio de Barlovento coincide co cant\u00f3n ou se\u00f1or\u00edo prehisp\u00e1nico de \"Tagaragre\". \u00c1 finalizaci\u00f3n da conquista o Adiantado procedeu a realizar os repartimentos de terras e augas entre os participantes nas campa\u00f1as. No ano 1508 Alonso Fern\u00e1ndez de Lugo deu en repartimento ao seu sobri\u00f1o, Pedro Fern\u00e1ndez Se\u00f1orino, quince ca\u00edches de sementeira no termo de Barlovento.\nA trav\u00e9s do porto de Talavera, Barlovento incorporouse ao comercio triangular caracter\u00edstico das illas tras a colonizaci\u00f3n. O fin do ciclo azucreiro, a finais do XVI e o XVII marca o inicio da substituci\u00f3n dos canedos polos vi\u00f1edos, convertendo ao vi\u00f1o no principal produto da econom\u00eda exportadora.\nCoa aplicaci\u00f3n do establecido na Constituci\u00f3n aprobada polas Cortes de C\u00e1diz, en 1812, Barlovento tivo Concello propio.\nDemograf\u00eda.\nEvoluci\u00f3n da poboaci\u00f3n de Barlovento dende a d\u00e9cada dos 50 ata agora:\n \nLugares de interese.\nConos volc\u00e1nicos. Existen en Barlovento varios conos e cr\u00e1teres de volc\u00e1ns moi antigos. Destaca o da Laguna, situado na parte alta do pobo. Neste cr\u00e1ter at\u00f3pase a maior presa da illa con capacidade para 3,5 mill\u00f3ns de m\u00b3. Xunto a este encoro, local\u00edzase un amplo espazo recreativo que disp\u00f3n de parque infantil, zona de acampada, fog\u00f3ns, mesas e outros servizos.\nEdificios relixiosos. A igrexa da nosa Se\u00f1ora do Rosario, situada no centro urbano, \u00e9 o edificio relixioso m\u00e1is relevante. Constru\u00eddo no s\u00e9culo XVI, no seu interior alberga a interesante talla flamenga, datada tam\u00e9n no s\u00e9culo XVI, da imaxe da Virxe do Rosario, patroa da localidade. Tam\u00e9n \u00e9 interesante visitar a Igrexa de Estanislau.\nPiscinas de La Fajana. Ao norte do vello faro de Punta Cumplida, at\u00f3panse as piscinas naturais de La Fajana onde se pode gozar do ba\u00f1o no mar. Est\u00e1n formadas por 3 piscinas naturais: unha pequena, outra mediana e para rematar, unha grande, d\u00faas dela dotadas con pequenas fervenzas, unha artificial situada na mediana e outra mais finita na grande; unha piscina para discapacitados e anci\u00e1ns e unhas escaleiras que levan a unha zona no mar rodeada con algunhas rocas.\nLa Basta. \u00c9 un pequeno casar\u00edo que se atopa situado a pouca distancia do centro urbano xunto \u00e1 estrada con direcci\u00f3n a Gallegos. Ten unha vista panor\u00e1mica (Miradoiro de La Basta) sobre a comarca norte da illa que abarca os casar\u00edos de Gallegos, Franceses e El Tablado. Neste miradoiro p\u00f3dese apreciar a maior concentraci\u00f3n de dragos das Canarias.\nBosques. Ten Barlovento unha importante masa forestal, laurisilva, pi\u00f1eiral, vi\u00f1\u00e1tigos... Unha ampla rede de pistas e cami\u00f1os facilitan o contacto directo coa frondosa vexetaci\u00f3n. Outros lugares de interese son: Porto de Talavera, Miradoiro da Monta\u00f1a do Molino, Miradoiro de La Fajana, Regos de Lino.\nA Lagoa . A Lagoa de Barlovento \u00e9 o encoro de maior capacidade de todo o arquip\u00e9lago canario cunha capacidade para 5\u00a0000\u00a0000 m\u00b3 de auga. At\u00f3pase \u00e1 beira da \u00e1rea recreativa da lagoa na que se pode gozar de tempo de lecer.\nPol\u00edtica.\nA repartici\u00f3n de escanos quedou deste xeito:"}
{"id": "132002", "revid": "23204", "url": "https://gl.wikipedia.org/wiki?curid=132002", "title": "Bre\u00f1a Alta", "text": "Bre\u00f1a Alta \u00e9 un municipio espa\u00f1ol pertencente \u00e1 provincia de Santa Cruz de Tenerife (Canarias). Est\u00e1 situado no leste da illa de La Palma.\nHistoria.\nAntigamente a zona estaba constitu\u00edda por Buenavista, e La Bre\u00f1a; debido \u00e1 s\u00faa distinta idade xeol\u00f3xica.\nInicialmente o \"Risco de la Concepci\u00f3n\" chamouse \"Asomada de la Palma\" e cambiou o nome cando se constru\u00edu a ermida. O nome inicial deriva da gran vista panor\u00e1mica que desde o mesmo div\u00edsase a capital da illa.\nDemograf\u00eda.\nEvoluci\u00f3n da poboaci\u00f3n de Bre\u00f1a Alta dende a d\u00e9cada dos 50 ata agora:\n \nPol\u00edtica.\nO repartimento de escanos quedou deste xeito:"}
{"id": "132003", "revid": "23204", "url": "https://gl.wikipedia.org/wiki?curid=132003", "title": "Bre\u00f1a Baja", "text": "Bre\u00f1a Baja \u00e9 un concello das Illas Canarias. Est\u00e9ndese por unha \u00e1rea de 14.20\u00a0km\u00b2 onde no ano 2011 viv\u00edan 5.348 habitantes. Enc\u00f3ntrase na illa de La Palma, na provincia de Santa Cruz de Tenerife.\nHistoria.\nAtendendo \u00e1 natureza volc\u00e1nica do terreo e \u00e1 s\u00faa vexetaci\u00f3n recibiu o nome das Bre\u00f1as por parte dos colonizadores. En tempos da conquista os asentamentos aborixes m\u00e1is antigos local\u00edzanse nas zonas baixas (Barranco del Humo, Los Guinchos, Los Cancajos).\nDesde mediados do s\u00e9culo XIV e ao longo de todo o s\u00e9culo XV houbo un per\u00edodo de contactos, progresivamente m\u00e1is frecuentes, entre as poboaci\u00f3ns aborixes do arquip\u00e9lago e os navegantes europeos inmersos na primeira expansi\u00f3n ultramarina.\nO cant\u00f3n de Tedote non opuxo resistencia \u00e1s tropas castel\u00e1s do Adiantado Alonso Fern\u00e1ndez de Lugo en 1492. Finalizada a conquista, Alonso Fern\u00e1ndez de Lugo distribu\u00edu terras e augas entre conquistadores e colonos. O colonato europeo era na s\u00faa maior parte de orixe portuguesa.\nA exportaci\u00f3n de vi\u00f1os \u00e1s colonias americanas representaba a principal riqueza de La Palma, de tal xeito que veu ser a maior escala de Indias e de todas estas illas. A riqueza vit\u00edcola alterou a estrutura da propiedade, pois xerou a formaci\u00f3n de grandes facendados.\nNun principio, a igrexa de San Jos\u00e9 foi unha simple ermida anexa ao curato de San Pedro de Bre\u00f1a Alta, cabeza eclesi\u00e1stica do lugar. A s\u00faa fundaci\u00f3n rem\u00f3ntase a 1548.\nA divisi\u00f3n administrativa conseguiuse o 28 de novembro de 1634. A partir de ent\u00f3n, Bre\u00f1a Baja contou coa s\u00faa alcald\u00eda ped\u00e1nea e con capacidade de xesti\u00f3n sobre os bens e instituci\u00f3ns.\nCarlos III, nas s\u00faas ordes de protecci\u00f3n e en consideraci\u00f3n ao atrayente da zona, instou a construci\u00f3n dun forte, no lugar onde existiu outra bater\u00eda destru\u00edda por un aluvi\u00f3n en 1694.\nEn virtude da aplicaci\u00f3n do decreto das Cortes de C\u00e1diz de 26 de maio de 1812, Bre\u00f1a Baja converteuse en municipio independente. O edificio do vello dep\u00f3sito foi remocicado para albergar \u00e1s Casas Consistoriais.\nEn xullo de 1949 conc\u00e9deselle o t\u00edtulo de Moi Nobre e Honorable Vila.\nDemograf\u00eda.\nEvoluci\u00f3n da poboaci\u00f3n de Bre\u00f1a Baja dende a d\u00e9cada dos 50 ata agora:\nPol\u00edtica.\nA repartici\u00f3n de escanos quedou deste xeito:"}
{"id": "132006", "revid": "6017378", "url": "https://gl.wikipedia.org/wiki?curid=132006", "title": "Anxo L\u00f3pez Sueiro", "text": "Anxo L\u00f3pez Sueiro, chamado Geluco, nado en 1936 en San Marcos (Sillobre, Fene) e finado o 19 de outubro de 2021 na Capela, foi un pol\u00edtico coru\u00f1\u00e9s da Capela. Foi alcalde da s\u00faa vila desde as elecci\u00f3ns municipais de 1991 ata 2011 e presidente do Racing de Ferrol dende 1984 ata 1993.\nTraxectoria.\nFoi fillo de Jos\u00e9 Mar\u00eda L\u00f3pez e Isolina Sueiro, militantes socialistas na clandestinidade, durante a ditadura. Foi administrativo da empresa Endesa, onde chegou a ocupar a presidencia do comit\u00e9 de empresa como sindicalista da UGT e dirixente do PSdeG-PSOE. Dende 1983 a 2002 foi tam\u00e9n deputado da Deputaci\u00f3n da Coru\u00f1a.\nFoi tam\u00e9n presidente do Racing de Ferrol entre 1984 e 1993, sendo o segundo mandatario racinguista en n\u00famero de anos \u00e1 fronte do club tras Isidro Silveira Cameselle.\nDeixou a alcald\u00eda da Capela en 2011.\nVida persoal.\nCasou e tivo unha filla. Enviuvou."}
{"id": "132007", "revid": "85894", "url": "https://gl.wikipedia.org/wiki?curid=132007", "title": "Gabriel Torrente Pi\u00f1eiro", "text": "Gabriel Torrente Pi\u00f1eiro, nado en Pontedeume en 1957, \u00e9 un pol\u00edtico galego do PPdeG.\nTraxectoria.\nGabriel Torrente Pi\u00f1eiro \u00e9 Xefe de M\u00e1quinas da Mari\u00f1a Mercante pola Escola de N\u00e1utica da Coru\u00f1a.\nNas elecci\u00f3ns municipais de 2007 encabezou a candidatura do PPdeG \u00e1 alcald\u00eda de Pontedeume e foi elixido alcalde grazas a un pacto co C\u00edrculo de Opini\u00f3n Eum\u00e9s. Nas municipais de 2011 volveu ser elixido alcalde con maior\u00eda absoluta. Est\u00e1 casado e ten tres fillos."}
{"id": "132008", "revid": "85894", "url": "https://gl.wikipedia.org/wiki?curid=132008", "title": "Andr\u00e9s Feal Varela", "text": "Andr\u00e9s Feal Varela, nado en 1959, \u00e9 un pol\u00edtico galego do PSdeG-PSOE.\nTraxectoria.\nEmpregado nos estaleiros da r\u00eda de Ferrol. Nas elecci\u00f3ns municipais de 1987 foi elixido alcalde de Monfero. Presentouse \u00e1s municipais de 1991 encabezando a candidatura do PSdeG-PSOE e foi elixido alcalde por maior\u00eda absoluta. Volveu ser elixido alcalde nas sucesivas elecci\u00f3ns ata 2011, sempre con maior\u00eda absoluta. Nas elecci\u00f3ns municipais de 2011 Feal perde a alcald\u00eda ao pasar o PSdeG-PSOE a ser a segunda forza por detr\u00e1s de Independentes do Concello de Monfero. No 2015 Feal volve a ser elixido alcalde tras ser de novo o PSdeG-PSOE o partido m\u00e1is votado nas elecci\u00f3ns municipais dese ano, gobernando desta vez en minor\u00eda. Nas elecci\u00f3ns municipais de 2019 acadou de novo a alcald\u00eda, conseguindo a maior\u00eda absoluta."}
{"id": "132009", "revid": "124656", "url": "https://gl.wikipedia.org/wiki?curid=132009", "title": "Valent\u00edn Gonz\u00e1lez Formoso", "text": "Valent\u00edn Gonz\u00e1lez Formoso, nado nas Pontes de Garc\u00eda Rodr\u00edguez en 1971, \u00e9 un pol\u00edtico galego do PSdeG, secretario xeral do PSdeG-PSOE, alcalde das Pontes de Garc\u00eda Rodr\u00edguez e actual presidente da Deputaci\u00f3n da Coru\u00f1a.\nTraxectoria.\nEstudou dereito na USC sen chegar a rematar a carreira e traballou despois como empregado de Iberdrola. Est\u00e1 casado e ten dous fillos. Nas Elecci\u00f3ns Municipais do 2007 foi o candidato do PSdeG-PSOE \u00e1 alcald\u00eda das Pontes de Garc\u00eda Rodr\u00edguez, sendo elixido alcalde ao ser a lista m\u00e1is votada, gobernando en minor\u00eda con 8 concelleiros fronte a 8 do BNG e 1 do PPdG. Nas Elecci\u00f3ns Municipais do 2011 a lista por el encabezada acadou a maior\u00eda absoluta con 12 concelleiros.\nNo ano 2013, tralo nomeamento da nova executiva liderada por Jos\u00e9 Ram\u00f3n G\u00f3mez Besteiro, pasou a ser secretario de Pol\u00edtica Municipal no aparato do PSdeG.\nTralas Elecci\u00f3ns Municipais do 2015 revalida a alcald\u00eda con maior\u00eda absoluta, e un pacto entre PSdeG-PSOE e BNG perm\u00edtelle ser elixido Presidente da Deputaci\u00f3n da Coru\u00f1a cos votos a favor tam\u00e9n de Marea Atl\u00e1ntica, Compostela Aberta e Alternativa dos Veci\u00f1os. En decembro de 2017 venceu nas primarias pola secretar\u00eda xeral do PSdeG na provincia da Coru\u00f1a cun 69% dos votos fronte a Mercedes Ros\u00f3n, sendo proclamado novo secretario xeral no congreso provincial de xaneiro de 2018. Nas elecci\u00f3ns municipais de 2019 revalidou tanto a alcald\u00eda, con maior\u00eda absoluta, como a presidencia da Deputaci\u00f3n de novo cun pacto co BNG.\nPresentouse \u00e1s primarias pola Secretar\u00eda Xeral do PSdeG-PSOE en outubro de 2021, vencendo \u00f3 ent\u00f3n secretario xeral Gonzalo Caballero con case o 60% dos votos e asumindo formalmente o posto no 14 Congreso Nacional galego en decembro de 2021. Nas elecci\u00f3ns municipais de 2023 revalidou novamente a alcald\u00eda con maior\u00eda absoluta e a presidencia da Deputaci\u00f3n cun pacto cos nacionalistas."}
{"id": "132010", "revid": "23204", "url": "https://gl.wikipedia.org/wiki?curid=132010", "title": "Vicente Irisarri", "text": "Vicente Luis Irisarri Castro, nado en Vigo en 1951, \u00e9 un enxe\u00f1eiro e pol\u00edtico galego, alcalde de Ferrol dende 2007 ata 2011, polo PSdeG-PSOE. \u00c9 ademais irm\u00e1n do arquitecto Jes\u00fas Irisarri.\nTraxectoria.\n\u00c9 enxe\u00f1eiro naval, estudos que cursou en Madrid e aos que engade varios cursos de posgrao. A s\u00faa experiencia profesional estivo centrada na xesti\u00f3n empresarial, tanto en empresas privadas como p\u00fablicas. Desempe\u00f1ou o cargo de presidente de Portos de Galicia de 2005 a 2007, ente p\u00fablico adscrito \u00e1 Xunta de Galicia, dende onde participou na planificaci\u00f3n e xesti\u00f3n do sistema portuario galego.\nLigado a Ferrol, exerceu como director da empresa Fenya e tam\u00e9n da cooperativa Passco. Foi presidente da Xunta do Porto de Ferrol, m\u00e1is tarde Autoridade Portuaria, entre 1989 e 1996, unha etapa na que se remodelou a zona do peirao urbano de Curuxeiras, se rexeneraron as praias de Caranza e A Gra\u00f1a e se puxeron en funcionamento o chamado \u2018Novo Peirao\u2019 e a terminal de Endesa.\nNo eido deportivo, fundou e dirixiu durante 18 anos o Oc\u00e9ano Surf Club, o primeiro club de surf de Galiza, e a competici\u00f3n internacional Pant\u00edn Classic.\nTras unha dilatada traxectoria como militante pol\u00edtico, foi precandidato infrutuoso \u00e1 Alcald\u00eda de Ferrol nas primarias internas dos socialistas de 1998. Nas Elecci\u00f3ns Xerais de marzo de 2000 foi o n\u00famero 3 da candidatura do PSdeG pola provincia da Coru\u00f1a, pero os malos resultados supuxeron que non obtivese escano. En 2006 foi nomeado candidato a alcalde de cara \u00e1s elecci\u00f3ns de maio de 2007, abandonando o seu cargo de presidente de Portos de Galicia.\nA s\u00faa candidatura foi a m\u00e1is votada o 27 de maio, con 9 dos 25 concelleiros da corporaci\u00f3n, fronte aos 4 con que contaban os socialistas no mandado precedente. Por\u00e9n, a s\u00faa condici\u00f3n de maior\u00eda relativa obrigou a asinar o 15 de xu\u00f1o un pacto de gobernabilidade con Esquerda Unida-Izquierda Unida (EU-IU).\nEse pacto quedou rachado en outubro de 2008, intre dende o que os socialistas afrontan o goberno da cidade en minor\u00eda."}
{"id": "132012", "revid": "98629", "url": "https://gl.wikipedia.org/wiki?curid=132012", "title": "Escudo de Finlandia", "text": "O escudo de Finlandia amosa un le\u00f3n coroado de p\u00e9 sobre un fondo de goles (vermello). O le\u00f3n alza unha espada coa s\u00faa enluvada man dereita e est\u00e1 a pisar un sabre curvado. O le\u00f3n, a coroa, e a asa da espada e do sabre son de ouro, do mesmo xeito que a ensambladura da luva. As follas das armas e a luva son prateadas. O fondo est\u00e1 adornado con nove rosas prateadas.\nCando o rei Gustavo I de Suecia, morto en 1560 outorgou ao seu fillo Xo\u00e1n o t\u00edtulo de Duque de Finlandia en 1556, o territorio recibiu un escudo de armas propio que foi probablemente aprobado polo rei en 1557; a\u00ednda que polo que se sabe, o duque nunca o utilizou. Ademais dos emblemas nacionais, este escudo de armas inclu\u00edu outros dous s\u00edmbolos que se refiren ao norte e ao sur de Finlandia, as \u00e1reas que hoxe son Satakunta e Varsinais Suomi (Finlandia xenu\u00edna). Estes dous s\u00edmbolos ser\u00edan m\u00e1is tarde conservados nos escudos de armas de ambas as provincias.\nTras a s\u00faa ascensi\u00f3n ao trono sueco, o rei Xo\u00e1n III adoptou en 1581 o t\u00edtulo de \"Gran Duque de Finlandia e Carelia\". Foi probablemente nesta \u00e9poca ou un pouco m\u00e1is tarde, cando Finlandia recibiu un segundo escudo de armas, o cal \u00e9 un pouco parecido ao actual. P\u00e9nsase que este foi modelado sobre un escudo esculpido para a l\u00e1pida do Rei Gustavo I na catedral de Uppsala, completada en 1591. Este monumento foi dese\u00f1ado durante o reinado do irm\u00e1n m\u00e1is vello de Xo\u00e1n, Erik XVI, quen foi rei de 1560 a 1568, mais s\u00f3 se completou 30 anos m\u00e1is tarde durante o reinado de Xo\u00e1n. O escudo foi probablemente dese\u00f1ado polo artista do duque Willem Aboien, quen serviu baixo o reinado de Gustavo I e Erik XVI.\nNon hai modo de saber se o segundo escudo de armas de Finlandia foi puramente produto da imaxinaci\u00f3n de Willem Aboien, ou si respondeu os desexos de Erik XVI ou a algunha outra desco\u00f1ecida tradici\u00f3n hist\u00f3rica. S\u00e1bese, no entanto, que Erik XVI estaba interesado na her\u00e1ldica. Este tema foi obxecto de importante debate acad\u00e9mico entre estudosos e laicos. En todo caso, o consenso xeral foi que o s\u00edmbolo do le\u00f3n der\u00edvase do bras\u00f3n da familia Folkung, o cal est\u00e1 inclu\u00eddo entre os bras\u00f3ns reais de Suecia. As d\u00faas espadas foron tomadas do escudo de armas de Carelia, o cal foi exhibido por primeira vez publicamente en 1560 nunha bandeira no funeral polo Rei Gustavo I de Suecia.\nA colocaci\u00f3n do sabre curvado ruso baixo as patas do le\u00f3n \u00e9 indubidablemente un reflexo da situaci\u00f3n pol\u00edtica da \u00e9poca. Suecia e Rusia estaban case constantemente en guerra e os suecos fixeron uso deste instrumento de propaganda para significar que eles ti\u00f1an o p\u00e9 posto sobre os seus inimigos. As nove rosas son decorativas, a\u00ednda que erroneamente interpret\u00e1ronse como refer\u00edndose ao nove provincias hist\u00f3ricas de Finlandia. Merece a pena sinalar que o n\u00famero de rosas variou ao longo dos s\u00e9culos.\nCando en 1917 Finlandia conseguiu a s\u00faa independencia, \"as armas do le\u00f3n\" convert\u00e9ronse no escudo de armas da nova naci\u00f3n. Antes desta, servira como s\u00edmbolo com\u00fan para todo o territorio sueco ao leste do golfo de Botnia, e de 1809 a 1917, como escudo de armas do Gran Ducado de Finlandia, per\u00edodo no que o pa\u00eds estaba baixo goberno ruso. O escudo de armas finland\u00e9s aparece na bandeira oficial do estado, nos selos oficiais, moedas, billetes e selos postais. No coche da presidenta este ocupa o lugar dunha matr\u00edcula. Non foi at\u00e9 1978 que se aprobou unha lexislaci\u00f3n oficial sobre o escudo de armas de Finlandia. Esta especifica a descrici\u00f3n oficial e prohibe a venda do escudo de armas nacional, so pena de multa."}
{"id": "132013", "revid": "5467", "url": "https://gl.wikipedia.org/wiki?curid=132013", "title": "Andarica", "text": ""}
{"id": "132014", "revid": "13949", "url": "https://gl.wikipedia.org/wiki?curid=132014", "title": "Maamme", "text": "Maamme ou V\u00e5rt land (en fin\u00e9s e sueco respectivamente, en galego: significa \"A Nosa Terra\") \u00e9 o nome do himno nacional de facto de Finlandia.\nA m\u00fasica foi composta polo alem\u00e1n Fredrik Pacius, e a letra (orixinalmente en sueco) polo sueco-fin\u00e9s Johan Ludvig Runeberg. Foi presentado por primeira vez o 13 de maio de 1848. O poema orixinal, escrito en 1846 pero non impreso at\u00e9 1848, ti\u00f1a 11 estrofas e formaba parte do pr\u00f3logo do verso \"Relatos do Alf\u00e9rez St\u00e5hl\" (\"F\u00e4nrik St\u00e5hls s\u00e4gner\"), unha obra mestra do nacionalismo rom\u00e1ntico.\n\"Relatos do Alf\u00e9rez St\u00e5hl\" foi unha obra moi apreciada en Escandinavia. At\u00e9 a independencia de Finlandia, as notas de Pacius e as letras de Runeberg eran cantadas frecuentemente en Noruega, Dinamarca e Suecia. D\u00e9bese notar que na versi\u00f3n sueca do himno, o texto non fai referencia a Finlandia, s\u00f3 a un pa\u00eds no norte (ou os pa\u00edses n\u00f3rdicos en xeral); con todo na versi\u00f3n finesa do himno, o texto ref\u00edrese explicitamente a Finlandia.\nAlg\u00fans finlandeses propuxeron que o himno nacional sexa cambiado por \"Finlandia\" de Jean Sibelius; en parte porque a m\u00fasica tam\u00e9n se usa no himno nacional de Estonia (Mu isamaa, mu \u00f5nn ja r\u00f5\u00f5m) cunha letra moi similar, e en parte porque Pacius era alem\u00e1n e Runeberg era sueco-fin\u00e9s (a\u00ednda que Sibelius era tam\u00e9n sueco-fin\u00e9s).\nLetra.\nA continuaci\u00f3n pres\u00e9ntanse as letras do himno en fin\u00e9s e sueco, as\u00ed como a s\u00faa traduci\u00f3n ao galego:"}
{"id": "132015", "revid": "5132", "url": "https://gl.wikipedia.org/wiki?curid=132015", "title": "V\u00e5rt land", "text": ""}
{"id": "132016", "revid": "5132", "url": "https://gl.wikipedia.org/wiki?curid=132016", "title": "V\u00e5rt Land", "text": ""}
{"id": "132017", "revid": "5132", "url": "https://gl.wikipedia.org/wiki?curid=132017", "title": "Vart land", "text": ""}
{"id": "132018", "revid": "5132", "url": "https://gl.wikipedia.org/wiki?curid=132018", "title": "Vart Land", "text": ""}
{"id": "132019", "revid": "98629", "url": "https://gl.wikipedia.org/wiki?curid=132019", "title": "La bicicleta", "text": "La bicicleta \u00e9 unha pel\u00edcula espa\u00f1ola de 2006, dirixida por Sigfrid Monle\u00f3n.\nSinopse.\nSon as historias de varios personaxes dun mesmo lugar que empregan a bicicleta como medio de transporte. Estes personaxes son unha rapaza que se ga\u00f1a a vida como mensaxeira, unha muller maior casada que reencontra ao pai de seu fillo, un cativo que traballa para un camelo e un bolseiro que se vai ir a Londres a estudar.\nComentarios.\n\"La bicicleta\" \u00e9 un filme de corte naturalista con vocaci\u00f3n ecoloxista (reivindicando o uso da bicicleta como alternativa aos autom\u00f3biles), existindo tam\u00e9n en paralelo outros temas como o amor, o paso do tempo e as frustraci\u00f3n vitais.\nFoi con rodada con pouco orzamento e proxectouse no Festival de M\u00e1laga, sendo candidata \u00e1 Espiga de Ouro neste certame no 2006."}
{"id": "132020", "revid": "1360305", "url": "https://gl.wikipedia.org/wiki?curid=132020", "title": "Los muertos van deprisa", "text": ""}
{"id": "132022", "revid": "5132", "url": "https://gl.wikipedia.org/wiki?curid=132022", "title": "Unidade Monetaria Europea", "text": ""}
{"id": "132023", "revid": "22570", "url": "https://gl.wikipedia.org/wiki?curid=132023", "title": "Marco finland\u00e9s", "text": "O marco finland\u00e9s (en fin\u00e9s: \"markka\") foi a moeda de curso legal en Finlandia. Coexistiu co euro desde 1999 a 2002, ano en que sa\u00edu definitivamente de circulaci\u00f3n. Un marco finland\u00e9s divid\u00edase en 100 peniques (\"penni\u00e4\"). O c\u00f3digo ISO 4217 para esta unidade monetaria \u00e9 FIM e a s\u00faa abreviatura era mk.\nHistoria.\nO marco foi emitido por primeira vez en 1860 polo Banco de Finlandia, substitu\u00edndo ao rublo ruso cunha taxa de cambio de 1:1. En 1865 o marco desligouse do rublo e uniu o seu valor \u00e1 prata. Trala independencia de Finlandia en 1917 a divisa foi apoiada polo valor do ouro. O patr\u00f3n de ouro abandonouse en 1940 e o marco sufriu unha severa inflaci\u00f3n durante os anos da segunda guerra mundial. En 1963 f\u00edxose unha desvalorizaci\u00f3n creando un novo marco, equivalente a 100 antigos marcos.\nFinlandia uniuse aos Acordos de Bretton Woods en 1948. O valor do marco ligouse ao d\u00f3lar cunha taxa de cambio de 320 FIM = 1 USD, que sufriu cambios en 1963 e 1967. Trala finalizaci\u00f3n dos Acordos de Bretton Woods en 1971, xurdiron novas divisas \u00e1s que tomar como referencia. Ocasionalmente a moeda desvaloriz\u00e1base, at\u00e9 nun 60% entre 1975 e 1990, permitindo achegarse m\u00e1is ao d\u00f3lar estadounidense que ao emerxente marco alem\u00e1n. A industria papeleira, que utilizaba nas s\u00faas transacci\u00f3ns o d\u00f3lar estadounidense, foi culpada destas desvalorizaci\u00f3ns para incrementar as s\u00faas exportaci\u00f3ns. Varias pol\u00edticas de control econ\u00f3mico elimin\u00e1ronse e gradualmente o mercado se liberalizou durante os anos 80 e 90.\nEn 1991 o marco fixouse ao ECU, pero tivo que desligarse aos dous meses cunha desvalorizaci\u00f3n do 12%. En 1992 Finlandia entrou nunha gran recesi\u00f3n causada por varios factores, o principal deles a gran d\u00e9beda interior producida polo boom econ\u00f3mico. Outro factor foi o colapso da Uni\u00f3n Sovi\u00e9tica, xa que con esta mant\u00ed\u00f1anse varios acordos econ\u00f3micos que desapareceron. Como resultado abandon\u00e1ronse as antigas taxas de cambio e o marco sa\u00edu \u00e1 boia. O seu valor diminu\u00edu inmediatamente un 13% e os prezos converxeron aos niveis alem\u00e1ns. Tam\u00e9n alg\u00fans emprendedores que tomaron prestado di\u00f1eiro en divisa estranxeira v\u00edronse de s\u00fapeto cunha d\u00e9beda insustentable.\nEn 1996 o marco finland\u00e9s uniuse ao mecanismo europeo de tipos de cambio e en 1999 ao euro para ser substitu\u00eddo por este fisicamente en 2002. Especulouse moito se Finlandia adoptar\u00eda o euro debido \u00e1s flutuaci\u00f3ns do mercado e da chamada burbulla tecnol\u00f3xica que influ\u00edron no valor do marco.\nMoedas.\nAs primeiras moedas que se cu\u00f1aron foron denominaci\u00f3ns de 1, 5 e 10 penni\u00e4 de cobre, 25 e 50 penni\u00e4 de prata, e 1 e 2 marcos de prata, e 10 e 20 marcos de ouro. Tras a I Guerra Mundial substitu\u00edronse os metais nobres por moedas de 25 e 50 penni\u00e4 e 1 marco de cupron\u00edquel en 1921, seguidas de 5, 10 e 20 marcos de bronce-aluminio entre 1928 e 1931. Durante a segunda guerra mundial o cobre substitu\u00edu ao cupron\u00edquel nas denominaci\u00f3ns de 25 e 50 penni\u00e4 e 1 marco, seguidas por unhas cu\u00f1axes de ferro de 10, 25 e 50 penni\u00e4 e 1 marco. Durante este per\u00edodo tam\u00e9n se emitiron moedas de 5 e 10 penni\u00e4 con buraco.\nEn 1948 t\u00f3dalas moedas inferiores a 1 marco deixaron de cu\u00f1arse. En 1952 introduciuse unha nova serie con moedas m\u00e1is pequenas de ferro en denominaci\u00f3ns de 1 e 5 marcos, seguidas das de 10, 20 e 50 marcos de bronce-aluminio dende 1956, e denominaci\u00f3ns de 100 e 200 marcos de prata. Esta serie mant\u00edvose at\u00e9 a introduci\u00f3n dun novo marco en 1963.\nAs series do novo marco comp\u00fa\u00f1anse ao principio de seis denominaci\u00f3ns: 1 penni\u00e4 de aluminio, 5 penni\u00e4 de cobre e m\u00e1is tarde de aluminio, 10 penni\u00e4 de bronce-aluminio e despois de aluminio, 20 e 50 penni\u00e4 de bronce-aluminio e 1 marco de prata e m\u00e1is tarde de cupron\u00edquel. Desde 1972 introduciuse unha nova moeda de 5 marcos de bronce-aluminio.\nAs moedas en circulaci\u00f3n antes da substituci\u00f3n polo euro eran as seguintes:\nBilletes.\nOs billetes en circulaci\u00f3n at\u00e9 2002 eran os das denominaci\u00f3ns que a continuaci\u00f3n se describen:"}
{"id": "132025", "revid": "5132", "url": "https://gl.wikipedia.org/wiki?curid=132025", "title": "Marco fin\u00e9s", "text": ""}
{"id": "132026", "revid": "23204", "url": "https://gl.wikipedia.org/wiki?curid=132026", "title": "Consello N\u00f3rdico", "text": "O Consello N\u00f3rdico (\"Nordiska r\u00e5det\") \u00e9 unha organizaci\u00f3n interparlamentaria de cooperaci\u00f3n entre o cinco pa\u00edses n\u00f3rdicos: Islandia, Dinamarca, Suecia, Finlandia e Noruega, coas rexi\u00f3ns aut\u00f3nomas das Illas Feroe, Groenlandia e \u00c5land. Constit\u00faeno 87 deputados dos parlamentos nacionais destes pa\u00edses. Dinamarca, Noruega, Finlandia e Suecia contan con vinte membros cada un e Islandia con sete.\nHistoria.\nO Consello estableceuse en 1952. Segundo o Acordo de Helsinqui de 1962, existe para preservar e desenvolver a cooperaci\u00f3n entre os estados membros en asuntos xur\u00eddicos, culturais, sociais, financeiros, de transportes e da protecci\u00f3n do medio ambiente. M\u00e1is tarde agreg\u00e1ronselle asuntos de pol\u00edtica exterior e de seguridade. Desde 1971, existe tam\u00e9n o Consello de Ministros N\u00f3rdicos, organizaci\u00f3n inter-gobernamental distinta ao Consello N\u00f3rdico. Actualmente o Consello N\u00f3rdico foi opacado pola Uni\u00f3n Europea, xa que moitas das s\u00faas funci\u00f3ns coinciden. Hoxe en d\u00eda \u00e9 m\u00e1is que nada un organismo de fomento cultural.\nBandeira do Consello N\u00f3rdico.\nA bandeira do Consello N\u00f3rdico representa o cisne branco con oito \u00e1s sobre un c\u00edrculo azul que \u00e1 s\u00faa vez se atopa sobre un fondo branco. A bandeira foi adoptada en novembro de 1984. O s\u00edmbolo representa ao cinco pa\u00edses do consello (Dinamarca, Finlandia, Islandia, Noruega e Suecia) m\u00e1is as rexi\u00f3ns aut\u00f3nomas das Illas Feroe, Groenlandia e \u00c5land.\nIdiomas do consello n\u00f3rdico.\nDurante alg\u00fans anos os idiomas oficiais do consello n\u00f3rdico foron o dan\u00e9s, o sueco e o noruegu\u00e9s, debido \u00e1 s\u00faa facilidade de intercomunicaci\u00f3n e a que alg\u00fan deles era oficial ou cooficial en todas as rexi\u00f3ns n\u00f3rdicas de fala xermana. No entanto, a situaci\u00f3n de oficialidade variou lixeiramente e incorpor\u00e1ronse tam\u00e9n como linguas de traballo o fin\u00e9s e o island\u00e9s e vai collendo forza o ingl\u00e9s como lingua franca e de traballo no consello, desprazando o dan\u00e9s, o sueco e mais o noruegu\u00e9s da funci\u00f3n vehicular que desempe\u00f1aran.\nO fero\u00e9s \u00e9 a \u00fanica lingua \"maioritaria\" viva escandinava que non ten ning\u00fan rango de oficialidade no consello n\u00f3rdico.\nMembros.\nMembros do Consello:\nAdemais, os pa\u00edses b\u00e1lticos de Estonia, Letonia e Lituania expresaron o seu desexo de incorporarse como membros ao Consello. Este abriu oficinas de informaci\u00f3n no tres pa\u00edses en 1991."}
{"id": "132029", "revid": "5467", "url": "https://gl.wikipedia.org/wiki?curid=132029", "title": "Tuila'epa Sailele Malielegaoi", "text": ""}
{"id": "132030", "revid": "85894", "url": "https://gl.wikipedia.org/wiki?curid=132030", "title": "Jos\u00e9 Luis Vergara", "text": "Jos\u00e9 Luis Vergara Rey, nado en Cedeira en 1956, \u00e9 un bi\u00f3logo e pol\u00edtico galego do PSdeG-PSOE.\nTraxectoria.\n\u00c9 profesor de biolox\u00eda nun centro de ensino secundario. M\u00e1ximo responsable en Cedeira do PSdeG-PSOE, foi alcalde deste concello entre 2007 e 2011, grazas a un goberno de coalici\u00f3n con BNG e TEGA.\nEst\u00e1 casado e ten d\u00faas fillas."}
{"id": "132031", "revid": "85894", "url": "https://gl.wikipedia.org/wiki?curid=132031", "title": "Mar\u00eda Isabel \u00c1lvarez Di\u00e9guez", "text": "Mar\u00eda Isabel \u00c1lvarez Di\u00e9guez, nada en Manzaneda en 1956, \u00e9 unha m\u00e9dico e pol\u00edtica galega de Terra Galega.\nTraxectoria.\n\u00c9 coordinadora de transplantes no Hospital Arquitecto Marcide de Ferrol. Participou por vez primeira na vida pol\u00edtica municipal de xeito activo en 2007 encabezando a candidatura de Terra Galega ao concello de Valdovi\u00f1o, sendo elixida alcaldesa mediante un pacto co PPdeG e UIV. Non se presentou \u00e1 reelecci\u00f3n en 2011.\nVida persoal.\nDivorciada, ten unha filla nada en 1984."}
{"id": "132036", "revid": "18868", "url": "https://gl.wikipedia.org/wiki?curid=132036", "title": "Traba", "text": "Co top\u00f3nimo Traba pod\u00e9monos referir a:"}
{"id": "132041", "revid": "1410", "url": "https://gl.wikipedia.org/wiki?curid=132041", "title": "Exina, Grecia", "text": "Exina (grego antigo \u0391\u1f34\u03b3\u03b9\u03bd\u03b1 \"A\u00edgina\", grego moderno \u0391\u03af\u03b3\u03b9\u03bd\u03b1 \"\u00c9yina\") \u00e9 unha das illas de Grecia situada no medio do golfo Sar\u00f3nico, entre as illas de Salamina ao norte, Angistri ao oeste e Poros ao sur; \u00e1chase a unha decena de quil\u00f3metros da costa nord\u00e9s da pen\u00ednsula de Methano, no Peloponeso, e ao suroeste do Pireo, porto do cal dista uns 20\u00a0km.\nO xentilicio dos habitantes desta illa \u00e9 exineta. A illa \u00e9 famosa polo seu templo de Afaia, un dos tres templos do tri\u00e1ngulo sacro formado polo Parten\u00f3n, o Templo de Poseid\u00f3n do cabo de Suni\u00f3n, e o templo de Afaia. Foi durante moito tempo unha gran rival de Atenas, tanto na Antig\u00fcidade como ao principio do s\u00e9culo XIX. Exina foi unha das primeiras cidades mar\u00edtimas e comerciais da Grecia Antiga: tivo a primeira mari\u00f1a de Grecia e foi a primeira cidade en acu\u00f1ar moeda. Foi a primeira capital (1828-1829) de Grecia que loitou pola s\u00faa independencia e o novo Estado grego fixo acu\u00f1ar al\u00ed as s\u00faas primeiras moedas. A illa \u00e9 tam\u00e9n a principal produtora de pistachos de Grecia, e a maior exportadora a nivel mundial.\nSegundo a tradici\u00f3n consid\u00e9rase que o seu nome deriva da ninfa Exina, nai de \u00c9aco, quen naceu na illa e foi o seu rei.\nXeograf\u00eda.\nXeograf\u00eda f\u00edsica.\nDe ao redor de 90\u00a0km\u00b2, a illa est\u00e1 situada a unha vintena de km ao suroeste de Atenas.\nDunha circunferencia de aproximadamente 40\u00a0km, ten a forma dun tri\u00e1ngulo, coa punta cara ao sur. Estrab\u00f3n estimou o per\u00edmetro de Exina en 180 estadios, uns 33\u00a0km. Engade o xe\u00f3grafo que a unha distancia duns 100 estadios, uns 18\u00b45\u00a0km, distancia bastante correcta \u00c1tica, Meg\u00e1ride e a parte do Peloponeso que chega ata Epidauro formaban un c\u00edrculo ao redor dela.\nA s\u00faa maior lonxitude do nord\u00e9s (cabo Tourla) ao sueste (cabo Perdika) \u00e9 de 18\u00b45\u00a0km. A illa div\u00eddese en tres rexi\u00f3ns: un macizo monta\u00f1oso de marga calcaria do Terciario ao norte; unha chaira costeira aluvial ao oeste (o \u00fanico lugar f\u00e9rtil da illa); o resto da illa \u00e9 de traquita volc\u00e1nica. As pumitas foron unha vez unha das principais exportaci\u00f3ns da illa. Metana, unha pen\u00ednsula do Peloponeso moi pr\u00f3xima, \u00e9 un volc\u00e1n que estaba a\u00ednda en actividade na \u00e9poca de Ant\u00edgono II Gonatas.\nA forma de Exina \u00e9 triangular, con 13\u00a0km de longo de noroeste a sueste, e 10\u00a0km de ancho, tendo unha \u00e1rea total de 106\u00a0km\u00b2. A poboaci\u00f3n, en 2001, era de 11.630 habitantes.\nD\u00faas terceiras partes da illa son consecuencia da actividade dun volc\u00e1n extinguido. A parte occidental est\u00e1 formada por chairas pedregosas pero f\u00e9rtiles, que est\u00e1n ben cultivadas e producen abundantes colleitas de gran, ademais de algod\u00f3n, vides, am\u00e9ndoas e figos, sendo con todo o pistacho o produto m\u00e1is caracter\u00edstico da illa. O resto da s\u00faa superficie \u00e9 accidentada e monta\u00f1osa. O extremo sur el\u00e9vase formando o c\u00f3nico monte Oros (534 m), e a cadea panhel\u00e9nica estr\u00e9itase cara ao norte con angostos vales f\u00e9rtiles a cada lado. Pola ausencia de pantanos o clima \u00e9 o m\u00e1is benigno de Grecia. A illa forma parte da prefectura do \u00c1tica. A industria da pesca de esponxas ten unha considerable importancia. \nA principal cidade da illa \u00e9 Exina, situada no extremo noroccidental, residencia estival de moitos comerciantes atenienses. Ioannis Kapod\u00edstrias (1776-1831), o primeiro xefe de Estado da nova Grecia, fixo erixir un grande edificio destinado a cuartel militar, que foi utilizado m\u00e1is adiante como museo, biblioteca e escola. O museo foi a primeira instituci\u00f3n desta clase de toda Grecia, pero a colecci\u00f3n que albergaba foi trasladada a Atenas no 1834. Na praza maior Kapod\u00edstrias ten unha estatua conmemorativa. \nA cima m\u00e1is alta de Exina, de forma c\u00f3nica, o monte Oros ou Profitis Ilias (antigamente monte Panhelenio), culmina a 531 m.\nExcepto o porto de Exina ao oeste e a pequena ba\u00eda de Agia Mari\u00f1a, a illa \u00e9 case totalmente acantilada, formada por cant\u00eds que non proporcionan un fondeadoiro en condici\u00f3ns. \nA s\u00faa vexetaci\u00f3n \u00e9 t\u00edpica da garriga mediterr\u00e1nea (c\u00e9spede seco con plantas espi\u00f1entas en cox\u00edns), chamada grego \"phrygana \". Os antigos pi\u00f1eirais case desapareceron para ser substitu\u00eddos por aci\u00f1eiras verdes, por oliveiras salvaxes e por cipreses.\nO clima de Exina \u00e9 mediterr\u00e1neo: suave no inverno e quente e seco no ver\u00e1n. A illa \u00e9 salvada polas considerables diferenzas de temperatura. A estaci\u00f3n das choivas, na primavera, \u00e9 curta.\n\"Temperaturas medias mensuais\"\nComunas e pobos.\nAs diferentes localidades da illa son:\nA capital, Exina, \u00e9 \u00e1s veces chamada tam\u00e9n Chora (\u00aba cidade\u00bb en grego) para diferenciala con Exina, \u00aba illa\u00bb. Os turistas ch\u00e1mana tam\u00e9n \u00abEgine-town\u00bb. A capital est\u00e1 situada ao noroeste da illa, no lugar da cidade antiga. Ten m\u00e1is de 5.500 anos.\nEn forma de anfiteatro, fronte ao mar, a\u00fana os rueiros tortuosos e as mansi\u00f3ns neocl\u00e1sicas.\nNo porto, a igrexa de Aghios Nikolaos acolle aos nav\u00edos. O centro urbano est\u00e1 situado ao longo dos peiraos do porto, mentres que a r\u00faa Aphaias acolle os edificios administrativos da illa.\nO colexio \"Eynardeio\" est\u00e1 situado xusto \u00e1 beira da catedral da illa, Aghios Dionysos, constru\u00eddo a comezos do s\u00e9culo XIX.. O barrio norte \u00e9 a colonia dos profesores do s\u00e9culo XIX, como o \u00abcastelo Zaimi\u00bb, a \u00abtorre Ralli \u00bb ou a residencia de Eleutherios Venizelos. \nKyps\u00e9li, Perdika, Messagros e Vathy son comunas que dispo\u00f1en do seu propio concello, no sentido dun demo.\nActividades econ\u00f3micas.\nAs principais actividades econ\u00f3micas de Exina son o turismo, a agricultura e as actividades mar\u00edtimas (pesca e transporte).\nA illa de Exina \u00e9 un dos principais lugares de produci\u00f3n de pistachos (20.000 toneladas ao ano. Que dan sustento a case 3.500 persoas. Os pistacheros chegaron de Exipto cara a 1920. A devandita produci\u00f3n \u00e9 tan importante na Grecia actual, que aos pistachos ch\u00e1manos \u00abExinas\u00bb.\nTam\u00e9n hai amendoeiras, oliveiras e vi\u00f1as. \nExina continuou desde a Antig\u00fcidade coa elaboraci\u00f3n e produci\u00f3n de cer\u00e1mica (os famosos xerros amarelos de Exina).\nTransportes.\nOs turistas aproveitan o enlace mar\u00edtimo directo entre Exina (Chora) e o Pireo. A illa est\u00e1 comunicada moitas veces ao d\u00eda por hidroalas: os \"Flying Dolphins\" ou os catamar\u00e1ns que tardan 35 minutos desde O Pireo. Os transbordadores tradicionais fan o percorrido en 1h 20. No ver\u00e1n, habil\u00edtase ademais un enlace, unicamente para os turistas, con Agia Marina e Souvala.\nHistoria.\nAntig\u00fcidade.\nMitolox\u00eda.\nExina debe a s\u00faa reputaci\u00f3n tanto \u00e1 historia como ao feito de ser, na mitolox\u00eda grega, o reino de \u00c9aco. Chamouse orixinalmente Oinon\u00e9, antes de tomar o nome da nai de \u00c9aco, a ninfa Exina, amante de Zeus.\nPrehistoria e per\u00edodo mic\u00e9nico.\nOs descubrimentos arqueol\u00f3xicos rem\u00f3ntanse ao Neol\u00edtico, en Colona, preto da actual cidade de Exina, en Agia Marina ao leste e ao p\u00e9 do outeiro que leva o templo de Afaia, mostran que a illa estivo ocupada desde o final do cuarto milenio a.C.\nP\u00e9nsase que no Hel\u00e1dico Antigo, un pobo orixinario de Asia Menor e que falaba un dialecto licio chegar\u00eda \u00e1 illa e introducir\u00eda o culto dunha das s\u00faas divindades, cuxo nome, helenizado, ser\u00eda \"Aig\u00e0ios\".\nCara ao -2500, o comercio de Exina era pr\u00f3spero e manti\u00f1a relaci\u00f3ns coa civilizaci\u00f3n minoica de Creta.\nCara ao -2000, un pobo, probablemente de orixe indoeuropea, e tendo alcanzado xa a Idade de Bronce, que falaba o e\u00f3lico ou o arcadio e que adoraba a Poseid\u00f3n estableceuse en Exina.\nCara ao -1400, os aqueos, que ser\u00edan guiados por \u00c9aco, establecer\u00edan un r\u00e9xime equivalente ao dos reinos mic\u00e9nicos do continente. Eran os mirmid\u00f3ns da lenda. Levantaron fortificaci\u00f3ns na cima do monte Oros.\nOs dorios conquistaron a illa cara o -1100 e introduciron o seu dialecto e os seus costumes, principalmente o culto de Zeus Panhelenio, adorado no cume m\u00e1is elevado da illa, o monte Oros. Cando neste outeiro hai nubes, dise que en Atenas chover\u00e1. O culto a Afaia, variante local do culto \u00e1 Deusa Nai ser\u00eda introducido na mesma \u00e9poca.\nA Idade Escura e a \u00c9poca Arcaica.\nNa mitolox\u00eda grega, Exina era a filla do deus-r\u00edo Asopo e da ninfa Metope. Tivo polo menos dous fillos: con \u00c1ctor tivo a Menecio e con Zeus procreou a \u00c9aco. Cando Zeus raptou a Exina, levoulla a Enone, unha illa pr\u00f3xima \u00e1 costa da \u00c1tica. Esta illa ser\u00eda co\u00f1ecida m\u00e1is tarde como Exina, en honra \u00e1 nai de \u00c9aco, a Exina mitol\u00f3xica.\nA illa estar\u00eda despoboada e cara a -950 Exina foi colonizada polos dorios de Epidauro. Segundo Her\u00f3doto, \u00abos exinetas son dorios vindos de Epidauro\u00bb. Segundo Pausanias, un grupo de arxivos que se apoderaron de Epidauro con Deifontes, pasou a Exina e convivindo cos antigos exinetas impuxeron na illa os costumes e a lingua doria.\nFoi ent\u00f3n cando se desenvolveu a vocaci\u00f3n mar\u00edtima da illa. A s\u00faa mari\u00f1a era considerada no s\u00e9culo VII a.C. a primeira de Grecia. Segundo Pausanias \u00ab... os exinetas alcanzaron un gran poder, ata o punto de que as s\u00faas forzas navais eran superiores \u00e1 dos atenienses\u00bb. No transcurso do s\u00e9culo VII a.C., Exina pasou ao dominio do tirano arxivo Fed\u00f3n (-748).\nUn dos primeiros feitos hist\u00f3ricos verdadeiramente establecidos concirne \u00e1 s\u00faa pertenza \u00e1 Liga mar\u00edtima de Calauria que agrupaba a Exina e a Calauria, Atenas, os minias, Orc\u00f3meno, Trec\u00e9n, Herm\u00edone, Nauplia e Prasias. Crese que esta liga ser\u00eda unha coalici\u00f3n de diferentes reinos mic\u00e9nicos do contorno do Golfo Sar\u00f3nico destinada a reducir a pirater\u00eda nas s\u00faas augas.\nNo -563 dispu\u00f1a dunha mari\u00f1a importante e constru\u00edu o templo de Zeus, pero a\u00ednda depend\u00eda de Epidauro, da cal non tardou en facerse independente. \nA orixe da inimizade entre Atenas e Exina, que se remonta \u00e1 segunda metade do s\u00e9culo VII a.C., foi a penuria econ\u00f3mica que sufr\u00eda Epidauro porque o seu territorio non rend\u00eda froitos. O or\u00e1culo de Delfos aconsellou aos epidaurios que erixisen unhas estatuas de madeira (\"x\u00f3anas\") de oliveira cultivada, en honra de Damia e Auxesia, divindades relacionadas coa fecundidade da terra. Solicitaron aos atenienses permiso para cortar algunha oliveira. A condici\u00f3n imposta por Atenas foi que anualmente Epidauro levase ofrendas a Atenea Pol\u00edade e a Erecteo. Os epidaurios accederon, tallaron as estatuas, as s\u00faas terras d\u00e9ronlles froitos e mantiveron o seu compromiso cos atenienses. Como os exinetas eran dorios procedentes de Epidauro, depend\u00edan desta e traslad\u00e1banse al\u00ed a dirimir os preitos suscitados entre eles. Posteriormente os exinetas independiz\u00e1ronse de Epidauro e dedic\u00e1ronse a saquear o seu territorio, aproveitando a s\u00faa superioridade naval. Roubaron as citadas imaxes e coloc\u00e1ronas nun lugar do interior da illa. \nTras o roubo os epidaurios deixaron de cumprir o compromiso contra\u00eddo cos atenienses ao verse privados delas, as\u00ed o manifestaron \u00e1 delegaci\u00f3n ateniense que foi enviada \u00e1 s\u00faa cidade, e que as reclamaron aos exinetas, quen se negaron a devolvelas.\nCara a finais do s\u00e9culo VI a.C. renovouse a longa rivalidade coa s\u00faa veci\u00f1a Atenas, cuxa frota de trirremes foi en parte constru\u00edda para combater a hexemon\u00eda de Exina. Tem\u00edstocles mandara constru\u00edr a frota que participou en Salamina (-480) precisamente para loitar contra os exinetas. Ambas as cidades tiveron unha destacada actuaci\u00f3n nesta batalla, Exina achegou 30 barcos, polo que Her\u00f3doto explica os motivos do seu enfrontamento, a\u00ednda que se limita a xustificar o conflito en base a causas hist\u00f3ricas marxinais, como o relatado \"supra\" e que contin\u00faa \"infra\", sen atender as diferenzas socio-pol\u00edticas que enfrontaban aos oligarcas exinetas cos dem\u00f3cratas atenienses polo dominio comercial do Exeo occidental. A frota exineta tam\u00e9n participou na Batalla de M\u00edcala e na Batalla de Platea (-479).\nA comezos do s\u00e9culo V a.C., a dotaci\u00f3n dun trirreme ateniense tras arribar a Exina, intentou arrincar dos seus pedestais as estatuas das deusas, ao non conseguilo arrastr\u00e1ronas con cordas, e mentres o fac\u00edan soou un trono ao que seguiu un terremoto. Os atenienses tolearon polo seu sacrilexio, castigados polas deusas, mat\u00e1ronse entre eles, e s\u00f3 un regresou. Os exinetas polo seu lado, aseguraron que non foi un trirreme, sen\u00f3n unha poderosa frota \u00e1 que decidiron non enfrontarse, \u00e1 que deixaron v\u00eda libre dada a inferioridade na que se achaban. Coincide esta versi\u00f3n no arrastre das imaxes, pero difire en que durante a s\u00faa arrastre, estas suplicaron de xeonllos aos atenienses. Con todo o resultado de ambas as versi\u00f3ns \u00e9 o mesmo: os exinetas ante un ataque ateniense se coligaron cos arxivos, sorprenderon aos atenienses e cort\u00e1ronlles a retirada, ill\u00e1ndoos das s\u00faas naves, momento no que sobreveu o trono e o terremoto.\n \nExinagozaba dunha posici\u00f3n xeogr\u00e1fica ideal no cruzamento das principais rutas comerciais: cerca do istmo de Corinto e da Arg\u00f3lida, entre o Peloponeso e o \u00c1tica. A illa co\u00f1eceu un desenvolvemento comercial considerable e constru\u00edu progresivamente unha frota que, cara ao -500, non ti\u00f1a rival en Grecia. Gobernada por unha aristocracia, os seus cidad\u00e1ns enriquec\u00e9ronse grazas ao comercio, e posu\u00eda un imperio mar\u00edtimo e unha numerosa poboaci\u00f3n e fundou colonias, como Cidonia, en Creta, e outra en Umbr\u00eda. \u00c9 significativo da s\u00faa intensa actividade comercial durante a \u00c9poca Arcaica que Her\u00f3doto mencione ao exineta S\u00f3strato, (personaxe desco\u00f1ecido do que non se ten ningunha referencia), fillo de Laodamante, como o grego co que non pod\u00eda rivalizar ningu\u00e9n en riqueza, ao referirse \u00e1s ganancias que obtiveron os samios co produto do seu frete, uns 1555\u00b45\u00a0kg. de prata segundo o sistema de pesos e medidas ateniense froito dos beneficios da s\u00faa viaxe a Tartessos, co cal ocupar\u00edan o segundo lugar en riqueza tras este personaxe.\nO poder\u00edo de Exina, debido \u00e1 s\u00faa expansi\u00f3n mari\u00f1eira, estivo orientada cara a Exipto, Siria e as costas do Mar Negro. Her\u00f3doto conta que en -481, en v\u00e9speras da Segunda Guerra M\u00e9dica, o monarca aquem\u00e9nida Xerxes II ach\u00e1base en Abidos e \u00abviu un grupo de naves cargadas de trigo que, procedentes do Ponto Euxino (Mar Negro), estaban cruzando o Helesponto con rumbo a Exina e o Peloponeso\u00bb. Os mercadores de Exina erixiron durante o reinado do fara\u00f3n Amosis II, un templo a Zeus en Naucratis, na \u00e9poca da fundaci\u00f3n desta cidade exipcia.\nDurante os seguintes anos a escola exineta de escultura proporcionou artistas como Cal\u00f3n, Anax\u00e1goras, Glaucias, Sim\u00f3n e Onatas de Exina.\nAs artes floreceron. A s\u00faa cer\u00e1mica foi moi elaborada, antes de ser substitu\u00edda pola de Corinto, e despois pola de Atenas.\nExina exportaba tam\u00e9n perfumes. Como resultado da riqueza que lle reportaba a s\u00faa actividade comercial, c. -620 cu\u00f1ou moeda propia de prata, en cuxo anverso figuraba unha tartaruga, e era o patr\u00f3n monetario na maior\u00eda de \"poleis\" dorias. Os pesos e medidas exinetas era tam\u00e9n a norma practicamente en todo o mundo grego, sistema que adoptou Atenas. \nOs exinetas establec\u00e9ronse tam\u00e9n en Umbr\u00eda, a\u00ednda que a illa non participou no gran movemento de colonizaci\u00f3n grega.\nA illa contar\u00eda ent\u00f3n con 40.000 cidad\u00e1ns libres e 470.000 escravos. O templo de Afaia data deste per\u00edodo de prosperidade.\nPer\u00edodo cl\u00e1sico: continuaci\u00f3n da rivalidade con Atenas.\nEn -507/-506 os atenienses que ansiaban vingarse realizaron unha incursi\u00f3n contra os beocios e os calcideos. Os beocios acudiron ao Estreito de Euripo a auxiliarlles. Os atenienses atacaron aos beocios, mataron a unha gran n\u00famero e fixeron 700 prisioneiros. A continuaci\u00f3n, pasaron a Eubea e trabaron combate cos calcideos, a quen tam\u00e9n venceron. Xuntaron aos prisioneiros calcideos e aos beocios, e certo tempo despois liber\u00e1ronos a cambio dun rescate fixado a raz\u00f3n de d\u00faas minas por cabeza. Os grill\u00f3ns cos que encadearon ao cativos en tempos de Her\u00f3doto a\u00ednda se conservaban colgados no muro norte da Acr\u00f3pole de Atenas,fronte \u00e1 cella occidental do antigo Erectei\u00f3n. medio calcinado polo incendio provocado polos persas na Segunda Guerra M\u00e9dica, en -480 Co d\u00e9cimo do di\u00f1eiro dos rescates constru\u00edron unha cuadriga de bronce, que se alzaba a man esquerda nada m\u00e1is entrar nos Propileos da Acr\u00f3pole, cunha inscrici\u00f3n gravada no pedestal, relativa \u00e1 vitoria ateniense.\nNo -505 aliouse con Tebas contra Atenas, como resultado dunha consulta ao Or\u00e1culo de Delfos, o cal indicoulles que buscasen axuda nos seus m\u00e1is inmediatos veci\u00f1os. Os tebanos, inicialmente, interpretaron que deb\u00edan recorrer a Tanagra, Coronea e Tespias, cidades coas que combatera xuntas, ata que un tebano deu coa soluci\u00f3n ao vaticinio e sinalou que a Pitia refer\u00edase aos exinetas, dado que miticamente ambas as cidades estaban ligadas, segundo o historiador de Halicarnaso, porque Tebe e a ninfa Exina eran as fillas do deus r\u00edo Asopo. Esta afirmaci\u00f3n de Her\u00f3doto \u00e9 err\u00f3nea e xorde de que o r\u00edo que regaba Tebas tam\u00e9n se chamaba Asopo, confusi\u00f3n que parte de P\u00edndaro. O deus Asopo era en realidade o pai de Exina, mentres que Zeus o era de Tebe No seu socorro os exinetas prest\u00e1ronlles as estatuas de \u00c9aco e dos seus fillos Telam\u00f3n e Peleo. Os tebanos loitaron contra os atenienses e foron derrotados. Tebas enviou unha embaixada a Exina para devolver as estatuas dos E\u00e1cidas aos exinetas e solicit\u00e1ronlles tropas. Sen previa declaraci\u00f3n de guerra, mentres os atenienses fustrigaban aos beocios, partiron cos seus barcos de guerra contra o \u00c1tica e saquearon o porto de Falero, as\u00ed como numerosos demos da costa \u00e1tica, litoral que as naves de Exina arrasaron durante anos.\nO or\u00e1culo de Delfos suxeriu aos atenienses esperar 30 anos antes de emprender calquera acci\u00f3n contra a illa e aproveitar este per\u00edodo para render culto a \u00c9aco.\n \nAs intrigas espartanas para reinstaurar a Hipias como tirano (cara a -501) acurtaron este per\u00edodo de espera. De -488 a -481 tivo lugar unha guerra entre Exina e Atenas debido a unha incursi\u00f3n exineta en Suni\u00f3n, e os atenienses foron derrotados.\nHer\u00f3doto refire d\u00faas versi\u00f3ns -a ateniense e a exineta- da mesma lenda para explicar a rivalidade. \u00c9 moi posible que as leis do lexislador ateniense Sol\u00f3n prohibisen a exportaci\u00f3n de cereais \u00e1ticos fosen a causa do descontento exineta, posto que a illa era relativamente pouco f\u00e9rtil. No mesmo orde de ideas, a interdici\u00f3n soloniana deb\u00eda apuntar principalmente a Exina, cuxo poder naval estorbaba a Atenas. Arist\u00f3teles di: \u00abPericles que se destru\u00edse Exina, \"esa nube no ollo do Pireo\"\u00bb.\nA illa entrou seguidamente en alianza con Esparta, pola s\u00faa oposici\u00f3n sistem\u00e1tica a Atenas. Ademais, a pol\u00edtica de Cim\u00f3n, quen buscaba tranquilizar posturas cos espartanos foi unha garant\u00eda suplementaria para Exina, ata o ostracismo do fillo de Milc\u00edades en -461\nEn -460, Exina foi derrotada por Atenas nunha batalla naval. Estalou unha nova guerra chamada a Primeira Guerra do Peloponeso. Durante d\u00faas grandes batallas navais, Atenas desfixo as frotas combinadas de Exina, Epidauro e Corinto, en Cecricefalia primeiro, e despois en augas da propia Exina.\nNo -457/-456 os atenienses humillaron aos exinetas logo de conquistar a illa. A principal fortaleza insular, chamada tam\u00e9n Exina, rendeuse no -456 A illa pasou a formar parte da confederaci\u00f3n de Delos, \u00e1 cal pagaba un tributo anual de trinta talentos; houbo de entregar os seus barcos e desmantelar as s\u00faas murallas. Tuc\u00eddides, \"Historia da Guerra do Peloponeso\".\nNo -431, a inicios da guerra do Peloponeso, a poboaci\u00f3n foi expulsada da illa polos atenienses e substitu\u00edda por cidad\u00e1ns de Atenas. Os expulsados foron acollidos polos espartanos e establecidos en Tirea, en territoriolacedemonio. A deportaci\u00f3n obedeceu \u00e1 proximidade de Exina ao Peloponeso, o que provocaba o temor ateniense a unha acci\u00f3n dos espartanos na illa, pois supu\u00f1a un perigo para o dominio naval de Atenas; a cal tem\u00eda, ademais, que a proximidade do porto de Exina ao de O Pireo supuxese un risco. A poboaci\u00f3n exineta puido retornar por decisi\u00f3n de Lisandro, logo da batalla de Egosp\u00f3tamos (-405).\nA illa non foi, con todo, totalmente independente, pois non dubidou en aceptar a tutela dun \"harmosta\" lacedemonio. Converteuse, ent\u00f3n, na base das operaci\u00f3ns navais de Esparta contra Atenas. Os piratas exinetas operaban tam\u00e9n baixo protecci\u00f3n espartana Esta situaci\u00f3n durou ata -376, en que tivo lugar a vitoria naval de Cabrias sobre a frota espartana en Naxos.\nNo -367, o ateniense Cares conquistou Exina. A frota ateniense permaneceu na illa alg\u00fans anos para manter as instituci\u00f3ns atenienses instauradas por este xeneral.\nPlutarco informa que Dem\u00f3stenes foi exiliado a Exina no ano -324, e que no -322, Hip\u00e9rides foi torturado e morto en Exina.\nPer\u00edodos helen\u00edstico e romano.\nExina sufriu unha sorte comparable \u00e1 das outras cidades gregas: dominaci\u00f3n macedonia e despois romana.\nCasandro de Macedonia, durante o asedio de Atenas (-319), instalou a s\u00faa base de operaci\u00f3ns en Exina e obrigou aos exinetas a abrazaren o seu partido.\nNo -307, Demetrio Poliorcetes logo de pasar por Exina e Salamina ocupou O Pireo. A illa permaneceu baixo dominio macedonio ata o ano -233, cando xunto con Atenas entrou na Liga Aquea.\nA partir de ent\u00f3n pasou a ser unha cidade grega secundaria, incorporada por Publio Sulpicio a Roma no -208 tras tomar partido por Filipo III de Macedonia. Roma entregouna \u00e1 Liga Etolia, e os etolios vend\u00e9rona ao rei Atalo I de P\u00e9rgamo por 30 talentos (morto en -197). A illa foi gobernada por unha garda de corps de \u00c1tao.\nExina foi utilizada por varias potencias como base naval contra Macedonia, Roma, P\u00e9rgamo ou Rodas. A paz asinada entre Roma e Filipo III de Macedonia confirmou a posesi\u00f3n da illa por \u00c1tao, que al\u00ed enviou ao seu fillo Filetero como estratego. Este permaneceu na illa ata que no ano -171 foi remplazado por Cle\u00f3n, garda de corps de Eumenes II. No -155, os exinetas votaron un decreto en honra de Cle\u00f3n. Eumenes II pasou unha tempada na illa cando se atopou en dificultades contra Ant\u00edoco III o Grande e Perseo de Macedonia.\nNo -132, o estratego Pergameneo que dirix\u00eda Exina pronunciouse en favor de Arist\u00f3nico, quen lle enviou axuda. Isto tivo como consecuencia que cando os romanos restableceron as diferentes confederaci\u00f3ns no ano -130, logo da derrota de Arist\u00f3nico, a Liga Aquea non fose recreada.\nNo -82, foi invadida polos piratas, pero non puideron tomar a cidade a\u00ednda que se instalaron permanentemente na illa.\nCando desapareceu o Reino de P\u00e9rgamo no -130, Exina volveu ser propiedade do Senado romano. Marco Antonio doouna a Atenas en -62.\nNo -30, C\u00e9sar Augusto invernou en Exina e escribiu aos atenienses desde a illa. Devolveu a liberdade \u00e1 illa no -11. Permaneceu libre ata que Vespasiano a volveu a doar aos atenienses no 74. Adriano devolveulle a liberdade no 132. T\u00e9\u00f1ense probas da liberdade ou da autonom\u00eda de Exina baixo Marco Aurelio (161-180), baixo Septimio Severo (196-211) e baixo Caracalla (211-217). \nO Reino de P\u00e9rgamo pasou a Roma e a illa foi incorporada a Roma co resto de Grecia, e quedou situada na parte oriental do Imperio (395).\nPer\u00edodos bizantino, veneciano, aragon\u00e9s e otom\u00e1n.\nFoi posesi\u00f3n bizantina ata as cruzadas, e un tempo logo da conquista de Constantinopla polos latinos (1204) e constitu\u00eduse en se\u00f1or\u00edo, que despois herdou a Coroa de Arag\u00f3n.\nPos\u00faese pouca informaci\u00f3n do per\u00edodo bizantino. S\u00e1bese que Paulo de Exina, m\u00e9dico e cirurxi\u00e1n do s\u00e9culo VII era exineta, e que un bispo uniu a illa coa s\u00faa veci\u00f1a Ceos cara ao s\u00e9culo X ou s\u00e9culo XI.\nAs incursi\u00f3ns dos sarracenos est\u00e1n testemu\u00f1adas desde o s\u00e9culo IV. Obrigaron aos habitantes a fuxir do litoral e a refuxiarse nos outeiros, onde quedaron ata o s\u00e9culo XIX. A capital estableceuse en Paleochora, a 6\u00b45\u00a0km do mar, onde foi constru\u00eddo un kastro en 1432.\nA cuarta cruzada deuna en feudo \u00e1s grandes familias, como o resto das illas do Exeo. Primeiro aos venecianos e despois aos aragoneses e catal\u00e1ns.\nExina foi unha se\u00f1or\u00eda do Ducado de Atenas. Galeas Malatesta, xenro de Antonio o Bastardo, se\u00f1or de Atenas, tomou o t\u00edtulo de pr\u00edncipe de Exina. A illa foi achegada en dote por Marulla de Verona ao seu marido Afonso Fadrique de Arag\u00f3n (1290-\u2020 1338), conde de Salona, ao que sucederon os seus fillos Pedro, Juan, Jaime e Bonifacio.\nO fillo de Bonifacio, Pedro Fadrique revelouse, e o vigairo xeral de Atenas e curm\u00e1n seu, Lu\u00eds Fadrique de Arag\u00f3n, derrotouno e confiscoulle a se\u00f1or\u00eda en 1380, pero m\u00e1is tarde retornou ao fillo do expropiado. Juan Fadrique de Arag\u00f3n ti\u00f1a unha filla que casou en 1394 con Antonio I de Capena, se\u00f1or de Piada, fillo de Aliot de Capena, copeiro real de Sicilia.\nAntonio foi se\u00f1or de Exina desde 1402 ata 1418. Sucedeulle o seu fillo Aliot de Capena, quen en 1425 puxo a illa baixo protectorado veneciano, pero coa cl\u00e1usula de que, en caso de extinci\u00f3n da dinast\u00eda de Capena, a se\u00f1or\u00eda pasar\u00eda \u00e1 Rep\u00fablica de Venecia. No entanto, reinou ata 1440.\nAliot morreu en 1440 e sucedeulle o seu fillo Antonio II, casado cunha filla de Antonio I Acciaioli, pero morreu sen descendencia en 1451. A sucesi\u00f3n correspondeu a Arnau Guillem de Capena, irm\u00e1n de Aliot e se\u00f1or de Piada, quen renunciou a Exina en 1451 e morreu no ano 1460. O seu fillo, Aliot de Capena proclamouse se\u00f1or de Piada e de Exina, pero renunciou aos seus dereitos sobre a illa en beneficio de Venecia, a cuxo dominio pasou definitivamente en 1451. A rep\u00fablica veneciana enviou proveditores. O comercio de Exina renaceu cos venecianos, e se comerciaba con Tiro, Alepo, Constantinopla, Sinope, Trebisonda e os portos fluviais do Rioni e do Don.\nA illa, que era unha pr\u00f3spera colonia veneciana, foi invadida e arrasada en 1537 polo corsario turco Jeiredd\u00edn Barbarroxa. Tomouna en nome do Imperio otom\u00e1n en 1538: Ante a negativa da illa a someterse, Barbarroxa puxo sitio \u00e1 capital. Unha sa\u00edda dos exinetas provocou numerosos mortos nas filas turcas. Logo de capturar a fortaleza grazas \u00e1 s\u00faa artiller\u00eda, Barbarroja fixo masacrar aos homes; as mulleres e os nenos foron deportados para ser vendidos como escravos en Constantinopla.\nComo a illa fora arrasada completamente pola expedici\u00f3n berberisca, foi repoboada con albaneses ortodoxos. Morosini recuperou Exina para Venecia en 1654. Fixo constru\u00edr, a trav\u00e9s de Mocenigo, prefecto do Golfo Adri\u00e1tico, unha torre para defender a entrada do porto. Fixo, tam\u00e9n, vir \u00e1 illa aos habitantes do Pireo, de cuxo lugar vi\u00f1a de arrasar a s\u00faa fortaleza. Exina quedou baixo a \u00e9xida veneciana. Esta posesi\u00f3n foi confirmada polo Tratado de Karlowitz (25 de xaneiro de 1699). O 7 de xullo de 1715, os exinetas preferiron os otom\u00e1ns aos venecianos. En 1718, o Tratado de Passarowitz confiouna definitivamente aos otom\u00e1ns.\nA mediados do s\u00e9culo XVIII, Richard Chandler, un viaxeiro e arque\u00f3logo brit\u00e1nico, contabilizou \u00ab400 casas, todas enclenques, que formaban plataformas cubertas de terrazas de grava, que se elevaban a modo de anfiteatro sobre a pendente\u00bb en Paleochora. A viaxe rem\u00f3ntase aos anos 1764 a 1766 A cidade experimentar\u00eda despois unha relativa prosperidade, pasando a 500 casas e de 3.000 a 4.000 habitantes ao final do per\u00edodo de dominaci\u00f3n otom\u00e1.\nA finais do s\u00e9culo XVIII, como a situaci\u00f3n deveu menos perigosa, a poboaci\u00f3n comezou a descender das alturas cara ao mar.\n\u00c9poca contempor\u00e1nea.\nDe xu\u00f1o de 1828 a xu\u00f1o de 1829, o porto actual da illa Chora, converteuse na capital do novo Estado grego, a\u00ednda de loito pola s\u00faa independencia. A cidade viu florecer o Banco Nacional, o Museo Nacional, a Biblioteca Nacional e a Imprenta Nacional.\nTodas estas instituci\u00f3ns foron transferidas integramente a Atenas cando pasou a ser a capital grega. Na catedral (que data de 1806), o primeiro goberno libre prestou xuramento. Ioannis Kapodistrias, Xefe do Goberno instalouse nun edificio rebautizado como o \u00abPalacio Barbayannis\u00bb, constru\u00eddo especialmente para albergalo, mentres que as diferentes administraci\u00f3ns ocupaban a torre de Marcelo constru\u00edda en 1802.\nKapodistrias fixo constru\u00edr en Chora un orfanato para os fillos dos heroes da Guerra de independencia de Grecia mortos en combate. O orfanato pasou a ser un cuartel e despois unha prisi\u00f3n.\nActualmente estase renovando e albergar\u00e1 un museo. Esta breve etapa de capital ofreceu \u00e1 cidade de Exina belas mansi\u00f3ns neocl\u00e1sicas, constru\u00eddas para as personalidades pol\u00edticas de ent\u00f3n: Spyridon Tricoupis, Alexandros Mavrokordatos ou Dimitrios Vulgaris.\nO colexio, financiado por Jean-Gabriel Eynard, un amigo franc\u00e9s de Kapodistrias, foi o primeiro edifico neocl\u00e1sico de Grecia. A illa acolleu as primeiras imprentas de libros e de xornais da Grecia libre.\nO 1 de outubro de 1829, en Exina cu\u00f1ouse a primeira moeda grega que mostraba no reverso un ave f\u00e9nix renacendo das s\u00faas cinzas e a lenda \"\u0395\u039b\u039b\u0397\u039d\u0399\u039a\u0397 \u03a0\u039f\u039b\u0399\u03a4\u0395\u0399\u0391 \" (Estado grego) e no anverso unha coroa de loureiro e a inscrici\u00f3n \"\u039a\u03a5\u0392\u0395\u03a1\u039d\u0397\u03a4\u0399\u03a3 I. A. KA\u03a0O\u0394I\u03a3T\u03a1IA\u03a3\" (Gobernador I. A. Kapodistrias). A capitalidade de Grecia foi, con todo, moi pronto transferida a Nauplia. A poboaci\u00f3n estimada en 1.829 era de 9.000 habitantes, e que periclitou ata o desenvolvemento da pesca de esponxas.\nA comezos do s\u00e9culo XIX, a cer\u00e1mica exineta era moi buscada, principalmente os seus c\u00e1ntaros amarelos (ou \u03ba\u03b1\u03bd\u03ac\u03c4\u03b9\u03b1), chamados \"c\u00e1ntaros de Barbayannis\". Estas vasillas serv\u00edan de refrixeradores para a auga fresca.\nOs exinetas practicaban sobre todo a pesca de esponxas con escafandros, ao longo das costas de \u00c1frica. O comercio daquelas elev\u00e1base a un mill\u00f3n de dracmas da \u00e9poca.\nLady Egerton, esposa do embaixador brit\u00e1nico en Grecia, comprou unha casa en Exina, e na mesma \u00e9poca desenvolveu a industria do encaixe. Este fen\u00f3meno apr\u00e9ciase tam\u00e9n en Venecia e noutras rexi\u00f3ns. Os occidentais lograron o renacemento dunha artesan\u00eda popular, neste caso, coa do encaixe, o que conseguiu proporcionar unha ocupaci\u00f3n laboral \u00e1s mulleres dos mari\u00f1os ou emigrados e achegarlles uns ingresos extras. Isto obedeceu, as\u00ed mesmo, \u00e1 vontade das mulleres descendentes da alta sociedade dos pa\u00edses industrializados de non deixar desaparecer unha artesan\u00eda tradicional que xa se perdeu nos seus lugares de orixe. As encaixeiras exinetas empregando o \"kopaneli\" (fuso local) produc\u00edan encaixes similares aos que se fac\u00edan naquel ent\u00f3n en B\u00e9lxica, co fin de que a s\u00faa artesan\u00eda fose viable comercialmente.\nNos anos 1950, a illa despoboouse en beneficio de Atenas, principalmente porque a s\u00faa frota mercante non pod\u00eda facer a competencia \u00e1s inmensas frotas comerciais do Pireo.\nAs vicisitudes da ocupaci\u00f3n otom\u00e1 e da guerra de independencia de Grecia contribu\u00edron a que \u00e1 actual poboaci\u00f3n de Exina non se poida cualificar de aut\u00f3ctona, a\u00ednda que a case totalidade dos exinetas reco\u00f1\u00e9cense como gregos. Son descendentes de albaneses e de refuxiados gregos do Peloponeso, de Qu\u00edos e de Psara.\nSan Nectario de Exina est\u00e1 enterrado na illa. Existe un mosteiro consagrado a este santo, que morreu en 1920, pola Igrexa ortodoxa. Foi canonizado en 1961. O mosteiro foi comezado polo propio Nectario cando renunciou ao mundo material, sobre unha antigo mosteiro bizantino consagrado \u00e1 Virxe Zoodochos Pyrgis. Todos os 9 de novembro organ\u00edzase unha panegiria na s\u00faa honra no seu mosteiro. O edificio est\u00e1 situado xusto \u00e1 lado da igrexa de \"Aghios Nektarios\", a m\u00e1is grande de Grecia, a cal comezouse a constru\u00edr en 1846, baseada no modelo da Igrexa de Santa Sof\u00eda de Constantinopla.\nNikos Kazantzakis escribiu \"Alexis Zorbas\" e unha parte da s\u00faa \"Odisea\" na cidade de Chora.\nActualmente \u00e9 un reputado destino tur\u00edstico. Desde o porto de O Pireo, parten transbordadores que chegan \u00e1 illa en menos de media hora.\nAs antig\u00fcidades.\nO templo de Afaia.\nO Templo de Afaia en Exina, de estilo d\u00f3rico, \u00e9 un dos templos mellor conservados de Grecia. O interior est\u00e1 dividido en tres naves, separadas por columnas superpostas. Estaba dedicado a unha deusa local, Afaia, asociada coa Atenea grega. Destacan os front\u00f3ns, culminaci\u00f3n da escultura na primeira \u00e9poca cl\u00e1sica. \nO templo de Afaia \u00e1lzase no alto dun outeiro onde rend\u00edase culto, a partir do s\u00e9culo -XIII, a unha divindade feminina, unha deusa nai identificada coa ninfa cretense Britomartis por Pausanias e Antonino Liberal. Ser\u00eda filla de Leto e xa que logo medio irm\u00e1 de Apolo e Artemisa. Atrib\u00faeselle a invenci\u00f3n das redes de caza. Moi bela, foi perseguida sen cesar polos homes. Minos perseguiuna e ela intentou escaparse arrox\u00e1ndose ao mar, pero foi recollida polas redes dun pescador exineta, que se namorou dela.\nCh\u00e1mase Britomartis \u00e1 s\u00faa medio irm\u00e1 e protectora que a fixo desaparecer: ela converteuse en \"Afaia\", a \"Invisible\". O templo constru\u00eduse no lugar da s\u00faa desaparici\u00f3n.\nSuced\u00e9ronse tres edificios na cima do outeiro arboredo: un santuario que data do fin do s\u00e9culo -VII ou principios do -VI; un edificio m\u00e1is grande que data de -570 - -560 e destru\u00eddo polo lume; e por fin, o templo actual, erixido entre -500 e -450, seguramente tras a Batalla de Salamina. O templo ser\u00eda abandonado logo da expulsi\u00f3n dos exinetas polos atenienses en -431\nDurante moito tempo considerouse que un templo tan belo non pod\u00eda estar consagrado m\u00e1is que a Zeus Panhelenio, opini\u00f3n que prevalec\u00eda a principios do s\u00e9culo XIX en Occidente, opini\u00f3n influenciada pola cultura latina. A finais do s\u00e9culo XIX, xa non se consideraba que estivese consagrado a Zeus, sen\u00f3n a Atenea. Houbo que esperar \u00e1s escavaci\u00f3ns alem\u00e1s conducidas por Adolphe Furtw\u00e4ngler en 1901-1903 e ao descubrimento dun relevo votivo de Afaia para determinar a s\u00faa atribuci\u00f3n definitiva. Con todo, o templo \u00e9 a\u00ednda chamado de \"Atenea Afaia\".\nA cidade antiga.\nEst\u00e1 situada a pouca distancia do principal porto da actualidade (Exina), sobre un promontorio, nun lugar chamado Colona, debido \u00e1 primixenia colonia que al\u00ed se acha, na saia dun outeiro.\nNesta colonia ach\u00e1base o templo de Apolo. Nos s\u00e9culos XVIII e XIX, permanec\u00edan a\u00ednda dous columnas en p\u00e9.\nPausanias d\u00e1 unha descrici\u00f3n moi precisa da maior\u00eda dos edificios que foron atopados: \nTam\u00e9n di que hab\u00eda un templo de H\u00e9cate, cuxos misterios anuais fundara Orfeo. No seu interior hab\u00eda unha xoana de H\u00e9cate Epipirgidia (\u00absobre a torre\u00bb). A s\u00faa efixie figura nas moedas exinetas da \u00e9poca imperial romana.\nOutra columna do templo de Apolo est\u00e1 no soado \u00abPorto Oculto\u00bb (K\u03c1\u03cd\u03c0\u03c4o\u03c2 \u039b\u03af\u03bc\u03b7\u03bd ou kryptos limen\"), o cal pod\u00eda albergar ata sesenta trirremes. Ese porto \u00e1chase mergullado baixo as augas.\nAch\u00e1ronse restos da tumba de Focos, fillo de \u00c9aco. Do teatro de Dioniso e do estadio non se atoparon. Hai un Ataleion cerca do mar, na punta do promontorio.\nA cidade foi habitada e fortificada a partir do terceiro milenio a.C., como revelaron as escavaci\u00f3ns, con descubrimentos das \u00e9pocas neol\u00edtica e da Idade de Bronce.\nTemplo de Apolo.\nO templo de Apolo (-520--500), durante moito tempo atribu\u00eddo a Afrodita, era de orde d\u00f3rico, per\u00edptero con seis columnas por doce, de toba. A \u00fanica que queda \u00e9 a columna do opistodomos. A\u00ednda se poden ver os restos dos seus cimentos cicl\u00f3peos.\nFoi integrado na cidadela romana constru\u00edda sobre a mesma localizaci\u00f3n. As escavaci\u00f3ns arqueol\u00f3xicas de 1924 sacaron \u00e1 luz un edificio m\u00e1is antigo (s\u00e9culo -VII), cun foso para sacrificios, e m\u00e1is abaixo ach\u00e1ronse casas do final do per\u00edodo mic\u00e9nico.\nPaleocora.\nPaleocora (a cidade vella) \u00e9 o nome actual. Mentres estivo habitada chamouse Cea. O que queda dela est\u00e1 a 6\u00b45 km do porto principal de Exina. Al\u00ed pode apreciarse as ru\u00ednas dunha vintena de edificios relixiosos (igrexas e mosteiros), e os m\u00e1is antigos rem\u00f3ntanse ao s\u00e9culo XIII. Nalg\u00fans, a iconostasia est\u00e1 a\u00ednda presente, e tam\u00e9n alg\u00fans restos de frescos. A destacar, a igrexa de Aghios Giorgios Katolikos, constru\u00edda polos cat\u00f3licos, como o seu nome indica, cando os venecianos dominaban a illa.\nEpiscopi, a antiga catedral da illa p\u00f3dese visitar. Est\u00e1 situada ao p\u00e9 da fortaleza constru\u00edda polos venecianos en 1654. Cada ano cel\u00e9brase unha panegiria na igrexa da Panaghia."}
{"id": "132042", "revid": "25871", "url": "https://gl.wikipedia.org/wiki?curid=132042", "title": "Fosa pterigomaxilar", "text": "A foxa pterigomaxilar \u00e9 unha foxa lateral do cranio. Ten forma triangular cunha base superior e un v\u00e9rtice inferior.\nContido.\n\u00c1 foxa accede o \"nervio vidiano\", que sae do cranio polo burato rachado anterior, introduc\u00edndose no conduto vidiano (situado na base das pterigoides) e chega \u00e1 foxa pterigomaxilar. O \"nervio vidiano\" est\u00e1 constitu\u00eddo por tres nervios: petroso superficial maior, petroso fondo maior e pola rama simp\u00e1tica perticarot\u00eddea.\nNa foxa \u00e1chase o \"ganglio de Meckel ou esfenopalatino\", que \u00e9 un ganglio parasimp\u00e1tico cranial. As febras do nervio vidiano non fan sinapse, e s\u00f3 pasan por el.\nA trav\u00e9s do burato redondo maior pasa o \"nervio maxilar superior\", que recibe unha conexi\u00f3n parasimp\u00e1tica do ganglio de Meckel. Sae da foxa a trav\u00e9s da fendidura esfenomaxilar para dirixirse \u00e1 \u00f3rbita.\nTam\u00e9n se atopa na foxa a arteria maxilar interna."}
{"id": "132043", "revid": "23204", "url": "https://gl.wikipedia.org/wiki?curid=132043", "title": "Hotel Ruanda", "text": "Hotel Ruanda (en ) \u00e9 un filme dirixido Terry George baseado no xenocidio de Ruanda, centr\u00e1ndose no que fixo Paul Rusesabagina. Estreouse en galego na TVG o 27 de abril de 2008. A pel\u00edcula foi nomeada para varios premios, entre eles o \u00d3scar ao mellor actor (Don Cheadle), \u00d3scar \u00e1 mellor actriz secundaria (Sophie Okonedo) e \u00d3scar ao mellor gui\u00f3n orixinal.\nSinopse.\nPouco despois de que os hutus e tutsis asinasen un acordo de paz no Hotel \"Des Mille Collines\" en Kigali, hotel que rexenta Paul Rusesabagina (Don Cheadle) e que \u00e9 propiedade duns empresarios belgas, os soldados hutus comezan a instigar os seus para que erradiquen os tutsis.\nPaul Rusesabagina \u00e9 hutu, mais a s\u00faa muller Tatiana (Sophie Okonedo) \u00e9 tutsi, como moito dos seus veci\u00f1os, e vainos intentar salvar met\u00e9ndoos no hotel do que \u00e9 encargado.\nTralo asasinato do presidente ruand\u00e9s, comezan as matanzas indiscriminadas de tutsis a mans dos soldados e cidad\u00e1ns hutus. Mediante subornos, Paul lograr\u00e1 asegurar m\u00e1is dun millar de tutsis no hotel, esperando a que chegue axuda internacional, mais s\u00f3 contar\u00e1 coa axuda do coronel Oliver (Nick Nolte). A \u00fanica intervenci\u00f3n internacional que existiu foi para evacuar persoas que ti\u00f1an nacionalidade europea."}
{"id": "132044", "revid": "98629", "url": "https://gl.wikipedia.org/wiki?curid=132044", "title": "Deep Blue Sea", "text": "Deep Blue Sea \u00e9 un filme estadounidense dirixido por Renny Harlin que se estreou en 1999. Estreouse en galego na TVG o 30 de abril de 2008.\nSinopse.\nNunha plataforma no medio do mar est\u00e1n investigando con tres quenllas coa intenci\u00f3n de descubrir unha cura do alzheimer. Suponse que as quenllas te\u00f1en no cerebro un complexo prote\u00ednico capaz de rexenerar as neuronas.\nA historia comeza cando un home chamado Russell Franklin financia a investigaci\u00f3n que estaba a perigar, e se dirixe \u00e1 plataforma chamada \"Acu\u00e1tica\" para observala. Dentro da plataforma traballa, entre outros, a cient\u00edfica Susan McAllester, que fixo secretamente agrandar o tama\u00f1o dos cerebros das quenllas para que a cantidade do seu complexo prote\u00ednico rexenerador sexa maior, mais tam\u00e9n se volven m\u00e1is intelixentes ao ter m\u00e1is masa gris.\nNunha noite de treboada intensa capturan un dos bechos e trasl\u00e1dano a un laboratorio. Al\u00ed extraeranlle dita prote\u00edna mentres est\u00e1 durmido, mais esperta inesperadamente e arr\u00edncalle un brazo a un dos cient\u00edficos. Chaman un helic\u00f3ptero para evacuar ao ferido, mais o resultado ser\u00e1 catastr\u00f3fico. O helic\u00f3ptero lanza un cable que se engancha \u00e1 padiola onde est\u00e1 o ferido, mais cando o estaba subindo o mecanismo de ascensi\u00f3n avar\u00edase, caendo a padiola co ferido sen brazo na auga, onde se acha unha quenlla que morde o cebo este, fac\u00e9ndolle perder totalmente o control ao helic\u00f3ptero, que se espeta contra a plataforma estourando todo como se de p\u00f3lvora se tratara.\nAs outras persoas baixaran a un andar inferior, onde hai un cristal que unha quenlla, coa padiola e o anterior ferido a\u00ednda vivo entre os dentes, rebentar\u00e1 a golpes. As\u00ed pois, ter\u00e1n que correr para non ser comestos polos escu\u00e1lidos nin morrer afogados.\nComentarios.\nO filme conta cos efectos visuais especiais e de animaci\u00f3n da compa\u00f1\u00eda Industrial Light &amp; Magic, entre outras. Ademais, contou cun equipo de c\u00e1maras Panavisi\u00f3n, convert\u00e9ndose nunha superproduci\u00f3n.\nNo filme m\u00f3stranse varias barbaridades acient\u00edficas."}
{"id": "132045", "revid": "89787", "url": "https://gl.wikipedia.org/wiki?curid=132045", "title": "Francisco (l\u00faa)", "text": "Francisco \u00e9 o m\u00e1is interno dos sat\u00e9lites irregulares de Urano. Francisco foi descuberto por Matthew J. Holman (e o seu equipo), e Brett J. Gladman (e o seu equipo), no 2003, a partir de imaxes tomadas no 2001 e recibiu a designaci\u00f3n provisional de S/2001\u00a0U\u00a03.\nConfirmado coma Urano XXII, recibir\u00eda m\u00e1is tarde o nome dun nobre da obra de William Shakespeare, \"A tempestade\"."}
{"id": "132047", "revid": "98629", "url": "https://gl.wikipedia.org/wiki?curid=132047", "title": "The Hunger", "text": "The Hunger \u00e9 un filme estadounidense e ingl\u00e9s de 1983 encadrado dentro do cine de terror. \u00c9 un conto de amor entre unha doutora (Susan Sarandon) e unha parella de vampiros (Catherine Deneuve e David Bowie).\nO filme \u00e9 unha adaptaci\u00f3n dunha novela co mesmo nome de Whitley Strieber, feito cun gui\u00f3n de Ivan Davis e Michael Thomas. Para o director, Tony Scott, foi a s\u00faa \"opera prima\".\n\"The Hunger\" non foi especialmente ben recollida pola cr\u00edtica, por ter pouco argumento e pouco ritmo, mais \u00e9 unha pel\u00edcula de culto dentro do mundo g\u00f3tico, que incluso se copiou en diversas series.\nNo inicio do filme podemos escoitar a canci\u00f3n \"Bela Lugosi's Dead\" do grupo musical Bauhaus.\nSinopse.\nMiriam Blaylock (Catherine Deneuve) \u00e9 unha fermosa pero perigosa criatura inmortal que se alimenta da vida dos humanos. Casou con John (David Bowie), un violoncellista, no s\u00e9culo XVIII en Francia, e agora est\u00e1n vivindo nunha elegante casa de Nova York.\nMais John comeza a experimentar o prezo da s\u00faa vida eterna, envellecer de repente. Vai ver \u00e1 Doutora Sarah Roberts (Sarandon), especialista en enfermidades da vellez, mais esta deixarao agardando na sala de espera, onde nun par de horas, John envelleceu d\u00faas d\u00e9cadas. Irase de al\u00ed anoxado, e a doutora quedarase coa s\u00faa cara.\nJohn matar\u00e1 un par de persoas, pero non lle producir\u00e1 ning\u00fan efecto. Na casa Miriam meterao nun caix\u00f3n e deixarao no faiado, ao lado doutros, que tam\u00e9n seguen \"vivos\".\nAo outro d\u00eda, Sarah foi preguntar como estaba John na s\u00faa casa e at\u00f3pase con Miriam, que lle di que est\u00e1 en Su\u00edza. Mante\u00f1en unha conversa entre m\u00fasica e grolos de \"sherry\" e ac\u00e1banse deitando xuntas. Na cama b\u00e9bense o sangue unha a outra, iniciando as\u00ed a transformaci\u00f3n de Sarah,\nSarah de volta a casa do seu mozo Tom (Cliff DeYoung) empeza a sentirse estra\u00f1a. At\u00f3pase moi desconcertada polos feitos e rara fisicamente, cunha ansia que non d\u00e1 entendido. Sarah volve \u00e1 casa de Miriam e p\u00eddelle explicaci\u00f3n.\nMiriam tratar\u00e1 de amosarlle a Sarah as necesidades da s\u00faa nova vida, mais Sarah ten reparos en vivir do sangue humano. Sarah at\u00f3pase mal polo seu cambio f\u00edsico, e Miriam ter\u00e1 que metela na cama. Logo chegar\u00e1 Tom preocupado buscando a Sarah e al\u00ed a encontrar\u00e1, famenta, que o matar\u00e1 e beber\u00e1 o seu sangue.\nUnha vez saciada, Sarah baixar\u00e1 para encontrarse con Miriam, contenta de vela, de que se arrexunte con ela, pensando que se lle pasaron os reparos que ti\u00f1a no principio. Mentres se dan un bico agarimoso, Sarah c\u00f3llelle a pequena coitela con forma de s\u00edmbolo exipcio que Miriam ten no pescozo e cr\u00e1vase a si mesma como intento de suicidio, mais acontecer\u00e1 algo imprevisible. Dalg\u00fan xeito Sarah tomar\u00e1 o poder de Miriam e Miriam pasar\u00e1 a converterse nun cad\u00e1ver vivente como lle pasara aos seus ex amantes, e os cad\u00e1veres que ti\u00f1a gardados reduciranse a po.\nNa escena final vemos a Sarah nun balc\u00f3n dun apartamento en Londres, acompa\u00f1ada dun rapaz e dunha rapaza. Tam\u00e9n o\u00edmos dende un ata\u00fade berrar a Miriam o nome de Sarah."}
{"id": "132048", "revid": "23204", "url": "https://gl.wikipedia.org/wiki?curid=132048", "title": "Susan Sarandon", "text": "Susan Abigail Tomalin, nada o 4 de outubro de 1946 en Nova York, m\u00e1is co\u00f1ecida por Susan Sarandon, \u00e9 unha actriz estadounidense. Ganadora do Oscar \u00e1 mellor actriz, do Premio do Sindicato de Actores \u00e1 mellor actriz e do BAFTA \u00e1 mellor actriz. Candidata aos Globos de Ouro e aos Premios Emmy. Co\u00f1ecida polas s\u00faas intervenci\u00f3ns en pel\u00edculas como \"The Rocky Horror Picture Show\" (1975), \"As meigas de Eastwick\" (1987), \"Thelma e Louise\" (1991), \"The Client\" (1994), \"Dead Man Walking\" (1995), \"Stepmom\" (1998) e \"The Lovely Bones\" (2009)."}
{"id": "132051", "revid": "5467", "url": "https://gl.wikipedia.org/wiki?curid=132051", "title": "Bandeira de Quiribati", "text": ""}
{"id": "132052", "revid": "5467", "url": "https://gl.wikipedia.org/wiki?curid=132052", "title": "Econom\u00eda de Quiribati", "text": ""}
{"id": "132053", "revid": "89787", "url": "https://gl.wikipedia.org/wiki?curid=132053", "title": "SITEL", "text": "SITEL \u00e9 un sistema de escoitas telef\u00f3nicas do Ministerio de Interior de Espa\u00f1a utilizado pola Polic\u00eda Nacional, a Garda Civil e o Centro Nacional de Intelixencia. Tam\u00e9n \u00e9 co\u00f1ecido como Sistema Integrado de Interceptaci\u00f3n de Telecomunicaci\u00f3ns, Sistema Integrado de Interceptaci\u00f3n Legal de Telecomunicaci\u00f3nes e Sistema Integral de Interceptaci\u00f3n das Comunicaci\u00f3ns Electr\u00f3nicas.\nO sistema f\u00edxose p\u00fablico por primeira vez en 2001, cando o Ministerio de Interior anunciou unha dotaci\u00f3n de 300.000.000 pesetas (1.803.030 euros) para SITEL.\nEn 2007, o Goberno concedeulle un contrato a Fujitsu Espa\u00f1a Services por 854.400\u20ac para xestionar o centro de SITEL do Corpo Nacional de Polic\u00eda, localizado no Complexo Policial de Canillas."}
{"id": "132061", "revid": "56817", "url": "https://gl.wikipedia.org/wiki?curid=132061", "title": "Henok Goitom", "text": "Henok Goitom, nado en Solna, Condado de Estocolmo; o 22 de setembro de 1984, \u00e9 un futbolista sueco. Xoga de dianteiro e o seu equipo actual \u00e9 o AIK."}
{"id": "132063", "revid": "25871", "url": "https://gl.wikipedia.org/wiki?curid=132063", "title": "Demograf\u00eda de Finlandia", "text": "Finlandia conta con ao redor de 5,3 mill\u00f3ns de habitantes e ten unha densidade de poboaci\u00f3n de 17 habitantes por quil\u00f3metro cadrado. Isto fai que, despois de Noruega e Islandia, sexa o pa\u00eds coa poboaci\u00f3n m\u00e1is esparexida en Europa. A distribuci\u00f3n da poboaci\u00f3n \u00e9 moi desigual, xa que est\u00e1 concentrada na chaira costeira suroeste. Ao redor dun 60% vive en vilas e cidades, sendo 1,2 mill\u00f3ns os que viven no \u00e1rea metropolitana de Helsinqui. En Laponia, en cambio, a densidade de poboaci\u00f3n \u00e9 de s\u00f3 2 persoas por quil\u00f3metro cadrado.\nOs primeiros habitantes da \u00e1rea que conforman Finlandia, e Escandinavia en xeral, foron cazadores-recolectores e os seus devanceiros m\u00e1is pr\u00f3ximos en termos modernos ser\u00edan probablemente a xente saami (antigamente co\u00f1ecidos como \"lap\u00f3ns\"), dos 4.500 deles se atopan vivindo en Finlandia hoxe en d\u00eda e son reco\u00f1ecidos como unha minor\u00eda coa s\u00faa propia linguaxe. Viviron ao norte do c\u00edrculo polar \u00e1rtico por m\u00e1is de 7,000 anos. En 1960, unha importante cantidade de fineses abandonaron as zonas rurais do pa\u00eds cara Suecia, mentres que chegaron inmigrantes doutros pa\u00edses europeos. Cun 84% de fineses na s\u00faa congregaci\u00f3n, a Igrexa Luterana \u00e9 a m\u00e1is notable do pa\u00eds.\nAs linguas oficiais son o fin\u00e9s e o sueco, o \u00faltimo sendo o idioma nativo de ao redor dun 5,7% da poboaci\u00f3n (a\u00ednda que o seu co\u00f1ecemento chega ao 46,6% da poboaci\u00f3n). Hai unha explicaci\u00f3n hist\u00f3rica para o status do sueco como un idioma oficial a pesar de ser unha minor\u00eda, xa que dende o s\u00e9culo XIII at\u00e9 o s\u00e9culo XIX, Finlandia pertenceu ao Reino de Suecia."}
{"id": "132067", "revid": "23204", "url": "https://gl.wikipedia.org/wiki?curid=132067", "title": "Gran Ducado de Finlandia", "text": "O Gran Ducado de Finlandia ou \"Magnus Ducatus Finlandiae\", \u00e9 o nome con que se designa a Finlandia dende o ano 1581, cando o rei Xo\u00e1n III de Suecia adoptou o t\u00edtulo de Gran Duque de Finlandia, at\u00e9 o ano 1917, en que se proclama a independencia de Finlandia. A dignidade de Gran Duque de Finlandia foi, por tanto, un t\u00edtulo honor\u00edfico atribu\u00eddo aos reis suecos at\u00e9 o ano 1809, cando Finlandia foi anexionada ao Rusia como Estado aut\u00f3nomo ou Gran Ducado. A partir de ent\u00f3n pertenceu aos tsares rusos. En xeral, polo termo \"Gran Ducado de Finlandia\" ent\u00e9ndese o per\u00edodo que cobre desde a conquista rusa, na Guerra de Finlandia (1808-1809), at\u00e9 a independencia, declarada o 6 de decembro de 1917.\nDurante o devandito per\u00edodo de autonom\u00eda, ou sexa Finlandia como Gran Ducado aut\u00f3nomo dependente do Imperio Ruso, a evoluci\u00f3n pol\u00edtica, cultural e social do pa\u00eds non dependeu tanto da forma de goberno, sen\u00f3n da benevolencia de cada un dos tsares rusos. No transcurso do s\u00e9culo XIX, Finlandia experimentou tanto per\u00edodos de desenvolvemento favorable como outros de opresi\u00f3n ou rusificaci\u00f3n por parte dos mandatarios rusos. En orde cronol\u00f3xica foron cinco os tsares que tiveron a dignidade de Gran Duque de Finlandia:"}
{"id": "132068", "revid": "56817", "url": "https://gl.wikipedia.org/wiki?curid=132068", "title": "Arteria maxilar interna", "text": "A arteria maxilar interna \u00e9 unha rama terminal da arteria car\u00f3tide externa. D\u00e1 lugar a 14 ramas colaterais e unha terminal, que \u00e9 a arteria esfenopalatina. As arterias colaterias agr\u00fapanse en 5 ascendentes, 5 descendentes, 2 anteriores e 2 posteriores.\nColaterais posteriores.\npara chegar \u00e1s coanas (a parte posterior das foxas nasais)."}
{"id": "132070", "revid": "1822", "url": "https://gl.wikipedia.org/wiki?curid=132070", "title": "Fosa pterigo-maxilar", "text": ""}
{"id": "132071", "revid": "22570", "url": "https://gl.wikipedia.org/wiki?curid=132071", "title": "M\u00fasculo deltoide", "text": "O m\u00fasculo deltoide \u00e9 un m\u00fasculo superficial do ombreiro. A s\u00faa orixe \u00e1chase na clav\u00edcula e esc\u00e1pula, mentres que a inserci\u00f3n distal at\u00f3pase no \u00famero. Est\u00e1 cuberto pola s\u00faa propia fascia.\nRelaci\u00f3ns.\n\u00c9 un m\u00fasculo superficial cuberto pola pel e tecido subcut\u00e1neo.\nEntre o deltoide e o pectoral maior \u00e1chase a canle deltopectoral, por onde pasan a vea cef\u00e1lica (vea superficial do brazo) e un grupo de ganglios linf\u00e1ticos asociados a tal vea.\nVascularizaci\u00f3n.\n\u00c9 unha vascularizaci\u00f3n m\u00faltiple, que recibe a trav\u00e9s de distintas ramas da arteria axilar.\nInnervaci\u00f3n.\n\u00c9 innervado polo nervio circunflexo da esc\u00e1pula.\nAcci\u00f3n.\nA acci\u00f3n fundamental \u00e9 a da abduci\u00f3n ou elevaci\u00f3n do membro superior ata a horizontal. Ademais, axuda a protexer a articulaci\u00f3n glenoumeral."}
{"id": "132072", "revid": "2956", "url": "https://gl.wikipedia.org/wiki?curid=132072", "title": "Preescapular", "text": ""}
{"id": "132073", "revid": "2956", "url": "https://gl.wikipedia.org/wiki?curid=132073", "title": "Deltoide", "text": ""}
{"id": "132075", "revid": "89787", "url": "https://gl.wikipedia.org/wiki?curid=132075", "title": "Biarritz Olympique", "text": "O Biarritz Olympique Pays Basque, Biarritz Olympique ou \"BO\" \u00e9 un equipo de rugby vascofranc\u00e9s da cidade de Biarritz (no departamento de Pireneos Atl\u00e1nticos) que xoga na 2\u00aa Divisi\u00f3n da liga francesa (\"Pro D2\").\nXoga no estadio \"Parc des Sports Aguil\u00e9ra\" (simplificado como \"Aguilera\") a\u00ednda que xoga os seus partidos europeos no Estadio Municipal de Anoeta de Donostia (Pa\u00eds Vasco).\nHistoria.\nEn 1898 fundouse o club baixo o nombe Amicale des anciens de Jules-Ferry troc\u00e1ndoo por Biarritz Stade e posteriormente, en 1913 por Biarritz Olympique. En 1998 cando o club se consolida na elite do rugby franc\u00e9s elixiu engadir ao seu nome Pays Basque (\"Pa\u00eds Vasco\") dando lugar ao nome actual Biarritz Olympique Pays Basque (BOPB) coa intenci\u00f3n de reafirmar a s\u00faa identidade e promocionar a rexi\u00f3n \"establecendo unha s\u00f3lida e estable relaci\u00f3n entre un determinado estilo de xogo e polos valores fundamentais que fan a identidade do Pa\u00eds Vasco\". Esta decisi\u00f3n levou a modificar tam\u00e9n lixeiramente o escudo do club, ao que se lle engadiron as palabras \"Pays Basque\" en verde por debaixo do escudo.\nPresidentes.\nLogo da creaci\u00f3n do Biarritz Olympique, Jean-Baptiste Hum-Sentour\u00e9 foi nomeado presidente fundador do club. Con todo, o primeiro presidente de BO foi Alfred Laulhe, que ocupou o cargo durante os nove primeiros anos de vida do club branco e vermello. Pola s\u00faa banda, Emile Lacour foi a persoa que m\u00e1is tempo presidiu a entidade, logo de 16 anos entre 1936 e 1952. Dende o punto de vista deportivo, o Biarritz Olympique conseguiu os seus maiores logros estando na presidencia do club Marcel Martin, conquistando tres dos seus campionatos nacionais (2002, 2005 e 2006), unha das s\u00faas d\u00faas Copas de Francia (2000), e chegando unha vez \u00e1 final da Copa de Europa (2006), mentres que o \u00fanico t\u00edtulo continental do club chegou baixo a presidencia de Serge Blanco coa conquista da European Challenge Cup en 2012. A seguinte t\u00e1boa mostra todos os presidentes do BO dende a s\u00faa creaci\u00f3n:"}
{"id": "132078", "revid": "89787", "url": "https://gl.wikipedia.org/wiki?curid=132078", "title": "Nemertinos", "text": "O dos nemertinos (\"Nemertea\") e un filo que agrupa animais invertebrados de forma alongada e algo aplanada, motivo polo cal recibiron o nome de \"vermes cinta\", e caracterizados por posu\u00edren un \u00f3rgano caracter\u00edstico, a prob\u00f3scide ou trompa, evaxinable.\nO seu nome deriva do grego \"Nemertes\", que era unha das mitol\u00f3xicas Nereidas, fillas de Nereus (\u039d\u03b7\u03c1\u03b5\u03cd\u03c2) e de Doris (\u0394\u03c9\u03c1\u03af\u03c2), unha Oce\u00e1nide (ninfa mari\u00f1a)\nOs nemertinos, en xeral, miden menos de 20\u00a0cm de longo, pero o seu tama\u00f1o pode oscilar entre os 5\u00a0mm e m\u00e1is de 30 m de lonxitude, como \u00e9 o caso do \"Lineus longissimus\" que se pode atopar, entre outros sitios, na costa galega. Pero existen especies de ata 50 m ou 60 m de lonxitude, o que far\u00eda destes exemplares os de maior lonxitude do mundo.\nSon de vida libre, acu\u00e1ticos, a maior\u00eda mari\u00f1os, cun pequeno n\u00famero de especies dulciacu\u00edcolas e outro a\u00ednda menor de h\u00e1bitos terrestres. Outros x\u00e9neros ben co\u00f1ecidos son \"Prostoma\" e \"Geonemerfes\".\nO tipo comprende m\u00e1is de 1.400 especies vivas, distribu\u00eddas en d\u00faas clases, \"Anopla\" e \"Enopla\".\nO grupo dos \"Nemertea\" tam\u00e9n recibe outras denominaci\u00f3ns sin\u00f3nimas, que est\u00e1n sendo progresivamente abandonadas como son \"Nemertina\", \"Nemertinea\", \"Nemertini\" ou \"Rhynchocoela\".\nSistema tegumentario.\nToda a superficie do corpo esta cuberta por cilios. A parede do corpo est\u00e1 m\u00e1is organizada que nos platihelmintos, con menos tecido parenquim\u00e1tico e con musculatura superior.\nA pel consta dunha epiderme externa formada por epitelio columnar ciliado que segrega moco, e unha derme laxa e densa interna de tecido conectivo.\nSistema nervioso.\nConsiste nun cerebro de 4 ganglios que rodean o rincocele e dous pares de cadeas nerviosas principais que discorren ventralmente; poden presentar cord\u00f3ns nerviosos lonxitudinais adicionais. A epiderme pos\u00fae receptores ciliados individuais, en grupos e invaxinados en sucos cef\u00e1licos; p\u00e9nsase que funcionan na recepci\u00f3n t\u00e1ctil e qu\u00edmica. Pos\u00faen ollos semellantes aos das planarias e en n\u00famero de dous a centos deles. Son fototacticamente negativos.\nSistema circulatorio.\nO sistema circulatorio \u00e9 pechado. Dous vasos lonxitudinais corren a cada lado do tubo dixestivo interconectados anterior e posteriormente por espazos expandidos. Os vasos maiores son contr\u00e1ctiles, a\u00ednda que de maneira irregular; e o fluxo sangu\u00edneo a mi\u00fado \u00e9 invertido. O sangue cont\u00e9n amebocitos e pigmentos de funci\u00f3n incerta.\nAparello dixestivo.\nO aparello dixestivo \u00e9 completo, tubular, e consiste en boca, cavidade bucal, es\u00f3fago, est\u00f3mago glandular, intestino con divert\u00edculos laterais \ne ano.\nProb\u00f3scide e alimentaci\u00f3n.\nO \u00f3rgano m\u00e1is caracter\u00edstico e peculiar dos nemertinos \u00e9 a prob\u00f3scide ou trompa, que presenta as seguintes caracter\u00edsticas:\nSon exclusivamente carn\u00edvoros e capturan as s\u00faas presas, outros invertebrados, pola noite, utilizando as s\u00faas longas prob\u00f3scides. As especies con estilete velenoso, pinchan \u00e1 presa e liberan unha neurotoxina que as paraliza; as especies sen estilete enrolan a s\u00faa trompa ao redor da presa. En ambos os casos tragan a presa enteira.\nExcreci\u00f3n.\nA excreci\u00f3n real\u00edzase a trav\u00e9s de protonefridios similares aos encontrados nos platihelmintos.\nReproduci\u00f3n.\nA reproduci\u00f3n \u00e9 normalmente sexual, sendo os individuos unisexuais. F\u00f3rmase g\u00f3nadas ao longo de cada lado do corpo a partir de acios de c\u00e9lulas parenquim\u00e1ticas que desenvolve un curto conduto e un gon\u00f3poro. Os gametos son expulsados madiante contracci\u00f3ns musculares. En ocasi\u00f3ns os nemertinos agr\u00fapanse antes de que os gametos sexan postos, ou poden formar parellas, pero non pos\u00faen \u00f3rganos copuladores. Os ovos fecundados poden ser deixados en galer\u00edas, unidos mediante cord\u00f3ns dun xel adhesivo, ou \u00e1 deriva no plancto. Algunhas especies poden reproducirse por fragmentaci\u00f3n, literalmente estalando e esparexendo os fragmentos.\nDesenvolvemento.\nO patr\u00f3n de desenvolvemento var\u00eda. Algunhas especies mari\u00f1as producen unha larva libre nadadora planct\u00f3nica (pilidum). Esta larva carece de ano e presenta algunhas semellanzas coa larva planct\u00f3nica de certos pol\u00edclados (turbelarios), as\u00ed como coas larvas troc\u00f3foras.\nEcolox\u00eda.\nViven en augas pouco profundas, na costa. Algunhas especies son de auga doce ou terrestres en solo h\u00famido.\nCando son molestados, como medio de defensa os nemertinos estalan, fragment\u00e1ndose en numerosas partes, que por rexeneraci\u00f3n e en condici\u00f3ns favorables producen novos individuos.\nFiloxenia.\nAs relaci\u00f3ns dos nemertinos con outros invertebrados son a\u00ednda dubidosas. No cladograma A consid\u00e9rase que os nemertinos comparten un antepasado acelomado cos platihelmintos, co que o ano e o aparello circulatorio ser\u00edan logros evolutivos propios dos nemertinos na li\u00f1a acelomada. No cladograma B, platihelmintos e nemertinos non forman un clado monofil\u00e9tico; os nemertinos compartir\u00edan cos prot\u00f3stomos celomados a posesi\u00f3n de ano e o desenvolvemento dun aparello circulatorio."}
{"id": "132079", "revid": "1822", "url": "https://gl.wikipedia.org/wiki?curid=132079", "title": "Nemertea", "text": ""}
{"id": "132080", "revid": "197", "url": "https://gl.wikipedia.org/wiki?curid=132080", "title": "A sardi\u00f1a na cultura popular galega", "text": "A seguir rec\u00f3llese a pegada que deixou a sardi\u00f1a na cultura popular galega, na fraseolox\u00eda e na tradici\u00f3n oral galega (refr\u00e1ns, cantigas e adivi\u00f1as).\nDin os mari\u00f1eiros que os bancos de sardi\u00f1a aparecen \u00f3 mencer e, sobre todo, \u00f3 solpor e de noite, \"\u00e1 luzada\", e que durante o d\u00eda a sardi\u00f1a descende e permanece \"acamada\" no fondo do mar, repousando semienterradas de cabeza no limo ."}
{"id": "132081", "revid": "98629", "url": "https://gl.wikipedia.org/wiki?curid=132081", "title": "RadioVoz", "text": "RadioVoz \u00e9 unha rede de emisoras radiof\u00f3nicas pertencente ao Grupo Voz. Entre 1994 e 1999 mantivo emisi\u00f3n a nivel estatal, actualmente s\u00f3 emite en Galicia. As s\u00faas orixes rem\u00f3ntanse \u00e1s emisoras galegas de Antena 3 Radio, a\u00ednda que comezou a s\u00faa andaina como radio independente o 12 de decembro de 1994. \nHistoria.\nOrixes (1983-1994).\nO 11 de abril de 1983, a licenza de radio concedida \u00e1 La Voz de Galicia na Coru\u00f1a comezou a emitir a sinton\u00eda de Antena 3 Radio. Deste xeito, o Grupo Voz incursionaba no eido da radiofon\u00eda, sendo o primeiro grupo multimedia de Galicia. RadioVoz emit\u00eda unicamente en Galicia e ced\u00eda as s\u00faas frecuencias a Antena 3 Radio. Nos seguintes anos, o resto de emisoras de La Voz de Galicia Radio S.A. incorpor\u00e1ronse \u00e1 rede de Antena 3 Radio: en maio de 1984 Vigo, Pontevedra, O Barco de Valdeorras e Viveiro, en 1985 foi a de Carballo e en 1990 Lugo, Santiago de Compostela e Ribadavia.\nAntena 3 Radio foi adquirida por PRISA en 1992, motivando a sa\u00edda de importantes xornalistas da casa. Nese contexto, e dende setembro de 1993, as emisoras galegas da cadea comezaron a desligarse de Antena 3 Radio e emitiron 12 horas de programaci\u00f3n propia. Despois, acadaron un convenio coa COPE polo cal ced\u00edan as s\u00faas frecuencias a cambio de emitir dez horas diarias da programaci\u00f3n desta cadea. O 1 de decembro de 1994, rescindido este contrato, decidiuse comezar emisi\u00f3ns de seu e dar o salto ao resto de Espa\u00f1a.\nRadioVoz como emisora estatal (1994-1999).\nO 12 de decembro de 1994, RadioVoz iniciaba as s\u00faas emisi\u00f3ns en Galicia, Madrid e Palma, pero co obxectivo de chegar en dous anos, polo menos, a cincuenta cidades espa\u00f1olas. O primeiro foi Bieito Rubido, posteriormente substitu\u00eddo por Alfonso Caball\u00e9, que cedeu a testemu\u00f1a a Ant\u00f3n Losada Trabada. \nA programaci\u00f3n inaugural contaba con informaci\u00f3n local e cos programas \"La voz de la ma\u00f1ana\" con Carlos Alsina, \"De viva voz\" con Miguel \u00c1ngel Garc\u00eda-Juez (que nos seus faladoiros contaba coa participaci\u00f3n de Luis Carandell, Alfonso Ortu\u00f1o, Carlos Pumares, Luis \u00c1ngel de la Viuda, Marisol Gald\u00f3n, Ana Rosa Quintana e a condesa de Siruela), \"La voz de...\" con Jos\u00e9 Luis Balb\u00edn e \"La voz de las estrellas\" con Carlos Pumares. \nOs deportes en RadioVoz foron o inicio da carreira de profesionais desa \u00e1rea; con Andr\u00e9s Montes de locutor dos programas de informaci\u00f3n deportiva, RadioVoz deu unha oportunidade a unha nova xeraci\u00f3n de xornalistas. Teo Pereiro (Telemadrid) Miguel \u00c1ngel M\u00e9ndez (Radio Marca) ou Jos\u00e9 Luis Corrochano (Onda Cero) son alg\u00fans dos profesionais que iniciaron a s\u00faa carreira na emisora, onde puideron compartir aprendizaxe grazas ao mencionado Andr\u00e9s Montes, Ernesto L\u00f3pez Feito, Eduardo Torrico ou, m\u00e1is adelante, Gaspar Rosety.\nFusi\u00f3n con Onda Cero (1999-2002).\nEn 1999, RadioVoz fusionouse con Onda Cero, pasando dende ent\u00f3n as emisoras localizadas f\u00f3ra de Galicia a propiedade e emisi\u00f3n de Onda Cero, e incorporando alg\u00fans dos seus programas e locutores \u00e1 mesma. Causou especial pol\u00e9mica durante o proceso de fusi\u00f3n a supresi\u00f3n do programa \"La radio de Julia\" de Onda Cero, presentado por Julia Otero, que foi substitu\u00eddo polo programa procedente de RadioVoz \"La canci\u00f3n del verano\" de Jos\u00e9 Ram\u00f3n Pardo, o que motivou centos de chamadas de protesta ao programa e \u00e1 emisora e a sospeita de que houbese motivaci\u00f3ns pol\u00edticas.\nEn Galicia, trala fusi\u00f3n, continuou emitindo co nome de RadioVoz, emitindo programaci\u00f3n local e conectando coa programaci\u00f3n de Onda Cero. O acordo entre o Grupo Voz e Onda Cero rematou en 2002 cando o primeiro retomou o control das s\u00faas emisoras en Galicia po\u00f1endo en funcionamento unha cadea de radifusi\u00f3n privada de \u00e1mbito galego. \nAccionariado.\nRadioVoz pertence a Medios Audiovisuales de Galicia S.L., que est\u00e1 participada por: Corporaci\u00f3n Voz de Galicia, 67%; Corporaci\u00f3n Abanca, 18%, e Inversiones Frieira, S.L.U. (propiedade do empresario Manuel Jove), 15%."}
{"id": "132082", "revid": "98629", "url": "https://gl.wikipedia.org/wiki?curid=132082", "title": "Stade Toulousain", "text": "O Stade Toulousain \u00e9 un club de rugby franc\u00e9s, da cidade de Tolosa. \u00c9 considerado como un dos equipos m\u00e1is importantes do rugby de Francia e de Europa coas s\u00faas 5 Copas de Europa.\nTraxectoria.\nO club foi fundado en 1907 da fusi\u00f3n dos dous clubs de estudantes de Tolosa. O club perde a s\u00faa primeira final no ano 1909 fronte ao Stade Bordelais mais uns anos m\u00e1is tarde o club da \"Virxe Vermella\" (ese \u00e9 o seu alcume dende aquela) ga\u00f1ou o seu primeiro t\u00edtulo na final do campionato franc\u00e9s fronte ao Racing Club de France.\nNa d\u00e9cada de 1920 o rugby conv\u00e9rtese no \"Deporte Rei\" en Francia, e o Stade Toulousain ga\u00f1ou tres t\u00edtulos m\u00e1is (1922, 1923, 1924). Mais o Toulousain ter\u00e1 que agardar ata o final da segunda guerra mundial para po\u00f1er de novo a s\u00faa pegada no palmar\u00e9s do Campionato (1947).\nDespois de anos de seca, na d\u00e9cada de 1970 o B\u00e9ziers imp\u00faxose coma o m\u00e1ximo dominador do rugby de Francia, o club volve ser Campi\u00f3n e a levantar o famoso Escudo de Brennus no ano 85. Grazas a unha nova xeraci\u00f3n de adestradores e xogadores, o Stade Toulousain consegue ser a m\u00e1xima referencia do rugby franc\u00e9s e europeo inventando un novo xeito de xogar, baseada no espect\u00e1culo e a eficacia, que segue inspirando a moitos adestradores no mundo.\nEn 1996, logo da legalizaci\u00f3n do rugby profesional pola International Rugby Board, os mellores clubs e provincias de Francia, Escocia, Gales, Italia e Roman\u00eda compiten na primeira Copa de Europa (chamada Heineken Cup) o Stade Toulousain imponse como o primeiro club en ser Campi\u00f3n de Europa ga\u00f1ando a final contra o Cardiff RFC. A final xogouse no Arms Park de Cardiff. O Toulousain ergueu a Heineken Cup d\u00faas veces m\u00e1is en 2003 e 2005, o que fai ao club occitano o que m\u00e1is Copas de Europa ten (ademais perdeu as finais de 2004 fronte aos London Wasps e 2008 fronte ao Munster Rugby de Irlanda). En 2010 acadou a s\u00faa cuarta Copa de Europa."}
{"id": "132084", "revid": "98629", "url": "https://gl.wikipedia.org/wiki?curid=132084", "title": "Divisi\u00f3n de Honra B de Rugby", "text": "A Divisi\u00f3n de Honra B \u00e9 a segunda divisi\u00f3n do rugby espa\u00f1ol, organizada pola Federaci\u00f3n Espa\u00f1ola de Rugby. A competici\u00f3n conta con 36 equipos divididos en tres grupos xeogr\u00e1ficos de 12 equipos cada un para facilitar o desprazamento dos equipos. O grupo A aglutina aos equipos do norte de Espa\u00f1a, o grupo B aos equipos da costa mediterr\u00e1nea e o grupo C aos equipos do sur e de Madrid.\nSistema de competici\u00f3n.\nA Divisi\u00f3n de Honra B naceu na tempada 1998-1999, ocupando o segundo nivel do sistema de ligas nacionais de rugby que at\u00e9 ent\u00f3n lle pertenc\u00eda \u00e1 Primeira Nacional. Dende ent\u00f3n pasou por varios formatos e sistemas de competici\u00f3n.\nO vixente sistema de competici\u00f3n consiste nunha liga regular de 22 xornadas na que os 12 equipos de cada grupo xogan entre si d\u00faas veces, unha como anfitri\u00f3ns e outra como visitantes. Trala fase de liga regular, os oito mellores equipos da categor\u00eda pasan a disputar a fase de ascenso \u00e1 Divisi\u00f3n de Honra A, que consiste en eliminatorias directas con encontros de ida e volta (cuartos de final, semifinais e final). Os oito equipos son os dous primeiros de cada grupo m\u00e1is os dous mellores terceiros (por puntos).\nO ga\u00f1ador da final \u00e9 o \u00fanico equipo que acada o ascenso directo, mentres que o outro equipo finalista a\u00ednda ten a oportunidade de ascender nunha eliminatoria de promoci\u00f3n na que se enfronta \u00f3 pen\u00faltimo equipo da m\u00e1xima categor\u00eda. "}
{"id": "132085", "revid": "1093", "url": "https://gl.wikipedia.org/wiki?curid=132085", "title": "Manuel Comellas Co\u00edmbra", "text": ""}
{"id": "132088", "revid": "89787", "url": "https://gl.wikipedia.org/wiki?curid=132088", "title": "Lagoa da Frouxeira", "text": "A lagoa da Frouxeira \u00e9 unha zona h\u00famida do concello de Valdovi\u00f1o. Local\u00edzase ao p\u00e9 da praia da Frouxeira, na parroquia de Lago, dando orixe ao nome da parroquia. Constit\u00fae un ecosistema de gran valor, no que habitan milleiros de aves, en especial, migratorias, que atopan na lagoa o lugar ideal para descansar e ani\u00f1ar. Como Lagoa e areal de Valdovi\u00f1o \u00e9 considerada Zona h\u00famida de importancia internacional pola Convenci\u00f3n de Ramsar (Zona h\u00famida de Importancia Internacional). Ademais foi declarada Zona de Especial Protecci\u00f3n para as Aves (ZEPA), \u00e9 lugar de Importancia Comunitaria (LIC Costa \u00c1rtabra) e est\u00e1 inclu\u00edda no Rexistro Xeral de Espazos Naturais de Galicia.\nAnualmente a Xunta de Galicia procede a abrir a canle que vai da lagoa ao oc\u00e9ano para previr inundaci\u00f3ns nas vivendas da zona."}
{"id": "132090", "revid": "23204", "url": "https://gl.wikipedia.org/wiki?curid=132090", "title": "Reino de Baviera", "text": "O Reino de Baviera (en alem\u00e1n: \"K\u00f6nigreich Bayern\") foi un estado que existiu desde 1806 ata 1918. O elector Maximiliano I Xos\u00e9, da casa de Wittelsbach converteuse no primeiro rei de Baviera en 1806. O trono pertencer\u00edalle \u00e1 s\u00faa familia ata a disoluci\u00f3n do reino tras a primeira guerra mundial. Moitos dos l\u00edmites modernos de Baviera foron trazados logo de 1814 coa firma do Tratado de Par\u00eds, na que Baviera ced\u00edalle o Tirol e Vorarlberg ao Imperio Austr\u00edaco, en tanto que recib\u00eda Aschaffenburg e partes de Hesse-Darmstadtt. Como parte do Imperio Alem\u00e1n, o reino era superado en tama\u00f1o s\u00f3 por Prusia. Desde a unificaci\u00f3n en 1871 Baviera seguiu sendo parte de Alema\u00f1a ata o d\u00eda de hoxe.\nHistoria.\nReinado de Maximiliano I.\nNa guerra de 1805, de acordo cun tratado de alianza asinado en W\u00fcrzburg o 23 de setembro, as tropas b\u00e1varas, por primeira vez desde os d\u00edas de Carlos VII, loitaron \u00e1 beira dos franceses e polo tratado de Pressburg, asinado o 26 de decembro, o principado de Eichst\u00e4dt, o marquesado de Burgau, o se\u00f1or\u00edo de Vorarlberg, os condados de Hohenems e K\u00f6nigsegg-Rothenfels, os se\u00f1or\u00edos de Arg\u00e9n e de Tettnang e a cidade de Lindau co seu territorio deb\u00edan ser agregados a Baviera. Por unha banda W\u00fcrzburg, obtido en 1803, deb\u00eda ser cedido por Baviera ao elector de Salzburgo a cambio do Tirol. Polo 1\u00ba artigo do tratado o emperador reco\u00f1eceu a asunci\u00f3n do elector do t\u00edtulo de rei como Maximiliano I de Baviera. O prezo que Maximiliano ti\u00f1a que pagar para esta accesi\u00f3n da dignidade era a uni\u00f3n da s\u00faa filla Augusta con Eug\u00e8ne de Beauharnais. O 15 de marzo de 1806 el cedeu o ducado de Berg a Napole\u00f3n Bonaparte.\nPara a constituci\u00f3n interna de Baviera tam\u00e9n a alianza francesa ti\u00f1a consecuencias significativas. Maximiliano I de Baviera era un d\u00e9spota ilustrado do tipo do s\u00e9culo XVIII, cuxos principios tolerantes ofenderan xa penosamente aos seus temas administrativos e, en 1803, discutira coa grupa dos vellos estados a cuesti\u00f3n de reformas. Pero os cambios revolucionarios introducidos pola constituci\u00f3n proclamada o 1\u00ba de maio de 1808 eran debido \u00e1 influencia directa de Napole\u00f3n. Un varrido limpo foi feito da clase pol\u00edtica medieval que sobreviv\u00eda nas dietas e os gremios locais sonolentos. En lugar do vello sistema de privilexios e de exenci\u00f3ns estaban a igualdade ante a lei, a responsabilidade universal aos impostos, a abolici\u00f3n da servidume, a seguridade da persoa e a propiedade, liberdade de conciencia e liberdade de prensa. Crearon no papel, baseado nunha licenza estreita e con enerx\u00edas moi limitadas, pero nunca foron convocadas a unha asemblea representativa.\nEn 1809 Baviera foi dedicada outra vez \u00e1 guerra con Austria no lado de Francia. Os tiroleses sublev\u00e1ronse contra a autoridade b\u00e1vara e tido \u00e9xito tres veces na derrota das tropas b\u00e1varas e francesas que tentan volver tomar o pa\u00eds. Austria perdeu a guerra da Quinta Coalici\u00f3n contra Francia e conseguiu mesmo termos m\u00e1is \u00e1speros no tratado de Sch\u00f6nbrunn en 1809. Glorificado a mi\u00fado como executaron ao heroe nacional de Tirol, Andreas Hofer, o l\u00edder da sublevaci\u00f3n, en 1810 en Mantua, perdendo unha terceira e final batalla contra as forzas francesas e b\u00e1varas. Polo tratado asinado en Par\u00eds o 28 de febreiro de 1810 o Tirol do Sur foi cedido por Baviera ao Reino de Italia e alg\u00fans pequenos distritos a W\u00fcrttemberg, recibindo como pezas da remuneraci\u00f3n a cidade de Salzburgo, as rexi\u00f3ns de Innviertel e Hausruck e os principados de Bayreuth e de Ratisbona. A pol\u00edtica de Montgelas fora ata agora brillantemente acertada; pero a estrela de Napole\u00f3n agora alcanzara o seu cenit e o oportunista astuto hab\u00eda observado xa as mostras do cambio que vi\u00f1a.\nOs acontecementos de 1812 continuaron; en 1813 Baviera foi convocada para formar parte da alianza contra Napole\u00f3n Bonaparte, a demanda era apaixonadamente promovida polo pr\u00edncipe herdeiro Lu\u00eds e polo Mariscal Wrede; o 8 de outubro foi asinado o tratado de Ried, polo cal Baviera uniuse cos aliados. Montgelas anunciou ao embaixador franc\u00e9s que lle obrigaban temporalmente a formar parte da coalici\u00f3n, agregando \"Baviera ten necesidade de Francia\".\nEntre 1799 e 1817 a conta principal do ministro Montgelas seguiu unha pol\u00edtica determinante de modernizaci\u00f3n e puxo as fundaci\u00f3ns das estruturas administrativas que sobreviviron mesmo a monarqu\u00eda e \u00e9 (na s\u00faa base) v\u00e1lida ata hoxe. O 1 de febreiro de 1817, Montgelas fora despedido; e Baviera entrara nunha nova era de reforma constitucional.\nO 26 de maio de 1818, a constituci\u00f3n do Reino de Baviera foi proclamada. O parlamento ter\u00eda d\u00faas c\u00e1maras, unha c\u00e1mara superior que abarca a aristocracia e aos nobres, inclu\u00edndo os terratenentes, os oficiais do goberno e os candidatos hereditarios de clase superior da coroa. A segunda c\u00e1mara inclu\u00eda os representantes de pequenos terratenentes, das cidades e dos campesi\u00f1os. Os dereitos dos protestantes foron salvagardados na constituci\u00f3n cos artigos que apoiaban a igualdade de todas as relixi\u00f3ns, a pesar da oposici\u00f3n polos partidarios da igrexa cat\u00f3lica. A constituci\u00f3n inicial case foi desastroso para a monarqu\u00eda, con controversias tales como que o ex\u00e9rcito ti\u00f1a que xurar lealdade \u00e1 nova constituci\u00f3n. A monarqu\u00eda apelou ao Reino de Prusia e o Imperio austr\u00edaco para o consello, os dous rexeitaron tomar medidas en favor de Baviera pero o desastre diminu\u00edu e o estado estabilizado co ascenso de Lu\u00eds I de Baviera ao trono que segu\u00eda \u00e1 morte de Maximiliano I en 1825.\nReinado de Lu\u00eds I.\nEn 1825, Lu\u00eds I de Baviera ascendeu ao trono. No seu reinado, as artes prosperaron e o rei persoalmente ordenou e asistiu financeiramente a creaci\u00f3n de moitos edificios neocl\u00e1sicos. Lu\u00eds tam\u00e9n aumentou o paso de Baviera cara \u00e1 industrializaci\u00f3n baixo o seu reinado. En asuntos exteriores baixo o reinado de Lu\u00eds, Baviera apoiou aos gregos durante a guerra de independencia grega co seu segundo fillo, Otto de Grecia que era elixido rei de Grecia en 1832. En canto a pol\u00edtica, as reformas iniciais avogadas por Lu\u00eds eran liberais e reformistas. Con todo, despois da Revoluci\u00f3n de 1830, Lu\u00eds deu volta \u00e1 reacci\u00f3n conservadora. En 1837, os cat\u00f3licos apoiaron ao movemento clerical, os ultramontanos, que tomou o poder no parlamento b\u00e1varo e comezou unha campa\u00f1a de reforma da constituci\u00f3n, que quitou os dereitos civ\u00eds que foran concedidos anteriormente aos protestantes, as\u00ed como fixo cumprir a censura e a prohibici\u00f3n sobre a liberdade de expresi\u00f3n en pol\u00edtica interna. Este r\u00e9xime tivo breve duraci\u00f3n debido \u00e1 demanda polos ultramontanos da expulsi\u00f3n da amante irlandesa de Lu\u00eds, ao que este op\u00faxose, e os ultramontanos foron expulsados."}
{"id": "132091", "revid": "23204", "url": "https://gl.wikipedia.org/wiki?curid=132091", "title": "Declaraci\u00f3n de independencia de Finlandia", "text": "A declaraci\u00f3n de independencia de Finlandia (en fin\u00e9s: \"Suomen itsen\u00e4istyminen\") foi adoptada polo parlamento de Finlandia o 6 de decembro de 1917. A trav\u00e9s dela, Finlandia deixou de ser un Gran Ducado ligado ao Imperio Ruso, e volveuse un estado soberano e independente. Dende ent\u00f3n, o d\u00eda 6 de decembro \u00e9 festividade nacional en Finlandia."}
{"id": "132092", "revid": "5132", "url": "https://gl.wikipedia.org/wiki?curid=132092", "title": "Tratado de Brest-Litovski", "text": ""}
{"id": "132093", "revid": "98629", "url": "https://gl.wikipedia.org/wiki?curid=132093", "title": "Luc\u00eda de la Cruz", "text": "Luc\u00eda Madalena da Cruz Cuya, co\u00f1ecida como Luc\u00eda de la Cruz, nada en Lima o 20 de agosto de 1953, \u00e9 unha reco\u00f1ecida int\u00e9rprete e folclorista peruana. Interpreta principalmente x\u00e9neros afro-peruanos e valses crioulos."}
{"id": "132097", "revid": "1131", "url": "https://gl.wikipedia.org/wiki?curid=132097", "title": "Cuns", "text": "O top\u00f3nimo galego Cuns pode referirse a:"}
{"id": "132099", "revid": "1410", "url": "https://gl.wikipedia.org/wiki?curid=132099", "title": "Clav\u00edcula", "text": "A clav\u00edcula \u00e9 un \u00f3so do membro superior. Tr\u00e1tase dun \u00f3so plano, dobre e asim\u00e9trico. Forma a parte anterior da cintura escapular.\nSuperficie superior.\n\u00c9 unha superficie lisa pola que pasan os nervios supraclaviculares procedentes do plexo cervical. Nos laterais existen unhas tuberosidades que serven de inserci\u00f3n a tres m\u00fasculos:\nSuperficie inferior.\nNa parte media pos\u00fae unha depresi\u00f3n denominada \"canle do subclavio\", que \u00e9 o punto de inserci\u00f3n do m\u00fasculo subclavio. A ambos lados da canle ins\u00edrense: por f\u00f3ra o ligamento coracoclavicular (constitu\u00eddo por dous feixes: ligamentos conoide e trapezoide); por dentro, o ligamento costoclavicular, que une a clav\u00edcula coa primeira costela.\nBordo anterior.\nNa parte externa ins\u00edrese o deltoide e na parte interna o pectoral maior.\nBordo posterior.\nCara a parte externa ins\u00edrese o trapecio e na interna o esternocleidomastoideo. Pola parte media discorren dous m\u00fasculos que non se insiren: omohioide e os escalenos.\nEp\u00edfise esternal.\nArt\u00e9llase coa cara externa dun menisco interarticular que forma parte da \"articulaci\u00f3n esternocostocondroclavicular\". Na parte superior e posterior ins\u00edrese o esternocleidohioide.\nEp\u00edfise acromial.\nToda \u00e9 articular. Adoita ter forma ovalada, para artellarse co acromion, formando a \"articulaci\u00f3n acromioclavicular\", a articulaci\u00f3n media do ombreiro."}
{"id": "132101", "revid": "1505", "url": "https://gl.wikipedia.org/wiki?curid=132101", "title": "Pedro Otero", "text": "Pedro Otero Romero Torres foi un escritor galego do s\u00e9culo XVIII.\nTraxectoria.\nPouco se sabe da vida deste escritor. S\u00e1bese que viviu en Padr\u00f3n e que foi avogado do rei espa\u00f1ol Filipe V. Entre 1713 e 1735 escribiu unha versi\u00f3n da \"Cr\u00f3nica de Santa Mar\u00eda de Iria\", unha cr\u00f3nica medieval, que foi atopada en 2009 na Biblioteca Nacional de Espa\u00f1a, a canda outros textos menores e documentos xudiciais escritos en lingua espa\u00f1ola.\nSegundo o historiador Antonio L\u00f3pez Ferreiro, a obra de Otero Romero Torres constar\u00eda de sete volumes, dos que a esta cr\u00f3nica iriense ser\u00eda unicamente o quinto. Os outros seis est\u00e1n desaparecidos. A Cr\u00f3nica de Pedro Otero \u00e9 o maior texto en prosa dos S\u00e9culos Escuros da literatura galega."}
{"id": "132102", "revid": "1093", "url": "https://gl.wikipedia.org/wiki?curid=132102", "title": "Pedro Otero Romero Torres", "text": ""}
{"id": "132103", "revid": "98629", "url": "https://gl.wikipedia.org/wiki?curid=132103", "title": "Anfiteatro de Tarraco", "text": "O anfiteatro de Tarraco \u00e9 un edificio romano constru\u00eddo preto do mar, tras a muralla da cidade de Tarraco (actual Tarragona), capital da provincia romana Hispania Citerior Tarraconensis. Constit\u00fae, xunto con outras localizaci\u00f3ns, o conxunto arqueol\u00f3xico de Tarraco, que forma parte do Patrimonio da Humanidade dende o ano 2000, sendo o seu c\u00f3digo de inscrici\u00f3n \"875-007\".\nA funci\u00f3n do anfiteatro.\nNel ti\u00f1an lugar todo tipo de espect\u00e1culos, coma a \"munera\" (loita de gladiadores), as \"venationes\" (loitas con animais) e as execuci\u00f3ns p\u00fablicas. Constru\u00eduse preto do mar na parte baixa da cidade para proporcionar un aceso doado ao p\u00fablico asistente as funci\u00f3ns e facilitar o desembarco na praia dos animais empregados. No ano 259, Fructuoso de Tarragona e os seus di\u00e1conos foron martirizados neste lugar, feito que foi conmemorado no s\u00e9culo VI mediante a construci\u00f3n dunha bas\u00edlica visigoda adicada a estes m\u00e1rtires na propia situaci\u00f3n do anfiteatro."}
{"id": "132107", "revid": "23204", "url": "https://gl.wikipedia.org/wiki?curid=132107", "title": "Antonio Gil Merino", "text": "Antonio Gil Merino, nado en Castrillo de Villavega (provincia de Palencia), o 4 de xu\u00f1o de 1916 e finado na Coru\u00f1a o 18 de outubro de 2009, foi un historiador, arquiveiro e escritor galego.\nTraxectoria.\nEstudou o bacharelato en Santander e despois marchou a Valladolid a estudar Filosof\u00eda e Letras, onde se licenciou en 1936, pouco antes do estoupido da guerra civil espa\u00f1ola. Comeza a traballar como profesor de bacharelato en Santander e Torrelavega ao rematar a guerra, ata que en agosto de 1944 aproba as oposici\u00f3ns a arquiveiro e \u00e9 destinado \u00e1 Biblioteca p\u00fablica de Lugo. En 1948 ocupa o cargo de arquiveiro de Facenda en Lugo, pero non abandona o seu traballo como bibliotecario: durante a s\u00faa xesti\u00f3n fusi\u00f3nase a biblioteca da Deputaci\u00f3n coa estatal, empr\u00e9ndese a creaci\u00f3n de bibliotecas municipais nalgunhas vilas da provincia e cr\u00e9ase o Arquivo Hist\u00f3rico Provincial de Lugo, que presidiu.\nNomeado director do Arquivo Hist\u00f3rico do Reino de Galicia, en 1954 \u00e9 nomeado acad\u00e9mico correspondente da Real Academia Galega. O 13 de decembro de 1975 le o seu discurso de ingreso e conv\u00e9rtese en membro de pleno dereito da instituci\u00f3n, a proposta de Enrique Chao Espina, Antonio Meijide Pardo, Francisco Vales Villamar\u00edn e Eugenio Torre Enciso. En 1993, logo do falecemento de Juan Naya P\u00e9rez, comeza a desenvolver o labor de arquiveiro da instituci\u00f3n, pero non \u00e9 nomeado oficialmente para o posto ata o 29 de novembro de 1997, cargo que ocupar\u00e1 ata o 16 de novembro de 2005.\nTam\u00e9n foi membro de diversas instituci\u00f3ns culturais, coma o Instituto Jos\u00e9 Cornide de Estudos Coru\u00f1eses ou o Instituto Padre Sarmiento de Estudos Galegos.\nObra.\n\u00c9 autor de numerosos artigos e contribuci\u00f3ns en arquiv\u00edstica, publicados en revistas e volumes colaborativos. Tam\u00e9n publicou unha biograf\u00eda de Jos\u00e9 Cornide Saavedra: \"La vida y obra de Don Jos\u00e9 Cornide Saavedra (breve biograf\u00eda)\" (1992).\nVida persoal.\nCasado, tivo un fillo e unha filla. Foi soterrado no camposanto coru\u00f1\u00e9s de San Amaro."}
{"id": "132108", "revid": "5749", "url": "https://gl.wikipedia.org/wiki?curid=132108", "title": "Jos\u00e9 Andr\u00e9s Cornide Saavedra", "text": ""}
{"id": "132109", "revid": "98629", "url": "https://gl.wikipedia.org/wiki?curid=132109", "title": "Circo romano de Tarraco", "text": "O Circo romano de Tarraco \u00e9 un edificio romano conservado na actual Tarragona. Constru\u00eduse impulsado politicamente polo \"Concilium provinciae Hispaniae citerioris\", reuni\u00f3n anual dos representantes da provincia Citerior, moi preto do Forum Provincial de Tarraco, dentro do recinto amurallado no socalco inferior da Parte Alta da cidade de Tarraco, capital da provincia romana Hispania Citerior Tarraconensis. Constit\u00fae, xunto con outras localizaci\u00f3ns, o conxunto arqueol\u00f3xico de Tarraco, que forma parte do Patrimonio da Humanidade dende o ano 2000, sendo o seu c\u00f3digo de inscrici\u00f3n 875-004.\nHistoria.\nFoi constru\u00eddo no s\u00e9culo I d.C. baixo o mandato do emperador romano Domiciano. Nel disput\u00e1banse as corridas de carros, xeralmente de dous cabalos (bigas) ou de catro (cuadrigas) conducidos polos aurigas. Empregouse coma circo durante trescentos anos. No s\u00e9culo V habilit\u00e1ronse partes do circo para reconvertelas en vivendas. No ano 1128 o recinto do circo era co\u00f1ecido coma \"El Corral\", e empreg\u00e1base coma sede de feiras e transacci\u00f3ns comerciais. Durante as seguintes \u00e9pocas foise constru\u00edndo enriba da s\u00faa estrutura orixinal ata quedar incrustado no mesmo centro urbano de Tarragona, o que posibilitou que sexa un dos mellor conservados do mundo.\nCons\u00e9rvase e \u00e9 visitable a parte da cabeceira oriental, onde se sit\u00faa a \"porta triunfalis\" e boa parte das bancadas. Ademais, son visitables varias das voltas interiores do circo, que aguantaban as bancadas superiores, cuxa dimensi\u00f3n conservada \u00e9 tam\u00e9n un r\u00e9cord sobre os demais circos romanos conservados. Estas voltas penetran en moitos casos nas entra\u00f1as do casco antigo.\nCaracter\u00edsticas t\u00e9cnicas.\nCapacidade: entre 25.000 e 30.000 persoas.\nForma arquitect\u00f3nica: forma alongada con remates circulares.\nDimensi\u00f3ns: 325 metros de longo e entre 110 e 115 metros de ancho.\nEstrutura: est\u00e1 constru\u00eddo sobre fortes b\u00f3vedas de cemento que ademais de servir de apoio aos chanzos, \u00e1s escaleiras e \u00e1 plataforma superior, formaban unha serie de corredores interiores que permit\u00edan distribu\u00edr aos espectadores pola instalaci\u00f3n.\nEstancias e partes do circo: \"Podium\" (muro de m\u00e1is de 2 metros de altura que separaba a arena das bancadas); \"Carceres\" (estancias con sa\u00edda \u00e1 arena empregadas coma aparcadoiro para os carros); \"Spina\" (divisi\u00f3n lonxitudinal da arena con m\u00e1rmore e mosaicos); \"Porta Pompae\" (porta principal); \"Porta Livitensis\" (porta para a sa\u00edda dos feridos); \"Pulvinar\" (tribuna presidencial); \"Caveae\" (bancadas, fieiras de asentos)."}
{"id": "132110", "revid": "23204", "url": "https://gl.wikipedia.org/wiki?curid=132110", "title": "Pishtaco", "text": "O pishtaco ou nakaq \u00e9 un ser mitol\u00f3xico da tradici\u00f3n andina peruana. A palabra \"pishtaco\" prov\u00e9n do quechua \"pishtay\" (\"cortar en tiras\"); a lenda do pishtaco o pishtaku como asasino a soldo xorde entre a poboaci\u00f3n dos Andes peruanos, en especial nos departamentos de Jun\u00edn, Huancavelica, Cuzco, Ayacucho, Apurimac, Pasco e a serra de Lima.\nSegundo Tauro del Pino no seu dicionario enciclop\u00e9dico do Per\u00fa tratar\u00edase dun bandoleiro cuxa ocupaci\u00f3n \u00e9 asaltar mulleres ou homes solitarios. Degola \u00e1s s\u00faas v\u00edtimas para comer a s\u00faa carne en forma de rox\u00f3ns e vender a graxa. Ou ben as enterra, \u00e1s veces con vida, para fecundar a terra ou dar solidez \u00e1s construci\u00f3ns.\nA figura do pishtaco aparece dende moi antigo na tradici\u00f3n quechua, xa se te\u00f1en novas de sicarios enviados polos grupos de poder ou etnias rivais para eliminar a persoas importantes ou minguar a poboaci\u00f3n en \u00e9pocas prehisp\u00e1nicas.\nRicardo Palma menciona nas s\u00faas \"Tradiciones Peruanas\" (Los Barbones) a figura do pishtaco ou naqak en Cuzco, narra a agresi\u00f3n que os ind\u00edxenas cusque\u00f1os infrinxiron a un grupo de betlemitas acus\u00e1ndoos de pishtacos, pois a dicir destas persoas os frades secuestraban persoas as que extra\u00edan a graxa para elaborar os ung\u00fcentos cos que curaban no hospital que ti\u00f1an ao costado da s\u00faa igrexa e mosteiro.\nO seu aspecto.\nAdoita tratarse dun estranxeiro, un for\u00e1neo. Descr\u00edbeno coma un home alto e loiro de ollos claros e complexi\u00f3n atl\u00e9tica.\nO seu modus operandi.\nO pishtaco \u00e9 un bandoleiro solitario, carece de compa\u00f1\u00eda ou apoio, se \u00e9 capturado pola poboaci\u00f3n matarase para non revelar os seus segredos; non as\u00ed se o capturan as autoridades, pois crese que act\u00faa baixo o amparo do goberno coma un axente segredo. Act\u00faa protexido pola soidade dos cami\u00f1os que unen as vilas, ataca a persoas soas que viaxan distraidamente; agarda por elas nun recodo do cami\u00f1o e as degola inmediatamente sen darlles posibilidade de defensa. Para iso emprega unha especie de coitelo corvo moi afiado e groso que agocha entre as s\u00faas roupas.\nAs v\u00edtimas.\nO pishtaco non mata por gusto, nin indiscriminadamente; ataca s\u00f3 a persoas de baixos recursos, viaxeiros; p\u00e9nsase que \u00e9 enviado por algu\u00e9n poderoso, probablemente un estranxeiro, cun fin espec\u00edfico. Os cad\u00e1veres das s\u00faas v\u00edtimas son empregados para extraerlles a graxa e empregala en diversas cosas.\nDin que os colonizadores asentados na zona andina asasinaban a poboadores com\u00fans baixo cargos de herex\u00eda ou desacato.\nUn asasino protexido.\nSe ben o pishtaco act\u00faa de xeito solitario, recibe apoio indirecto. A poboaci\u00f3n est\u00e1 convencida de que \u00e9 un axente do goberno ou que -podendo ser enviado dun pa\u00eds estranxeiro- conta co apoio dos poderes locais facendo que poida gozar de total impunidade. \u00c9 esta a principal causa pola que a xente non se animou a denuncialos, pois temen que ao facelo sexan castigados ou desaparecidos por atentar contra os intereses econ\u00f3micos do Estado.\nEvoluci\u00f3n do personaxe.\nA imaxe do pishtaco evolucionou dentro do imaxinario colectivo, dende un sicario ind\u00edxena durante o incario, ata un \"gringo habilidoso\" co oficio de degolar semellantes; pasando por tipos europeos. Ao parecer reflicte unha met\u00e1fora con respecto \u00e1 explotaci\u00f3n for\u00e1nea dos lugare\u00f1os.\nLiteratura.\nA figura do pishtaco est\u00e1 moi presente na novela \"Lituma en los Andes\" de Mario Vargas Llosa.\nTam\u00e9n faise personaxe no conto hom\u00f3nimo de Dante Castro."}
{"id": "132112", "revid": "23204", "url": "https://gl.wikipedia.org/wiki?curid=132112", "title": "Uku Pacha", "text": "Na mitolox\u00eda inca a Uku Pacha defin\u00edaselle coma o mundo de abaixo, que era o mundo dos mortos, dos non natos e de todo aquilo que se atopaba baixo a superficie terrestre ou acu\u00e1tica. Consider\u00e1nbase \u00e1s fontes (en quechua, \"pukyu\"), covas e toda abertura da codia terrestre como v\u00eda de comunicaci\u00f3n entre o Uku Pacha e o Kay Pacha.\nO mundo aparec\u00eda composto por tres planos, Hanan Pacha (o mundo de arriba), Kay Pacha (o mundo de aqu\u00ed) e Uku Pacha.\nEn lingua quechua, pacha significaba \u00e1 vez tempo e espazo.\nA representaci\u00f3n animal do Uku Pacha era unha serpe xigante ou serpe amaru."}
{"id": "132113", "revid": "22570", "url": "https://gl.wikipedia.org/wiki?curid=132113", "title": "Stephano (l\u00faa)", "text": "Stephano \u00e9 un sat\u00e9lite irregular retr\u00f3grado do planeta Urano. Foi descuberto por Brett J. Gladman e o seu equipo no ano 1999, e recibiu a designaci\u00f3n temporal de S/1999 U 2.\nConfirmado coma Urano XX, recibir\u00eda m\u00e1is tarde o nome do mordomo borracho da obra de William Shakespeare, A tempestade\", o 21 de agosto do 2000.\nOs par\u00e1metros orbitais suxiren Stephano que xunto con Calib\u00e1n, poder\u00edan pertencer a un mesmo conxunto de l\u00faas cunha orixe com\u00fan."}
{"id": "132114", "revid": "22570", "url": "https://gl.wikipedia.org/wiki?curid=132114", "title": "Hockey Novara", "text": "O Hockey Novara \u00e9 un club de h\u00f3ckey a pat\u00edns da cidade italiana de Novara. \u00c9 o equipo italiano de h\u00f3ckey a pat\u00edns que m\u00e1is t\u00edtulos acadou."}
{"id": "132116", "revid": "89787", "url": "https://gl.wikipedia.org/wiki?curid=132116", "title": "AP Follonica Hockey", "text": "A Associazione Polisportiva Follonica Hockey, ou Follonica Hockey, \u00e9 un club de h\u00f3ckey a pat\u00edns italiano da localidade de Follonica, fundado en 1952.\nHistoria.\nO club foi fundado en 1952 e ata a tempada 2001-02 non vai debutar na divisi\u00f3n de honra do h\u00f3ckey a pat\u00edns italina, logo de finalizar primeiro do grup B da Serie A2. Dende a tempada 2004-05 converteuse no club de referencia de Italia da modalidade, ga\u00f1ando en diversas ocasi\u00f3ns os campionatos nacionais. Ostenta o privilexio de ser o primeiro club italiano en acadar a Copa CERS e a Copa de Europa."}
{"id": "132117", "revid": "14992", "url": "https://gl.wikipedia.org/wiki?curid=132117", "title": "Amatori Lodi", "text": "O Amatori Lodi \u00e9 un equipo italiano de h\u00f3ckey a pat\u00edns da localidade de Lodi que xoga na Serie A1 italiana e foi fundado en 1965. Xoga os seus partidos como local no Palazzetto dello Sport Eugenio Castellotti, cunha capacidade para 2.655 espectadores.\nTraxectoria.\nO seu primeiro t\u00edtulo acadouno en 1978 ao alzarse coa Copa de Italia, na tempada 1980-81 acadaba a Liga, feito que lle permite disputar a Copa de Europa de h\u00f3ckey sobre pat\u00edns do ano 1982, chegando \u00e1 final, que perder\u00eda fronte ao FC Barcelona. Posteriormente, en 1987 ga\u00f1a a Copa CERS ao derrotar ao CE Noia na final.\nNa tempada 1994 ga\u00f1a a Recopa de Europa de h\u00f3ckey sobre pat\u00edns, derrotando ao CP Voltreg\u00e0 na final. Nas tempadas 1995 e 1996 tam\u00e9n disputa a final da Recopa de Europa, mais nestas d\u00faas ocasi\u00f3ns foi derrotado polo Roller Monza e o H.C. Liceo, respectivamente."}
{"id": "132120", "revid": "37081", "url": "https://gl.wikipedia.org/wiki?curid=132120", "title": "Departamento de Salto", "text": "Salto \u00e9 un departamento uruguaio situado no noroeste do pa\u00eds.\nLimita polo norte con Artigas, polo leste con Rivera e Tacuaremb\u00f3, polo sur con Paysand\u00fa, e polo oeste coa provincia arxentina de Entre R\u00edos, ach\u00e1ndose como fronteira o r\u00edo Uruguai.\nA s\u00faa superficie total \u00e9 de 14.163\u00a0km\u00b2, e ten unha poboaci\u00f3n estimada de 123.120 habitantes segundo o censo de 2004. A capital departamental \u00e9 Salto, situada a 502\u00a0km respecto a Montevideo.\nHistoria.\nO pobo foi fundado o 8 de novembro de 1756, sendo elevado o 8 de xu\u00f1o de 1863 \u00e1 categor\u00eda de cidade. O departamento foi creado o 17 de xu\u00f1o de 1837 en territorios que antes pertenc\u00edan ao departamento de Paysand\u00fa, e inclu\u00eda nos seus inicios ao actual departamento de Artigas."}
{"id": "132121", "revid": "37081", "url": "https://gl.wikipedia.org/wiki?curid=132121", "title": "Departamento de San Jos\u00e9", "text": "San Jos\u00e9 e un departamento uruguaio situado na zona sur do pa\u00eds. A capital departamental \u00e9 a cidade de San Jos\u00e9 de Mayo.\nLimita polo norte con Flores, polo leste con Florida, Canelones e Montevideo, polo oeste con Colonia e Soriano (nunha pequena franxa), e polo sur co R\u00edo da Prata.\nA s\u00faa superficie \u00e9 de 4.992 km\u00b2 e ten unha poboaci\u00f3n estimada de 103.104 habitantes segundo o censo de 2004."}
{"id": "132122", "revid": "37081", "url": "https://gl.wikipedia.org/wiki?curid=132122", "title": "Departamento de Soriano", "text": "Soriano \u00e9 un departamento uruguaio. A s\u00faa capital \u00e9 Mercedes.\nAt\u00f3pase no litoral oeste do territorio, limitando polo norte co departamento de R\u00edo Negro, polo leste co de Flores, polo sur co de Colonia, e polo oeste coa Rep\u00fablica arxentina, da cal est\u00e1 separado polo r\u00edo Uruguai. Ten ademais unha pequena fronteira con San Jos\u00e9 no sueste."}
{"id": "132123", "revid": "98629", "url": "https://gl.wikipedia.org/wiki?curid=132123", "title": "Departamento de Tacuaremb\u00f3", "text": "Tacuaremb\u00f3 \u00e9 o departamento m\u00e1is extenso do Uruguai, creado por lei do ano 1837, baixo o goberno do Xeneral Manuel Oribe. A s\u00faa capital \u00e9 a cidade hom\u00f3nima. At\u00f3pase na zona centro-norte do territorio, limitando cos departamentos de Rivera, Salto, Paysand\u00fa, R\u00edo Negro, Durazno e Cerro Largo.\nA cidade principal \u00e9 a s\u00faa capital, e s\u00e9guenlle en importancia Paso de los Toros, San Gregorio de Polanco e Villa Ansina."}
{"id": "132124", "revid": "5863", "url": "https://gl.wikipedia.org/wiki?curid=132124", "title": "Departamento de Treinta y Tres", "text": "Treinta y Tres \u00e9 un departamento uruguaio. A s\u00faa capital \u00e9 a cidade hom\u00f3nima. Local\u00edzase na zona oriental do territorio, limitando polo leste co Brasil, pola Laguna Mer\u00edn, e cos departamentos de Cerro Largo polo norte, Durazno e Florida polo oeste e Lavalleja e Rocha polo sur.\nHistoria.\nO departamento de Treinta y Tres foi constitu\u00eddo en 1853, con territorios pertencentes aos departamentos de Cerro Largo e Minas (actual Lavalleja). Bautizouse deste xeito en conmemoraci\u00f3n aos Trinta e Tres Orientais, que a mando de Juan Antonio Lavalleja, loitaron pola independencia da antiga Provincia Oriental, xermolo do actual estado do Uruguai."}
{"id": "132125", "revid": "98629", "url": "https://gl.wikipedia.org/wiki?curid=132125", "title": "Jude (filme)", "text": "Jude \u00e9 un filme de 1996 ingl\u00e9s, baseado na novela \"Jude the Obscure\" de Thomas Hardy e dirixido por Michael Winterbottom.\nSinopse.\nAmbientado na \u00e9poca vitoriana, Jude Fawley (Eccleston) \u00e9 un home novo que quere estudar na universidade, mais as necesidades l\u00e9vano a que traballe de canteiro e sendo abandonado pola muller coa que casara, Arabella (Griffiths).\nMeses despois retomar\u00e1 o seu so\u00f1o universitario e dir\u00edxese \u00e1 cidade onde se encontrar\u00e1 coa s\u00faa curm\u00e1 Sue Bridehead (Winslet), da que namorar\u00e1."}
{"id": "132126", "revid": "56817", "url": "https://gl.wikipedia.org/wiki?curid=132126", "title": "Jude", "text": "Jude \u00e9 a forma inglesa do nome de Xudas; amais, en alem\u00e1n significa xudeu. Pode referirse a:"}
{"id": "132127", "revid": "56817", "url": "https://gl.wikipedia.org/wiki?curid=132127", "title": "Eduardo Serra", "text": "Eduardo Serra, nado en Lisboa o 2 de outubro de 1943, \u00e9 un director de fotograf\u00eda portugu\u00e9s.\nTraxectoria.\nInstalouse en Par\u00eds en 1963. Al\u00ed licenciouse primeiro en cinema pola \u00c9cole Louis-Lumi\u00e8re (1966) e despois en Letras \u2013 Historia da Arte e Arqueolox\u00eda \u2013 pola Universidade de Par\u00eds-Sorbona (1970).\nIniciou a s\u00faa carreira no cinema como asistente de imaxe, chegando \u00e1 fotograf\u00eda en 1980.\nAo longo da s\u00faa carreira ga\u00f1ou varios premios, sendo candidato en 1997 e 2004 para o \u00d3scar por \"The Wings of the Dove\" e \"Girl with a Pearl Earring\"."}
{"id": "132129", "revid": "23204", "url": "https://gl.wikipedia.org/wiki?curid=132129", "title": "Nirgendwo in Afrika", "text": "Nirgendwo in Afrika \u00e9 un filme alem\u00e1n do 2001 dirixido por Caroline Link e baseado na novela autobiogr\u00e1fica do mesmo nome de Stefanie Zweig. Conta a historia dunha familia xud\u00eda que emigra a Kenya durante a segunda guerra mundial fuxindo dos nazis. O filme ga\u00f1ou un Oscar na categor\u00eda de mellor pel\u00edcula de fala non inglesa."}
{"id": "132130", "revid": "89787", "url": "https://gl.wikipedia.org/wiki?curid=132130", "title": "Tr\u00ednculo (l\u00faa)", "text": "Trinculo \u00e9 un sat\u00e9lite irregular retr\u00f3grado do planeta Urano. Foi descuberto por Holman e o seu equipo, o 13 de agosto do 2001, e recibiu a designaci\u00f3n temporal de S/2001\u00a0U\u00a01.\nConfirmado coma Urano\u00a0XXI, recibir\u00eda m\u00e1is tarde o nome do buf\u00f3n borracho, Tr\u00ednculo, da obra de William Shakespeare, \"A tempestade\"."}
{"id": "132131", "revid": "23204", "url": "https://gl.wikipedia.org/wiki?curid=132131", "title": "Den afrikanske Farm", "text": "Den afrikanske Farm \u00e9 unha novela resultante de relatos persoais da escritora dinamarquesa Karen Blixen, publicado en 1937. Blixen, escribiuno, baixo o pseud\u00f3nimo de Isak Dinesen, primeiro en ingl\u00e9s e logo traduciuno ao dinamarqu\u00e9s.\nNesta obra de non ficci\u00f3n, a escritora conta como foron os anos vividos en Kenya, convivindo cos nativos e outros amigos colonos que acabou co\u00f1ecendo neste per\u00edodo . Blixen viviu 17 anos nunha plantaci\u00f3n de caf\u00e9 (de 1914 a 1931), retornando a Dinamarca despois por problemas financeiros e pola perda do seu compa\u00f1eiro, Denys Finch-Hatton .\nNeste libro, al\u00e9n de o lector entrar en contacto co universo social que rodeaba a rutina da facenda en Kenya, \u00e9 posible co\u00f1ecer o universo da propia escritora. As s\u00faas impresi\u00f3ns sobre os nativos e os incidentes que acontec\u00edan en viaxes e safaris son relatados calorosamente por Blixen.\nEn 1985 f\u00edxose unha pel\u00edcula, \"Memorias de \u00c1frica\", dirixida por Sydney Pollack e con actores tipo Meryl Streep e Robert Redford."}
{"id": "132133", "revid": "98629", "url": "https://gl.wikipedia.org/wiki?curid=132133", "title": "Memorias de \u00c1frica", "text": "Memorias de \u00c1frica (en ) \u00e9 un filme estadounidense de 1985, baseada no libro autobiogr\u00e1fico \"Den afrikanske Farm\" da escritora danesa Isak Dinesen. Adaptado por Kurt Luedtke a partir deste libro e doutras obras de Dinesen, o filme foi dirixido por Sydney Pollack e obtivo sete Premios \u00d3scar, inclu\u00edndo o de mellor filme, mellor direcci\u00f3n e mellor gui\u00f3n adaptado.\nNarra, apart\u00e1ndose significativamente do texto do libro orixinal, varios episodios da vida de Dinesen en Kenya, durante a \u00e9poca na que esta era unha colonia brit\u00e1nica.\nEstreouse en galego a trav\u00e9s da TVG.\nSinopse.\nA comezos do s\u00e9culo XX, Karen Blixen (nome real da escritora danesa Isak Dinesen), decide casar e irse a vivir co home a unha das colonias brit\u00e1nicas de \u00c1frica, concretamente en Kenya, para dirixir unha plantaci\u00f3n de caf\u00e9. Este matrimonio de conveniencia pronto se ven abaixo, debido ao car\u00e1cter do seu marido e \u00e1 falta de amor. O seu so\u00f1o vese truncado polas dificultades econ\u00f3micas da plantaci\u00f3n, a\u00ednda que se sente a gusto co lugar e as s\u00faas xentes. Co\u00f1ece al\u00ed a un cazador profesional, Denys Finch Hatton, aventureiro e liberal, que lle fai recobrar a alegr\u00eda de vivir. Pero a s\u00faa visi\u00f3n respectiva do amor difire, debido a que el non concibe a vida sen a s\u00faa independencia e ela precisa dun compa\u00f1eiro fiel. \nUn incendio destr\u00fae a colleita de caf\u00e9 e Karen arru\u00ednase, tendo que volver a Europa, e a\u00ednda que naquel momento xa estaban separados, Denys ofr\u00e9cese a axudala. O \u00faltimo d\u00eda de Karen en Kenya, Denys ten un accidente na s\u00faa avioneta e falece, enterr\u00e1ndose logo nas monta\u00f1as de Ngong.\nGalard\u00f3ns e nomeamentos.\n\"Out of Africa\" \u00e9 unha pel\u00edcula multipremiada, destacando que foi a m\u00e1xima ga\u00f1adora dos \u00d3scar 1985:"}
{"id": "132134", "revid": "2074", "url": "https://gl.wikipedia.org/wiki?curid=132134", "title": "Radiovoz", "text": ""}
{"id": "132135", "revid": "2074", "url": "https://gl.wikipedia.org/wiki?curid=132135", "title": "Cuito", "text": ""}
{"id": "132144", "revid": "23204", "url": "https://gl.wikipedia.org/wiki?curid=132144", "title": "Fe\u00e1s, Alvidr\u00f3n, Antas de Ulla", "text": "Fe\u00e1s \u00e9 un lugar da parroquia de Alvidr\u00f3n, no concello de Antas de Ulla. No censo de 2014 ti\u00f1a 14 habitantes.\nComun\u00edcase coa estrada local que une a capitalidade do concello con Palas de Rei, pasando por A Ponte Merc\u00e9, San Miguel de Coence e Alb\u00e1, estes dous \u00faltimos xa no concello palense.\nToponimia.\nFe\u00e1s \u00e9 un fit\u00f3nimo que indica un lugar onde abunda o feo, do lat\u00edn , de (\"feo\") + o derivativo de abundancia ."}
{"id": "132146", "revid": "85894", "url": "https://gl.wikipedia.org/wiki?curid=132146", "title": "Mancegar", "text": "Mancegar \u00e9 unha aldea do concello de Antas de Ulla que pertence a d\u00faas parroquias diferentes, segundo a s\u00faa distribuci\u00f3n ao longo do cami\u00f1o. As\u00ed a chamada \"Aldea de Riba\" pertence \u00e1 parroquia de Santa Mar\u00eda de Alvidr\u00f3n e a denominada \"Aldea de Baixo\" \u00e1 de San Marti\u00f1o de Vilapoupre.\nSegundo o censo de poboaci\u00f3n do IGE, en 2014 ti\u00f1a 11 veci\u00f1os, 6 homes e 5 mulleres, o que indica unha diminuci\u00f3n respecto \u00f3 censo do ano 2004, cando ti\u00f1a 30 habitantes. Ded\u00edcase \u00e1 gander\u00eda de carne, prevalecendo a raza vac\u00fan rubia galega."}
{"id": "132151", "revid": "5863", "url": "https://gl.wikipedia.org/wiki?curid=132151", "title": "Diccionario gallego-castellano (1863)", "text": "O Diccionario gallego-castellano \u00e9 un dicionario biling\u00fce galego castel\u00e1n de 3.834 entradas definidas en castel\u00e1n elaborado por Francisco Javier Rodr\u00edguez Gil e publicado postumamente por Antonio de la Iglesia en 1863 na Coru\u00f1a como suplemento da revista \"Galicia. Revista Universal de este Reino\". Constit\u00fae o primeiro dicionario galego moderno.\nElaboraci\u00f3n.\nO autor s\u00f3 recolleu nas s\u00faas papeletas entradas non coincidentes co castel\u00e1n, facendo comparaci\u00f3ns con outras linguas romances e con citas de autoridades. Ant\u00f3n Santamarina cifra en 2.184 as voces definidas por Rodr\u00edquez, en xeral con decoro. Jos\u00e9 Luis Pensado atrib\u00faelle ao editor, Antonio de la Iglesia, unha fonda modificaci\u00f3n das papeletas orixinais, que resultou no empeoramento do traballo engad\u00edndolle palabras mal transcritas de Frei Mart\u00edn Sarmiento e outros autores, entradas pantasmas e equivalencias err\u00f3neas. A\u00ednda as\u00ed serviu de modelo e base para os dicionarios decimon\u00f3nicos posteriores."}
{"id": "132169", "revid": "1131", "url": "https://gl.wikipedia.org/wiki?curid=132169", "title": "Galer\u00eda de imaxes de Cangues, O Irixo", "text": "Santo Estevo de Cangues \u00e9 unha parroquia que se localiza no concello do Irixo."}
{"id": "132178", "revid": "6296833", "url": "https://gl.wikipedia.org/wiki?curid=132178", "title": "Vista Alegre, Santiago de Compostela", "text": "San Xo\u00e1n de Vista Alegre \u00e9 unha parroquia que se localiza no concello de Santiago de Compostela na comarca de Santiago. Segundo o IGE en 2008 ti\u00f1a 213 habitantes (105 mulleres e 108 homes), distribu\u00eddos en 13 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 212 habitantes."}
{"id": "132179", "revid": "6296822", "url": "https://gl.wikipedia.org/wiki?curid=132179", "title": "San Paio, Santiago de Compostela", "text": "Santiago de San Paio \u00e9 unha parroquia que se localiza no concello de Santiago de Compostela. Segundo o IGE en 2018 ti\u00f1a 302 habitantes (153 mulleres e 149 homes), distribu\u00eddos en 8 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 328 habitantes."}
{"id": "132182", "revid": "72012", "url": "https://gl.wikipedia.org/wiki?curid=132182", "title": "Alonzo Church", "text": "Alonzo Church, nado o 14 de xu\u00f1o de 1903 e finado o 11 de agosto de 1995, foi un matem\u00e1tico e l\u00f3xico norteamericano que creou a base da computaci\u00f3n te\u00f3rica.\nTraxectoria.\nNado na cidade de Washington, diplomouse na Universidade de Princeton en 1924 e obtivo o doutoramento en 1927, onde exerceu como profesor entre 1929 e 1967.\nA s\u00faa obra m\u00e1is co\u00f1ecida \u00e9 o desenvolvemento do c\u00e1lculo lambda, e o seu traballo de 1936 que mostra a existencia de problemas indecidibles. Este traballo precedeu ao famoso traballo do seu alumno Alan Turing sobre o problema de parada que tam\u00e9n demostrou a existencia de problemas irresolubles por dispositivos mec\u00e1nicos. Despois de revisar a tese doutoral de Turing, demostraron que o c\u00e1lculo lambda e a m\u00e1quina de Turing utilizada para expresar o problema de parada ti\u00f1an igual poder de expresi\u00f3n; posteriormente demostraron que unha variedade de procesos mec\u00e1nicos alternos para realizar c\u00e1lculos ti\u00f1an poder de c\u00f3mputo equivalente. Como resultado postulouse a Tese de Church-Turing.\nEntre os m\u00e1is co\u00f1ecidos estudantes de doutoramento de Church est\u00e1n Stephen Kleene, J. Barkley Rosser, Leon Henkin, John George Kemeny, Michael O. Rabin, Dana Scott, Simon Kochen e Raymond Smullyan.\nO c\u00e1lculo lambda tivo influencia no dese\u00f1o da linguaxe Lisp as\u00ed como as linguaxes de programaci\u00f3n funcional."}
{"id": "132184", "revid": "83328", "url": "https://gl.wikipedia.org/wiki?curid=132184", "title": "Articulaci\u00f3n acromioclavicular", "text": "A articulaci\u00f3n acromioclavicular \u00e9 unha articulaci\u00f3n do membro superior, que forma parte do ombreiro.\nSuperficies cartilaxinosas.\nEntre o acromion e a clav\u00edcula interponse un menisco articular que se incl\u00fae na articulaci\u00f3n.\nMedios de uni\u00f3n.\nC\u00e1psula articular.\nTen d\u00faas circunferencias de inserci\u00f3n. A cranial contornea a superficie articular da clav\u00edcula. A inferior ins\u00edrese na superficie acromial.\nMec\u00e1nica articular.\n\u00c9 unha articulaci\u00f3n de estabilizaci\u00f3n do ombreiro. Presenta pequenos deslizamentos entre as superficies \u00f3seas.\nSistema de fixaci\u00f3n.\nConsta dunha serie de ligamentos e bolsas serosas establecidos entre clav\u00edcula e a ap\u00f3fise coracoide da esc\u00e1pula, son os ligamentos coracoclaviculares:\nAnexo at\u00f3pase a \"bolsa serosa do conoide\" que mellora o deslizamento entre as febras.\nNa parte m\u00e1is caudal, ambos os ligamentos tenden a un\u00edrense."}
{"id": "132186", "revid": "6939", "url": "https://gl.wikipedia.org/wiki?curid=132186", "title": "Zambo cavero", "text": ""}
{"id": "132187", "revid": "111586", "url": "https://gl.wikipedia.org/wiki?curid=132187", "title": "Anfiteatro", "text": "O anfiteatro (do grego antigo \"amphitheatron\") \u00e9 un tipo de edificio p\u00fablico caracter\u00edstico da civilizaci\u00f3n romana, empregado para acoller espect\u00e1culos e xogos, coma a \"munera\" ou loita de gladiadores e as \"venatio\" ou loitas con animais. Os m\u00e1is antigos foron constru\u00eddos en Etruria e Campania e datan de finais do s\u00e9culo II . Este tipo de edificaci\u00f3n \u00e9 de orixe romana e non se atopa nin en Grecia nin en Asia Menor.\nAdemais da s\u00faa finalidade, a diferenza m\u00e1is salientable entre un anfiteatro nun teatro romano cl\u00e1sico \u00e9 a forma da s\u00faa estrutura, o anfiteatro \u00e9 de forma circular ou ovalada namentres que o teatro \u00e9 semicircular. Tam\u00e9n hai que diferenciar o anfiteatro do circo romano, que era empregado para espect\u00e1culos de carreiras de cabalos e ti\u00f1a unha forma el\u00edptica.\nAs bancadas (cavea) estaban divididas en zonas de xeito que as clases sociais se dispo\u00f1\u00edan de forma estratificada: as m\u00e1is altas preto da area e as inferiores m\u00e1is afastadas (posiblemente destinando estas \u00faltimas fileiras para mulleres e escravos) .\nO anfiteatro m\u00e1is co\u00f1ecido \u00e9 sen d\u00fabida o Coliseo de Roma, cuxo nome era na realidade \"Anfiteatro Flavio\" (en lat\u00edn \"Amphitheatrum Flavium\").\nOrixe.\nCurio o Mozo, a mediados do s\u00e9culo I a. C., con motivo da morte do seu pai, decidiu facer na s\u00faa honra uns xogos. Para tal fin creou dous teatros de madeira que mediante un trebello quedar\u00edan unidos entre si, para o combate de gladiadores. Creouse as\u00ed o primeiro anfiteatro, xustificando a s\u00faa orixe etimol\u00f3xica \"anfi-teatro\": dous teatros.\nAnfiteatros romanos.\nDentro da ampla zona de influencia do Imperio Romano atop\u00e1ronse restos duns 75 anfiteatros. Alg\u00fans deles est\u00e1n presentes nas seguintes localidades:"}
{"id": "132193", "revid": "23204", "url": "https://gl.wikipedia.org/wiki?curid=132193", "title": "Pintura sobre t\u00e1boa", "text": "A t\u00e1boa \u00e9 un soporte pict\u00f3rico r\u00edxido, ao contrario c\u00f3 lenzo, e moble, ao contrario c\u00f3 muro. Tam\u00e9n designa, por metonimia, \u00e1 obra pict\u00f3rica que soporta, independentemente da s\u00faa t\u00e9cnica (\u00f3leo ou t\u00e9mpera, principalmente).\nHistoria.\nXa dende a Antig\u00fc\u00eddade aplicouse pintura na madeira. \nOs sarc\u00f3fagos exipcios que datan do ano 2000\u00a0a.\u00a0C. at\u00f3panse en numerosas ocasi\u00f3ns pintados, xeralmente \u00e1 enc\u00e1ustica. Son famosos os \u00abretratos de El Fayum\u00bb, de car\u00e1cter funerario, que datan dos s\u00e9culos II a IV.\nPor\u00e9n, foi na Idade Media cando se espallou a pintura sobre t\u00e1boa e acadou o seu m\u00e1ximo esplendor. Na \u00e9poca rom\u00e1nica pint\u00e1ronse diversas pezas de mobiliario executadas en madeira, como baldaquinos ou frontais. A madeira que se pintaba era, en moitas ocasi\u00f3ns, a de mobles e outros obxectos de uso coti\u00e1n, que se adornaba mediante a pintura. As\u00ed, durante os s\u00e9culos XIII e XIV, en Italia especialmente, pint\u00e1banse os crucifixos, como pode verse na obra de Giunta Pisano. Outros obxectos coti\u00e1ns decorados con pinturas foron as arcas de esponsais ou \"cassoni\", exemplo das cales \u00e9 \"La historia de Nastagio degli Onesti\" de Botticelli ou as caixas de partos.\nEspecialmente durante a Baixa Idade Media pintouse \u00e1t\u00e9mpera sobre madeira, en t\u00e1boas individuais ou dispondo conxuntamente varias t\u00e1boas, o que se denomina, segundo o seu n\u00famero, d\u00edptico, tr\u00edptico ou pol\u00edptico, a\u00ednda que eses termos apl\u00edcanse por extensi\u00f3n tam\u00e9n a calquera outro soporte pict\u00f3rico. Unha clase especial de pol\u00edptico, no que a decoraci\u00f3n que enmarca \u00e1 pintura cobra especial relevancia \u00e9 o retablo (onde o soporte das pinturas pode ser o lenzo, ou os soportes pict\u00f3ricos planos substitu\u00edrse por relevos policromados, ou mesmo esculturas exentas).\nConsid\u00e9rase o punto culminante desta pintura sobre t\u00e1boa a obra dos primitivos flamengos (s\u00e9culo XV), quen xa traballaban co \u00f3leo, ben s\u00f3, ou ben en t\u00e9cnica mixta con t\u00e9mpera. A pintura sobre t\u00e1boa empregouse, a\u00ednda que en moita menor medida, no s\u00e9culo XVI e mesmo no XVII ou o XVIII.\nCaracter\u00edsticas.\nA madeira que m\u00e1is se usou historicamente \u00e9 a de nogueira, pi\u00f1eiro ou abeto, a\u00ednda que era algo que depend\u00eda da rexi\u00f3n onde se vivise e das especies arb\u00f3reas que estivesen dispo\u00f1ibles en abundancia, pois en Italia empreg\u00e1base o chopo, e no Norte de Europa, carballo, faia ou pi\u00f1eiro. Outros taboleiros de madeira dura que se usan como soporte pict\u00f3rico son os de especies coma o bidueiro, o cedro ou o \u00e1lamo branco. Durante a Idade Moderna recorreuse a madeiras tropicais duras como a caoba.\nPara preparar esta superficie eran necesarias t\u00e9cnicas complementarias. En primeiro lugar, si era unha obra moi grande, hab\u00eda que unir diversas t\u00e1boas entre si, usando parafusos de madeira e non de metal, que se oxida; este proceso aparece descrito en obras como \"De Diversibus Artibus\", de Te\u00f3filo (principios do s\u00e9culo XII) ou \"Il Libro dell'Arte\" de Cennino Cennini (1390). \nNesta \u00faltima obra tam\u00e9n se describe o \u00abentelado\u00bb, habitual at\u00e9 o ano 1400, que cubr\u00eda as xuntas e outros defectos da madeira mediante teas de li\u00f1o con apresto pegadas \u00e1 madeira. Co \u00abenxesado\u00bb cubr\u00edase a madeira cunha fina capa de xeso (en italiano, \"gesso\"), impermeable \u00e1 auga, sobre a que se pod\u00eda pintar. Mediante o \u00abestufado\u00bb ou \u00abembutido\u00bb ench\u00edanse determinadas zonas con xeso para darlle relevo. Finalmente, ch\u00e1mase \u00abdourado\u00bb \u00e1 aplicaci\u00f3n de pan de ouro en determinadas partes da pintura. Un exemplo de relevo de \"gesso\" cuberto con folla de ouro \u00e9 a coroa e a aur\u00e9ola do rei na \"Adoraci\u00f3n dos magos\" (1423), de Gentile da Fabriano, conservado na Galer\u00eda Uffizi.\nPara fixar sobre a t\u00e1boa a materia pict\u00f3rica, ad\u00f3itase someter a alg\u00fan tipo de tratamento, como cubrila de albaialde para dar unha base luminosa.\nA conservaci\u00f3n da madeira adoita ser problem\u00e1tica, produc\u00edndose curvaturas, gretas, podremia, ataque de parasitos como o caruncho, o que esixe t\u00e9cnicas especiais de restauraci\u00f3n. Outro dos inconvenientes deste soporte, fronte ao lenzo, \u00e9 o seu peso. Ademais, na actualidade, recorrer \u00e1s madeiras tradicionais, resulta moi caro. Por iso, os artistas contempor\u00e1neos que desexen traballar con madeira te\u00f1en ao seu alcance outras superficies para pintar m\u00e1is baratas, como o t\u00e1blex ou masonita, o aglomerado de densidade media (DM) que proporciona unha superficie lisa, o tr\u00edplex e, m\u00e1is caros, a madeira contrachapada que se atopa dispo\u00f1ible en diversos grosores e o chamado \"blockboard\"."}
{"id": "132195", "revid": "98629", "url": "https://gl.wikipedia.org/wiki?curid=132195", "title": "Wilhelm Ostwald", "text": "Friedrich Wilhelm Ostwald (let\u00f3n: \"Vilhelms Ostvalds\"); nado en Riga (Imperio Ruso) o 2 de setembro de 1853 e finado en Grossbothen (Alema\u00f1a) o 3 de abril de 1932, foi un qu\u00edmico, profesor universitario e fil\u00f3sofo alem\u00e1n, premio Nobel de Qu\u00edmica en 1909.\nBiograf\u00eda.\nNaceu o 2 de setembro de 1853 na cidade de Riga, que naqueles momentos formaba parte do Imperio Ruso, e hoxe en d\u00eda \u00e9 a capital de Letonia, nunha familia de alem\u00e1ns do B\u00e1ltico.\nCursou estudos na Universidade de Dorpat (hoxe \"Universidade de Tartu\"), gradu\u00e1ndose en 1875. Traballou como profesor en devandito centro ata 1881. De 1881 a 1887 foi profesor do Instituto Polit\u00e9cnico de Riga. En 1887 trasladouse \u00e1 Universidade de Leipzig como profesor de qu\u00edmica-f\u00edsica. Al\u00ed fundou o Instituto Ostwald, primeiro instituto dedicado ao estudo da f\u00edsico-qu\u00edmica, que dirixiu ata a s\u00faa xubilaci\u00f3n en 1906.\nOstwald interesouse grandemente na idea da adopci\u00f3n dunha lingua auxiliar internacional, aprendendo primeiro Esperanto, pero posteriomente interesandose na reforma deste, Ido, movemento ao que doou parte do di\u00f1eiro obtido ao ga\u00f1ar o premio Nobel e traducindo parte da s\u00faa obra a devandito idioma.\nOstwald faleceu en Grossbothen, preto de Leipzig, o 3 de abril de 1932.\nInvestigaci\u00f3ns cient\u00edficas.\nFormulou a lei de Ostwald que rexe os fen\u00f3menos de disociaci\u00f3n nas disoluci\u00f3ns de electr\u00f3litos. En 1900 descubriu un procedemento de preparaci\u00f3n do \u00e1cido n\u00edtrico por oxidaci\u00f3n do amon\u00edaco, facilitando a produci\u00f3n en masa de fertilizantes e de explosivos por Alema\u00f1a durante a primeira guerra mundial. Ideou un viscos\u00edmetro que se segue utilizando para medir a viscosidad das disoluci\u00f3ns.\nElaborou unha nova teor\u00eda da cor, defendendo a normalizaci\u00f3n das cores e creando en Dresde un laboratorio destinado ao seu estudo en 1920. Destacou, ademais, como escritor e editor cient\u00edfico. No campo da filosof\u00eda merece mencionarse a doutrina enerx\u00e9tica que elaborou e que intenta explicar a maior\u00eda dos fen\u00f3menos en funci\u00f3n da s\u00faa enerx\u00eda f\u00edsica.\nEntre as s\u00faas obras destacan \"Filosof\u00eda natural\" (1902) e \"Ciencia da cor\" (1923).\nObtivo o premio Nobel de Qu\u00edmica en 1909 \"polas s\u00faas investigaci\u00f3ns sobre a cat\u00e1lisis, os principios fundamentais que gobernan os equilibrios qu\u00edmicos e a velocidade de reacci\u00f3n e o equilibrio qu\u00edmico\"."}
{"id": "132202", "revid": "56817", "url": "https://gl.wikipedia.org/wiki?curid=132202", "title": "Diccionario gallego-castellano", "text": "A expresi\u00f3n Diccionario gallego-castellano fai referencia a varios dicionarios biling\u00fces galego-castel\u00e1n:"}
{"id": "132239", "revid": "54334", "url": "https://gl.wikipedia.org/wiki?curid=132239", "title": "Escudo de Noruega", "text": "O escudo de Noruega \u00e9 un dos m\u00e1is antigos da Europa. Xurdiu como un bras\u00f3n de armas persoal para a familia real.\nHistoria.\nH\u00e5kon, o Vello (1217-1263) usaba un escudo coa figura dun le\u00f3n. A referencia m\u00e1is antiga preservada sobre o colorado dos bras\u00f3ns \u00e9 a \"Saga do Rei\", escrita en 1220. En 1280, o rei Eirik Magnusson engadiu a coroa e o machado prata ao le\u00f3n. O machado representa a arma usada para matar o m\u00e1rtir Santo Olav na batalla de Stiklestad, en 1030.\nO dese\u00f1o dos bras\u00f3ns noruegueses foi modificado ao longo dos anos, seguindo as modas nas tendencias her\u00e1ldicas. Na Baixa Idade Media, o cabo do machado ficou gradualmente m\u00e1is longo, chegando a parecer cunha alabarda. O cabo era xeralmente curvado para que puidese se encaixar no formato do escudo favorito na \u00e9poca, e tam\u00e9n para emparellar co formato das moedas. A alabarda foi oficialmente descartada e o machado menor reintroducido por decreto real, en 1844, cando un dese\u00f1o autorizado foi institu\u00eddo por primeira vez. En 1905, o dese\u00f1o oficial para os escudos da realeza e do goberno foi modificado novamente, desta vez para o estilo medieval, cun escudo triangular e un le\u00f3n m\u00e1is vertical. O pintor Eilif Peterssen foi o respons\u00e1bel polo dese\u00f1o. O dese\u00f1o actual foi introducido en 1937, mais lixeiramente modificado coa aprobaci\u00f3n real en 20 de maio de 1992.\nO escudo de armas esta sempre disposto so a coroa real. Durante a segunda guerra mundial, o r\u00e9xime [[Vidkun Quisling continuou a usar o escudo de armas do le\u00f3n, frecuentemente coa coroa removida. En [[1943]], o dese\u00f1o do le\u00f3n foi modificado e a coroa real foi recolocada cun tipo libre de coroa medieval. O goberno lex\u00edtimo noruegu\u00e9s continuou usando o bras\u00f3n coa coroa real durante o exilio.\nDescrici\u00f3n.\nEst\u00e1 composto por un \u00fanico campo de [[goles]] (vermello) cun le\u00f3n rampante de [[Ouro (her\u00e1ldica)|ouro]], linguado, u\u00f1ado, armado e coroado que porta unha machada coa folla de prata e mango de ouro. O escudo est\u00e1 rematado cunha coroa real. Consid\u00e9rase que a s\u00faa orixe est\u00e1 vinculado co rei [[Erik II de Noruega|Erik Magnusson]] e que se remonta ao ano [[1280]].\nO actual dese\u00f1o data de [[1992]], ten un car\u00e1cter esquem\u00e1tico. Elimin\u00e1ronse os tenantes (figuras que rodean con frecuencia aos escudos de armas) que eran dous le\u00f3ns. O Rei de Noruega utiliza como armas persoais unha versi\u00f3n que incorpora o colar da Real Orde Noruega de San Olaf e un manto de [[armi\u00f1o]], a\u00ednda que tam\u00e9n se eliminaron as figuras dos tenantes.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Escudos por pa\u00eds|Noruega]]\n[[Categor\u00eda:S\u00edmbolos de Noruega]]"}
{"id": "132240", "revid": "23204", "url": "https://gl.wikipedia.org/wiki?curid=132240", "title": "Jeder f\u00fcr sich und Gott gegen alle", "text": "Jeder f\u00fcr sich und Gott gegen alle \u00e9 un filmes do director Werner Herzog. O traballo, cuxo t\u00edtulo significa, literalmente, \"cada un por si e Deus contra todos\", narra a historia de Kaspar Hauser, un cativo atopado abandonado en Alema\u00f1a no s\u00e9culo XIX, do que se especulou que estaba ligado \u00e1 nobreza de Baden, mais a s\u00faa orixe e morte \u00e9 un misterio."}
{"id": "132242", "revid": "23204", "url": "https://gl.wikipedia.org/wiki?curid=132242", "title": "Ja, vi elsker dette landet", "text": "Ja, vi elsker dette landet (noruegu\u00e9s para: \"Si, amamos este pa\u00eds\") \u00e9 o himno nacional de Noruega. A m\u00fasica foi composta por Rikard Nordraak en 1864, e a letra \u00e9 obra de Bj\u00f8rnstjerne Bj\u00f8rnson, quen a escribiu en 1870.\nLetra en noruegu\u00e9s.\nJa, vi elsker dette landet, \nsom det stiger frem, \nfuret, v\u00e6rbitt over vannet, \nmed de tusen hjem. \nElsker, elsker det og tenker \nP\u00e5 v\u00e5r far og mor \nOg den saganatt som senker \nDr\u00f8mme p\u00e5 v\u00e5r jord. \nOg den saganatt som senker, \nSenker dr\u00f8mme p\u00e5 v\u00e5r jord. \n&lt;br&gt;\nDette landet Harald berget \nmed sin kjemperad, \ndette landet H\u00e5kon verget \nmedens \u00d8yvind kvad; \nOlav p\u00e5 det landet malte \nkorset med sitt blod, \nfra dets h\u00f8ye Sverre talte \nRoma midt imot. \n&lt;br&gt;\nB\u00f8nder sine \u00f8kser brynte \nhvor en h\u00e6r dro frem, \nTordenskiold langs kysten lynte, \ns\u00e5 det lystes hjem. \nKvinner selv stod opp og strede \nsom de vare menn; \nandre kunne bare grede, \nmen de kom igjen!\nVisstnok var vi ikke mange,\nmen vi strakk dog til, \nda vi pr\u00f8vdes noen gange, \nog det stod p\u00e5 spill; \nti vi heller landet brente\nenn det kom til fall; \nhusker bare hva som hendte \nned p\u00e5 Fredrikshald!\nH\u00e5rde tider har vi d\u00f8yet, \nble til sist forst\u00f8tt; \nmen i verste n\u00f8d bl\u00e5\u00f8yet \nfrihet ble oss f\u00f8dt. \nDet gav faderkraft \u00e5 b\u00e6re \nhungersn\u00f8d og krig, \ndet gav d\u00f8den selv sin \u00e6re - \nog det gav forlik.\nFienden sitt v\u00e5pen kastet, \nopp visiret for, \nvi med undren mot ham hastet, \nti han var v\u00e5r bror. \nDrevne frem p\u00e5 stand av skammen \ngikk vi s\u00f8derp\u00e5; \nnu vi st\u00e5r tre br\u00f8dre sammen, \nog skal s\u00e5dan st\u00e5! \nNorske mann i hus og hytte, \ntakk din store Gud! \nLandet ville han beskytte, \nskj\u00f8nt det m\u00f8rkt s\u00e5 ut. \nAlt hva fedrene har kjempet, \nm\u00f8drene har grett, \nhar den Herre stille lempet \ns\u00e5 vi vant v\u00e5r rett. \nJa, vi elsker dette landet, \nsom det stiger frem, \nfuret, v\u00e6rbitt over vannet, \nmed de tusen hjem. \nOg som fedres kamp har hevet \ndet av n\u00f8d og seir, \nogs\u00e5 vi, n\u00e5r det blir krevet, \nfor dets fred sl\u00e5r leir."}
{"id": "132244", "revid": "98629", "url": "https://gl.wikipedia.org/wiki?curid=132244", "title": "Stroszek", "text": "Stroszek \u00e9 un filme de 1977 do director alem\u00e1n Werner Herzog. O filme foi escrito en catro d\u00edas e especificamente para o actor Bruno S., sendo filmado en Berl\u00edn e en d\u00faas cidades do estado estadounidense de Wisconsin.\nSinopse.\nO filme conta a historia dun m\u00fasico da r\u00faa alcoh\u00f3lico, Bruno Stroszek, que co\u00f1ece unha prostituta, Eva, pouco despois de ser liberado do c\u00e1rcere. Bruno e Eva viaxan xuntos ao estado norteamericano de Winsconsin, acompa\u00f1ados do veci\u00f1o exc\u00e9ntrico de Bruno, Scheitz."}
{"id": "132245", "revid": "89787", "url": "https://gl.wikipedia.org/wiki?curid=132245", "title": "Consello de Estados do Mar B\u00e1ltico", "text": "O Consello de Estados do Mar B\u00e1ltico (en ingl\u00e9s: \"Council of the Baltic Sea States\", CBSS) \u00e9 un foro rexional composto por once pa\u00edses, estabelecido coa Declaraci\u00f3n de Copenhaguen de 1992 para intensificar as relaciones de cooperaci\u00f3n e coordinaci\u00f3n entre os estados do Mar B\u00e1ltico.\nComposici\u00f3n.\nMembros.\nTen sede en Estocolmo, Suecia. O CBSS est\u00e1 composto por doce membros:\nObservadores.\nAdemais outros sete pa\u00edses te\u00f1en status de observadores:"}
{"id": "132246", "revid": "5132", "url": "https://gl.wikipedia.org/wiki?curid=132246", "title": "Consello de Estados do mar B\u00e1ltico", "text": ""}
{"id": "132247", "revid": "5132", "url": "https://gl.wikipedia.org/wiki?curid=132247", "title": "Consello do Mar B\u00e1ltico", "text": ""}
{"id": "132248", "revid": "5132", "url": "https://gl.wikipedia.org/wiki?curid=132248", "title": "Consello do mar B\u00e1ltico", "text": ""}
{"id": "132249", "revid": "5132", "url": "https://gl.wikipedia.org/wiki?curid=132249", "title": "CEMB", "text": ""}
{"id": "132250", "revid": "5132", "url": "https://gl.wikipedia.org/wiki?curid=132250", "title": "CBSS", "text": ""}
{"id": "132252", "revid": "1131", "url": "https://gl.wikipedia.org/wiki?curid=132252", "title": "Bruno S.", "text": "Bruno Schleinstein, co\u00f1ecido como Bruno S., nado en Friedrichshain o 2 de xu\u00f1o de 1932 e finado en Berl\u00edn o 11 de agosto de 2010, foi un actor e m\u00fasico alem\u00e1n.\nTraxectoria.\nBruno foi un fillo non desexado dunha prostituta, tendo sufrido abusos da nai frecuentemente na infancia, e pasando a maior parte da s\u00faa vida internado en hospitais psiqui\u00e1tricos.\nBruno apareceu no documental \"Bruno der Schwarze \u2013 Es blies ein J\u00e4ger wohl in sein Horn\" (1970) Cando Werner Herzog viu o filme, decidiu contatalo para protagonizar o seu filme \"Jeder f\u00fcr sich und Gott gegen alle\" (1974), sobre Kaspar Hauser, a pesar de que non ti\u00f1a experiencia na interpretaci\u00f3n. A continuaci\u00f3n protagonizou \"Stroszek\" (1977), tam\u00e9n de Herzog, que foi escrito para el inclu\u00edndo datos biogr\u00e1ficos."}
{"id": "132254", "revid": "23204", "url": "https://gl.wikipedia.org/wiki?curid=132254", "title": "Jens Christian Skou", "text": "Jens Christian Skou , nado en Lemvig o 8 de outubro de 1918, \u00e9 un qu\u00edmico e profesor universitario dan\u00e9s ga\u00f1ador do Premio Nobel de Qu\u00edmica de 1997.\nBiograf\u00eda.\nSkou naceu nunha familia acomodada. O seu pai Magnus Martinus Skou foi un comerciante de carb\u00f3n e madeira de construci\u00f3n. A s\u00faa nai Ane-Margrethe Skou tomou a compa\u00f1\u00eda logo da morte do seu pai.\nEstudou medicina na Universidade de Copenhaguen, onde se gradu\u00f3 en 1944 e se dotorou en 1954. En 1947 foi nomeado profesor da Universidade de Aarhus, e en 1977 foi nomeado profesor de biof\u00edsica, cargo que ocupou ata a s\u00faa xubilaci\u00f3n en 1988.\nInvestigaci\u00f3ns cient\u00edficas.\nInteresado nos transportes qu\u00edmicos dos i\u00f3ns, foi galardoado coa metade do Premio Nobel de Qu\u00edmica do ano 1997 polo descubrimento da encima transportadora de i\u00f3ns de sodio e potasio, a bomba de sodio-potasio. A outra metade do premio recaeu no qu\u00edmico estadounidense Paul D. Boyer e o ingl\u00e9s John E. Walker polo descubrimento da s\u00edntese qu\u00edmica da mol\u00e9cula do Adenos\u00edn trifosfato.\nRecibiu o premio polo seu traballo en ATPases.\nO descubrimento de Skou.\nSkou estudaba a acci\u00f3n dos anest\u00e9sicos locais sobre a membrana celular. Pensou que unha prote\u00edna, a trav\u00e9s dun cambio de conformaci\u00f3n, era responsable da apertura das canles da membrana dos ax\u00f3ns das neuronas para sodio e que o anest\u00e9sico local bloqueaba estas canles inhibindo a propagaci\u00f3n do impulso nervioso.\nO problema era que a prote\u00edna responsable da apertura da membrana da neurona para o sodio era desco\u00f1ecida, e que non exist\u00eda ning\u00fan m\u00e9todo para medir os cambios conformacionales da prote\u00edna nunha monocapa. Ent\u00f3n decidiu usar unha prote\u00edna con actividade encim\u00e1tica, incorporala nunha monocapa, engadir os anest\u00e9sicos locais \u00e1 fase acuosa, e ver se a penetraci\u00f3n na monocapa ti\u00f1a influencia na actividade encim\u00e1tica, e tomou isto como unha indicaci\u00f3n dun cambio na conformaci\u00f3n.\nAs\u00ed pois, non era o illamento da bomba de sodio potasio o que buscaba, sen\u00f3n dilucidar o mecanismo de acci\u00f3n dos anest\u00e9sicos locais. Casualmente, acabou realizando un dos m\u00e1is importantes avances en Biolox\u00eda.\nA bomba de sodio-potasio \u00e9 unha encima que se atopa en todas as membranas plasm\u00e1ticas de todos os animais. Debido a que \u00e9 vital para as funci\u00f3ns biol\u00f3xicas at\u00f3pase en gran cantidade en calquera mostra de tecido animal, e, por iso, Jens Skou tratou de utilizala como marcador nas s\u00faas investigaci\u00f3ns.\nO descubrimento da bomba procedeu do seu illamento por este cient\u00edfico, xa que a necesitaba caracterizar para os seus prop\u00f3sitos de usala nos seus m\u00e9todos experimentais. Para iso tomou membrana de c\u00e9lulas de pata de cangrexo e tratou de reproducir as condici\u00f3ns nas que a acci\u00f3n da bomba fose detectable. O primeiro que fixo foi asegurarse de que o sistema estaba libre de fontes de contaminaci\u00f3n que puidesen afectar ao curso normal da reacci\u00f3n.\nPara estudar a influencia de iones espec\u00edficos cr\u00edticos para a reacci\u00f3n, engadiu distintos i\u00f3ns a ambos os dous lados da membrana e mediu as variaci\u00f3ns que evidenciaban a actividade da encima. Os i\u00f3ns engadidos deber\u00edan estar totalmente libres de contaminaci\u00f3n por i\u00f3ns de distinto signo, as\u00ed, ao inclu\u00edr ATP no experimento fac\u00edao na s\u00faa forma aceda para que non se atopase combinado con i\u00f3ns contaminantes.\nDescubriu que a encima necesitaba de cati\u00f3ns de sodio, de potasio e de magnesio, como tam\u00e9n de ATP para a s\u00faa actividade. O primeiro que se observou foi a capacidade ATP\u00e1sica da encima, \u00e9 dicir, que hidrolizaba ATP, ADP e fosfato inorx\u00e1nico. Isto indicoulle que a encima catalizaba un proceso que require enerx\u00eda. Despois, para co\u00f1ecer en que condici\u00f3ns a encima era m\u00e1is activa, variou as concentraci\u00f3ns dos cati\u00f3ns que caracterizara como b\u00e1sicos para a reacci\u00f3n. Comprobou que a concentraci\u00f3n de magnesio non afectaba para nada \u00e1 reacci\u00f3n a partir dun l\u00edmite m\u00ednimo e tam\u00e9n determino o pH \u00f3ptimo para a actividade. Ambos os factores eran constantes e f\u00e1ciles de calcular, polo que deduciu que non deb\u00edan tomar parte activa na reacci\u00f3n. Por\u00e9n, viu que as concentraci\u00f3ns de sodio e potasio eran cruciais para o nivel de actividade do encima. Supuxo que os dous cati\u00f3ns eran os substratos do encima e disp\u00faxose a comprobar como variaba a actividade cando variaban as concentraci\u00f3ns de ambos. Os resultados mostraron que:\nDe aqu\u00ed p\u00f3dense extraer as seguintes conclusi\u00f3ns:\nPor mor da importancia deste descubrimento, Jens Skou abandonou as s\u00faas anteriores investigaci\u00f3ns e dedicouse de maneira total a estudar esta encima tan importante.\nRepercusi\u00f3n no mundo cient\u00edfico.\nOs experimentos de Jens Skou sentaron as bases cient\u00edficas do que ser\u00eda a posterior investigaci\u00f3n e descubrimento do transporte activo transmembrana, das diferentes bombas ATP\u00e1sicas, dos gradientes de concentraci\u00f3n e a s\u00faa funci\u00f3n, e da transmisi\u00f3n dos sinais nerviosos no organismo.\nColaborou con outros investigadores para poder levar a cabo as s\u00faas investigaci\u00f3ns chegando ata a relacionarse con alg\u00fans xigantes da ciencia como Albert Szent-Gy\u00f6rgyi, Severo Ochoa e George Wald.\nEn 1958, Robert Post descubriu que por cada 3 i\u00f3ns de sodio que sa\u00edan da c\u00e9lula, en condici\u00f3ns normais, entraban dous i\u00f3ns de potasio. Xunto co descubrimento da Na+/K+ ATPase p\u00faidose explicar definitivamente o funcionamento desta encima. Posteriormente explicou o transporte activo nos eritrocitos. En 1962, Hoffman investigou o efecto de diferentes nucle\u00f3tidos na actividade da bomba. Nos anos 70, Garay e Garran estudaron o efecto da ouba\u00edna no grao de concentraci\u00f3n interna de Na+.\nXa na d\u00e9cada dos 80 e dos 90, outros cient\u00edficos como Shull, Marks, Seed e Sweadner realizaron diversos experimentos para esclarecer o que a\u00ednda non se co\u00f1ec\u00eda e practicamente foron capaces de explicar o mecanismo de funcionamento da Na+/K+ ATPase e de moitos procesos relacionados con ela.\nAntes de que se descubrise a bomba de Na+/K+, apenas se ti\u00f1an co\u00f1ecementos do transporte activo. Pero a partir dos experimentos de Skou, moitos investigadores puideron avanzar neste campo e explicalo.\nPor este sobresaliente fito cient\u00edfico, Jens Christian Skou foi galardoado co Premio Nobel de Qu\u00edmica en 1997."}
{"id": "132255", "revid": "98629", "url": "https://gl.wikipedia.org/wiki?curid=132255", "title": "Muralla de Tarragona", "text": "A muralla de Tarragona \u00e9 unha estrutura militar de orixe romano que arrodea o casco antigo da cidade de Tarragona. Constit\u00fae, xunto con outras localizaci\u00f3ns, o conxunto arqueol\u00f3xico de Tarraco, que forma parte do Patrimonio da Humanidade dende o ano 2000, sendo o seu c\u00f3digo de inscrici\u00f3n 875-001.\nHistoria e caracter\u00edsticas.\nA muralla \u00e9 a construci\u00f3n m\u00e1is antiga da Tarraco romana. Nun primeiro momento trat\u00e1base dunha simple cerca de madeira que ti\u00f1a coma misi\u00f3n protexer a gornici\u00f3n militar. Comezou a constru\u00edrse no s\u00e9culo III a.C., a\u00ednda que non existe consenso sobre se foi durante a segunda guerra p\u00fanica ou con posterioridade. Sufriu unha ampliaci\u00f3n ao longo do s\u00e9culo II a.C., posiblemente durante a formaci\u00f3n da cidade romana de Tarraco. Desta \u00e9poca cons\u00e9rvanse tres torres orixinais:\nEntre os anos 217 e 197 a.C. foi ampliada e fortalecida cun frontal de pedra de 6 metros de altura e 4,5 metros de grosor, reforzando con torres os puntos m\u00e1is febles. Na segunda metade do s\u00e9culo II a.C. a muralla medrou en altura e grosor e estendeuse ata abranguer toda a cidade. Na actualidade cons\u00e9rvanse 1300 metros da edificaci\u00f3n orixinal en boas condici\u00f3ns.\nSufriu numerosas modificaci\u00f3ns ao longo da historia, coma por exemplo a apertura do \"Portal del Roser\" na \u00e9poca medieval para proporcionar un novo aceso \u00e1 cidade ou a s\u00faa rehabilitaci\u00f3n como paseo arqueol\u00f3xico nos anos 30 do s\u00e9culo XX. \nDende finales do s\u00e9culo XIX \u00e9 de propiedade p\u00fablica e no ano 2000 foi catalogada coma Patrimonio da Humanidade, sendo un dos s\u00edmbolos m\u00e1is caracter\u00edsticos da cidade de Tarragona."}
{"id": "132256", "revid": "23204", "url": "https://gl.wikipedia.org/wiki?curid=132256", "title": "Hora punta (filme)", "text": "Hora punta (en ) \u00e9 un filme de 1998 de acci\u00f3n dirixido por Brett Ratner e que ten como protagonistas a Jackie Chan e a Chris Tucker. Estreouse en galego na TVG o 29 de outubro de 2011.\nSinopse.\nUn grupo de mafiosos comandados por Juntao (Tom Wilkinson) tentan contrabandear pezas importantes da cultura chinesa, mais non o dan conseguido grazas ao inspector Lee (Jackie Chan) en Hong Kong. O c\u00f3nsul Han (Tzi Ma), un vello amigo de Lee, mudarase a vivir aos \u00c1nxeles para traballar de diplom\u00e1tico. Al\u00ed, Juntao planea unha vinganza e secuestra a filla do c\u00f3nsul, e este, que non conf\u00eda totalmente no FBI, chama o inspector Lee para axudar na misi\u00f3n de rescatar a s\u00faa filla. A polic\u00eda dos \u00c1nxeles non cren que o detective Lee lles vaia axudar en nada, polo que o po\u00f1en ao cargo dun detective medio rebelde e panoco, James Carter (Chris Tucker). Despois de descubrir as intenci\u00f3ns do FBI de arredalos da investigaci\u00f3n, James e Lee p\u00f3\u00f1ense a buscar seriamente \u00e1 cativa secuestrada.\nSecuelas.\nUnha secuela, \"Hora punta 2\", foi feita no 2001, principalmente ambientada en Hong Kong. Unha terceira pel\u00edcula, \"Hora punta 3\", estreouse no 2007, a cal se ambientou principalmente en Par\u00eds.\nFalouse de facer unha cuarta pel\u00edcula ambienta en Moscova."}
{"id": "132257", "revid": "56817", "url": "https://gl.wikipedia.org/wiki?curid=132257", "title": "Hora punta", "text": "A hora punta \u00e9 unha parte do d\u00eda das cidades grandes cando o tr\u00e1fico se volve m\u00e1is insost\u00edbel, con conxestionamentos nas r\u00faas e estradas, al\u00e9n do transporte p\u00fablico.\nA hora punta ocorre xeralmente nos per\u00edodos nos que as persoas se dirixen da casa ao traballo e viceversa, ou durante os grandes movementos en tempos de vacaci\u00f3ns."}
{"id": "132258", "revid": "98629", "url": "https://gl.wikipedia.org/wiki?curid=132258", "title": "D\u00eda de adestramento", "text": "D\u00eda de adestramento (en ) \u00e9 un filme de 2001 dirixido por Antoine Fuqua. Os actores principais son Denzel Washington e Ethan Hawke. Toda o filme ten lugar na cidade dos \u00c1nxeles durante un per\u00edodo de 24 horas que cambiar\u00e1 a vida de ambos polic\u00edas. A historia foi escrita por David Ayer. Fuqua quer\u00eda que a pel\u00edcula parecera o m\u00e1is aut\u00e9ntica posible, as\u00ed que elixiu varias localizaci\u00f3ns nalg\u00fans dos barrios m\u00e1is problem\u00e1ticos dos \u00c1nxeles, como pode ser Imperial Courts. Ademais contou co asesoramento t\u00e9cnico de dous polic\u00edas, Michael Patterson e Paul Lozada.\nDenzel Washington ga\u00f1ou o Oscar ao mellor actor no 2002 por este filme. Ethan Hawke foi candidato ao premio na categor\u00eda de mellor actor secundario.\nEstreouse en galego na TVG o 18 de maio de 2011.\nSinopse.\nAlonzo Harris, un polic\u00eda dos \u00c1nxeles moi condecorado pero corrupto, ten como novo compa\u00f1eiro a Jake Hoyt, un novo axente que desexa chegar a inspector a trav\u00e9s da unidade de axentes de estupefacientes. \u00c1s ordes de Alonzo vivir\u00e1 un aut\u00e9ntico adestramento de vinte e catro horas polas r\u00faas dos \u00c1nxeles."}
{"id": "132259", "revid": "1131", "url": "https://gl.wikipedia.org/wiki?curid=132259", "title": "The Demolished Man", "text": "The Demolished Man \u00e9 unha novela de ciencia ficci\u00f3n do escritor estadounidense Alfred Bester, ga\u00f1adora do primeiro premio Hugo en 1953. A historia primeiro foi publicada por entregas en 3 partes, empezando en xaneiro de 1952 na revista \"Galaxy Science Fiction\", ao cal seguiu despois a publicaci\u00f3n da novela ao ano seguinte.\nElementos da obra.\nEst\u00e1 dedicado ao editor do \"Galaxy Science Fiction\", H. L. Gold, que fixera as s\u00faas suxesti\u00f3ns durante a escritura. O t\u00edtulo escolleito orixinalmente por Bester era \"Demolition!\", pero Gold disuadiuno desa idea.\nA telepat\u00eda \u00e9 unha das tem\u00e1ticas centrais da obra, estando indicada pola tipograf\u00eda do texto. \nA novela emprega as\u00ed mesmo xer\u00f3glifos e cont\u00e9n elementos premonitorios do cyberpunk."}
{"id": "132260", "revid": "22570", "url": "https://gl.wikipedia.org/wiki?curid=132260", "title": "Jane Eyre", "text": "Jane Eyre \u00e9 unha famosa e influente novela da escritora inglesa Charlotte Bront\u00eb. Foi publicada en Londres en 1847 por Smith, Elder &amp; Co. co t\u00edtulo de \"Jane Eyre. An Autobiography\" e baixo o seud\u00f3nimo de Currer Bell.\nJane Eyre \u00e9 a personaxe principal do libro, no que se conta a s\u00faa vida, de nena de orfanato por mor da morte de seus pais, ata que se fai muller."}
{"id": "132261", "revid": "23204", "url": "https://gl.wikipedia.org/wiki?curid=132261", "title": "Vilaia de Ain Defla", "text": "Ain Defla (en \u00e1rabe \u0648\u0644\u0627\u064a\u0629 \u0639\u064a\u0646 \u0627\u0644\u062f\u0641\u0644\u0649) \u00e9 unha vilaia alxeriana localizada no norte, xusto ao suroeste de Alxer.\nDivisi\u00f3ns administrativas.\nPos\u00fae 14 dairas e 36 balad\u00edas ou concellos.\nDairas.\nAs catorce dairas son: Ain Defla, Ain Lechiakh, Bathia, Bordj El Amir Khaled, Boumedfaa, Djelida, Djendel, El Abadia, El Amra, El Attaf, Hammam Righa, Khemis, Miliana e Rouina.\nBalad\u00edas.\nAin Benian, Ain Bouyahia, Ain Defla, Ain Lechiakh, Ain Soltane, Ain Torki, Arib, Barbouche, Bathia, Bellas, Ben Allal, Bir Ould Khelifa, Bordj Emir Khaled Chikh, Bouchared, Boumedfaa, Djelida, Djemaa Ouled, Djendel, El Abadia, El Amra, El Attaf, El Hassania, El Maine, Hammam Righa, Hoceinia, Khemis Miliana, Mekhatria, Miliana, Oued Chorfa, Oued Djemaa, Rouina, Sidi Lakhdar, Tacheta Zougagha, Tarik Ibn Ziad, Tiberkanine, Zeddine."}
{"id": "132262", "revid": "89787", "url": "https://gl.wikipedia.org/wiki?curid=132262", "title": "Margaret (l\u00faa)", "text": "Margaret \u00e9 o \u00fanico sat\u00e9lite irregular con movemento directo de Urano. Foi descuberto por Scott S. Sheppard e o seu equipo, no 2003 e d\u00e9uselle a designaci\u00f3n provisional de S/2003 U 3.\nConfirmado coma Urano XXIII, recibir\u00eda m\u00e1is tarde o nome da criada do heroe da obra de William Shakespeare, \"Much Ado About Nothing\".\n\u00d3rbita.\nMargaret queda coma \u00fanico sat\u00e9lite irregular con movemento directo de Urano. O diagrama ilustra os par\u00e1metros orbitais de Margaret, \u00fanicos entre os sat\u00e9lites irregulares de Urano, amosa a inclinaci\u00f3n no eixo vertical e a excentricidade das \u00f3rbitas ven representada polos segmentos amarelos que se estenden dende o pericentro \u00f3 apocentro.\nA inclinaci\u00f3n de Margaret e de 57\u00b0, moi pr\u00f3xima \u00f3 l\u00edmite da estabilidade. As inclinaci\u00f3ns intermedias comprendidas entre 60 &lt; i &lt; 140 est\u00e1n baleiras de l\u00faas debido a inestabilidade de Kozai. Nesta rexi\u00f3n inestable, as perturbaci\u00f3ns solares no apoapse causan que as l\u00faas destas rexi\u00f3ns adquiran grandes excentricidades que encami\u00f1an a estas l\u00faas a colisi\u00f3ns ou \u00e1 s\u00faa expulsi\u00f3n orbital nun rango de tempo de entre 10 a 1.000 mill\u00f3ns de anos. A precisi\u00f3n da periapse de Margaret (Pw) \u00e9 coma m\u00ednimo de preto de 1,6 mill\u00f3ns de anos.\nNo 2008, outorg\u00e1selle a excentricidade de Margaret un valor de 0,7979. Isto fai de Margaret a l\u00faa con m\u00e1is excentricidade do Sistema Solar, a\u00ednda que hai que subli\u00f1ar c\u00e1 media da excentricidade de Nereida \u00e9 maior."}
{"id": "132266", "revid": "1888", "url": "https://gl.wikipedia.org/wiki?curid=132266", "title": "A Ponte, Taboada, Silleda", "text": ""}
{"id": "132267", "revid": "1888", "url": "https://gl.wikipedia.org/wiki?curid=132267", "title": "Taboadavella, Taboada, Silleda", "text": ""}
{"id": "132268", "revid": "15490", "url": "https://gl.wikipedia.org/wiki?curid=132268", "title": "Hodonimia", "text": "A hodonimia (do grego \"\u1f41\u03b4\u03cc\u03c2 hod\u00f3s\", \"cami\u00f1o\" + \u1f44\u03bd\u03bf\u03bc\u03b1 \"\u00f3noma\", \"nome\") \u00e9 unha rama da onom\u00e1stica que se refire aos top\u00f3nimos que consisten no nome da v\u00eda de comunicaci\u00f3n, tanto natural coma artificial, que os caracteriza.\nHod\u00f3nimos reco\u00f1ecibles.\nAlg\u00fans top\u00f3nimos referentes a construci\u00f3ns humanas poden considerarse tam\u00e9n hod\u00f3nimos, como Ponte e A Ponte, por exemplo. Deste nome derivan outros hod\u00f3nimos como As Pontes de Garc\u00eda Rodr\u00edguez, Ponteceso, Pontecesures, A Ponte Maceira, A Ponte Ulla, Ponteareas, Ponte Caldelas, Pontedeume, Pontedeva, A Pontenova ou Pontevedra.\nOs nomes das r\u00faas.\nPor hodonimia tam\u00e9n se entende o estudo dos nomes que se d\u00e1 \u00e1s r\u00faas e calquera tipo de v\u00eda nos n\u00facleos de poboaci\u00f3n, como avenidas, prazas, calellas, ruelas, paseos, bulevares, roldas, glorietas, e mesmo parques urbanos e xard\u00edns p\u00fablicos."}
{"id": "132273", "revid": "98629", "url": "https://gl.wikipedia.org/wiki?curid=132273", "title": "Cartagena, Chile", "text": "Cartagena \u00e9 unha comuna chilena localizada no litoral central de Chile, na provincia de San Antonio.\nHistoria.\nNo s\u00e9culo XVII, as zonas do lugar eran grandes produtoras de trigo, que era embarcado ao Per\u00fa e Espa\u00f1a a trav\u00e9s do porto de Cartagena. Debido a esta econom\u00eda unha crecente burgues\u00eda crioula, que recibe terras por encomenda e herdanzas, ir\u00e1 establecendo facendas ao longo do val do R\u00edo Maipo, a zona de Melipilla e, cara o sur, San Fernando e Curic\u00f3.\nTrala independencia, na segunda d\u00e9cada do s\u00e9culo XIX, a cultura europeizante da clase ilustrada, pot\u00e9nciase coa integraci\u00f3n na sociedade chilena de ingleses, franceses, alem\u00e1ns, imprimindo o selo europeo na caracter\u00edstica arquitectura que identifica aos balnearios chilenos. En 1850 Cartagena perf\u00edlase como o balneario de Santiago, e a xente comezou a comprar casas de veraneo. O tren chegaba at\u00e9 Leyda, e dende al\u00ed fac\u00edan o cami\u00f1o con bois.\nEntre 1890 e 1930 a cidade vive a s\u00faa \u00e9poca de gloria. O fortalecemento da econom\u00eda trala guerra do Pac\u00edfico induce un r\u00e1pido crecemento de todos os balnearios situados na zona central, en tanto que Valpara\u00edso se consolida como porto e centro comercial. A Revoluci\u00f3n do '91, trala morte de Jos\u00e9 Manuel Balmaceda, define o perfil social que adquire Cartagena, identific\u00e1ndose coa intelectualidade liberal e laica, en contraste co conservadorismo cat\u00f3lico.\nCartagena foi designada como comuna o 10 de agosto de 1901, baixo o Decreto Supremo N\u00ba 1955 firmado polo momento Presidente de Chile, Federico Err\u00e1zuriz Echaurren, s\u00e9ndolle asignado o territorio da sexta subdelegaci\u00f3n da comuna de San Antonio. Antes, Cartagena era unha dependencia da comuna de San Antonio, que era parte do departamento de Melipilla. O 3 de maio de 1903 realizouse a primeira sesi\u00f3n do concello, onde foi escolleito Pedro Antonio Moyano como alcalde, sendo o primeiro edil da comuna.\nDemograf\u00eda.\nSegundo os datos recolleitos no 2002 no Censo do Instituto Nacional de Estat\u00edsticas, a comuna pos\u00fae unha superficie de 246\u00a0km\u00b2 e unha poboaci\u00f3n de 16.875 habitantes.\nCartagena acolle ao 1,10% da poboaci\u00f3n total da rexi\u00f3n. Un 9,32% corresponde a poboaci\u00f3n rural e un 90,68% a poboaci\u00f3n urbana.\nAdministraci\u00f3n.\nCartagena pertence ao Distrito Electoral N\u00ba 15 e \u00e1 6\u00aa Circunscrici\u00f3n Senatorial (\"Quinta Costa\")."}
{"id": "132275", "revid": "1362415", "url": "https://gl.wikipedia.org/wiki?curid=132275", "title": "\u00d3rbigo", "text": ""}
{"id": "132276", "revid": "56817", "url": "https://gl.wikipedia.org/wiki?curid=132276", "title": "Reboira", "text": "Reboira e A Reboira poden referirse \u00f3s seguintes top\u00f3nimos:\nPara unhas aclaraci\u00f3ns sobre a etimolox\u00eda, v\u00e9xase Ribeira Sacra."}
{"id": "132278", "revid": "23204", "url": "https://gl.wikipedia.org/wiki?curid=132278", "title": "Cr\u00f3nica de Santa Mar\u00eda de Iria", "text": "A Cr\u00f3nica de Santa Mar\u00eda de Iria ou Coronica de Santa Maria de Iria \u00e9 un texto da prosa galega medieval, do \u00e1mbito da historiograf\u00eda. Foi escrita a mediados do s\u00e9culo XV, e tr\u00e1tase dun relato da historia da Diocese de Iria, que pretend\u00eda abarcar desde o comezo dos tempos at\u00e9 o momento da s\u00faa composici\u00f3n, det\u00e9ndose na \u00e9poca do Arcebispo Xelm\u00edrez. Alg\u00fans estudosos pensaron que o seu seu obxectivo ser\u00eda reivindicar o dereito a percibir o d\u00e9cimo da Quinta, un imposto sobre unha serie de parroquias (situadas no que agora son os concellos de Padr\u00f3n e Santiago) que o arcebispado compostel\u00e1n lle fora usurpando. Para iso, ter\u00edan feito valer o seu t\u00edtulo de diocese arcebispal, anterior a Santiago, cunha dupla estratexia: a documental, mediante a confecci\u00f3n do Tombo de Iria, e a historiogr\u00e1fica, mediante a redacci\u00f3n da Cr\u00f3nica de Iria. Por\u00e9n, esta interpretaci\u00f3n ficou invalidada por traballos recentes.\nHistoria.\nO texto foi elaborado no contorno da catedral de Santiago de Compostela durante os anos 1467 e 1468, e segundo o editor Jos\u00e9 Antonio Souto \"\u00e9 o \u00faltimo exemplo do galego espont\u00e1neo naquela altura; o que se fixo despois foi m\u00e1is artificioso\".\nO historiador L\u00f3pez Ferreiro falaba da existencia de 8 manuscritos, mais hoxe s\u00f3 se co\u00f1ecen catro. O m\u00e1is antigo (C) est\u00e1 no Arquivo da Catedral de Santiago. Esta copia foi escrita entre abril de 1467 e marzo de 1468, durante a Gran Guerra Irmandi\u00f1a, e est\u00e1 asinada e datada por Rui Vasques, a quen alg\u00fans autores atrib\u00faen a obra (Souto Cabo, o seu \u00faltimo editor, pensa que \u00e9 o orixinal, mentres que David Mackenzie e Cami\u00f1o Noia mais Bieito Arias consideran que \u00e9 unha copia). Consta de catorce folios encadernados no s\u00e9culo XVII. Desta versi\u00f3n medieval hai outras d\u00faas copias, unha na Biblioteca Nacional de Madrid (M, copia do s\u00e9culo XVI) e outra na da Universidade de Salamanca (S, copia do s\u00e9culo XVII). Hai outra versi\u00f3n na Biblioteca Vaticana (V, copia do s\u00e9culo XVII), pero presenta diferenzas textuais importantes con respecto a C, polo cal as opini\u00f3ns dos estudosos est\u00e1n divididas sobre cal \u00e9 o orixinal. No manuscrito da Catedral hai un longo fragmento que relata episodios da guerra dos Irmandi\u00f1os, situado cronoloxicamente en 1467, o que desestrutura o contido da Cr\u00f3nica (que abrangu\u00eda desde o principio dos tempos ata a \u00e9poca de Xelm\u00edrez, no s\u00e9c. XII); pola contra, en V este episodio non figura, o que pareceria casar mellor coa motivaci\u00f3n da Cr\u00f3nica. Mentres que Souto Cabo considera que C \u00e9 o documento orixinal, creado (non s\u00f3 copiado) por Rui Vasques, Mackenzie considera que tivo que existir un orixinal anterior, onde ese fragmento non exist\u00eda, de onde foi copiado tam\u00e9n V; por tanto, para o investigador brit\u00e1nico, o fragmento dos Irmandi\u00f1os ser\u00eda unha interpolaci\u00f3n, e o orixinal estar\u00eda perdido. Ademais, na copia da Vaticana ind\u00edcase que foi tirada dun orixinal de 1444, cando se comezou a facer o Tombo de Iria, mentres que a de Rui Vasques est\u00e1 datada en 1468.\nRecentes estudos de Souto Cabo permiten reavaliar algunhas das opini\u00f3ns vertidas por outros estudosos.\nLingua e fontes.\nComo corresponde \u00e1 \u00e9poca en que foi elaborado, o texto presenta trazos da evoluci\u00f3n do galego da \u00e9poca e transloce o comezo do proceso de castelanizaci\u00f3n da lingua galega:\nA obra traduce e incorpora, sen moito rigor, obras anteriores, como o \"Cronic\u00f3n Iriense\" (s. XI), a \"Historia Compostel\u00e1\" e fragmentos do \"Cronic\u00f3n Compostel\u00e1n\" e o \"Privilexio dos votos\" (s\u00e9culo XII).\nVersi\u00f3n do s\u00e9culo XVIII.\nEn 2009 descubriuse un manuscrito dunha obra de grande extensi\u00f3n, copiada e glosada por Pedro Otero Romero Torres entre 1713 e 1735. Aproveita alg\u00fans fragmentos da Cr\u00f3nica de Iria para finxir antig\u00fcidade. "}
{"id": "132279", "revid": "1131", "url": "https://gl.wikipedia.org/wiki?curid=132279", "title": "Vaamonde", "text": "O apelido Vaamonde pode referirse a:"}
{"id": "132280", "revid": "1131", "url": "https://gl.wikipedia.org/wiki?curid=132280", "title": "Sabar\u00eds", "text": "O top\u00f3nimo Sabar\u00eds pode referirse a:"}
{"id": "132284", "revid": "5420116", "url": "https://gl.wikipedia.org/wiki?curid=132284", "title": "Barrio", "text": "O termo barrio designa unha parte dunha cidade que re\u00fane unhas caracter\u00edsticas construtivas, funcionais etc. que a identifican e a singularizan dentro da cidade. En ocasi\u00f3ns o barrio \u00e9, ademais, unha divisi\u00f3n administrativa da cidade.\nNoutro senso tam\u00e9n podemos referirnos a barrio como a unha zona perif\u00e9rica da poboaci\u00f3n, fronte a centro.\nOrixe.\nO barrio pode singularizarse dentro da cidade, por m\u00faltiples causas:"}
{"id": "132286", "revid": "89787", "url": "https://gl.wikipedia.org/wiki?curid=132286", "title": "Ferdinando (l\u00faa)", "text": "Ferdinando \u00e9 o m\u00e1is externo dos sat\u00e9lites irregulares retr\u00f3grados de Urano. Foi descuberta por Matthew J. Holman, John J. Kavelaars, Dan Milisavljevic, e Brett J. Gladman o 13 de agosto do 2001 e recibiu a designaci\u00f3n provisional de S/2001 U 2.\nA pesar de ser visto de novo o 21 de setembro e o 15 de novembro do 2001, e tam\u00e9n o 13 de agosto e o 5 de setembro do 2002, foi considerado \"perdido\". Finalmente ser\u00eda \"redescuberto\" o 24 de setembro do 2003 por Scott S. Sheppard a partir de imaxes obtidas por el mesmo e David C. Jewitt o 29-30 de agosto e o 20 de setembro do mesmo ano. Confirmando as observaci\u00f3ns feitas Holman o 30 setembro.\nDesignado tam\u00e9n Urano XXIV, foi m\u00e1is tarde bautizado co nome do fillo do rei de N\u00e1poles na obra de William Shakespeare, \"A tempestade\".\n\u00d3rbita.\nFerdinando \u00e9 o sat\u00e9lite m\u00e1is exterior de Urano. Segue unha \u00f3rbita retr\u00f3grada, modestamente inclinada pero extremadamente exc\u00e9ntrica. O diagrama ilustra os par\u00e1metros orbitais dos sat\u00e9lites irregulares retr\u00f3grados de Urano (en coordenadas polares) coa excentricidade das \u00f3rbitas representada polos segmentos amarelos que se estenden dende o pericentro \u00f3 apocentro."}
{"id": "132287", "revid": "1131", "url": "https://gl.wikipedia.org/wiki?curid=132287", "title": "Granxa", "text": "Unha granxa (do lat\u00edn: \"granica\" = celeiro) \u00e9 un terreo rural no que tradicionalmente se exerce a agricultura e gander\u00eda.\nUnha granxa \u00e9 unha parcela, inclu\u00edndo estruturas, dedicada principalmente \u00e1 produci\u00f3n e \u00e1 xesti\u00f3n de alimentos (produci\u00f3n de hortalizas, grans ou cr\u00eda de gando), fibras, e cada vez m\u00e1is, combustible. \u00c9 a base na produci\u00f3n de alimentos. As granxas poden ser de propiedade e operados por unha soa persoa, unha familia, unha comunidade, unha corporaci\u00f3n, unha empresa... As granxas poden ser de calquera tama\u00f1o, dende unha fracci\u00f3n de hect\u00e1rea ata varios miles de hect\u00e1reas.\nClases de granxas.\nAs granxas comerciais est\u00e1n destinadas \u00e1 gander\u00eda. As cortes util\u00edzanse para operaci\u00f3ns principalmente involucradas no adestramento dos cabalos. Tam\u00e9n existen granxas de produtos l\u00e1cteos, que se utilizan para a produci\u00f3n de leite, e de peixes (piscifactor\u00edas). Unha nova utilidade \u00e9 a granxa-escola onde se ensinan co\u00f1ecementos, sobre todo, dos animais da granxa."}
{"id": "132288", "revid": "5132", "url": "https://gl.wikipedia.org/wiki?curid=132288", "title": "Nuarca", "text": ""}
{"id": "132289", "revid": "29443", "url": "https://gl.wikipedia.org/wiki?curid=132289", "title": "Temple", "text": "Temple pode referirse a:"}
{"id": "132291", "revid": "1505", "url": "https://gl.wikipedia.org/wiki?curid=132291", "title": "Samil", "text": "Co top\u00f3nimo Samil pod\u00e9monos referir a:"}
{"id": "132292", "revid": "1131", "url": "https://gl.wikipedia.org/wiki?curid=132292", "title": "Filloi", "text": "O top\u00f3nimo galego Filloi pode referirse a:"}
{"id": "132293", "revid": "197", "url": "https://gl.wikipedia.org/wiki?curid=132293", "title": "Raxoi", "text": "Co termo Raxoi pod\u00e9monos referir a:"}
{"id": "132294", "revid": "1888", "url": "https://gl.wikipedia.org/wiki?curid=132294", "title": "Trastoi", "text": "Co top\u00f3nimo Trastoi pod\u00e9monos referir a dous lugares de Galicia:"}
{"id": "132295", "revid": "1888", "url": "https://gl.wikipedia.org/wiki?curid=132295", "title": "A Espariza", "text": ""}
{"id": "132296", "revid": "1888", "url": "https://gl.wikipedia.org/wiki?curid=132296", "title": "Espariz", "text": ""}
{"id": "132299", "revid": "62432", "url": "https://gl.wikipedia.org/wiki?curid=132299", "title": "Estaci\u00f3n do Norte", "text": "Estaci\u00f3n do Norte pode referirse a:"}
{"id": "132301", "revid": "1888", "url": "https://gl.wikipedia.org/wiki?curid=132301", "title": "Vega de Armijo", "text": ""}
{"id": "132303", "revid": "23204", "url": "https://gl.wikipedia.org/wiki?curid=132303", "title": "Lemos", "text": "Lemos pode referirse a:"}
{"id": "132304", "revid": "1131", "url": "https://gl.wikipedia.org/wiki?curid=132304", "title": "O Vao", "text": ""}
{"id": "132305", "revid": "98629", "url": "https://gl.wikipedia.org/wiki?curid=132305", "title": "Bokm\u00e5l", "text": "O bokm\u00e5l (literalmente \"lingua de libro\") \u00e9 o est\u00e1ndar m\u00e1is com\u00fan da lingua norueguesa baseado orixinalmente no dan\u00e9s, a outra forma escrita oficial \u00e9 o nynorsk. \u00c9 utilizado, como forma escrita, por entre o 85 e 90% da poboaci\u00f3n e \u00e9 usado comunmente para os estudantes estranxeiros que aprenden noruegu\u00e9s.\nEscritura e fala.\nA primeira ortograf\u00eda do bokm\u00e5l foi oficialmente adoptada en 1907 co nome de riksm\u00e5l despois de estar en desenvolvemento desde 1897. Foi unha adaptaci\u00f3n do dan\u00e9s escrito, o cal se usaba como lingua oficial dende a pasada uni\u00f3n con Dinamarca, \u00e1 koin\u00e9 dano-norueguesa falada principalmente pola elite urbana norueguesa, especialmente na capital. Cando en 1923 o gran xornal conservador \"Aftenposten\" adoptou a ortograf\u00eda de 1907, a escritura danesa deixou practicamente de se utilizar en Noruega. O nome bokm\u00e5l foi adoptado oficialmente en 1929 despois dunha proposta de chamar a lingua escrita \"dano-norueguesa\", proposta derrotada por un voto no Storting.\nDistinto \u00e1 maior\u00eda das linguas est\u00e1ndar, non existe un est\u00e1ndar codificado para o bokm\u00e5l (e o nynorsk) falado. Hai, con todo, variedades faladas de noruegu\u00e9s que son case id\u00e9nticos ou estreitamente relacionados ao bokm\u00e5l escrito. Para Gjert Kristoffersen en \"A Fonolox\u00eda do Noruegu\u00e9s\", o bokm\u00e5l \u00e9 a variedade m\u00e1is com\u00fan entre a clase media urbana atopado especialmente na parte occidental do sur de Noruega, con Oslo como o seu centro obvio.\nHistoria.\nAt\u00e9 ao redor do ano 1300, o idioma escrito de Noruega, o noruegu\u00e9s antigo, foi esencialmente id\u00e9ntico ao n\u00f3rdico antigo. Esta fala foi gradualmente diferenci\u00e1ndose en dialectos rexionais e locais. Mentres Noruega permaneceu como un reino independente a lingua escrita mant\u00edvose esencialmente constante.\nEn 1380, Noruega uniuse con Dinamarca e por moito tempo non tivo o seu propio rei. A comezos do s\u00e9culo XVI, Noruega perdera as s\u00faas instituci\u00f3ns pol\u00edticas separadas e xunto a Dinamarca formou a unidade pol\u00edtica chamada Dinamarca-Noruega at\u00e9 1814, convert\u00e9ndose progresivamente no membro d\u00e9bil da uni\u00f3n. Durante este per\u00edodo o noruegu\u00e9s escrito foi substitu\u00eddo polo dan\u00e9s, o cal foi usado virtualmente en todos os documentos administrativos.\nOs noruegueses utilizaron primeiramente o dan\u00e9s na escritura, pero este gradualmente pasou ser falado pola elite urbana en ocasi\u00f3ns formais ou oficiais. A\u00ednda que o dan\u00e9s non se converteu na lingua falada pola basta maior\u00eda da poboaci\u00f3n, para a \u00e9poca de 1814 cando os lazos entre Noruega e Dinamarca eran fortes, un vern\u00e1culo dano-noruegu\u00e9s a mi\u00fado chamado \"fala educada diaria\" converteuse en lingua materna de parte da elite urbana. Esta nova koin\u00e9 dano-norueguesa como dan\u00e9s con pronuncia de noruegu\u00e9s do leste, algo de vocabulario noruegu\u00e9s e unha gram\u00e1tica simplificada. Ou como o expresou Kristoffersen:\nEn 1814, Noruega foi cedida por Dinamarca a Suecia. Nese ent\u00f3n Noruega desafiou a Suecia e os seus aliados, declarou a s\u00faa independencia e adoptou unha constituci\u00f3n democr\u00e1tica. A\u00ednda que obrigada a someterse a unha uni\u00f3n din\u00e1stica con Suecia, este sentimento independentista continuou crecendo, influenciando a evoluci\u00f3n da lingua en Noruega. Antigos idiomas tradicionais foron revividos polo poeta patri\u00f3tico Henrik Wergeland (1808-1845), quen defendeu unha lingua escrita non danesa. Haugen indica que:\nA m\u00e1is conservadora das d\u00faas transici\u00f3ns do idioma foi adiantada polo labor de escritores como Peter Asbj\u00f8rnsen e J\u00f8rgen Moe, o mestre e axitador da reforma ling\u00fc\u00edstica Knud Knudsen e o seu famoso disc\u00edpulo Bj\u00f8rnstjerne Bj\u00f8rnson, as\u00ed como unha m\u00e1is prudente norueguizaci\u00f3n por Henrik Ibsen. En particular, o traballo de Knudsen na reforma ling\u00fc\u00edstica a mediados do s\u00e9culo XIX foi imporante para a ortograf\u00eda de 1907 e a subsecuente reforma de 1917. Knudsen \u00e9 a mi\u00fado chamado \"pai do bokm\u00e5l\".\nCaracter\u00edsticas.\nDiferenzas co dialecto tradicional de Oslo.\nColoquialmente, o est\u00e1ndar \u00d8stnorsk \u00e9 a mi\u00fado chamado o dialecto de Oslo. Con todo, o \u00d8stnorsk est\u00e1ndar non est\u00e1 confinado a Oslo e o dialecto tradicional de Oslo \u00e9 diferente ao \u00d8stnorsk est\u00e1ndar. En realidade, moitos nativos de Oslo poden falar un sociolecto que vai nunha escala desde o dano-noruegu\u00e9s tradicional nun extremo at\u00e9 o dialecto de Oslo ao outro extremo.\nA seguinte t\u00e1boa mostra alg\u00fans importantes casos onde o bokm\u00e5l e o \u00d8stnorsk est\u00e1ndar seguen ao dan\u00e9s m\u00e1is que ao dialecto tradicional de Oslo. Noutros casos o bokm\u00e5l segue ao dialecto de Oslo. As formas radicais que est\u00e1n permitidas pero non son moi usadas est\u00e1n entre par\u00e9ntese."}
{"id": "132306", "revid": "5132", "url": "https://gl.wikipedia.org/wiki?curid=132306", "title": "Bokmal", "text": ""}
{"id": "132308", "revid": "98629", "url": "https://gl.wikipedia.org/wiki?curid=132308", "title": "Vao", "text": "Un vao \u00e9 un lugar natural por onde poder pasar un obst\u00e1culo, normalmente cruzar unha corrente de auga ou un anaco de mar. Como top\u00f3nimo pode referirse a:\nIsto aconteceu tam\u00e9n na toponimia doutros territorios (Hondarribia, Atarrabia, Frankfurt, Oxford). Noutras linguas, \"Vao\" ten outros significados:\nVao ou VAO tam\u00e9n \u00e9 a abreviatura do Val de Aosta.\nC\u00f3mpre non confundilo con \"van\", que \u00e9 o \"espazo aberto por debaixo dun muro, ponte ou estrutura de sustentaci\u00f3n\"."}
{"id": "132309", "revid": "85894", "url": "https://gl.wikipedia.org/wiki?curid=132309", "title": "Espariz, Doncos, As Nogais", "text": "Espariz \u00e9 un lugar da parroquia de Doncos, no concello das Nogais, na comarca dos Ancares. Segundo o IGE a s\u00faa poboaci\u00f3n no ano 2008 era de 22 persoas (10 homes e 12 mulleres) o que sup\u00f3n unha diminuci\u00f3n respecto do ano 1999 cando ti\u00f1a 25 habitantes.\nEst\u00e1 situado na beira oeste do r\u00edo Navia, a 650 m de altitude, entre a estrada N-VI e a autov\u00eda A-6. No lugar hai unha capela consagrada a san Paio."}
{"id": "132310", "revid": "22570", "url": "https://gl.wikipedia.org/wiki?curid=132310", "title": "A Espariza, Recemel, As Somozas", "text": "A Espariza \u00e9 un lugar da parroquia de Recemel, no concello das Somozas, na comarca de Ferrol. Segundo o IGE a s\u00faa poboaci\u00f3n no ano 2011 era de 6 persoas (3 homes e 3 mulleres) o que sup\u00f3n un descenso dunha persoa con respecto aos anos 1999 e 2008, per\u00edodo no que non variou o n\u00famero de habitantes."}
{"id": "132312", "revid": "1987", "url": "https://gl.wikipedia.org/wiki?curid=132312", "title": "Tensi\u00f3n el\u00e9ctrica", "text": "A tensi\u00f3n el\u00e9ctrica, tam\u00e9n denominada diferenza de potencial ou voltaxe, \u00e9 a diferenza de potencial el\u00e9ctrico entre dous puntos. A s\u00faa unidade de medida \u00e9 o Volt, en homenaxe ao f\u00edsico italiano Alessandro Volta.\n\u00c9, pois, unha magnitude f\u00edsica. Tam\u00e9n se pode definir como o traballo por unidade de carga exercido polo campo el\u00e9ctrico sobre unha part\u00edcula cargada para movela entre d\u00faas posici\u00f3ns determinadas. P\u00f3dese medir cun volt\u00edmetro.\nA tensi\u00f3n \u00e9 independente do cami\u00f1o percorrido pola carga e depende exclusivamente do potencial el\u00e9ctrico dos puntos A e B no campo el\u00e9ctrico, que \u00e9 un campo conservativo.\nSe dous puntos que te\u00f1en unha diferenza de potencial se unen mediante un condutor, producirase un fluxo de electr\u00f3ns. Parte da carga que crea o punto de maior potencial trasladarase a trav\u00e9s do condutor ao punto de menor potencial e, en ausencia dunha fonte externa (xerador), esta corrente cesar\u00e1 cando ambos puntos igualen o seu potencial el\u00e9ctrico (lei de Henry). Este traslado de cargas \u00e9 o que se co\u00f1ece como corrente el\u00e9ctrica.\nCando se fala sobre unha diferenza de potencial nun s\u00f3 punto, ou potencial, ref\u00edrese \u00e1 diferenza de potencial entre este punto e alg\u00fan outro onde o potencial se defina como cero.\nCaracter\u00edsticas.\nO potencial el\u00e9ctrico mide a forza que unha carga el\u00e9ctrica experimenta no seo dun campo el\u00e9ctrico, expresa pola lei de Coulomb, polo tanto a tensi\u00f3n \u00e9 a tendencia que unha carga ten de ir dun punto para outro. Normalmente t\u00f3mase un punto que se considera de tensi\u00f3n cero e m\u00eddese a tensi\u00f3n do resto dos puntos relativos a este.\nA tensi\u00f3n el\u00e9ctrica entre dous puntos, ou sexa [(+) e (-)] \u00e9 definida matematicamente como a integral de li\u00f1a do campo el\u00e9ctrico:\nPara facilitar o entendemento da tensi\u00f3n el\u00e9ctrica p\u00f3dese facer un paralelo desta coa presi\u00f3n hidr\u00e1ulica. Canto maior a diferenza de presi\u00f3n hidr\u00e1ulica entre dous puntos, maior ser\u00e1 o fluxo, caso haxa comunicaci\u00f3n entre estes dous puntos. O fluxo (que en electrodin\u00e1mica ser\u00eda a corrente el\u00e9ctrica) ser\u00e1 as\u00ed unha funci\u00f3n da presi\u00f3n hidr\u00e1ulica (tensi\u00f3n el\u00e9ctrica) e da oposici\u00f3n \u00e1 pasaxe do flu\u00eddo (resistencia el\u00e9ctrica). Este \u00e9 o fundamento da lei de Ohm, para a corrente continua:\nonde:\nEn corrente alternada, substit\u00faese a resistencia pola impedancia:\nonde:\nPolo m\u00e9todo fasorial, en corrente alternada, todas as vari\u00e1beis da ecuaci\u00f3n son complexas. A impedancia representa, al\u00e9n da resistencia a pasaxe de corrente el\u00e9ctrica, tam\u00e9n o deslocamento angular na forma de onda producido polo equipamento (capacitores e bobinas ou indutores).\nPolaridade en corrente continua.\nCando entre dous puntos dun circu\u00edto pode circular unha corrente el\u00e9ctrica continua, a polaridade da tensi\u00f3n v\u00e9n determinada polo sentido que segue a corrente (cargas positivas), que \u00e9 oposto ao sentido que seguen os electr\u00f3ns (cargas negativas); isto \u00e9, desde o punto con maior potencial cara ao que ten menor potencial. Polo tanto, se polo resistor R da figura da dereita circula unha corrente de intensidade I, desde o punto A at\u00e9 o B, producirase unha ca\u00edda de tensi\u00f3n na mesma coa polaridade indicada.\nTensi\u00f3n en compo\u00f1entes pasivos.\nA diferenza de potencial entre os terminais dun compo\u00f1ente pasivo dependen das caracter\u00edsticas do compo\u00f1ente e da intensidade da corrente el\u00e9ctrica.\nTensi\u00f3n eficaz.\nA tensi\u00f3n eficaz ou valor eficaz da tensi\u00f3n \u00e9 o valor medido pola maior\u00eda dos volt\u00edmetros de corrente alterna. Equivale a unha tensi\u00f3n constante que, aplicada sobre unha mesma resistencia el\u00e9ctrica, consome a mesma potencia el\u00e9ctrica, transformando a enerx\u00eda el\u00e9ctrica en enerx\u00eda t\u00e9rmica por efecto Joule.\nA enerx\u00eda consumida nun per\u00edodo de tempo \"T\" por unha resistencia el\u00e9ctrica \u00e9 igual a\nonde \"W\" \u00e9 a enerx\u00eda consumida, \"P\" \u00e9 a potencia, \"T\" \u00e9 o per\u00edodo de tempo, \"Ief\" \u00e9 a intensidade el\u00e9ctrica, \"Vef\" \u00e9 a tensi\u00f3n eficaz e \"V(t)\" \u00e9 o valor instant\u00e1neo da tensi\u00f3n en funci\u00f3n do tempo \"t\".\nDespexando a tensi\u00f3n eficaz obtense a media cuadr\u00e1tica da tensi\u00f3n:\nEn corrente alterna, a tensi\u00f3n var\u00eda conforme unha onda sinusoidal.\nonde se expresa a tensi\u00f3n \"V\" en funci\u00f3n do tempo \"t\". \"V0\" \u00e9 a amplitude da tensi\u00f3n, formula_9 \u00e9 a frecuencia angular e formula_10 \u00e9 o desfase.\nTomando como per\u00edodo de integraci\u00f3n o per\u00edodo da onda (formula_11), tense:\nComo a amplitude da tensi\u00f3n \"V0\" \u00e9 constante pode sacarse f\u00f3ra da integral.\nAplicando unha identidade trigonom\u00e9trica para eliminar a potencia cuadr\u00e1tica dunha funci\u00f3n trigonom\u00e9trica:\nIntegrando:"}
{"id": "132315", "revid": "1131", "url": "https://gl.wikipedia.org/wiki?curid=132315", "title": "Diccionario gallego", "text": "O Diccionario gallego \u00e9 un dicionario biling\u00fce galego castel\u00e1n de 10.943 voces coas definici\u00f3ns en castel\u00e1n, elaborado por Xo\u00e1n Cuveiro Pi\u00f1ol e publicado en Barcelona en 1876. Constit\u00fae o primeiro dicionario galego pancr\u00f3nico.\nElaboraci\u00f3n.\nPara a elaboraci\u00f3n do seu dicionario, Cuveiro tomou como base o \u00fanico publicado con anterioridade, o de Francisco Javier Rodr\u00edguez Gil de 1863, engad\u00edndolle novas entradas, especialmente procedentes do galego occidental, as\u00ed como do galego medieval, constitu\u00edndo as voces arcaicas case o 25% das entradas. Con todo Cuveiro presenta unha escasa preparaci\u00f3n ling\u00fc\u00edstica, desprezando formas do galego popular como a gheada ou o seseo, facendo lecturas erradas das fontes e mesmo inclu\u00edndo como formas arcaicas simples castelanismos antigos ou dando entrada a formas castel\u00e1s por desco\u00f1ecer a forma galega."}
{"id": "132317", "revid": "839", "url": "https://gl.wikipedia.org/wiki?curid=132317", "title": "Kenichi Fukui", "text": ", nado en Nara (Xap\u00f3n) o 4 de outubro de 1918 e finado en Quioto o 9 de xaneiro de 1998, foi un qu\u00edmico e profesor universitario xapon\u00e9s galardoado co Premio Nobel de Qu\u00edmica do ano 1981.\nTraxectoria.\nEstudou f\u00edsica e qu\u00edmica na Universidade de Quioto, onde se licenciou en 1941. Dedicado \u00e1 docencia, en 1951 foi nomeado catedr\u00e1tico de qu\u00edmica f\u00edsica na mesma universidade, cargo que ocupou ata 1982.\nInvestigaci\u00f3ns cient\u00edficas.\nInteresado nas reacci\u00f3ns qu\u00edmicas, centrou os seus traballos nas \u00f3rbitas frontais observando como as s\u00faas propiedades de simetr\u00eda permiten explicar as s\u00faas reacci\u00f3ns qu\u00edmicas.\nEn 1981 foi galardoado, xunto co estadounidense Roald Hoffmann a\u00ednda que polos seus traballos independentes, \"polas s\u00faas teor\u00edas sobre o desenvolvemento das reacci\u00f3ns qu\u00edmicas\"."}
{"id": "132318", "revid": "12452", "url": "https://gl.wikipedia.org/wiki?curid=132318", "title": "Antonio de la Iglesia Gonz\u00e1lez", "text": ""}
{"id": "132319", "revid": "1888", "url": "https://gl.wikipedia.org/wiki?curid=132319", "title": "Juan Cuveiro Pi\u00f1ol", "text": ""}
{"id": "132320", "revid": "12452", "url": "https://gl.wikipedia.org/wiki?curid=132320", "title": "Jos\u00e9 Lu\u00eds Pensado Tom\u00e9", "text": ""}
{"id": "132322", "revid": "89787", "url": "https://gl.wikipedia.org/wiki?curid=132322", "title": "Xertrude (cr\u00e1ter)", "text": "Xertrude \u00e9 o maior cr\u00e1ter do que se ten constancia na l\u00faa Titania do planeta Urano. Ten \u00f3 redor de 326\u00a0km de ancho, 1/5 do di\u00e1metro de Titania. Recibir\u00eda posteriormente o nome da nai de Hamlet na obra de William Shakespeare, \"Hamlet\". Os accidentes xeol\u00f3xicos en Titania reciben nomes femininos de personaxes das obras de Shakespeare.\nA beira do cr\u00e1ter Xertrude est\u00e1 elevado 2\u00a0km por riba do chan do interior do cr\u00e1ter. No centro do cr\u00e1ter existe un gran domo, o cal \u00e9 resultado da elevaci\u00f3n da superficie inmediatamente despois do impacto. Este domo ten un di\u00e1metro do redor de 150\u00a0km e 2\u20133\u00a0km de altura. A beira e o domo son baixos para un cr\u00e1ter das dimensi\u00f3ns de Xertrude, o cal indica que o relevo suavizouse dende que tivo lugar o impacto inicial. A superficie do domo ten s\u00f3 uns poucos cr\u00e1teres superpostos, o que significa que foi modificado con posterioridade (a\u00ednda que de xeito pouco acusado)."}
{"id": "132329", "revid": "5467", "url": "https://gl.wikipedia.org/wiki?curid=132329", "title": "Othello", "text": ""}
{"id": "132330", "revid": "1888", "url": "https://gl.wikipedia.org/wiki?curid=132330", "title": "Cuveiro Pi\u00f1ol", "text": ""}
{"id": "132331", "revid": "387", "url": "https://gl.wikipedia.org/wiki?curid=132331", "title": "Hamlet (cr\u00e1ter)", "text": "Hamlet \u00e9 o cr\u00e1ter m\u00e1is grande da l\u00faa do planeta Urano, Ober\u00f3n. Ten un di\u00e1metro do redor de 206\u00a0km e ser\u00eda bautizado co nome da personaxe principal da obra de William Shakespeare, \"Hamlet\". O cr\u00e1ter ten unha superficie escura e est\u00e1 rodeado por un brillante sistema de raios, os cales xurdiron do xeo expulsado despois do impacto e depositado pouco despois dando lugar \u00f3 citado sistema de raios. A natureza do material escuro da superficie interior do cr\u00e1ter \u00e9 desco\u00f1ecida, pero poder\u00eda ser material procedente do interior da l\u00faa. O cr\u00e1ter foi fotografado por primeira vez pola sonda espacial Voyager 2 en xaneiro do 1986."}
{"id": "132332", "revid": "1505", "url": "https://gl.wikipedia.org/wiki?curid=132332", "title": "Spetses", "text": "Spetses (\u03a3\u03c0\u03ad\u03c4\u03c3\u03b5\u03c2 en grego) \u00e9 unha illa de Grecia, situada a unhas 35 millas do porto do Pireo, que forma parte das illas do Golfo Sar\u00f3nico (as outras son Exina, Hidra , Poros e Salamina).\nA illa foi habitada na \u00e9poca mic\u00e9nica (nela at\u00f3panse restos arqueol\u00f3xicos que datan do 2000 a. C.); o seu nome actual deriva (antes era co\u00f1ecida como Pityoussa primeiro e Petses despois) de \"illa das esp\u00e9cies\", un termo acu\u00f1ado pola Rep\u00fablica de Venecia (que a controlou do XIII ao s\u00e9culo XV) en honra \u00e1 gran cantidade de plantas arom\u00e1ticas que crecen al\u00ed.\nDe 1821 a 1822 Spetses desempe\u00f1ou un papel importante na guerra de liberaci\u00f3n do Imperio Otom\u00e1n: o 8 de setembro 1822 os turcos, que quer\u00edan queimar a base naval desta illa e as\u00ed impor a s\u00faa hexemon\u00eda nese tramo do mar Exeo sufriron, a pesar da disparidade de forzas, a derrota da s\u00faa frota a trav\u00e9s da acci\u00f3n da hero\u00edna spetsiota Laskarina Bouboulina, temeraria \"capit\u00e1\" que puxo todas as s\u00faas posesi\u00f3ns ao servizo do seu pa\u00eds na loita contra os turcos combatendo en primeira persoa. A s\u00faa estatua domina o campo cerca do porto de Dapia, no que cada ano cel\u00e9brase a \"festa da armada\". Foi odiada e asasinada polos seus familiares, os seus \u00f3sos est\u00e1n agora expostos no museo local.\nA cidade de Spetses (tam\u00e9n co\u00f1ecida como Dapia) \u00e9 o \u00fanico lugar habitado da illa, t\u00edpico \u00e9 o transporte p\u00fablico, fornecido por carruaxes de cabalos, na illa (polo pequeno tama\u00f1o da mesma), non circulan veh\u00edculos, s\u00f3 ciclomotores. Con todo, hai un servizo de autob\u00fas para chegar \u00e1s diversas praias diseminadas por todo o per\u00edmetro da costa."}
{"id": "132334", "revid": "27155", "url": "https://gl.wikipedia.org/wiki?curid=132334", "title": "Onic\u00f3foros", "text": "Os onic\u00f3foros (\"Onychophora\", do grego \u1f44\u03bd\u03c5\u03be, \u1f44\u03bd\u03c5\u03c7\u03bf\u03c2 \"\u00f3nyx, \u00f3nychos\", \"unlla\", e \u03c6\u03bf\u03c1\u03cc\u03c2 \"phor\u00f3s\", \"portador\") constit\u00faen un filo de animais invertebrados terrestres semellantes a eirugas, co\u00f1ecidos dende o C\u00e1mbrico. Te\u00f1en ollos pequenos e antenas, e est\u00e1n estreitamente emparentados cos artr\u00f3podos pero os seus numerosos pares de ap\u00e9ndices, os lob\u00f3podos, non son realmente articulados. Co\u00f1\u00e9cense unhas 165 especies.\nAnatom\u00eda.\nOs onic\u00f3foros son un grupo de animais que presentan caracteres mesturados dos an\u00e9lidos e os artr\u00f3podos, polo que no seu d\u00eda se lles chamou o \"elo perdido\" destes dous grupos, idea que hoxe resulta algo dif\u00edcil de manter.\nA estrutura do corpo non presenta unha segmentaci\u00f3n visible, pero en cambio as patas presentan met\u00e1meros con ap\u00e9ndices pares. Na cabeza hai un primeiro par de ap\u00e9ndices que son as antenas que son m\u00f3biles e que te\u00f1en un ollo na s\u00faa base. Ao redor da boca hai unhas papilas orais das que sae un chorro dunha substancia pega\u00f1enta non t\u00f3xica que utilizan tanto para a caza doutros animais como para a defensa.\nAo longo do corpo hai entre 14 e 43 pares de patas segundo as especies, as cales rematan nun par de garras e nunha almofada que serve de apoio durante a locomoci\u00f3n.\nA parede corporal est\u00e1 formada por unha fina e flexible cut\u00edcula quitinizada que non est\u00e1 endurecida como no caso dos artr\u00f3podos. A epiderme est\u00e1 pigmentada, atop\u00e1ndose diversas cores neste tipo de animais: azuis (ver imaxe superior), laranxas, negras etc.\nFisiolox\u00eda.\nNutrici\u00f3n.\nO aparato dixestivo presenta unha boca con tres mand\u00edbulas, unha medio-dorsal e outras d\u00faas laterais. A parte anterior do tubo dixestivo contin\u00faa cunha farinxe quitinizada e desemboca nun es\u00f3fago. O tubo dixestivo medio presenta un intestino grande e tam\u00e9n quitinoso que vai dende a parte anterior \u00e1 posterior do animal. O tubo dixestivo posterior ten un curto recto e remata nun ano polo que saen as feces ao exterior.\nO aparato circulatorio \u00e9 aberto presentando un coraz\u00f3n alongado en forma de tubo contr\u00e1ctil que se abre \u00e1 cavidade peric\u00e1rdica por un par de buratos en cada met\u00e1mero que levan o nome de ost\u00edolos.\nO aparato respiratorio \u00e9 de tipo traqueal. Os met\u00e1meros te\u00f1en moitos orificios chamados espir\u00e1culos que conectan coas traqueas que levan o os\u00edxeno directamente a cada \u00f3rgano. Este sistema \u00e9 moi pouco eficiente polo que sup\u00f3n unha grande limitaci\u00f3n para este tipo de animais xa que non poden abrir e pechar os espir\u00e1culos para limitar as perdas de auga tal e como fan os artr\u00f3podos.\nA excreci\u00f3n e de tipo uricot\u00e9lico cun par de metanefridios en cada met\u00e1mero, excepto nos dous primeiros. Os nefridios desembocan nuns nefridi\u00f3poros que desembocan na base das patas.\nRelaci\u00f3n.\nO sistema nervioso amosa unhas antenas con papilas t\u00e1ctiles como principais \u00f3rganos dos sentidos. Tam\u00e9n hai un par de ollos na base destas. Outros \u00f3rganos importantes son receptores higrosc\u00f3picos que son capaces de detectar a presenza de humidade e orientar ao animal na s\u00faa busca dun ambiente h\u00famido imprescindible para a s\u00faa vida. O seu cerebro \u00e9 dorsal, e del saen uns nervios cara \u00e1s antenas e dous cord\u00f3ns nerviosos ventrais dos que parten as comisuras nerviosas e nervios perif\u00e9ricos que van a cada segmento.\nReproduci\u00f3n.\nA reproduci\u00f3n \u00e9 sexual, con sexos separados: as femias son m\u00e1is grandes que os machos e o seu aparato reprodutor presenta un par de ovarios cun \u00fatero e un oviduto que se ensancha formando un recept\u00e1culo seminal. Os machos te\u00f1en un par de test\u00edculos con ves\u00edculas seminais, espermidutos e gl\u00e1ndulas accesorias e un conduto exaculador. Poden almacenar os espermatozoides formando espermat\u00f3foros.\nEstes animais poden ser ov\u00edparos, ovoviv\u00edparos e viv\u00edparos. A s\u00faa fecundaci\u00f3n \u00e9 interna e o seu desenvolvemento, directo.\nO desenvolvemento embrionario segue unha segmentaci\u00f3n superficial, abr\u00edndose un blast\u00f3poro que se alonga dando lugar \u00e1 boca na parte anterior e ao ano na posterior (prot\u00f3stomos)."}
{"id": "132335", "revid": "1822", "url": "https://gl.wikipedia.org/wiki?curid=132335", "title": "Onychophora", "text": ""}
{"id": "132336", "revid": "5312", "url": "https://gl.wikipedia.org/wiki?curid=132336", "title": "Great Liverpool", "text": "O Great Liverpool foi un barco de bandeira brit\u00e1nica que cubr\u00eda a parte occidental da li\u00f1a de pasaxe entre a India e o Reino Unido, e que afundiu fronte \u00e1s costas de Corcubi\u00f3n en 1846.\nCaracter\u00edsticas do barco.\nO barco pertenc\u00eda \u00e1 compa\u00f1\u00eda navieira Peninsular and Oriental Steam Navigation Company (P &amp; O). Fora botado en 1838 en Liverpool precisamente baixo o nome de \"Liverpool\", e rebautizado como \"Great Liverpool\" (Gran Liverpool), en 1840.\nTi\u00f1a 65 metros de eslora, 8 de manga e 6 de puntal. Desprazaba 1.382 toneladas, cunha carga neta de 587 toneladas, e ti\u00f1a unha potencia de 468 cabalos nun motor de vapor propulsado a pas, se ben manti\u00f1a un aparellado de bergant\u00edn-goleta con tres mastros. A velocidade de cruceiro era 9 n\u00f3s. No momento do afundimento viaxaban 145 persoas, entre pasaxe e tripulaci\u00f3n.\nO barco ti\u00f1a d\u00faas cubertas, e \u00eda equipado con sal\u00f3ns e bares onde a bebida se expend\u00eda de forma gratu\u00edta. Tam\u00e9n levaban unha vaca para a produci\u00f3n de leite para a pasaxe.\nO seu comandante era o capit\u00e1n McLeod. Fac\u00eda a rota de volta dende a India ata Southampton, e m\u00e1is exactamente a parte occidental, entre Alexandr\u00eda e a cidade inglesa, onde se realizaban escalas no Cairo e en Xibraltar. Anteriormente tam\u00e9n cruzara o Atl\u00e1ntico, en li\u00f1a regular entre Liverpool e Nova York.\nO accidente.\nO 24 de febreiro de 1846, con fortes ventos de sursuroeste, o \"Great Liverpool\" achegouse demasiado \u00e1 Costa da Morte e bateu contra uns cons a 11 km de cabo Fisterra. A pasaxe e a tripulaci\u00f3n foron desembarcadas na praia de Gures, en Gures (Cee). Das 145 persoas faleceron no accidente tres, d\u00faas mulleres e un neno de sete anos.\nO 27 de febreiro, o barco rachou por mor dunha treboada e afundiu na r\u00eda de Corcubi\u00f3n.\nDespois do accidente.\nAo chegaren \u00e1 praia, os mari\u00f1eiros instalaron un valado para protexerse a si mesmos e a carga do ataque dos saqueadores da Costa da Morte. As desputas entre locais e visitantes duraron dous d\u00edas, ata a chegada dun destacamento de carabineiros dende A Coru\u00f1a. A carga, a pasaxe e a tripulaci\u00f3n foron transportadas ata Porto, e de al\u00ed embarcada de novo a bordo do \"Pacha\", que continuaba viaxe ata Southampton.\nD\u00edas despois o capit\u00e1n McLeod suicidouse nun hotel da Coru\u00f1a. Posteriormente ser\u00eda eximido de responsabilidade sobre o naufraxio.\nOs restos do buque foron atopados en 2009."}
{"id": "132337", "revid": "85894", "url": "https://gl.wikipedia.org/wiki?curid=132337", "title": "Angistri", "text": "Angistri, tam\u00e9n Agistri, Ankistri ou Agkistri (grego: \u03b1\u03b3\u03ba\u03af\u03c3\u03c4\u03c1\u03b9, \u00e9 unha moi pequena illa no Golfo Sar\u00f3nico na Prefectura do Pireo, Grecia. Angistri \u00e9 unha illa cuberta de pi\u00f1eiros a poucos quil\u00f3metros do porto do Pireo.\nAsentamentos.\nHai s\u00f3 tres asentamentos en Angistri, Milos (Megalohori), Skala e Limenaria. Milos (poboaci\u00f3n 461 hab.) \u00e9 o principal pobo onde vive a maior\u00eda da poboaci\u00f3n grega da illa. Skala (poboaci\u00f3n 354) est\u00e1 a vinte minutos a p\u00e9 de Milos ao longo da estrada costeira. Skala \u00e9 onde est\u00e1n maior\u00eda das instalaci\u00f3ns tur\u00edsticas e hoteis. Limenaria (poboaci\u00f3n 105) \u00e9 un pobo moi pequeno no outro lado da illa con moi pouco turismo. A poboaci\u00f3n da illa \u00e9 de 920 habitantes segundo o censo grego de 2001. A s\u00faa superficie \u00e9 de 13,367\u00a0km\u00b2.\nLocalizaci\u00f3n.\nAngistri \u00e9 unha illa cuberta de pi\u00f1eiros no grupo das Illas Sar\u00f3nicas. Angistri est\u00e1 moi preto da illa m\u00e1is grande do Golfo Sar\u00f3nico Exina. A illa p\u00f3dese chegar de Exina por barco en apenas dez minutos. A illa est\u00e1 tam\u00e9n a unha hora de viaxe en barco desde o porto ateniense do Pireo."}
{"id": "132344", "revid": "56817", "url": "https://gl.wikipedia.org/wiki?curid=132344", "title": "Otto Wallach", "text": "Otto Wallach, nado en K\u00f6nigsberg (naqueles momentos parte de Prusia pero que hoxe en d\u00eda forma parte de Rusia e \u00e9 nomenada Kaliningrado) o 27 de marzo de 1847 e finado en Gotinga (Alema\u00f1a) o 26 de febreiro de 1931, foi un qu\u00edmico e profesor universitario alem\u00e1n galardoado co Premio Nobel de Qu\u00edmica do ano 1910.\nTraxectoria.\nOtto naceu en K\u00f6nigsberg, naqueles momentos parte de Prusia, pero que actualmente forma parte de Rusia, denominada Kaliningrado.\nEstudou qu\u00edmica na Universidade de Berl\u00edn e Gotinga, e entre 1876 e 1889 foi nomeado profesor de qu\u00edmica na Universidade de Bonn. En 1889 abandonou a docencia para converterse en director do Instituto Qu\u00edmico da Universidade de Gotinga, cargo que ocupou ata 1915.\nFaleceu o 26 de febreiro de 1931 na alem\u00e1 cidade de Gotinga, situada no estado alem\u00e1n de Baixa Saxonia.\nInvestigaci\u00f3ns cient\u00edficas.\nFoi un dos primeiros qu\u00edmicos que se dedicaron \u00e1 investigaci\u00f3n qu\u00edmica dos terpenoides e as combinaci\u00f3ns alic\u00edclicas, a investigaci\u00f3n das cales foi de grande influencia no desenvolvemento da qu\u00edmica org\u00e1nica e industrial, e especialmente dos perfumes e dos aceites esenciais.\nEn 1910 foi galardoado co Premio Nobel de Qu\u00edmica \"pola s\u00faa contribuci\u00f3n no desenvolvemento da qu\u00edmica org\u00e1nica e industrial\"."}
{"id": "132345", "revid": "98629", "url": "https://gl.wikipedia.org/wiki?curid=132345", "title": "Demograf\u00eda de Noruega", "text": "Noruega ten unha poboaci\u00f3n de 4\u00a0600\u00a0000 habitantes cun crecemento anual do 0,57%. Do mesmo xeito que noutros pa\u00edses europeos, Noruega na actualidade est\u00e1 a atravesar unha \u00e9poca cun baixo \u00edndice de natalidade, que seguiu a outra na que houbo un forte crecemento da poboaci\u00f3n. Este crecemento da poboaci\u00f3n chegou a alcanzar o 1% xusto despois da segunda guerra mundial, mais comezou a caer na d\u00e9cada dos 70, continuando as\u00ed durante toda a d\u00e9cada dos 80. A partir de 1995 a poboaci\u00f3n empezou a aumentar unha vez m\u00e1is, a\u00ednda que isto d\u00e9bese m\u00e1is \u00e1 inmigraci\u00f3n que ao \u00edndice de natalidade propiamente dito.\nPoboaci\u00f3n.\nO n\u00famero de nenos nados de mulleres norueguesas ha ir descendendo constantemente. A taxa de nacementos por cada 1000 habitantes baixou moito desde finais do s\u00e9culo XIX, probablemente debido \u00e1s medidas de planificaci\u00f3n familiar. Este declive do \u00edndice de natalidade apareceu en primeiro lugar nas zonas urbanas e as rexi\u00f3ns centrais, e chegou a unhas taxas tan baixa de reproduci\u00f3n (menos de 1%) que os niveis de poboaci\u00f3n a longo prazo non poder\u00e1n manterse sen a inmigraci\u00f3n.\nEn 1769, o primeiro censo completo que se realizou en Noruega daba a cifra de 700.000 habitantes. O primeiro mill\u00f3n alcanzouse en 1822, o segundo en 1890, o terceiro en 1942, e o cuarto en 1975. En outubro de 2000 a poboaci\u00f3n de Noruega pasaba dos 4 mill\u00f3ns e medio, e todos os c\u00e1lculos indican que se pasar\u00e1 de cinco mill\u00f3ns m\u00e1is ou menos en 2030.\nDatos demogr\u00e1ficos.\nNo pasado a taxa de mortalidade en Noruega flutuaba rapidamente debido aos desastres naturais, as guerras e as epidemias. O desenvolvemento social e econ\u00f3mico do pa\u00eds, e non en menor medida a mellora das condici\u00f3ns m\u00e9dicas e sanitarias, deron como resultado un descenso radical da taxa de mortalidade, principalmente debido \u00e1 reduci\u00f3n da mortalidade infantil e a erradicaci\u00f3n da tuberculose. A esperanza de vida experimentou un incremento constante desde 1830 at\u00e9 chegar aos 78,7 anos de hoxe en d\u00eda, cifra que se atopa entre as m\u00e1is altas do mundo.\nAs principais cidades de son Oslo, Bergen, Trondheim, Stavanger e Troms\u00f8.\nLinguas.\nA lingua norueguesa pos\u00fae d\u00faas formas escritas, chamadas bokm\u00e5l e nynorsk, as cales non difiren en gran medida. O Bokm\u00e5l \u00e9 o sistema utilizado pola maior\u00eda. Varias linguas saamis son faladas e escritas nas rexi\u00f3ns do norte polo pobo saami. O idioma noruegu\u00e9s xerm\u00e1nico e os idiomas saami non te\u00f1en ningunha relaci\u00f3n entre si.\nRelixi\u00f3n.\nA maior\u00eda dos noruegueses (86%) pertencen \u00e1 Igrexa Luterana de Noruega. Preto do 7% pertence a outras comunidades relixiosas, mentres que ao redor dun 1,5% pertence \u00e1 uni\u00f3n \u00e9tica humana secular. A porcentaxe restante non pertence a ningunha agrupaci\u00f3n."}
{"id": "132347", "revid": "6939", "url": "https://gl.wikipedia.org/wiki?curid=132347", "title": "Himno Nacional de Noruega", "text": ""}
{"id": "132348", "revid": "6939", "url": "https://gl.wikipedia.org/wiki?curid=132348", "title": "Nicolai Grundtvig", "text": ""}
{"id": "132353", "revid": "785", "url": "https://gl.wikipedia.org/wiki?curid=132353", "title": "Jos\u00e9 Rodr\u00edguez Gonz\u00e1lez", "text": "Jos\u00e9 Rodr\u00edguez Gonz\u00e1lez p\u00f3dese referir a:"}
{"id": "132354", "revid": "22570", "url": "https://gl.wikipedia.org/wiki?curid=132354", "title": "Aminatou Haidar", "text": "Aminatou Haidar, nada no Aai\u00fan, S\u00e1hara Occidental, o 24 de xullo de 1967, \u00e9 unha activista saharau\u00ed polos dereitos humanos. En decembro de 2009 atop\u00e1base en situaci\u00f3n de expulsi\u00f3n polo goberno marroqu\u00ed e facendo unha folga de fame no aeroporto de Lanzarote."}
{"id": "132357", "revid": "1410", "url": "https://gl.wikipedia.org/wiki?curid=132357", "title": "BC Rytas", "text": "O BC Rytas \u00e9 un club de baloncesto lituano da cidade de Vilnius, que participa na Lietuvos Krep\u0161inio Lyga e na Baltic Basketball League. Ata 2018 o club levou o nome dun diario local, o Lietuvos rytas, cando foi o seu principal patrocinador e propietario."}
{"id": "132358", "revid": "23204", "url": "https://gl.wikipedia.org/wiki?curid=132358", "title": "Manfred Nowak", "text": "Manfred Nowak, nado en Bad Aussee o 26 de xu\u00f1o de 1950, \u00e9 un avogado austr\u00edaco especializado en Dereitos Humanos.\nTraxectoria.\nNowak \u00e9 profesor na Universidade de Viena, onde \u00e9 mestre de Dereito Constitucional e Dereitos Hum\u00e1ns.\nNowak foi un dos xu\u00edces do crimes de guerra en Bosnia e Hercegovina entre marzo de 1996 e decembro de 2003. Foi tam\u00e9n vicepresidente da c\u00e1mara entre 1997 e 1998.\nActualmente travalla para a ONU coma comisionario dos Dereitos Humanos investigando os casos de tortura e foi un dos cinco autores do informe da ONU no que se denunciaban casos de tortura en Guant\u00e1namo por parte dos Estados Unidos e se ped\u00eda o seu peche.\nEn 2005 visitou China, denunciando que a tortura segue sendo habitual e que os funcionarios chineses interfer\u00edan no seu traballo.\nEn setembro de 2006 alegou que a tortura pode ser m\u00e1is que un problema no Iraq dende a Guerra do Iraq na que caeu o r\u00e9xime de Saddam Hussein. Boa parte da tortura, argumentou, l\u00e9vase a cabo por parte das forzas de seguridade, milicias e insurxentes."}
{"id": "132359", "revid": "25871", "url": "https://gl.wikipedia.org/wiki?curid=132359", "title": "Sar", "text": "O top\u00f3nimo Sar pode referirse a:"}
{"id": "132360", "revid": "23204", "url": "https://gl.wikipedia.org/wiki?curid=132360", "title": "Bernicia", "text": "Bernicia (ingl\u00e9s antigo \"Bernice\", \"Beornice\", lat\u00edn \"Bernicia\") foi un reino anglosax\u00f3n establecido por colonizadores anglos do s\u00e9culo VI no que agora \u00e9 o sueste de Escocia e o nordeste de Inglaterra.\nO territorio anglo de Bernicia era aproximadamente equivalente aos actuais condados de Northumberland, Durham, Berwickshire e East Lothian, e estend\u00edase desde o Forth ao Tees. A principios do s\u00e9culo VII uniuse ao seu veci\u00f1o meridional, Deira, para formar o reino de Northumbria e as s\u00faas fronteiras expand\u00edronse en consecuencia.\nA \"Bryneich\" britoa.\nEtimolox\u00eda.\nBernicia testem\u00fa\u00f1ase no s\u00e9culo IX na \"Historia Brittonum\" (\u00a7 61) co nome gal\u00e9s de \"Berneich\" ou \"Birneich\", na poes\u00eda en gal\u00e9s antigo e noutras partes baixo o nome de \"Bryneich\" ou \"Brynaich\". Non est\u00e1 moi claro se esas formas representan unha versi\u00f3n galesa de \"Bernicia\", ou reflicten o nome dun reino ou provincia brit\u00f3ns precedentes, que despois foi adoptado polos colonizadores anglos que o converteron en \"Bernice\" ou \"Beornice\" na lingua inglesa antiga. Ac\u00e9ptase usualmente a \u00faltima hip\u00f3tese, malia non haber consenso canto \u00e1 etimolox\u00eda. A que m\u00e1is se cita \u00e9 a que propuxo como hip\u00f3tese Kenneth H. Jackson, quen d\u00e1 o significado de \"Terra dos pasos de monta\u00f1a\". A antiga derivaci\u00f3n a partir do nome da tribo dos brigantes xa non se ten en p\u00e9 por motivos fon\u00e9ticos. M\u00e1is recentemente, por\u00e9n, John T. Koch suxire que mentres que a forma primaria foi probabelmente *\"Bernech\", se conbinou coa forma nativa *\"Br\u00ef\u03b3ent\" da antiga \"ciuitas Brigantum\" como resultado da expansi\u00f3n angla nese territorio durante o s\u00e9culo VII.\nSexa cal for a etimolox\u00eda a catividade pol\u00edtica nesta zona previa \u00e1 chegada dos anglos v\u00e9n suxerida por outra evidencia ling\u00fc\u00edstica. Alg\u00fans centros anglos importantes de Bernicia levan nomes de orixe britoa ou son co\u00f1ecidos por nomes brit\u00f3ns noutros lugares: Bamburgh ch\u00e1mase \"Din Guaire\" na \"Historia Brittonum\"; Dunbar (onde estivo preso San Wilfrid) representa \"Dinbaer\"; e o nome de Coldingham aparece en Beda como \"Coludi urbs\" (\"Cidade de Colud\"), onde parece que \"Colud\" representa a forma britoa, posibelmente da fortaleza de St Abb's Head.\nHistoria pol\u00edtica e memoria.\nO reino britano da zona formouse a partir do que antes foran as terras meridionais dos Votadini, posibelmente como parte da divisi\u00f3n dun suposto 'gran reino setentrional' de Coel Hen no 420. Este reino setentrional rec\u00f3llese nos estudosos galeses como \"Yr Hen Ogledd\" ou, literalmente, \"O Vello Norte\". Pode ser que o reino fose gobernado desde o lugar que posteriormente se converteu en Bamburgh, que figura nas fontes galesas como \"Din Guardi\". Pr\u00f3ximo a esta residencia de alto nivel est\u00e1 illa de Lindisfarne (antes co\u00f1ecida, en gal\u00e9s, como \"Ynys Metcaut\"), que se converteu na sede dos bispos de Bernicia. Non se sabe cando os anglos deron rematado a conquista completa da rexi\u00f3n, pero \u00e9 probabel que sobre o 604.\nReis da Bryneich britoa.\nHai algunhas li\u00f1axes en antigo gal\u00e9s de \"Homes do Norte\" (\"Gw\u0177r y Gogledd\") que poden representar os reis do reino britano da zona que puido chamarse \"Bryneich\". John Morris supuxo que a li\u00f1a dun tal Morcant Bulc se refer\u00eda estes monarcas, principalmente porque identificaba a este home como o asasino de Urien Rheged que estaba nese momento cercando Lindisfarne.\nA Bernicia angla.\nAlg\u00fans dos anglos de Bernicia (ingl\u00e9s antigo \"Beornice\") puideron estar empregados como mercenarios ao longo do Muro de Hadri\u00e1n ao final do per\u00edodo romano en Britannia. Outros p\u00e9nsase que migraron ao norte por mar desde Deira (ingl\u00e9s antigo \"Derenrice\" ou \"Dere\") a principios do s\u00e9culo VI. O primeiro rei anglo da lista hist\u00f3rica \u00e9 Ida, de quen se di que obtivo o trono e o reino sobre o ano 547. Os seus fillos pasaron varios anos enfront\u00e1ndose a unha coalici\u00f3n dos reinos brit\u00f3ns que os rodeaban ata que a s\u00faa alianza se converteu nunha guerra civil.\nUnha Northumbria unida \u00e1 forza.\nO neto de Ida, \u00c6thelfrith (\u00c6\u00f0elfri\u00fe), uniu Deira ao seu propio reino pola forza sobre o ano 604. gobernou os dous reinos (unidos como Northumbria) ata que foi vencido e morto por R\u00e6dwald de Anglia IOriental (quen dera refuxio a Edwin, fillo de \u00c6lle, rei de Deira) sobre o ano 616. Edwin converteuse en rei daquela. A primeira parte do reinado de Edwin estivo ocupada probabelmente en rematar coa resistencia dos exiliados brit\u00f3ns do antigo reino britano, que operaban desde Gododdin. Despois de vencer \u00e1 restante poboaci\u00f3n britoa da zona, volcouse en subxugar Elmet (un reino de lingua c\u00fambrica que existiu preto de Leeds) o que o levou a entrar en conflito directo con Gales.\nDespois da desastrosa Batalla de Hatfield Chase o 12 de outubro de 633, na que Edwin foi vencido e morto por Cadwallon ap Cadfan de Gwynedd e Penda de Mercia, Northumbria volveu estar dividida en Bernicia e Deira. Bernicia foi gobernada brevemente por Eanfrith, fillo de Aethelfrith, pero ao cabo dun ano aproximadamente dirixiuse a Cadwallon para pedir a paz e mat\u00e1rono. O irm\u00e1n de Eanfrith Oswald recrutou daquela un ex\u00e9rcito e venceu finalmente a Cadwallon na Batalla de Heavenfield en 634. Despois desta vitoria, Oswald parece que foi reco\u00f1ecido como rei dunha ben unida Northumbria tanto polos de Bernicia como polos de Deira. Os reis de Bernicia prevaleceron a partir de ent\u00f3n nese reino, malia ter Deira os seus propios reis menores \u00e1s veces durante os reinados de Oswiu e o seu fillo Ecgfrith.\nReis de Bernicia.\nSo poder de Deira (616 - 633).\nBaixo Oswald fillo de \u00c6thelfrith, Bernicia uniuse a Deira para formar Northumbria desde o ano 634 en adiante."}
{"id": "132361", "revid": "624", "url": "https://gl.wikipedia.org/wiki?curid=132361", "title": "Bryneich", "text": ""}
{"id": "132362", "revid": "82922", "url": "https://gl.wikipedia.org/wiki?curid=132362", "title": "Nepociano de Asturias", "text": "Nepociano foi rei de Galicia entre os \u00faltimos meses do ano 842 e comezos de 843, ao suceder efemeramente a Afonso II, pois foi destronado por Ramiro I.\nTraxectoria.\nFoi un \"comes palatii\" (conde de palacio) na corte do rei Afonso II en Oviedo. \u00c9 citado nas cr\u00f3nicas como \"cognatus regis\" (cu\u00f1ado do rei) ou en calquera caso, parente do rei, probablemente por v\u00eda materna xa que Afonso II ti\u00f1a ascendencia materna vasca, e foron precisamente vascos e \u00e1stures os principais valedores da causa de Nepociano.\n\u00c1 morte do rei Afonso II, e aproveitando a ausencia de Ramiro I, que segundo as cr\u00f3nicas afonsinas fora nomeado sucesor por Afonso II, ocupou o trono. Reuniu as s\u00faas tropas compostas por asturianos e vasc\u00f3ns e tratou de opo\u00f1er ao ex\u00e9rcito galego encabezado por Ramiro I. O encontro tivo lugar na localidade de Cornellana, xunto ao r\u00edo Narcea, pero o ex\u00e9rcito de Nepociano finalmente foi derrotado.\nSegundo as cr\u00f3nicas posteriores, Nepociano foi capturado, cegado e encerrado nun convento de localizaci\u00f3n desco\u00f1ecida."}
{"id": "132363", "revid": "5802648", "url": "https://gl.wikipedia.org/wiki?curid=132363", "title": "Moz\u00e1rabes", "text": "Recibiron o nome de Moz\u00e1rabes (do \u00e1rabe \u0645\u0633\u062a\u0639\u0631\u0628 musta'rib, \"arabizado\"\u200e) os crist\u00e1ns nativos que viviron en \"Al-Andalus\" entre os s\u00e9culos VIII e XV, baixo o goberno de monarcas ou gobernadores de relixi\u00f3n musulm\u00e1. A\u00ednda que non se chegaron a converter ao islam, adoptaron elementos da lingua e cultura \u00e1rabes. Eran principalmente cat\u00f3licos de rito visig\u00f3tico ou moz\u00e1rabe."}
{"id": "132365", "revid": "22570", "url": "https://gl.wikipedia.org/wiki?curid=132365", "title": "Uni\u00f3n Patri\u00f3tica - Cristi\u00e1ns Dem\u00f3cratas Lituanos", "text": "A Uni\u00f3n Patri\u00f3tica \u2013 Cristi\u00e1ns Democr\u00e1ticos Lituanos (en lituano \"T\u0117vyn\u0117s s\u0105junga - Lietuvos krik\u0161\u010dionys demokratai\"), antes do 2008 Uni\u00f3n Patri\u00f3tica (Conservadores, Presos Pol\u00edticos e Exiliados, Dem\u00f3cratas Cristi\u00e1ns) ou TS, \u00e9 un partido pol\u00edtico de Lituania. Foi fundado en maio de 1993 como \u00e1 dereita do S\u0105j\u016bdis (Movemento Reformista Lituano), por Vytautas Landsbergis. O seu actual l\u00edder \u00e9 o primeiro ministro Andrius Kubilius.\n\u00c9 un partido de dereitas, conservador, e dem\u00f3crata cristi\u00e1n, e membro do Partido Popular Europeo (PPE) e da Uni\u00f3n Dem\u00f3crata Internacional.\nNas elecci\u00f3ns de Lituania de 1996 obtivo o 40% dos votos, con 70 deputados no Seimas, mais no 2001 baixou at\u00e9 o 8.6% e 9 deputados. Despois de Lituania entrar na Uni\u00f3n Europea, no Parlamento europeo tivo dous representantes no 2004 (un deles Vytautas Landsbergis).\nNas elecci\u00f3ns lexislativas lituanas do 10 de outubro de 2004 o partido obtivo o 14,6% do voto popular, con 25 de 141 escanos.\nAntes da s\u00faa fusi\u00f3n con Uni\u00f3n dos Presos Pol\u00edticos e dos Exiliados e Dem\u00f3cratas cristianos (non Dem\u00f3cratas Cristi\u00e1ns Lituanos) era co\u00f1ecido como \"Uni\u00f3n Patri\u00f3tica (Conservadores Lituanos)\". O \u00faltimo troco de nome \u00e9 resultado de adherirse coa Uni\u00f3n Nacional Lituana o 11 de marzo de 2008, e cos Dem\u00f3cratas Cristi\u00e1ns Lituanos o 17 de maio de 2008, adoptando o nome de \"Uni\u00f3n Patri\u00f3tica \u2013 Cristi\u00e1ns Dem\u00f3cratas Lituanos\", partido con m\u00e1is de 18000 membros.\nNas elecci\u00f3ns lexislativas do 2008 do parlamento lituano, a Uni\u00f3n patriota obtivo o 19.69% dos votos, con 45 escanos no Seimas, 20 m\u00e1is que nas elecci\u00f3ns do 2004, e seguindo sendo o partido maioritario representado no Seimas. Formou un goberno de coalici\u00f3n co Movemento dos Liberais da Rep\u00fablica de Lituania e co Partido da Resurrecci\u00f3n Nacional, xuntos contan con m\u00e1is da metade dos deputados no parlamento, facendo a Andrius Kubilius, Primeiro ministro por segunda vez."}
{"id": "132368", "revid": "98629", "url": "https://gl.wikipedia.org/wiki?curid=132368", "title": "La fuga de Segovia", "text": "La fuga de Segovia \u00e9 unha pel\u00edcula de cine espa\u00f1ola dirixida por Imanol Uribe baseada na fuxida duns corenta presos de ETA, FRAP, MIL, FAC e PCE(i) que se produciu en abril de 1976 nun c\u00e1rcere de Segovia.\nSinopse.\nNo ver\u00e1n de 1977, un ex-recluso, daquela no exilio, relata como foi a fuga a unha reporteira.\nNa prisi\u00f3n un grupo de carcereiros descobren un t\u00fanel que conduce ao exterior, mais os prisioneiros comezan a escavar un segundo t\u00fanel, polo que sair\u00edan despois de oito meses unhas corenta persoas."}
{"id": "132369", "revid": "25871", "url": "https://gl.wikipedia.org/wiki?curid=132369", "title": "Ovidi Montllor", "text": "Ovidi Montllor i Mengual, nado en Alcoi (Alacant) o 4 de febreiro de 1942, finado en Barcelona o 10 de marzo de 1995, foi un cantautor e actor que formou parte do movemento da \"Nova Can\u00e7\u00f3\" catal\u00e1.\nBiograf\u00eda.\nDebutou en 1962 co grupo teatral \"La Cassola\", de Alcoi. Aos 24 anos foise a Barcelona, onde actuou con grupos de teatro independentes, como o do CICF, e m\u00e1is tarde coas compa\u00f1\u00edas de N\u00faria Espert e Adri\u00e0 Gual. En 1968 iniciou unha carreira destacada como cantante, a mi\u00fado acompa\u00f1ado polo guitarrista e compositor Toti Soler, con m\u00fasica propia sobre textos de Salvador Espriu, Vicent Andr\u00e9s i Estell\u00e9s, Pere Quart e del mesmo. Entre as s\u00faas pezas musicais m\u00e1is populares \u00e1chanse:\nMilitou no PSUC e posteriormente no Partido dos Comunistas de Catalu\u00f1a at\u00e9 a s\u00faa morte.\nPasou en 1995 en Barcelona a consecuencia dun cancro de es\u00f3fago.\nFilmograf\u00eda.\nOutro eido no que Ovidi destacou foi no cine. Actuou, entre outros, nos seguintes filmes:"}
{"id": "132370", "revid": "23204", "url": "https://gl.wikipedia.org/wiki?curid=132370", "title": "Vilaia de Ain Temouchent", "text": "A\u00efn T\u00e9mouchent (en \u00e1rabe \u0648\u0644\u0627\u064a\u0629 \u0639\u064a\u0646 \u062a\u0645\u0648\u0634\u0646\u062a) \u00e9 unha vilaia do noroeste de Alxeria. A s\u00faa capital \u00e9 A\u00efn Temouchent.\nDivisi\u00f3ns administrativas.\nPos\u00fae oito dairas e vinte e oito balad\u00edas ou concellos."}
{"id": "132372", "revid": "23204", "url": "https://gl.wikipedia.org/wiki?curid=132372", "title": "Vilaia de Tinduf", "text": "Tindouf, dito Tinduf, (en \u00e1rabe \u0648\u0644\u0627\u064a\u0629 \u062a\u0646\u062f\u0648\u0641) \u00e9 a provincia m\u00e1is occidental de Alxeria, cunha poboaci\u00f3n de 58.193 habitantes en 2008.\nDivisi\u00f3ns administrativas.\nA provincia cont\u00e9n unha \"da\u00efra\" (distrito), Tindouf, que corresponde coa provincia. A provincia e a da\u00efra te\u00f1en a mesma poboaci\u00f3n. A daira est\u00e1 dividida en d\u00faas \"comunas\" ou municipios: Tindouf e Oum El Assel. \u00c9 a \u00fanica provincia de Alxeria que s\u00f3 ten un distrito, ademais de ser a que menos municipios ten."}
{"id": "132373", "revid": "23204", "url": "https://gl.wikipedia.org/wiki?curid=132373", "title": "Vilaia de Mila", "text": "Mila (en \u00e1rabe \u0648\u0644\u0627\u064a\u0629 \u0645\u064a\u0644\u0629) \u00e9 unha provincia (\"wilaya\") de Alxeria. A s\u00faa capital \u00e9 Mila. Outras localidades relevantes son Telerghma, Grarem Gouga, Hamala e Rouached.\nDivisi\u00f3ns administrativas.\nA provincia div\u00eddese en 13 distritos (\"da\u00efras\"), que logo se debullan en 32 municipios."}
{"id": "132374", "revid": "85894", "url": "https://gl.wikipedia.org/wiki?curid=132374", "title": "Linha de Passe", "text": "Linha de Passe \u00e9 un programa deportivo brasileiro da ESPN Brasil. \u00c9 unha mesa-redonda con comentaristas da televisi\u00f3n brasileira como Jos\u00e9 Trajano, Juca Kfouri, Paulo Vinicius Coelho, Jo\u00e3o Palomino, Fernando Calazans e M\u00e1rcio Guedes.\nHistoria.\nNaceu en 1998 en plena cobertura da Copa do Mundo de 1998, na Francia. Estaba presentado por Milton Leite con comentarios de Jos\u00e9 Trajano, Antero Greco, Paulo Cal\u00e7ade e outros analistas. O programa continuouse emitindo e participando en outras d\u00faas copas: a de 2002, na Corea do Sur e o Xap\u00f3n (Que a ESPN Brasil non transmitiu) e a de 2006, en Alema\u00f1a.\nAos poucos, outros comentaristas foron sa\u00edndo (como Tost\u00e3o, Paulo C\u00e9sar Vasconcellos, Cl\u00e1udio Carsughi, Jorge Kajuru, Antero Greco) e outros entrando como Paulo Vin\u00edcius Coelho, Juca Kfouri, M\u00e1rcio Guedes e Fernando Calazans. O actual presentador, Jo\u00e3o Palomino est\u00e1 a\u00ed dende 2005, despois de Paulo Soares."}
{"id": "132378", "revid": "98629", "url": "https://gl.wikipedia.org/wiki?curid=132378", "title": "Linha de Passe (filme)", "text": "Linha de Passe \u00e9 un filme de 2008 dos directores Walter Salles e Daniela Thomas, con gui\u00f3n de ambos e de Br\u00e1ulio Mantovani. O filme foi ben aplaudido durante o Festival de Cannes, al\u00e9n de ga\u00f1ar o premio de mellor actriz pola actuaci\u00f3n de Sandra Corveloni.\nSinopse.\nA trama mostra a historia de catro irm\u00e1ns da Cidade L\u00edder, periferia de S\u00e3o Paulo que, coa ausencia do pai, precisan loitar polos seus so\u00f1os.\nO t\u00edtulo \u00e9 unha alusi\u00f3n ao f\u00fatbol, que est\u00e1 no centro das atenci\u00f3ns, Dario (Vin\u00edcius de Oliveira) aspira a facer carreira como xogador e son todos fan\u00e1ticos do Sport Club Corinthians Paulista."}
{"id": "132379", "revid": "1363373", "url": "https://gl.wikipedia.org/wiki?curid=132379", "title": "\u00c1frica Central", "text": ""}
{"id": "132380", "revid": "23204", "url": "https://gl.wikipedia.org/wiki?curid=132380", "title": "\u00c1frica oriental", "text": "A \u00c1frica Oriental \u00e9 a parte da \u00c1frica ba\u00f1ada polo Oc\u00e9ano \u00cdndico e incl\u00fae, non s\u00f3 os pa\u00edses costeiros e insulares, Comores, Djibuti, Eritrea, Etiop\u00eda, Kenya, Seychelles, Somalia e Tanzania, sen\u00f3n tam\u00e9n alg\u00fans do interior, como Burundi, Ruanda e Uganda, al\u00e9n de Cimbabue, Zambia e Malaui, herdeiros da antiga Federaci\u00f3n de Rodesia e Niasalandia, que est\u00e1n inclu\u00eddos nesta definici\u00f3n de subrexi\u00f3n estat\u00edstica da ONU.\n\u00c1s veces Sud\u00e1n e Exipto son tam\u00e9n considerados parte da \u00c1frica Oriental, como tam\u00e9n Madagascar e Mozambique, pa\u00edses da \u00c1frica Austral, poden tam\u00e9n estar considerados parte da \u00c1frica Oriental.\nEstes pa\u00edses est\u00e1n asociados en varias organizaci\u00f3ns:"}
{"id": "132381", "revid": "1363377", "url": "https://gl.wikipedia.org/wiki?curid=132381", "title": "\u00c1frica Oriental", "text": ""}
{"id": "132382", "revid": "23204", "url": "https://gl.wikipedia.org/wiki?curid=132382", "title": "Vilaia de Tlemcen", "text": "Tlemcen (en lingua \u00e1rabe, \u0648\u0644\u0627\u064a\u0629 \u062a\u0644\u0645\u0633\u0627\u0646) \u00e9 unha provincia (\"wilaya\") do noroeste Alxeriano. Nesta provincia \u00e1chas o Parque Nacional de Tlemcen.\nDivisi\u00f3ns administrativas.\nA provincia div\u00eddese en vinte distritos (\"da\u00efras\"), dos que se debullan cincuenta e tres \"comunas\" ou municipios."}
{"id": "132383", "revid": "23204", "url": "https://gl.wikipedia.org/wiki?curid=132383", "title": "Vilaia de Tizi Ouzou", "text": "Tizi Ouzou (en , en lingua cabila \"Tizi Wezzu\") \u00e9 unha provincia (\"wilaya\") de Alxeria. A s\u00faa capital \u00e9 Tizi Ouzou.\nDivisi\u00f3ns administrativas.\nA provincia div\u00eddese en 21 distritos (\"da\u00efras\"), e en 67 \"communes\" ou municipios."}
{"id": "132384", "revid": "23204", "url": "https://gl.wikipedia.org/wiki?curid=132384", "title": "Vilaia de Tissemsilt", "text": "Tissemsilt (en lingua \u00e1rabe \u0648\u0644\u0627\u064a\u0629 \u062a\u0633\u0645\u0633\u064a\u0644\u062a) \u00e9 unha provincia de Alxeria. A s\u00faa capital \u00e9 Tissemsilt.\nDivisi\u00f3ns administrativas.\nA provincia div\u00eddese en 8 distritos (\"da\u00efras\"), debullados logo en 22 \"communes\" ou municipios."}
{"id": "132385", "revid": "23204", "url": "https://gl.wikipedia.org/wiki?curid=132385", "title": "Vilaia de Tipasa", "text": "Tipaza ou Tipasa (en lingua \u00e1rabe \u0648\u0644\u0627\u064a\u0629 \u062a\u064a\u0628\u0627\u0632\u0629) \u00e9 unha vilaia da costa de Alxeria. A s\u00faa capital \u00e9 Tipasa, que est\u00e1 a 50\u00a0km ao oeste de Alxer.\nDivisi\u00f3ns administrativas.\nA vilaia div\u00eddese en 10 dairas, dos cales logo se debullan 28 balad\u00edas ou concellos."}
{"id": "132387", "revid": "387", "url": "https://gl.wikipedia.org/wiki?curid=132387", "title": "Messina Chasma", "text": "Messina Chasma \u00e9 o canon m\u00e1is grande da superficie da l\u00faa de Urano, Titania; recibir\u00eda o nome dunha das vilas que aparecen na comedia de William Shakespeare, \"Much Ado About Nothing\".\nCaracter\u00edsticas.\nO canon-depresi\u00f3n ten 1.492\u00a0km de lonxitude e est\u00e1 composto por d\u00faas fallas normais que corren en direcci\u00f3n NO-SL, estas fallas levan consigo a formaci\u00f3n de bloques na superficie chamados graben e horst, os graben ser\u00edan os bloques que estar\u00edan nas depresi\u00f3ns das fallas e os horst ser\u00edan os bloques elevados entre as fallas (v\u00e9saxe o diagrama para visualiza-lo fen\u00f3meno). O canon corta varios cr\u00e1teres de impacto, o cal probablemente significa que a formaci\u00f3n desta \"Chasma\" sucedeu nun estadio relativamente tard\u00edo na evoluci\u00f3n da l\u00faa, cando o interior de Titania se expandiu e coma resultado a s\u00faa cortiza de xeo rachou. A chasma ten un pouqui\u00f1os cr\u00e1teres superpostos, o que reafirma que est\u00e1 chasma \u00e9 unha estrutura xeol\u00f3xica relativamente nova. Messina Chasma foi fotografada por primeira vez pola sonda espacial Voyager 2 en xaneiro do 1986."}
{"id": "132388", "revid": "23204", "url": "https://gl.wikipedia.org/wiki?curid=132388", "title": "Black Flag", "text": "Black Flag foi unha banda de hardcore punk formada en 1976 no sur de California. Est\u00e1 considerada a primeira banda de hardcore punk. Foi co-fundada por Greg Ginn, guitarrista, principal compositor e \u00fanico membro que estivo na banda durante toda a s\u00faa traxectoria.\nO son de Black Flag mesturaba a simplicidade cr\u00faa dos Ramones con solos de guitarra atonais e frecuentes cambios de tempo. As letras, compostas principalmente por Ginn, e ao igual que noutras bandas de punk rock de finais dos 70 e principios dos 80, ti\u00f1an unha mensaxe anti-autoritario e inconformista, con canci\u00f3ns que falaban do illamento social, a neurose, a pobreza ou a paranoia."}
{"id": "132389", "revid": "1363424", "url": "https://gl.wikipedia.org/wiki?curid=132389", "title": "Efecto Coriolis", "text": ""}
{"id": "132390", "revid": "865", "url": "https://gl.wikipedia.org/wiki?curid=132390", "title": "Pavement", "text": "Pavement \u00e9 unha banda estadounidense de indie rock dos 90. A pesar de s\u00f3 experimentar un moderado \u00e9xito comercial, acadou un significante grao de culto e foi unha das m\u00e1is populares e influentes bandas lo-fi dos 90. O grupo permaneceu en selos independentes durante toda a s\u00faa carreira ata a s\u00faa disoluci\u00f3n en 1999. No ano 2010 a banda volver\u00eda a reunirse e comezar\u00eda unha nova xira despois de 10 anos sen tocar.\nA\u00ednda que s\u00f3 rozou o \"mainstream\" co seu sinxelo \"Cut Your Hair\" en 1994, Pavement foi unha exitosa banda de indie rock. En vez de asinar cunha gran discogr\u00e1fica como fixeran moitos dos seus antecesores nos anos 80, permaneceu con selos independentes durante toda a s\u00faa carreira acot\u00edo foi descrita como unha das bandas m\u00e1is influentes que emerxeu do \"underground\" estadounidense dos anos 90. Alg\u00fans importantes cr\u00edticos musicais como Robert Christgau e Stephen Thomas Erlewine chegaron a dicir que se trataba do mellor grupo da d\u00e9cada de 1990.\nHistoria.\n\"Slanted and Enchanted\".\nPavement formouse en Stockton, California no ano 1989 como un proxecto de estudio dos vocalistas e guitarristas Stephen Malkmus e Scott Kannberg, co\u00f1ecido orixinalmente s\u00f3 como \"S.M.\" e \"Spiral Stairs\". Os seus EPs de estrea eran gravaci\u00f3ns extremadamente lo-fi e titul\u00e1ronse \"Slay Tracks: 1933-1969\", \"Demolition Plot J-7\", e \"Perfect Sound Forever\". Foron gravados en Louder Than You Think, o estudio caseiro do habitante de Stockton e antigo hippie Gary Young, que tam\u00e9n tocou a bater\u00eda nas gravaci\u00f3ns. Tras a primeira escoita das canci\u00f3ns do d\u00fao, Young dixo, \"este idiota de Malkmus \u00e9 un completo xenio da composici\u00f3n\".\nDurante esa \u00e9poca a banda adoitaba a ser comparada ao grupo ingl\u00e9s The Fall, a\u00ednda que Kannberg dixo nunha entrevista en 1992 que prefer\u00eda \u00e1 banda de Minneapolis The Replacements. Mark E. Smith, de The Fall, afirmou que Pavement era un \"roubo\" da s\u00faa banda e que \"non ti\u00f1an ningunha idea orixinal nas s\u00faas cabezas\", a\u00ednda que outros membros de The Fall foron m\u00e1is positivos sobre Pavement.\nTras o lanzamento de \"Slay Tracks\" a banda recrutou a un novo bater\u00eda, Jason Turner, para substitu\u00edr a Young tanto nos directos como no estudio. Por\u00e9n, despois de s\u00f3 unha xira e un feixe de sesi\u00f3ns de gravaci\u00f3n, e cando xa se fac\u00eda evidente que o percusionista e Malkmus non se levaban ben, Turner foi expulsado e Young regresou. Malkmus posteriormente describiu a Turner como \"ese rapaz deprimido que poder\u00eda asasinarme alg\u00fan d\u00eda... \u00c9 moi competitivo\". Na mesma \u00e9poca, Bob Nastanovich incorporouse \u00e1 banda en directo de Pavement como percusionista auxiliar. Malkmus fora compa\u00f1eiro de habitaci\u00f3n de Nastanovich en Nova York, e dix\u00e9ralle, \"Poder\u00edas ser o noso bater\u00edaa se toc\u00e1semos algunha vez\".\nAo redor de 1992 Pavement converteuse nunha banda a tempo completo coa entrada do baixista Mark Ibold, que fora un dos seus primeiros fans, completando a formaci\u00f3n Malkmus, Kannberg, Young e Nastanovich. O seu \u00e1lbum de estrea, \"Slanted and Enchanted\", foi publicado comercialmente en 1992 despois de que copias do mesmo circulasen en cinta durante case un ano. A pesar de que a influencia percusiva de The Fall a\u00ednda era xeneralizada, ao igual que a da banda inglesa de post-punk Swell Maps, moitas das canci\u00f3ns tam\u00e9n amosaban un forte sentido da melod\u00eda. Dende o seu lanzamento \"Slanted and Enchanted\" apareceu en moitas listas de \"mellores \u00e1lbums\" e adoita a ser citado como un dos traballos de indie rock m\u00e1is influentes dos anos 90. O disco est\u00e1 no n\u00famero 135 na lista da \"Rolling Stone\" dos 500 mellores \u00e1lbums de todos os tempos.\nPosteriormente nese mesmo ano a banda publicou o EP \"Watery, Domestic\".\n\"Crooked Rain, Crooked Rain\".\nDurante a xira do \"Slanted &amp; Enchanted\" o comportamento exc\u00e9ntrico de Gary Young aumentou, e protagonizou incidentes como o de entregar repolos e pur\u00e9 de patacas a fans nas portas dun local, facer o pino, caer b\u00e9bedo do tallo da bater\u00eda, e correr ao redor do local mentres o resto da banda estaba tocando. A banda s\u00f3 entendeu a gravidade dos problemas de bebida de Young despois das primeiras poucas xiras de Pavement. M\u00e1is tarde Malkmus d\u00edxolle a \"Tape Op\", \"Sab\u00edamos que era como un hippie e un pouco extravagante, pero non sab\u00edamos que ti\u00f1a un problema tan grave coa bebida. Descubr\u00edmolo nesta xira, porque realmente enfermou por estar nervioso... Por iso deixei que Bob estivese na banda... 'Mant\u00e9n o ritmo se Gary se desmaia'\". En 1993 Malkmus intentou gravar algunhas canci\u00f3ns nova no estudio de Young con resultados infrutuosos. Despois o cantante dixo, \"Non quer\u00edamos gravar m\u00e1is con el, pero \u00e9ramos demasiado bos para despedir xente ou incluso para falar diso... Intentamos gravar al\u00ed, pero non estaba soando ben, nin sequera ti\u00f1a o estudio preparado e tam\u00e9n estaba bebendo\".\nAo final dunha xira por Australia, Xap\u00f3n e Europa en 1993, o grupo tivo unha xuntanza nunha habitaci\u00f3n dun hotel de Copenhague durante a cal Malkmus, Kannberg e Ibold permaneceron en silencio mentrese Nastanovich (o mellor amigo de Young nese momento) discut\u00eda co bater\u00eda e inform\u00e1bao de que as s\u00faas trasnadas eran innecesarias. Young finalmente accedeu a deixar a banda. Foi substitu\u00eddo por Steve West, que fora compa\u00f1eiro de Malkmus e David Berman traballando de gardas de seguridade no Museo Whitney de Arte Americana. O primeiro concerto de West foi en 1993 nun festival de Drag City en Chicago. Tam\u00e9n ese mesmo ano, a banda contribu\u00edu ao \u00e1lbum pola loita contra o SIDA \"No Alternative\", producido pola Red Hot Organization, coa s\u00faa canci\u00f3ns \"Unseen Power of the Picket Fence\".\nO segundo \u00e1lbum de Pavement, \"Crooked Rain, Crooked Rain\", foi publicado en 1994. O disco estaba m\u00e1is en d\u00e9beda coa tradici\u00f3n do rock cl\u00e1sico que a s\u00faa estrea. O sinxelo \"Cut Your Hair\" foi o roce m\u00e1is pr\u00f3ximo da banda co \"mainstream\", e gozou brevemente de difusi\u00f3n nas radios de rock alternativo e na \"MTV\". Pavement interpretou o tema no programa \"The Tonight Show with Jay Leno\". O seu v\u00eddeo tam\u00e9n apareceu en \"Career Day\", un episodio da quinta tempada de \"Beavis and Butt-head\".\nA letra doutro sinxelo, \"Range Life\", criticaban \u00e1s estrelas do rock alternativo The Smashing Pumpkins e Stone Temple Pilots. Malkmus insistiu ao longo dos anos que a li\u00f1a debe ser alegre e \u00e9 cantada dende o punto de vista da personaxe do hippie envellecido que aparece na canci\u00f3n. En posteriores versi\u00f3ns ao vivo o cantante substitu\u00edu \"Stone Temple Pilots\" por \"The Spice Girls\", \"Counting Crows\", ou outros. En resposta, o l\u00edder de The Smashing Pumpkins Billy Corgan ameazou con deixar o esu espazo como cabeza de cartel no festival Lollapalooza de 1994 se a Pavement se lle permit\u00eda tocar. Corgan e Malkmus estiv\u00e9ronse lanzando ataques a trav\u00e9s da prensa durante varios anos despois diso.\nAo igual que o seu predecesor, o \u00e1lbum foi amplamente aclamado, e tam\u00e9n foi inclu\u00eddo na lista da revista \"Rolling Stone\" dos 500 mellores \u00e1lbums de todos os tempos, neste caso no posto 212.\n\"Wowee Zowee\" e \"Brighten the Corners\".\nO seu seguinte \u00e1lbum, \"Wowee Zowee\", gravado en Memphis e publicado o 11 de abril de 1995, cubr\u00eda un amplo abano de estilos como punk, country e baladas ao longo dos seus 18 temas, que a mi\u00fado evitaban estruturas convencionais. No DVD \"Slow Century\", Malkmus atribu\u00edu a s\u00faa estra\u00f1a elecci\u00f3n de sinxelos ao seu consumo de marihuana, dicindo que \"Estaba fumando moita herba nese momento e a min so\u00e1banme como exitazos\". A\u00ednda que Malkmus ten dito en entrevistas m\u00e1is recentes que o \u00e1lbum \u00e9 o derradeiro \"disco cl\u00e1sico de Pavement\", Kannberg expresou o seu pesar por \"Wowee Zowee\". \"Cometemos alg\u00fans erros nese disco... presion\u00e1ronnos para que sac\u00e1semos un disco un pouco m\u00e1is r\u00e1pido do que pod\u00edamos. Quero dicir, estou totalmente metido no disco. \u00c9 s\u00f3 que se s\u00f3 tiv\u00e9semos outros seis meses para pesar nel ser\u00eda moito m\u00e1is diferente\".\nDurante a xira do \u00e1lbum Nastanovich dixo no DVD \"Slow Century\" que a banda moitas veces non elaboraba unha listaxe de canci\u00f3ns antes dos concertos, optando por improvisaci\u00f3ns alimentadas por drogas e alcohol sobre os sinxelos m\u00e1is exitosos. Alg\u00fans deses concertos produc\u00edronse durante o festival Lollapallooza de 1995, onde as incoherentes actuaci\u00f3ns recibiron unha reacci\u00f3n hostil por parte de moitas audiencias. Imaxes de \"Slow Century\" amosan \u00e1 banda sendo atacada con lama e pedras. O grupo deixou inmediatamente o escenario e autodenominouse \"A banda que arruinou Lollapallooza\".\n\"Wowee Zowee\" foi seguido polo EP \"Pacific Trim\", que foi gravado s\u00f3 con Malkmus e os bater\u00edas Nastanovich e Steve West. O seu tempo no estudio reservouse orixinalmente para unha gravaci\u00f3n de Silver Jews, pero o seu l\u00edder David Berman frustrouse e o tr\u00edo decidiu non malgastar ese tempo de gravaci\u00f3n xa pagado.\n\"Brighten the Corners\" foi publicado en 1997. Producido por Mitch Easter, o \u00e1lbum \u00e9 m\u00e1is curto e convencional que o seu anterior traballo. Malkmus dixo en \"Slow Century\" que foi un intento de amosarlle ao p\u00fablico que Pavement ti\u00f1a influencias m\u00e1is mainstream e do rock cl\u00e1sico do que mostrara anteriormente. O \u00e1lbum conti\u00f1a dous dos sinxelos m\u00e1is co\u00f1ecidos do grupo, \"Stereo\" e \"Shady Lane\". Foi o \u00fanico disco de Pavement, xunto con \"Slanted and Enchanted\", en inclu\u00edr as letras no libreto e vendeu mellor que os seus predecesores. A pesar do aumento do seu \u00e9xito a banda continuou fragment\u00e1ndose, cos seus membros centr\u00e1ndose m\u00e1is noutros proxectos musicais ou nas s\u00faas familias.\n\"Terror Twilight\" e separaci\u00f3n.\nEn 1999 a banda comezou a traballar no seu derradeiro \u00e1lbum, \"Terror Twilight\". A Bob Nastanovich ocorreuselle o t\u00edtulo e revelou o seu significado en varias entrevistas: \"Twilight Terror \u00e9 o curto espazo de tempo entre o atardecer e o anoitecer; est\u00e1 considerado o momento m\u00e1is perigoso no tr\u00e1fico, xa que a metade da xente acende as luces do coche e a outra metade non o fai. \u00c9 cando ocorren m\u00e1is accidentes\". Durante unha entrevista no DVD \"Slow Century\" di que a banda estaba tendo problemas para atopar un nome para o disco ata que el chegou con \"Terror Twilight\". Un dos \u00faltimos contrincantes foi \"Farewell Horizontal\" (tam\u00e9n o nome dunha novela de ciencia ficci\u00f3n de K. W. Jeter), e Nastanovich dixo, \"De ning\u00fan xeito vou estar na xira \"Farewell Horizontal\" (despedida horizontal en galego) o pr\u00f3ximo ano\".\nOrixinalmente a banda planeou autoproducir \"Terror Twilight\", alugando os Jackpot! Studios en Portland, Oreg\u00f3n. Por\u00e9n, o grupo estancouse, con Malkmus, Ibold, Nastanovich e a empregada de Jackpot! e futura baixista dos Jicks Joanna Bolme normalmente optando por xogar ao Scrabble en lugar de realizar calquera tipo de traballo. Kannberg sentiuse especialmente frustrado durante as sesi\u00f3ns, particularmente ao negarse Malkmus a inclu\u00edr algunha das s\u00faas canci\u00f3ns no disco. O tema \"For Sale: The Preston School of Industry\" e outra canci\u00f3n escrita polo guitarrista traball\u00e1ronse brevemente durante as sesi\u00f3ns, pero finalmente foron abandonadas. Ao final das d\u00faas semanas de sesi\u00f3ns iniciais a banda rematara moi pouco do traballo e decidiron que necesitaban un produtor para axudalos.\nNigel Godrich, co\u00f1ecido sobre todo polo seu traballo con Radiohead e Beck, foi contratado para producir o \u00e1lbum. O grupo intentou primeiro gravar no estudio de Sonic Youth no baixo Manhattan, pero a Godrich non lle gustou xa que estaba moi preto de varios locais de ensaio, e tam\u00e9n porque estaba configurado case como un estudio caseiro. Godrich finalmente convenceu ao grupo para trasladarse a un estudio m\u00e1is axeitado cunha gravadora de 24 pistas onde xa traballara en \u00e1lbums dos Beastie Boys e R.E.M. A\u00ednda que o produtor deulle un brillo inmediato a Malkmus, tanto Kannberg como Nastanovich desconfiaron del. Nastanovich cre que a pesar de que Godrich \"asum\u00edu un substancial desaf\u00edo e fixo un bo traballo\", \"centrou a s\u00faa atenci\u00f3n en Stephen\" e realizou a produci\u00f3n \"dun xeito que despreciaba ao resto\". Nastanovich posteriormente tam\u00e9n recordou un inc\u00f3modo incidente no que se fixo evidente de que o produtor non sab\u00eda o seu nome. Kannberg, a\u00ednda desilusionado porque as s\u00faas canci\u00f3ns foran rexeitadas por Malkmus, dixo de \"Terror Twilight\": \"Non foi divertido facer ese disco dende o principio. Foi o disco m\u00e1is duro de facer\".\nMalkmus compuxo a totalidade do disco, e a gravaci\u00f3n da m\u00fasica s\u00f3 contou con contribuci\u00f3ns menores do resto da banda. O grupo publicou un \u00faltimo EP, titulado \"Major Leagues\". Conta con tres canci\u00f3ns de Malkmus, dous temas orixinais de Spiral Stairs, e d\u00faas versi\u00f3ns, \"The Killing Moon\" de Echo &amp; the Bunnymen e \"The Classical\" de The Fall.\nPavement comezou unha xira mundial de seis meses para promocionar o \u00e1lbum, durante a cal as relaci\u00f3ns dentro do grupo se desgastaron, especialmente entre Malkmus e os outros membros da banda. Steve West despois recordou veces nas que no autob\u00fas de xira Malkmus se tapaba a cabeza co seu abrigo, rexeitando falar con ningu\u00e9n, e cham\u00e1ndose a si mesmo \"a pequena puta\". Os cr\u00edticos destacaron que as s\u00faas listaxes de canci\u00f3ns nos concertos comezaran a inclu\u00edr varios dos seus primeiros temas, como unha banda tocando os seus grandes \u00e9xitos nunha xira de despedida. A actitude de Malkmus continuou deterior\u00e1ndose a medida que a xira avanzaba, chegando finalmente a un punto cr\u00edtico no festival de Coachella de 1999. Durante o concerto Malkmus negouse (ou posiblemente non pod\u00eda debido a que estaba enfermo) a cantar, convertendo a s\u00faa listaxe de canci\u00f3ns nunha m\u00e1is instrumental. Nastanovich pediu unha reuni\u00f3n da banda tras o concerto, e Malkmus finalmente confesou aos seus compa\u00f1eiros: \"Non quero facer isto m\u00e1is\".\nO derradeiro concerto do grupo foi na Brixton Academy en Londres o d\u00eda 20 de novembro de 1999. Durante o concerto Malkmus ti\u00f1a colocadas un par de esposas no seu p\u00e9 de micr\u00f3fono, e chegado a un momento d\u00edxolle ao p\u00fablico, \"Estas simbolizan como \u00e9 estar nunha banda todos estes anos\". Tras a actuaci\u00f3n confirmoulle \u00e1 xente na festa que se celebrou que Pavement rematara \"para o futuro previsible\". Unhas d\u00faas semanas despois, un portavoz de Domino Records dixo a \"NME\": \"Pavement ret\u00edrarase no futuro previsible para: 1. Comezar familias 2. Navegar ao redor do mundo 3. Entrar na industria da inform\u00e1tica 4. Bailar 5. Obter algo de atenci\u00f3n\".\nNo ver\u00e1n de 2000, Malkmus chamou a Kannberg e d\u00edxolle, \"Tes que cambiar a p\u00e1xina web para dicir que xa non somos unha banda. A xente segue pregunt\u00e1ndome se nos estamos separando e sabes que xa non somos unha banda, non?\" Kannberg d\u00edxolle a Malkmus que ti\u00f1a que chamar aos outros membros do grup para informarlles de que a banda finalmente se separara, pero Malkmus negouse e Kannberg tivo que informalos. Steve West despois admitiu que nunca recibiu ningunha chamada oficial sobre a separaci\u00f3n de ningu\u00e9n da banda e descubriu que Pavement se disolvera a trav\u00e9s de internet. Nastanovich posteriormente comentou que \"Hab\u00eda demasiado esgotamento para emoci\u00f3ns fortes\".\n2010: primeira reuni\u00f3n.\nO 15 de setembro de 2009, Brooklyn Vegan informou de que Pavement estaba programando actuar en varios concertos ben\u00e9ficos no Central Park de Nova York dende o 21 de setembro de 2010. Declaraci\u00f3ns oficias da banda, do selo, do local e do promotor apareceron o 17 de setembro confirmando a reuni\u00f3n. O anunciou inclu\u00eda un concerto en Central Park e a promesa dunha xira, pero que tristemente esa reuni\u00f3n s\u00f3 poder\u00eda ser un evento \u00fanico. O declaraci\u00f3n dic\u00eda, \"Por favor, tede en conta de que esta xira non \u00e9 o preludio de pasos adicionais e/ou dunha reuni\u00f3n permanente\". As entradas para o primeiro concerto en Central Park escot\u00e1ronse en tan s\u00f3 dous minutos, levando ao anuncio de tres concertos m\u00e1is no mesmo lugar. A banda despois confirmou unha xira mundial que comezar\u00eda en Auckland, Nova Zelandia o 1 de maio, e que pasar\u00eda por Australia, Reino Unido, e Europa. Tam\u00e9n actuaron no festival de Coachella en abril de 2010, nos festivais Sasquatch! e Primavera Sound en maio, no Toronto Island Concert en xu\u00f1o, e Open'er Festival, Roskilde Festival, Les Ardentes e Pitchfork Music Festival en xullo.\nA banda publicou un recompilatorio de grandes \u00e9xitos en marzo de 2010 titulado \"\". O 24 de xu\u00f1o de 2010 Pavement actuou no Bob Hope Theatre en Stockton, o seu primeiro concerto na s\u00faa cidade natal. O bater\u00eda orixinal Gary Young uniuse \u00e1 banda para os bises, tocando tres canci\u00f3ns do \"Slanted and Enchanted\". Young tam\u00e9n se uniu \u00e1 banda en seis canci\u00f3ns do seu seguinte concerto no The Greek Theater en Berkeley.\nEn setembro de 2010 Pavement apareceu nos programas \"The Colbert Report\" e \"Late Night with Jimmy Fallon\". Despois de rematar a xira estadounidense no Hollywood Bowl o 30 de setembro, a banda tocou na seguinte noite en Las Vegas, no Palms Casino, como parte do festival Matador 21. Durante o seu concerto, Scott Kannberg pateou o seu monitor e bateu a s\u00faa guitarra contra o amplificador ao sentirse frustrado por non poder escoitarse mentres tocaba. \"NME\" sinalou que a banda ti\u00f1a unha \"atmosfera xeada no escenario\". A banda cumpr\u00edu os seus compromisos con dous concertos m\u00e1is en Am\u00e9rica do Sur no mes de novembro.\nScott Kannberg uniuse a Stephen Malkmus and The Jicks no escenario no El Rey Theater dos \u00c1nxeles o 28 de marzo de 2014 para tocar a canci\u00f3n de Pavement \"Stereo\" nos bises. O 1 e 2 de outubro de 2016 Stephen Malkmus and The Jicks actuaron na celebraci\u00f3n do 50 aniversario de Spiral Stairs en The Chapel, en San Francisco. Na primeira noite Kannberg uniuse \u00e1 banda no escenario para interpretar catro canci\u00f3ns. Na seguinte noite Kannberg tocou tres canci\u00f3ns m\u00e1is, un\u00edndose Gary Young nas d\u00faas \u00faltimas.\n2022 - 2023: segunda reuni\u00f3n.\nO 1 de xu\u00f1o de 2019 Pavement anunciou que se reunir\u00eda novamente para realizar dous concertos polo seu 30 aniversario nos festivais Primavera Sound de Barcelona e Porto en 2020. Debido \u00e1 pandemia de COVID-19 o festival cancelouse e as s\u00faas actuaci\u00f3ns reprogram\u00e1ronse e anunci\u00e1ronse como parte do Primavera Sound de xu\u00f1o de 2021. En marzo de 2021 o festival adiouse ata 2022. En setembro de 2021 Pavement anunciou unha xira europea para finais de 2022, a s\u00faa primeira xira en 12 anos, e anunciou unha parte norteamericana da xira o 2 de novembro. O 23 de maio de 2022 a banda realizou o seu primeiro concerto dende 2010, nunha actuaci\u00f3n con todas as entradas vendidas no Fonda Theatre dos \u00c1nxeles. En xu\u00f1o Pavement realizou as s\u00faas d\u00faas actuaci\u00f3ns nos Primavera Sound de Barcelona e Porto.\nPara a xira uniuse a Pavement a teclista e vocalista Rebecca Cole, antigo membro de The Minders e Wild Flag. Nastanovich dixo que Cole deulles m\u00e1is versatilidade e permitiulles tocar canci\u00f3ns que antes non interpretaran ao vivo.\nComo preludio \u00e1 s\u00faa xira, Pavement traballou coa panader\u00eda Rudy's Strudel e The Current Year Records and Tapes en Parma, Ohio, para crear cinco sabores de pierogi baseados nos seus \u00e1lbums. Pavement non descartou tocar novas canci\u00f3ns, pero dixo que non estaban interesados \u200b\u200ben gravar.\nThe Parma for Pavement International Committee celebrou unha cerimonia de introduci\u00f3n na Schnitz Ale Brewery de Parma o 19 de agosto de 2022, onde Nastanovich e Michael Stutz de The Current Year pincharon discos nun espect\u00e1culo ben\u00e9fico para os maiores da cidade. O evento, considerando un dos eventos musicais m\u00e1is singulares celebrado na \u00e1rea de Cleveland, recadou miles de d\u00f3lares para a caridade, e foi o evento inaugural para a organizaci\u00f3n Parma for Pavement, cuxo obxectivo declarado \u00e9 que a banda toque un espect\u00e1culo ao aire libre no Byers Field, un estadio local de f\u00fatbol do instituto onde tocaron bandas como Peter Frampton a principios dos anos 70.\nA banda comezou a s\u00faa xira por Am\u00e9rica do Norte cunha actuaci\u00f3n no Balboa Theater o 7 de setembro de 2022, seguido por 12 concertos m\u00e1is nos Estados Unidos e Canad\u00e1 que remataron o 11 de outubro no programa \"Austin City Limits\", en Texas. O 17 de outubro Pavement iniciou a parte europea da xira no O2 Academy Leeds, pasando durante a mesma por Inglaterra, Escocia, Francia, Dinamarca, Noruega, Suecia, Alema\u00f1a, B\u00e9lxica, Pa\u00edses Baixos e Irlanda. O seu derradeiro concerto da xira europea foi no Vicar Street de Dubl\u00edn, o d\u00eda 11 de novembro.\nEstilo musical.\nPavement est\u00e1 considerada unha das bandas que inventaron o son \"indie\" moderno e tivo unha gran presenza na \"cultura slacker\", unha subcultura dos anos 90. O grupo tam\u00e9n destacou polos temas l\u00edricos humor\u00edsticos e a mi\u00fado cr\u00edpticos de Malkmus, que foron un factor clave para ga\u00f1ar seguidores. Malkmus raramente compuxo baladas ou canci\u00f3ns de amor e s\u00f3 unha pequena parte da s\u00faa discograf\u00eda cont\u00e9n reflexi\u00f3ns persoais ou temas l\u00edricos semellantes, sendo a meirande parte temas sat\u00edricos ou mesturados con sarcasmo.\nPavement tam\u00e9n destacou por non ter designados os roles de guitarrista r\u00edtmico e principal \u00e1 semellanza de bandas como The Velvet Underground. Malkmus e Kannberg cambi\u00e1banse os roles frecuentemente a\u00ednda que o primeiro foi guitarrista principal durante a meirande parte da s\u00faa carreira. O grupo tam\u00e9n destacou polo seu uso dun \"hype-man\", un m\u00fasico que apoia ao vocalista principal con exclamaci\u00f3ns e interxecci\u00f3ns, normalmente presente en grupos de hip hop. Bob Nastanovich encargouse deste papel, a\u00ednda que detestaba o termo. Nastanovich tam\u00e9n serv\u00eda como segundo bater\u00eda nas actuaci\u00f3ns e era o vocalista principal e determinadas canci\u00f3ns que requir\u00edan berros para evitar tensionar a voz de Malkmus."}
{"id": "132392", "revid": "387", "url": "https://gl.wikipedia.org/wiki?curid=132392", "title": "Mommur Chasma", "text": "Mommur Chasma \u00e9 o can\u00f3n m\u00e1is grande da superficie da l\u00faa de Urano, Ober\u00f3n. Recibiu o nome do bosque natal da personaxe Ober\u00f3n que aparece na obra de William Shakespeare, \"Midsummer Night's Dream\". Este accidente xeol\u00f3xico formouse probablemente nas primeiras etapas da evoluci\u00f3n desta l\u00faa, cando o interior de Ober\u00f3n se expandiu e coma resultado a s\u00faa cortiza de xeo rachou. Este canon \u00e9 un exemplo de graben ou dunha falla normal. Mommur Chasma foi fotografada por primeira vez pola sonda espacial Voyager 2 en xaneiro do 1986."}
{"id": "132409", "revid": "75439", "url": "https://gl.wikipedia.org/wiki?curid=132409", "title": "Platihelmintos", "text": "Os platihelmintos (Platyhelminthes, do grego \"\u03c0\u03bb\u03b1\u03c4\u03cd\", \"plano\" e \"\u1f15\u03bb\u03bc\u03b9\u03bd\u03c2 \", \"verme\") constit\u00faen un filo de animais invertebrados non segmentados. Os membros deste grupo non te\u00f1en unha verdadeira cavidade corporal, e carecen de aparello circulatorio e respiratorio, o que os restrinxe a ter formas achatadas, que permiten que o os\u00edxeno e nutrientes poidan penetrar a trav\u00e9s do seu organismo por difusi\u00f3n.\nCaracter\u00edsticas xerais.\nOs platihelmintos son animais bilaterais acelomados que gardan bastante semellanza cos Radiados, mantendo s\u00f3 algunhas diferenzas que fan que os situemos en grupos distintos. Entre elas temos:\nFiloxenia.\nOs platihelmintos tradicionalmente divid\u00edronse en dous grandes grupos: o primeiro deles, os \"Turbelarios\", son principalmente animais non parasitos de tipo depredador. Os outros tres grupos, \"Cestodos\", \"Trematodos\" e \"Monoxeneos\" son parasitos nalgunha fase dos seus complexos ciclos vitais. Actualmente esta clasificaci\u00f3n est\u00e1 sendo revisada xa que se pensa que segundo as novas clasificaci\u00f3ns, os \"Acelomorfos\" forman o seu propio filo pero antes se lles consideraba dentro do grupo dos platihelmintos turbelarios.\nOs platihelmintos restantes forman un grupo monofil\u00e9tico, \u00e9 dicir, unha agrupaci\u00f3n que cont\u00e9n todos os descendentes dun \u00fanico antepasado com\u00fan sendo el mesmo un membro do grupo. Na redefinici\u00f3n dos Platihelmintos agora forman parte do superfilo \"Lophotrochozoa\"."}
{"id": "132410", "revid": "1822", "url": "https://gl.wikipedia.org/wiki?curid=132410", "title": "Platyhelminthes", "text": ""}
{"id": "132411", "revid": "98629", "url": "https://gl.wikipedia.org/wiki?curid=132411", "title": "Stade Fran\u00e7ais", "text": "O Stade Fran\u00e7ais Paris \u00e9 o nome da secci\u00f3n de rugby do club polideportivo parisiense Stade Fran\u00e7ais. Actualmente, xoga na liga profesional francesa: o Top 14.\nHistoria.\nA secci\u00f3n de rugby do Stade Fran\u00e7ais (Estadio franc\u00e9s), fundada en 1883, \u00e9 un dos clubs m\u00e1is antigos da disciplina en Francia e tam\u00e9n un dos clubs de rugby profesional m\u00e1is importantes dese pa\u00eds. O 19 de maio de 1892, o club acadou o seu primeiro t\u00edtulo de campi\u00f3n nacional ga\u00f1ando (7-3) ao seu grande rival, tam\u00e9n parisiense, o Racing Club de France. En total o Stade Fran\u00e7ais ga\u00f1ou 8 veces o campionato entre 1892 e 1908.\nO \u00abdeporte rei\u00bb, coma o chamaron en Francia, creceu sobre todo nas rexi\u00f3ns do Suroeste de Francia. Os clubs parisienses deixan ver a s\u00faa supremac\u00eda sobre os clubs desas rexi\u00f3ns: O Stade Bordelais UC (Bordeos), o FC Lourdes, o AS Beziers ou o Stade Toulousain. Mais a mediados dos anos '90, cando o club estaba evolucionando \u00e1 quinta divisi\u00f3n, o Stade Fran\u00e7ais viviu unha gran revoluci\u00f3n interna.\nO seu novo presidente, Max Guazzini, personaxe importante do sector audiovisual franc\u00e9s (antigo presidente do Grupo NRJ), revolucionou o club e o xeito de comunicar dos clubs de rugby: po\u00f1endo \"cheerladers\" no estadio, m\u00fasica rock e unha camiseta con dese\u00f1o orixinal. O primeiro gran golpe nos medios foi cando a cantante norteamericana Madonna, amiga de Max Guazzini, ofreceuse a ser a madri\u00f1a do Stade Fran\u00e7ais, que daquela xogaba na terceira divisi\u00f3n.\nOutro momento importante foi a fusi\u00f3n que fixo o Stade Fran\u00e7ais co CASG, outro club de rugby parisiense, o que lle permitiu ter un estadio no centro de Par\u00eds. No ano 1998, exactamente noventa anos despois do seu \u00faltimo t\u00edtulo, o Stade Fran\u00e7ais ingresa na m\u00e1xima divisi\u00f3n do rugby franc\u00e9s. Os parisienses non se contentan con este ascenso, sen\u00f3n que tam\u00e9n, e grazas ao seu adestrador Bernard Laporte, l\u00e9vanse o t\u00edtulo o mesmo ano e erguen o famoso Escudo de Brennus ga\u00f1ando a final fronte ao USA Perpi\u00f1\u00e1n no Stade de France.\nA rivalidade entre o Stade Toulousain e o Stade Fran\u00e7ais f\u00edxose ent\u00f3n moi forte. O Stade Fran\u00e7ais comezou a perturbar o medio conservador do rugby coa s\u00faa camiseta semellante \u00e1 dun superheroe, o seu calendario de xogadores espidos que sae cada ano etc. Os resultados deportivos tam\u00e9n est\u00e1n presentes, o Stade Fran\u00e7ais levouse a liga en 2000, 2003 e 2004. Curiosamente nunca conseguiu ga\u00f1ar a Copa de Europa a pesar das s\u00faas d\u00faas finais perdidas contra o Leicester RFC de Inglaterra en 2001 e o Stade Toulousain no 2005 no estadio Murrayfield de Edimburgo.\nMais m\u00e1is al\u00f3 dos seus t\u00edtulos, o grande \u00e9xito do Stade Fran\u00e7ais \u00e9 comercial: frecuentemente o Stade Fran\u00e7ais enche os grandes estadios da capital francesa: o Parc des Princes (50000 persoas) ou o Stade de France (80000). Aos medios de comunicaci\u00f3n galos g\u00fastalles falar da \u00faltima provocaci\u00f3n do Stade Fran\u00e7ais, calendarios ou uniformes rosados. As\u00ed, nunha enquisa, os parisienses afirmaron que se identifican m\u00e1is co club do Stade Fran\u00e7ais que co Paris Saint-Germain de f\u00fatbol."}
{"id": "132418", "revid": "387", "url": "https://gl.wikipedia.org/wiki?curid=132418", "title": "Rousillon Rupes", "text": "Rousillon Rupes e unha escarpa sobre a superficie da l\u00faa de Urano, Titania; recibiu o nome dunha vila que aparece na obra de William Shakespeare, \"All's Well That Ends Well\". A lonxitude desta escarpa \u00e9 do redor de 402\u00a0km, e \u00e9 unha falla normal situada preto do ecuador e corre perpendicularmente respecto del. A escarpa corta varios cr\u00e1teres de impacto, o cal suxire que probablemente se formase este accidente xeol\u00f3xico en etapas tard\u00edas da evoluci\u00f3n desta l\u00faa, cando o interior de Titania se expandiu e coma resultado a s\u00faa cortiza de xeo rachou. Rousillon Rupes ten moi poucos cr\u00e1teres superpostos, o que reafirma que esta rupes \u00e9 unha estrutura xeol\u00f3xica relativamente nova. Rousillon Rupes foi fotografada por primeira vez pola sonda espacial Voyager 2 en xaneiro do 1986."}
{"id": "132419", "revid": "23204", "url": "https://gl.wikipedia.org/wiki?curid=132419", "title": "Bassano Hockey 54", "text": "A Associazione Sportiva Dilettantistica Bassano Hockey 54, m\u00e1is co\u00f1ecida coma Bassano Hockey 54 \u00e9 un club de h\u00f3ckey a pat\u00edns da cidade italiana de Bassano del Grappa en Venecia. Tam\u00e9n se lle co\u00f1ece polo nome do seu patrocinador, Metalba-Infoplus Bassano 54."}
{"id": "132421", "revid": "10599", "url": "https://gl.wikipedia.org/wiki?curid=132421", "title": "Li\u00f1a de alta velocidade Ourense-Monforte de Lemos", "text": ""}
{"id": "132422", "revid": "22570", "url": "https://gl.wikipedia.org/wiki?curid=132422", "title": "Roller Bassano", "text": "O Roller Bassano \u00e9 un equipo italiano de h\u00f3ckey a pat\u00edns da cidade de Bassano del Grappa, que xoga na Serie A2. \u00c9 considerado o segundo equipo en importancia da cidade, despois do Bassano Hockey 54. "}
{"id": "132424", "revid": "10599", "url": "https://gl.wikipedia.org/wiki?curid=132424", "title": "Li\u00f1a de Alta Velocidade Le\u00f3n-Lugo-A Coru\u00f1a", "text": ""}
{"id": "132426", "revid": "23204", "url": "https://gl.wikipedia.org/wiki?curid=132426", "title": "Skynd (cr\u00e1ter)", "text": "Skynd \u00e9 un cr\u00e1ter de impacto na superficie da l\u00faa de Urano, Umbriel. A s\u00faa anchura esta estimada entre 72 e 110\u00a0km. A lonxitude e latitude do seu centro \u00e9 de 331,7\u00b0 e \u22121,8\u00b0, respectivamente. Skynd ten un pico central brillante, o cal \u00e9 un dos poucos accidentes xeol\u00f3xicos de Umbriel cun albedo brillante, e destaca dentro do albedo escuro que pos\u00fae Umbriel.\nO cr\u00e1ter recibiu o nome de Skynd, un trol que lle roubou tres mulleres a un home que viv\u00eda en Englerup."}
{"id": "132427", "revid": "23204", "url": "https://gl.wikipedia.org/wiki?curid=132427", "title": "Illa Pedro I", "text": "A illa Pedro I (en noruegu\u00e9s: \"Peter 1.s \u00f8y\" (bokm\u00e5l)) \u00e9 unha illa de orixe volc\u00e1nica situada no Mar de Bellingshausen uns 450 quil\u00f3metros ao oeste do sector continental da Ant\u00e1rtida Occidental. Descuberta o 21 de xaneiro de 1821 por Fabian Gottlieb von Bellingshausen, desde 1929 \u00e9 un territorio ant\u00e1rtico reclamado pola coroa norueguesa, a\u00ednda que os seus dereitos sobre a mesma non foron ratificados e est\u00e1n suspendidos baixo os termos do Tratado Ant\u00e1rtico de 1961.\nXeograf\u00eda.\nA illa principal ten unha superficie de 156 km\u00b2, a\u00ednda que sum\u00e1ndolle illotes e arrecifes adxacentes a \u00e1rea emerxida alcanza o 243\u00a0km\u00b2. Alcanza unha altura de 1646 msnm no pico Lars Christensen, un volc\u00e1n extinto a partir do cal probablemente se formou a illa. A superficie da illa at\u00f3pase na s\u00faa maior parte cuberta por glaciar\u00e9; salvo nun breve per\u00edodo no ver\u00e1n, as costas est\u00e1n rodeadas por unha banquisa xeada que dificulta o acceso.\nClima.\nAs temperaturas medias do mes m\u00e1is c\u00e1lido, xaneiro, roldan 1\u00b0C; durante o mes m\u00e1is fr\u00edo, xullo, sit\u00faanse ao redor dos 23\u00a0\u00b0C baixo cero. Como outras zonas da Ant\u00e1rtida, rexistrouse unha lenta e progresiva elevaci\u00f3n das temperaturas debido ao quecemento global.\nFauna e flora.\nA superficie xeada non permite o desenvolvemento de ningunha clase de vexetaci\u00f3n, excepto bri\u00f3ns e l\u00edquens adaptados ao arduo clima polar. Existen unhas poucas colonias de ping\u00fc\u00edns na illa, e unha abundante poboaci\u00f3n de focas.\nHistoria.\nA illa foi identificada por primeira vez en 1821 pola expedici\u00f3n rusa ao mando de von Bellingshausen, quen a chamou Pedro I en homenaxe ao tsar Pedro o Grande. Con todo, von Bellingshausen non puido desembarcar nela debido ao cerco xeado ao seu ao redor; non ser\u00eda at\u00e9 o 2 de febreiro de 1929 en que unha expedici\u00f3n norueguesa ao mando de Onda Olstad tomou posesi\u00f3n da illa, constru\u00edndo unha choza de madeira na costa na que o capit\u00e1n Nils Larsen gravou a inscrici\u00f3n \"A Norvegia\". O parlamento noruegu\u00e9s ratificou a reclamaci\u00f3n en 1931.\nEn 1955 instalouse na illa unha base meteorol\u00f3xica e de transmisi\u00f3ns, que opera actualmente de forma autom\u00e1tica. En ning\u00fan momento da s\u00faa historia houbo residentes permanentes na illa."}
{"id": "132428", "revid": "5132", "url": "https://gl.wikipedia.org/wiki?curid=132428", "title": "Illa de Pedro I", "text": ""}
{"id": "132429", "revid": "23204", "url": "https://gl.wikipedia.org/wiki?curid=132429", "title": "Nervio radial", "text": "O nervio radial \u00e9 un nervio do membro superior procedente do tronco secundario posterior. \u00c9 un nervio mixto e \u00e9 o \u00fanico eixo extensor da porci\u00f3n apendicular do membro superior.\nO nervio radial atop\u00e1molo na axila e desde al\u00ed dir\u00edxese primeiro \u00e1 parte interna do brazo e logo \u00e1 posterior pasando pola canle radial do \u00famero. Despois vai \u00e1 parte externa do epic\u00f3ndilo e div\u00eddese en d\u00faas ramas: anterior, que \u00e9 sensitiva pura e unha posterior que \u00e9 motora pura.\nRelaci\u00f3ns.\nNa axila por f\u00f3ra ten o nervio circunflexo e por diante ten as ramas anteriores do plexo braquial: nervio musculocut\u00e1neo, nervio mediano, nervio cubital, nervio braquiocut\u00e1neo interno e o nervio accesorio, e a articulaci\u00f3n umeral.\nSae da axila e dir\u00edxese cara a parte interna do brazo. Chega \u00e1 parte media do brazo, pasa pola canle de torsi\u00f3n do \u00famero xunto coa arteria umeral fonda e d\u00faas veas umerais fondas, constitu\u00edndo o paquete vasculonervioso radial do brazo. Ao sa\u00edr da canle, ao nivel do c\u00f3bado, o nervio radial aprox\u00edmadr \u00e1 \"canle bicipital exerna\" relacion\u00e1ndose coa arteria umeral fonda. Neste punto div\u00eddese en d\u00faas ramas terminais.\nRamas colaterais.\nRamas motoras.\nTam\u00e9n innerva dous m\u00fasculos do antebrazo: o m\u00fasculo supinador longo e o m\u00fasculo primeiro radial externo.\nRamas terminais.\nRama anterior.\n\u00c9 sensitiva. Sit\u00faase entre o supinador longo e o palmar maior. Forma o paquete vasculonervioso radial do antebrazo xunto coa arteria radial e d\u00faas veas sat\u00e9lite radiais. Esta rama pasa pola parte externa do carpo e faise posterior. Despois d\u00e1 d\u00faas colaterais dorsais para aos dedos. Tam\u00e9n da innervaci\u00f3n sensitiva \u00e1 parte antero-externa do antebrazo e anastom\u00f3sase co nervio cubital.\nRama posterior.\n\u00c9 motora. At\u00f3pase entre os fasc\u00edculos do supinador longo. Desde al\u00ed, dir\u00edxese \u00e1 parte posterior do antebrazo, a trav\u00e9s da cal accede \u00e1 man. Nela, innerva aos seguintes m\u00fasculos:"}
{"id": "132431", "revid": "98629", "url": "https://gl.wikipedia.org/wiki?curid=132431", "title": "Tratado de Svalbard", "text": "O Tratado de Svalbard, asinado en Par\u00eds a 9 de febreiro de 1920, \u00e9 un tratado multilateral que reco\u00f1ece a soberan\u00eda da Noruega sobre o arquip\u00e9lago de Svalbard e as s\u00faas augas territoriais, mais garante que os cidad\u00e1ns de t\u00f3dolos Estados contratantes se beneficien de igualdade de dereitos no acceso aos recursos naturais da rexi\u00f3n. O Tratado permite \u00e1 Noruega regular a explotaci\u00f3n e tomar as medidas de protecci\u00f3n ambiental necesarias, mais impide calquera discriminaci\u00f3n positiva a favor dos seus cidad\u00e1ns ou de empresas norueguesas. O tratado tam\u00e9n obriga \u00e1 desmilitarizaci\u00f3n do territorio e prohibe a construci\u00f3n de calquera tipo de fortificaci\u00f3n.\nContexto pol\u00edtico.\nA soberan\u00eda sobre Svalbard foi mantida indefinidamente durante case 300 anos, con representantes de varios Estados exercendo actividades econ\u00f3micas e de explotaci\u00f3n cient\u00edfica no territorio, destacando especialmente os intereses ligados a Noruega e Rusia. A cuesti\u00f3n agudizouse cando se descubriu que a illa de Spitsbergen era rica en carb\u00f3n e en 1906 a empresa de capitais americanos Arctic Coal Company (ACC) pretendeu iniciar a explotaci\u00f3n industrial. O poboado fundado ent\u00f3n recibiu o nome de Longyearbyen, hoxe a capital do arquip\u00e9lago, en honra do americano John Munroe Longyear, propietario de ACC.\nEn 1916, en plena gran guerra, ACC vendeu a s\u00faa posici\u00f3n a intereses n\u00f3rdicos e \u00e1 compa\u00f1\u00eda norueguesa (hoxe estatal) Store Norske Spitsbergen Kulkompani, al\u00e9n doutras d\u00faas empresas escandinavas e dunha neerlandesa, formando as primeiras colonias permanentes de dimensi\u00f3n apreciable no arquip\u00e9lago. O interese dos rusos, que tam\u00e9n pretend\u00edan acceso ao carb\u00f3n da illa, levou a unha crecente tensi\u00f3n en torno ao dominio da illa. Terminada a guerra, as potencias aliadas vencedoras resolveron apoiar as pretensi\u00f3ns norueguesas, o que levou \u00e1 sinatura en Par\u00eds (S\u00e8vres), o 9 de febreiro de 1920, dun tratado que clarificase estas materias.\nO Tratado de Svalbard foi inicialmente asinado entre Noruega, Estados Unidos, Reino Unido (e \"dominios\" integrados no ent\u00f3n Imperio Brit\u00e1nico), Francia, o Canad\u00e1, Australia, Dinamarca, Italia, os Pa\u00edses Baixos, Suecia e o Xap\u00f3n. A Uni\u00f3n Sovi\u00e9tica adheriuse en 1924 e Alema\u00f1a en 1925. Hoxe o Tratado ten m\u00e1is de 40 asinantes. O tratado, a pesar de reco\u00f1ecer a soberan\u00eda norueguesa sobre as illas, imp\u00f3n como condici\u00f3n a s\u00faa perpetua desmilitarizaci\u00f3n e o dereito dos cidad\u00e1ns dos pa\u00edses asinantes a estabelecerse libremente nelas para a explotaci\u00f3n dos seus recursos naturais, a\u00ednda que subordinados \u00e1s leis promulgadas por Noruega, que, con todo, non pode discriminar positivamente os seus cidad\u00e1ns fronte aos dos restantes Estados asinantes.\nEfectos do Tratado.\nA internacionalizaci\u00f3n econ\u00f3mica de Svalbard levou a que durante a maior parte do s\u00e9culo XX a illa de Spitsbergen tivese entre os seus residentes m\u00e1is cidad\u00e1ns sovi\u00e9ticos que noruegueses, xa que a Uni\u00f3n Sovi\u00e9tica investiu fortemente na explotaci\u00f3n do carb\u00f3n a trav\u00e9s da empresa estatal Trust Arktikugol (\u0410\u0440\u043a\u0442\u0438\u043a\u0443\u0433\u043e\u043b\u044c), a \u00fanica que, xunto coa norueguesa Store Norske Spitsbergen Kulkompani, a\u00ednda mant\u00e9n actividade mineira na illa. Esta empresa adquiriu en 1932 as minas neerlandesas de Barentsburg, cuxa explotaci\u00f3n a\u00ednda mant\u00e9n.\nAs actuais minas rusas pertenceran \u00e1 Nederlandsche Spitsbergen Compagnie (Nespico) N.V., empresa que a partir de 1921 explotara carb\u00f3n nun local que chamou Barentsburg en homenaxe ao explorador polar neerland\u00eas Willem Barents. Nos seus tempos dourados, por mediados da d\u00e9cada de 1920, a Nespico chegou a ter 500 traballadores na illa. Nos termos do Tratado, a partir de 1925 Noruega asumiu a administraci\u00f3n da illa tendo, entre outras medidas, estabelecido normas de protecci\u00f3n ambiental que foron pioneiras en Europa.\nA pesar de ser unha zona desmilitarizada, Spitsbergen est\u00e1 situada nunha posici\u00f3n estrat\u00e9xica importante, pois controla o acceso aos portos rusos de M\u00farmansk e Arkhangelsk, os \u00fanicos de Rusia que te\u00f1en acceso sen restrici\u00f3ns ao Atl\u00e1ntico. Desencadeada a II guerra mundial, e ocupada Noruega por Alema\u00f1a, a actividade mineira foi suspendida e a illa case totalmente evacuada o 3 de setembro de 1941. Mesmo as\u00ed, forzas alem\u00e1s bombardearon Longyearbyen e Barentsburg en setembro de 1943 e Sveagruva ao ano seguinte. Terminada a guerra, a illa pasou a desempe\u00f1ar un papel importante na guerra fr\u00eda, cos seus mares a seren escenario de frecuentes incursi\u00f3ns submarinas e a\u00e9reas. Sendo Noruega membro da OTAN, a convivencia coa presenza sovi\u00e9tica en Svalbard foi complexa, sobre todo porque o n\u00famero de cidad\u00e1ns sovi\u00e9ticos era maior que o de noruegueses."}
{"id": "132434", "revid": "22570", "url": "https://gl.wikipedia.org/wiki?curid=132434", "title": "Terra da Ra\u00ed\u00f1a Maud", "text": "Terra da Ra\u00ed\u00f1a Maud (en noruegu\u00e9s: \"Dronning Maud Land\") \u00e9 o sector da Ant\u00e1rtida reclamado por Noruega. At\u00f3pase ao sur do continente africano, na Ant\u00e1rtida Oriental, e abarca entre os meridianos 20\u00ba O e 45\u00ba E, cunha \u00e1rea de terra de aproximadamente 2.500.000\u00a0km\u00b2 (a\u00ednda que o seu l\u00edmites norte e sur non foron definidos), a maior parte cuberta por bloques de xeo ant\u00e1rtico de enorme espesura. Este territorio foi reclamado por Noruega o 14 de xaneiro de 1939, mais esta reclamaci\u00f3n, como todas as demais na Ant\u00e1rtida, non est\u00e1n universalmente reco\u00f1ecidas e a \u00e1rea est\u00e1 suxeita aos termos do Tratado Ant\u00e1rtico. O outro territorio ant\u00e1rtico reclamado por Noruega \u00e9 a Illa Pedro I.\nA Terra da Ra\u00ed\u00f1a Maud foi nomeada por Roald Amundsen en honra \u00e1 ra\u00ed\u00f1a Maud de Noruega.\nSectores.\nA terra da Ra\u00ed\u00f1a Maud div\u00eddese en cinco \u00e1reas costeiras que poden ser consideradas como sectores que se prolongan at\u00e9 o polo sur, como na seguinte t\u00e1boa, de oeste a leste son:\nHistoria.\nA \u00e1rea foi visitada por primeira vez en 1930 por Hjalmar Riiser-Larsen como parte dos esforzos por cartografar a Ant\u00e1rtida. Roald Amundsen bautiz\u00e1raa previamente en honra \u00e1 ra\u00ed\u00f1a Maud de Noruega e ao total da meseta que rodea o polo sur como \"Haakon VII's Vidde\" en honra ao rei Haakon VII de Noruega. A \u00e1rea orixinalmente identificada por Amundsen como Terra da Ra\u00ed\u00f1a Maud abarcaba desde os 37\u00b0 at\u00e9 os 50\u00b0 de lonxitude este.\nCando Amundsen converteuse no primeiro home en alcanzar o polo sur o 14 de decembro de 1911, reclamou a meseta polar para o rei Haakon VII de Noruega. Con todo, o Goberno noruegu\u00e9s non aceptou a reclamaci\u00f3n do polo sur debido a que contradic\u00eda as s\u00faas posici\u00f3ns na disputa coa Uni\u00f3n Sovi\u00e9tica no \u00e1rtico, ao rexeitar a Teor\u00eda dos Sectores Polares.\nEn 1928 Noruega reclamou a subant\u00e1rtida illa Bouvet e o 15 de abril de 1929 expresou mediante unha nota aos Estados Unidos que en base aos descubrimentos realizados por Amundsen no polo sur, ti\u00f1a:\nA Terra da Ra\u00ed\u00f1a Maud foi reclamada por Noruega mediante un decreto real do 14 de xaneiro de 1939:\nBases ant\u00e1rticas.\nAs Bases Ant\u00e1rticas permanentes (operativas todo o ano) instaladas neste territorio son:\nEn 1985, Noruega estableceu a Base Tor en Svarthammaren na Costa da Princesa Marta; e en 2005, a ra\u00ed\u00f1a Sonia de Noruega inaugurou outra base chamada Troll en Jutulsessen. A parte do Oc\u00e9ano Ant\u00e1rtico que ba\u00f1a as costas da Terra da Ra\u00ed\u00f1a Maud foi chamada Mar de Haakon VII"}
{"id": "132436", "revid": "5132", "url": "https://gl.wikipedia.org/wiki?curid=132436", "title": "Lingua anglosaxoa", "text": ""}
{"id": "132437", "revid": "387", "url": "https://gl.wikipedia.org/wiki?curid=132437", "title": "\u00darsula (cr\u00e1ter)", "text": "\u00darsula \u00e9 un gran cr\u00e1ter da superficie da l\u00faa do planeta Urano, Titania. Ten \u00f3 redor de 135\u00a0km de ancho, e est\u00e1 cortado pola Belmont Chasma. O seu nome est\u00e1 tomado da comedia de William Shakespeare, \"Much Ado About Nothing\".\n\u00darsula ten un foso central dun di\u00e1metro aproximado de 20\u00a0km. \u00c9 probablemente o cr\u00e1ter m\u00e1is recente de entre os grandes cr\u00e1teres que pos\u00fae Titania. O cr\u00e1ter est\u00e1 rodeado de suaves planicies, as cales amosan a densidade m\u00e1is baixa de cr\u00e1teres de impacto de entre t\u00f3dolos accidentes xeol\u00f3xicos de importancia de Titania, exceptuando que est\u00e1n cortadas pola Belmont Chasma. Estas planicies poden ser dep\u00f3sitos de material expulsado no impacto que produciu o cr\u00e1ter \u00darsula ou tam\u00e9n poder\u00edan ser produto do criovulcanismo."}
{"id": "132438", "revid": "89787", "url": "https://gl.wikipedia.org/wiki?curid=132438", "title": "Lar (editorial)", "text": "Lar foi unha editorial da Coru\u00f1a, continuadora da Editorial C\u00e9ltiga, que publicou con periodicidade irregular, de 1924 a 1928, unha colecci\u00f3n de novelas curtas. Estaba dirixida por Leandro Carr\u00e9 Alvarellos e administrada por \u00c1nxel Casal. Os cinco primeiros n\u00fameros edit\u00e1ronse na imprenta Moret. A capa da colecci\u00f3n estaba dese\u00f1ada por Camilo D\u00edaz Bali\u00f1o.\nCesou en 1928, dando paso \u00e1 Editorial N\u00f3s.\nPublicaci\u00f3ns.\nNo seu primeiro n\u00famero, publicado en decembro de 1924, inclu\u00eda a novela \"A mi\u00f1a muller\", de Wenceslao Fern\u00e1ndez Fl\u00f3rez.\nNo segundo n\u00famero, publicado o 20 de decembro de 1924, inclu\u00eda a novela \"O anarquista\", de Leandro Pita Romero.\nNo terceiro n\u00famero, publicado o 3 de xaneiro de 1925, inclu\u00eda a novela \"O pastor de do\u00f1a Silvia\", de Aurelio Ribalta.\nPosteriormente public\u00e1ronse as seguintes obras de novela curta:\nAmais, no eido do teatro: \"O coraz\u00f3n d'un ped\u00e1neo\", de Leandro Carr\u00e9 Alvarellos e \"O Mariscal\" de Ram\u00f3n Cabanillas e Ant\u00f3n Villar Ponte; e no da poes\u00eda: \"No desterro\" de Ram\u00f3n Cabanillas, entre outras."}
{"id": "132439", "revid": "387", "url": "https://gl.wikipedia.org/wiki?curid=132439", "title": "Vuver (cr\u00e1ter)", "text": "Vuver \u00e9 un cr\u00e1ter de impacto na superficie da l\u00faa de Urano, Umbriel. Estimase que ten 98\u00a0km de di\u00e1metro. A lonxitude e latitude do seu centro \u00e9 de 311,6\u00b0 e \u22124,7\u00b0, respectivamente. Vuver ten un pico central brillante, o cal fai del uns dos poucos accidentes xeol\u00f3xicos de Umbriel cun albedo brillante, e destaca dentro do albedo escuro que pos\u00fae Umbriel.\nO cr\u00e1ter recibiu o nome de Vuver, un esp\u00edrito demon\u00edaco dos pobos ugro-fineses do alto Volga."}
{"id": "132440", "revid": "23204", "url": "https://gl.wikipedia.org/wiki?curid=132440", "title": "O Barredal, Arante, Ribadeo", "text": "O Barredal \u00e9 un lugar da parroquia de Arante no concello de Ribadeo, na comarca da Mari\u00f1a Oriental. Segundo o IGE, en 2022 ti\u00f1a 20 habitantes (10 homes e 10 mulleres).\nEconom\u00eda.\nHai explotaci\u00f3ns de vac\u00fan de leite, explotaci\u00f3ns variadas de animais e cultivo de fabas, obreiros por conta allea e pensionistas. As casas est\u00e1n ordenadas ao longo da estrada, distanci\u00e1ndose as dos extremos en 600 metros."}
{"id": "132441", "revid": "387", "url": "https://gl.wikipedia.org/wiki?curid=132441", "title": "Wunda (cr\u00e1ter)", "text": "Wunda \u00e9 un gran cr\u00e1ter de impacto na superficie da l\u00faa de Urano, Umbriel. Ten 131\u00a0km de di\u00e1metro e est\u00e1 localizado preto do ecuador de Umbriel. A lonxitude e latitude do seu centro son 273,6\u00b0 e \u22127,9\u00b0, respectivamente. Wunda ten un chan brillante, o cal lle da unha forma de anel brillante duns 10\u00a0km de ancho. A raz\u00f3n deste gran brillo e desco\u00f1ecida, e fai destacar este accidente xeol\u00f3xico no albedo escuro de Umbriel.\nO cr\u00e1ter recibir\u00eda o nome de Wunda, un esp\u00edrito escuro da mitolox\u00eda aborixe australiana."}
{"id": "132442", "revid": "56817", "url": "https://gl.wikipedia.org/wiki?curid=132442", "title": "Spetsopoula", "text": "Spetsopoula \u00e9 unha illa privada situada ao sueste de Spetses, que \u00e9 unha das Illas Sar\u00f3nicas, na rexi\u00f3n de \u00c1tica e no mar Exeo. Foi adquirido polo magnate grego Stavros Niarchos, el mesmo era nativo da \u00c1tica. A s\u00faa localizaci\u00f3n esta a 90\u00a0km en helic\u00f3ptero desde Atenas.\nAqu\u00ed Eugenia Livanos Niarchos, a esposa de Niarchos, morreu en circunstancias misteriosas en 1970."}
{"id": "132443", "revid": "5467", "url": "https://gl.wikipedia.org/wiki?curid=132443", "title": "Volc\u00e1n Chiriqu\u00ed", "text": ""}
{"id": "132444", "revid": "2956", "url": "https://gl.wikipedia.org/wiki?curid=132444", "title": "Ulna", "text": ""}
{"id": "132452", "revid": "98629", "url": "https://gl.wikipedia.org/wiki?curid=132452", "title": "Caldo galego", "text": "O caldo galego \u00e9 unha sopa ou caldo t\u00edpico da gastronom\u00eda de Galicia.\nIngredientes e elaboraci\u00f3n.\nOs seus principais ingredientes son os grelos, verzas ou repolo xunto con patacas, unto ou graxa de porco, para dar \"substancia\", fabas e ocasionalmente alg\u00fan ingrediente m\u00e1is, como chourizo, lac\u00f3n ou touci\u00f1o entrefebrado cocido.\nS\u00e9rvese moi quente, decote como primeiro prato.\nO caldo na cultura popular galega.\nCantigas.\n\"ei v\u00e9n t\u00faa nai\n\"ei v\u00e9n teu av\u00f3,\n\"que nunca foi bo\n\"caldi\u00f1o pouco\n\"e verci\u00f1as catro\n\"sabell-o pan\n\"com\u00e1 lingua dun gato.\n\"deixoume o caldo na ola,\n\"vamonos comendo o caldo\nquen se morreo, que se morra."}
{"id": "132453", "revid": "1505", "url": "https://gl.wikipedia.org/wiki?curid=132453", "title": "Torta de Mondo\u00f1edo", "text": "A torta de Mondo\u00f1edo \u00e9 unha das sobremesas tradicionais do concello de Mondo\u00f1edo, no norte da provincia de Lugo.\nComposici\u00f3n e elaboraci\u00f3n.\nA torta elab\u00f3rase con biscoito, almibre, masa follada, am\u00e9ndoas cr\u00faas, cabelo de anxo e froitas (figos e cereixas). Term\u00ednase coci\u00f1ando no forno.\nA torta fundam\u00e9ntase nas antigas receitas medievais."}
{"id": "132454", "revid": "27155", "url": "https://gl.wikipedia.org/wiki?curid=132454", "title": "\u00d3vulo", "text": "O \u00f3vulo \u00e9 a c\u00e9lula sexual ou gameto feminino. Tr\u00e1tase de c\u00e9lulas grandes, esf\u00e9ricas e inm\u00f3biles. O \u00f3vulo \u00e9 unha c\u00e9lula haploide producida polo ovario portadora do material xen\u00e9tico e capaz de ser fecundada por un espermatozoide, form\u00e1ndose ent\u00f3n un cigoto. Nas plantas e algas ad\u00f3itaselle chamar oosfera.\nProduci\u00f3n.\nNos humanos.\nOs \u00f3vulos son as c\u00e9lulas m\u00e1is voluminosas do corpo humano. Neles, desde a puberdade, cada 28 d\u00edas aproximadamente, madura un \u00f3vulo formado por meiose nun dos ovarios e pasa a unha das trompas de Falopio, nun proceso chamado ovox\u00e9nese, que se manifesta tam\u00e9n a trav\u00e9s do proceso peri\u00f3dico da ovulaci\u00f3n. A c\u00e9lula sofre d\u00faas divisi\u00f3ns mei\u00f3ticas ata completar a s\u00faa formaci\u00f3n: na primeira das d\u00faas divisi\u00f3ns, a causante da reduci\u00f3n do n\u00famero de cromosomas, in\u00edciase durante o desenvolvemento embrionario e queda interrompida durante a profase I. Ren\u00f3vase a partir da puberdade, cando en cada ciclo madura un fol\u00edculo e o ovocito que envolve, complet\u00e1ndose a primeira divisi\u00f3n, que produce un ovocito secundario, e arrincando a segunda. A segunda divisi\u00f3n mei\u00f3tica queda \u00e1 s\u00faa vez interrompida, e non se completa ata que non ocorre a fecundaci\u00f3n, se \u00e9 que esta chega a producirse. Logo de completar a meiose das ovogonias, ademais dun ovocito form\u00e1ronse dous corpos polares, o primeiro sendo a c\u00e9lula irm\u00e1 do ovocito secundario, e o segundo a do \u00f3vulo.\nO ovolema \u00e9 o nome que recibe a membrana plasm\u00e1tica dun ovocito.\nNas plantas.\nNas plantas ch\u00e1maselle \u00f3vulos aos primordios seminales, que son macrosporanxios (\u00f3rganos produtores de esporas femininas), mentres que os gametos femininos (c\u00e9lulas sexuais femininas) reciben o nome de oosferas ou ovoc\u00e9lulas."}
{"id": "132455", "revid": "5863", "url": "https://gl.wikipedia.org/wiki?curid=132455", "title": "Puccini", "text": ""}
{"id": "132456", "revid": "17467", "url": "https://gl.wikipedia.org/wiki?curid=132456", "title": "Tchaikovski", "text": ""}
{"id": "132457", "revid": "1131", "url": "https://gl.wikipedia.org/wiki?curid=132457", "title": "O anarquista", "text": "O anarquista (novela orixinal e in\u00e9dita) \u00e9 unha novela de Leandro Pita Romero, escrita por Pita en castel\u00e1n e traducida ao galego por Leandro Carr\u00e9 Alvarellos para a s\u00faa publicaci\u00f3n, o 20 de decembro de 1924, na revista-editorial \"Lar\". Levou a capa propia de toda a colecci\u00f3n, dese\u00f1ada por Camilo D\u00edaz Bali\u00f1o e sa\u00edu das prensas de Moret, A Coru\u00f1a.\nTrama.\nA novela est\u00e1 ambientada na aldea ficticia de San Xi\u00e1n de Lanz\u00f3s. Marica \u00e9 unha rapaza pobre, que ten unha vaca pero non prados para alimentala. Coma todos os habitantes da aldea, ag\u00e1s o cura, ten un alcume. O seu \u00e9 \"A anarquista\", e recibiuno por v\u00eda parental.\nSeu pai era Mariano de Vilar, un labrego relativamente acomodado. Malia as primeiras reticencias da s\u00faa muller, quere darlle unha educaci\u00f3n \u00e1 s\u00faa filla, que xa colabora na econom\u00eda familiar escribindo cartas para os familiares emigrados dos veci\u00f1os da aldea. Mariano vende as vacas e as terras que ten e monta unha tenda, onde a rapaza d\u00e1 clases aos rapaces da aldea.\nPor\u00e9n, o cacique da aldea, Andr\u00e9s, ti\u00f1a outra tenda, e logra que Mariano peche a s\u00faa, co conto de que lle faltan uns permisos administrativos. Mariano, xa maior, cando se decata da xogada, decide non quedar de brazos cruzados, e fabrica un artefacto explosivo con d\u00faas cabezas dos foguetes de dinamita das romar\u00edas, que coloca na vivenda do cacique. Non obstante, non causa ning\u00fan dano, ag\u00e1s a morte dun porco, o aborto dunha vaca e a rotura dalg\u00fans vidros.\nMalia que ese mesmo d\u00eda \u00e9 avisada a Garda Civil e o xu\u00edz, logo de declarar Mariano morre na casa, qued\u00e1ndolle o alcume de \"anarquista\" polos m\u00faltiples atentados acontecidos na \u00e9poca a mans de anarquistas catal\u00e1ns.\nNarraci\u00f3n.\n\"O anarquista\" \u00e9 un cadro costumista que presenta de xeito estereotipado diversas situaci\u00f3ns e personaxes presentes no debate agrarista dos anos 20: a figura do cacique, a necesidade de educaci\u00f3n para a clase baixa, o pago de rendas, a liberaci\u00f3n de terras improdutivas, o ascenso do pequeno campesi\u00f1ado \u00e1 pequena burgues\u00eda comercial, ou o uso da violencia revolucionaria.\nFai unha achega \u00e1 realidade antropol\u00f3xica da clase rural galega.\nReedici\u00f3ns.\nFoi reeditada en facs\u00edmile en 2009 pola CNT e en 2010 polo concello de Ortigueira."}
{"id": "132460", "revid": "98629", "url": "https://gl.wikipedia.org/wiki?curid=132460", "title": "O Caminho das Nuvens", "text": "O caminho das nuvens \u00e9 un filme brasileiro de 2003, do x\u00e9nero drama, dirixido por Vicente Amorim.\nSinopse.\nRom\u00e3o \u00e9 un pai de familia da Para\u00edba que est\u00e1 desempregado e decide usar a estrada para chegar ao R\u00edo de Xaneiro, en busca dun emprego de mil reais por mes, para el e para a s\u00faa familia. Para realizar este so\u00f1o, el percorre 3.200 quil\u00f3metros de bicicleta, acompa\u00f1ado da s\u00faa muller Rose e dos seus cinco fillos, pasando todo tipo de penurias.\nGalard\u00f3ns.\nFestival do Uruguai 2004\nFestival de Cine de Cartagena 2004 (Colombia)\nFestival de Cine da Habana 2003 (Cuba)\nFestival de Cine de San Sebasti\u00e1n 2003 (Pa\u00eds Vasco)"}
{"id": "132461", "revid": "89787", "url": "https://gl.wikipedia.org/wiki?curid=132461", "title": "Emilia de Poret", "text": "Emilia Angel Agnetha de Poret, m\u00e1is co\u00f1ecida coma Emilia de Poret, nada o 10 de agosto de 1976, \u00e9 unha cantante sueca.\nTraxectoria.\nAnteriormente co\u00f1ecida coma \"Lia Andreen\", no ver\u00e1n de 2001 editou o sinxelo \"Mistreat me (you'll be sorry)\", que acadou o posto 34 na lista de \u00e9xitos do seu pa\u00eds.\nF\u00edxose co\u00f1ecida en Espa\u00f1a grazas ao tema \"Pick me up\", o primeiro sinxelo do seu \u00e1lbum hom\u00f3nimo, co que chegou a ser n\u00famero un no seu pa\u00eds natal."}
{"id": "132465", "revid": "23204", "url": "https://gl.wikipedia.org/wiki?curid=132465", "title": "Sukkar banat", "text": "Sukkar banatl (en ), \u00e9 un filme do L\u00edbano estreada no 2007, primeira obra como directora de Nadine Labaki. O t\u00edtulo da pel\u00edcula \"Caramel\" fai referencia a un m\u00e9todo de depilaci\u00f3n usado en Oriente Medio que consiste en quentar unha mixtura de azucre, auga e zume de lim\u00f3n.\nSinopse.\nConta a historia de cinco mulleres libanesas que te\u00f1en os problemas universais do amor, sexo, e o paso do tempo, e todo isto nun Beirut c\u00e1lido e acolledor."}
{"id": "132467", "revid": "17467", "url": "https://gl.wikipedia.org/wiki?curid=132467", "title": "Caramel", "text": ""}
{"id": "132468", "revid": "1131", "url": "https://gl.wikipedia.org/wiki?curid=132468", "title": "Universidade de O\u00f1ati", "text": "A Universidade de O\u00f1ati (en ), formalmente Universidade do Sancti Spiritus, \u00e9 un monumento renacentista da vila de O\u00f1ati en Guip\u00fascoa, Pa\u00eds Vasco. Desde mediados do s\u00e9culo XVI at\u00e9 principios do s\u00e9culo XX foi a \u00fanica, e primeira, universidade do Pa\u00eds Vasco.\nHistoria.\nFundada polo bispo e humanista o\u00f1atiarra Don Rodrigo Mercado de Zuazola en 1540 baixo o nome de \"Universidade do Sancti Spiritus\" e mediante unha bula do papa Paulo III, nun principio estivo chantada en Hernani, pero en 1548 trasladouse a O\u00f1ati. As especialidades que impart\u00eda eran teolox\u00eda, Leis, Canons, Artes e Medicina. A universidade foi estritamente cat\u00f3lica at\u00e9 que en 1869, trala Revoluci\u00f3n de 1868, albergou a \"Universidade libre\". M\u00e1is tarde pasou a mans dos carlistas, quen fundaron a \"Real e Pontificia Universidade Vasco-Navarra\". A finais de s\u00e9culo converteuse na \"Universidade libre cat\u00f3lica\", pero a instituci\u00f3n cerrou as s\u00faas portas en 1901. O Pa\u00eds Vasco ficou sen universidades, baleiro que conduciu \u00e1 fundaci\u00f3n en Bilbao da Universidade de Deusto. Na actualidade, dende 1989, o edificio acolle o Instituto Internacional de Sociolox\u00eda Xur\u00eddica.\nEn 1931 o edificio fora declarado Monumento Hist\u00f3rico-Art\u00edstico Nacional. \u00c9 Ben de Interese Cultural.\nDescrici\u00f3n.\nA Universidade Sancti Spiritus constit\u00fae un dos edificios renacentistas m\u00e1is notables do Pa\u00eds Vasco, e \u00e9 un expo\u00f1ente da arte de transici\u00f3n do plateresco ao manierismo purista. A construci\u00f3n do edificio iniciouse en 1543 baixo o padroado do emperador Carlos I, participando na mesma o mestre Domingo de la Carrera e o escultor Pierres Durand, m\u00e1is co\u00f1ecido como Pierre Picart.\nPatio.\nO edificio ten planta cadrada articulada en torno a un amplo patio central, ach\u00e1ndose na planta baixa a capela, as aulas, a coci\u00f1a e o refectorio, e na planta superior os dormitorios e a aula magna. O patio tr\u00e1tase dunha construci\u00f3n de dobre arquer\u00eda de medio punto, con sobreclaustro balaustrado, g\u00e1rgolas de tradici\u00f3n g\u00f3tica nos beirados e enxoitas decoradas con escudos e medall\u00f3ns que portan efixies por parellas de figuras hist\u00f3ricas e mitol\u00f3xicas, sen faltar os emperadores Carlos I e a s\u00faa dona Sabela de Portugal. Sobre o c\u00e9spede central, unha escultura de Jorge Oteiza titulada \"A Terra e a L\u00faa\". Son tam\u00e9n de destacar os artesoados de inspiraci\u00f3n mud\u00e9xar, especialmente o que cobre a escaleira de acceso \u00e1 primeira planta do claustro, labrados por un tallista abulense chamado Gibaja.\nFachada.\nFoi levantada por Pierre Picart arredor de 1546. Constru\u00eduse primeiro a portada central coa entrada principal, que ten gran similitude coa do Convento das Donas de Salamanca. A ambos lados adher\u00edronse cadanseu pilastr\u00f3n esculpido con figuras de vulto, relevos e columni\u00f1as, e prolongados con torri\u00f1as, a inspiraci\u00f3n do Colexio de Santa Cruz de Valladolid. Outros dous pilastr\u00f3ns de similar traza sit\u00faanse nos esquinais de cada torre lateral, que son un piso m\u00e1is altas que o corpo principal. As catro torri\u00f1as as\u00ed como os restantes seis v\u00e9rtices das augas dos tellados dos cubos laterais son rematadas por figuras de guerreiros.\nO plan iconogr\u00e1fico da fachada mostr\u00e1balle ao estudante a necesidade de exercitarse en valores e virtudes resultantes da s\u00edntese pag\u00e1 e cristi\u00e1 as\u00ed, mentres nas bases H\u00e9rcules cumpre cos seus traballos, nos corpos superiores distrib\u00faense unha morea de m\u00e1rtires, virtudes e santos, alg\u00fans relacionados co estudo. Para poder ingresar no edificio hai que pasar entre Santo Agosti\u00f1o e San Xerome, paradigmas da filosof\u00eda neoplat\u00f3nica e a erudici\u00f3n teol\u00f3xica, e por debaixo da imaxe do propio fundador, o bispo Zuazola, en actitude orante, e do escudo de armas imperial.\nCapela.\nA Capela de Sancti Spiritus pos\u00fae un retablo plateresco. A s\u00faa execuci\u00f3n foi contratada en Valladolid en 1534 polo bispo de \u00c1vila co entallador Gaspar de Tordesillas, en tanto que do seu dourado e estufado deb\u00e9ronse encargar ao ano seguinte os pintores abulenses Jer\u00f3nimo Rodr\u00edguez e Crist\u00f3bal de Bustamante. Situado baixo unha b\u00f3veda de nervadura cuadrifoliada, tr\u00e1tase dunha peza de catro alturas m\u00e1is predela e sete entrerr\u00faas separadas por bala\u00fastres, de traza graduada, e imaxes exentas en lugar de relevos narrativos. Os temas centrais son a Asunci\u00f3n da Virxe Mar\u00eda, os patr\u00f3ns da universidade e a vila, o Esp\u00edrito Santo e San Miguel. O t\u00edmpano \u00e9 curvo."}
{"id": "132469", "revid": "23204", "url": "https://gl.wikipedia.org/wiki?curid=132469", "title": "Vilaia de Tamanrasset", "text": "Tamanrasset ou Tamanghasset (en lingua \u00e1rabe \u0648\u0644\u0627\u064a\u0629 \u062a\u0645\u0646\u0631\u0627\u0633\u062a, lingua b\u00e9rber Tamen\u03b3est) \u00e9 a provincia m\u00e1is extensa de Alxeria. A s\u00faa capital \u00e9 Tamanrasset.\nDivisi\u00f3ns administrativas.\nA provincia div\u00eddese en 7 distritos (\"da\u00efras\"), dos cales de debullan 10 municipalidades."}
{"id": "132470", "revid": "23204", "url": "https://gl.wikipedia.org/wiki?curid=132470", "title": "Vilaia de Tebessa", "text": "T\u00e9bessa (en lingua \u00e1rabe \u0648\u0644\u0627\u064a\u0629 \u062a\u0628\u0633\u0629) \u00e9 unha vilaia de Alxeria. A s\u00faa capital \u00e9 Tebessa.\nSubdivisi\u00f3ns administrativas.\nA vilaia div\u00eddese en 12 dairas que se debullan \u00e1 s\u00faa vez en 28 balad\u00edas ou concellos."}
{"id": "132471", "revid": "23204", "url": "https://gl.wikipedia.org/wiki?curid=132471", "title": "Vilaia de Tiaret", "text": "Tiaret (en lingua \u00e1rabe \u0648\u0644\u0627\u064a\u0629 \u062a\u064a\u0627\u0631\u062a, en lingua b\u00e9rber Tahert) \u00e9 unha provincia (\"wilaya\") de Alxeria. A s\u00faa capital \u00e9 Tiaret.\nDivisi\u00f3ns administrativas.\nA provincia div\u00eddese en 14 distritos (\"da\u00efras\"), dos que se debullan 42 municipalidades."}
{"id": "132472", "revid": "23204", "url": "https://gl.wikipedia.org/wiki?curid=132472", "title": "Vilaia de Batna", "text": "Batna (en lingua \u00e1rabe \u0648\u0644\u0627\u064a\u0629 \u0628\u0627\u062a\u0646\u0629) \u00e9 unha \"vilaia\" de Alxeria. A s\u00faa capital \u00e9 a cidade de Batna.\nDivisi\u00f3ns administrativas.\nA vilaia div\u00eddese en 22 dairas dos que se debullan 61 concellos ou balad\u00edas."}
{"id": "132474", "revid": "23204", "url": "https://gl.wikipedia.org/wiki?curid=132474", "title": "Vilaia de Annaba", "text": "Annaba (en lingua \u00e1rabe \u0648\u0644\u0627\u064a\u0629 \u0639\u0646\u0627\u0628\u0629) \u00e9 unha pequena vilaia costeira de Alxeria, no seu curruncho nordeste. A s\u00faa capital \u00e9 Annaba.\nDivisi\u00f3ns administrativas.\nA provincia div\u00eddese en 6 dairas e 12 concellos ou balad\u00edas."}
{"id": "132475", "revid": "23204", "url": "https://gl.wikipedia.org/wiki?curid=132475", "title": "Vilaia de Alxer", "text": "Alxer (en lingua \u00e1rabe \u0648\u0644\u0627\u064a\u0629 \u0627\u0644\u062c\u0632\u0627\u0626\u0631) \u00e9 unha vilaia de Alxeria. A s\u00faa capital, Alxer, \u00e9 tam\u00e9n a capital do pa\u00eds. Ten a forma do antigo departamento franc\u00e9s de Alxer e a s\u00faa poboaci\u00f3n rolda os tres mill\u00f3ns de habitantes.\nDivisi\u00f3ns administrativas.\nA vilaia div\u00eddese en 13 dairas e 57 balad\u00edas ou concellos."}
{"id": "132476", "revid": "23204", "url": "https://gl.wikipedia.org/wiki?curid=132476", "title": "Vilaia de Mascara", "text": "Muaskar ou Mascara (en lingua \u00e1rabe \u0648\u0644\u0627\u064a\u0629 \u0645\u0639\u0633\u0643\u0631) \u00e9 unha provincia (\"wilaya\") de Alxeria. A s\u00faa capital \u00e9 Mascara.\nDivisi\u00f3ns administrativas.\nA provincia div\u00eddese en 16 distritos (\"da\u00efras\"), dos cales se debullan 47 municipios."}
{"id": "132477", "revid": "23204", "url": "https://gl.wikipedia.org/wiki?curid=132477", "title": "Vilaia de Medea", "text": "M\u00e9d\u00e9a (en lingua \u00e1rabe \u0648\u0644\u0627\u064a\u0629 \u0627\u0644\u0645\u062f\u064a\u0629) \u00e9 unha provincia (\"wilaya\") de Alxeria. A s\u00faa capital \u00e9 M\u00e9d\u00e9a.\nDivisi\u00f3ns administrativas.\nA provincia div\u00eddese en 19 distritos (\"da\u00efras\"), dos que se debullan 64 municipios."}
{"id": "132478", "revid": "23204", "url": "https://gl.wikipedia.org/wiki?curid=132478", "title": "Vilaia de Laghouat", "text": "Laghouat (en lingua \u00e1rabe \u0648\u0644\u0627\u064a\u0629 \u0627\u0644\u0623\u063a\u0648\u0627\u0637) \u00e9 unha provincia (\"wilaya\") do centro de Alxeria. A s\u00faa capital \u00e9 Laghouat.\nDivisi\u00f3ns administrativas.\nA provincia div\u00eddese en 10 distritos (\"da\u00efras\"), dos que se debullan 24 municipios."}
{"id": "132479", "revid": "23204", "url": "https://gl.wikipedia.org/wiki?curid=132479", "title": "Vilaia de Khenchela", "text": "Khenchela \u00e9 unha provincia (\"wilaya\") de Alxeria.\nDivisi\u00f3ns administrativas.\nA provincia div\u00eddese en 8 distritos, dos que se debullan 21 concellos."}
{"id": "132480", "revid": "23204", "url": "https://gl.wikipedia.org/wiki?curid=132480", "title": "Vilaia de Djelfa", "text": "Djelfa (en lingua \u00e1rabe \u0648\u0644\u0627\u064a\u0629 \u0627\u0644\u062c\u0644\u0641\u0629) \u00e9 unha provincia (\"wilaya\") de Alxeria. A s\u00faa capital \u00e9 Djelfa.\nFoi establecida por primeira vez en 1974 e a s\u00faa poboaci\u00f3n rolda ao 1.200.000 habitantes.\nDivisi\u00f3ns administrativas.\nA provincia div\u00eddese en 12 distritos, dos que se debullas 36 municipios."}
{"id": "132482", "revid": "23204", "url": "https://gl.wikipedia.org/wiki?curid=132482", "title": "Vilaia de Ouargla", "text": "Ouargla (en lingua \u00e1rabe \u0648\u0644\u0627\u064a\u0629 \u0648\u0631\u0642\u0644\u0629) \u00e9 unha provincia (\"wilaya\") da zona oriental de Alxeria. A s\u00faa capital \u00e9 Ouargla.\nDivisi\u00f3ns administrativas.\nA provincia div\u00eddese en 10 distritos (\"da\u00efras\"), dos que se debullan 21 municipios."}
{"id": "132483", "revid": "23204", "url": "https://gl.wikipedia.org/wiki?curid=132483", "title": "Vilaia de Bux\u00eda", "text": "Bux\u00eda ou B\u00e9ja\u00efa (en lingua cabila \"Vgaiet\") \u00e9 unha vilaia de Alxeria. A s\u00faa capital \u00e9 a cidade de Bux\u00eda.\nDivisi\u00f3ns administrativas.\nA vilaia div\u00eddese en 19 dairas, das que se debullan 52 balad\u00edas ou concellos.\nV\u00e9xase tam\u00e9n.\nLigaz\u00f3ns externas.\nP\u00e1xina oficial da provincia de B\u00e9ja\u00efa"}
{"id": "132484", "revid": "23204", "url": "https://gl.wikipedia.org/wiki?curid=132484", "title": "Vilaia de Blida", "text": "Blida (en lingua \u00e1rabe \u0648\u0644\u0627\u064a\u0629 \u0627\u0644\u0628\u0644\u064a\u062f\u0629) \u00e9 unha vilaia de Alxeria. A s\u00faa capital \u00e9 Blida.\nDivisi\u00f3ns administrativas.\nA vilaia div\u00eddese en 10 dairas e 25 balad\u00edas ou concellos."}
{"id": "132485", "revid": "23204", "url": "https://gl.wikipedia.org/wiki?curid=132485", "title": "Vilaia de Biskra", "text": "Biskra (en lingua \u00e1rabe \u0648\u0644\u0627\u064a\u0629 \u0628\u0633\u0643\u0631\u0629, en lingua b\u00e9rber \"Tibeskert\") \u00e9 unha vilaia de Alxeria. A s\u00faa capital \u00e9 a cidade hom\u00f3nima de Biskra.\nDivisi\u00f3ns administrativas.\nA vilaia div\u00eddese en 12 dairas, dos que se debullan 33 balad\u00edas ou concellos."}
{"id": "132486", "revid": "23204", "url": "https://gl.wikipedia.org/wiki?curid=132486", "title": "Vilaia de Bouira", "text": "Bou\u00efra (en lingua \u00e1rabe \u0648\u0644\u0627\u064a\u0629 \u0627\u0644\u0628\u0648\u064a\u0631\u0629, en lingua cabila \"Tubiret\") \u00e9 unha vilaia de Alxeria.\nSubdivisi\u00f3ns administrativas.\nA vilaia div\u00eddese en 12 dairas e 45 balad\u00edas ou concellos."}
{"id": "132487", "revid": "23204", "url": "https://gl.wikipedia.org/wiki?curid=132487", "title": "Vilaia de Saida", "text": "Sa\u00efda (en lingua \u00e1rabe \u0648\u0644\u0627\u064a\u0629 \u0633\u0639\u064a\u062f\u0629) \u00e9 unha provincia (\"wilaya\") de Alxeria. A s\u00faa capital \u00e9 Sa\u00efda.\nDivisi\u00f3ns administrativas.\nA provincia div\u00eddese en 6 distritos (\"da\u00efras\"), dos que se debullan 16 municipalidades."}
{"id": "132488", "revid": "23204", "url": "https://gl.wikipedia.org/wiki?curid=132488", "title": "Vilaia de Setif", "text": "A provincia de S\u00e9tif (en lingua \u00e1rabe \u0648\u0644\u0627\u064a\u0629 \u0633\u0637\u064a\u0641) \u00e9 unha provincia (\"wilaya\") que se acha no nordeste de Alxeria. A s\u00faa capital e cidade m\u00e1is grande \u00e9 S\u00e9tif.\nDivisi\u00f3ns administrativas.\nA provincia div\u00eddese en 20 distritos (\"da\u00efras\"), dos que se debullan 60 municipalidades."}
{"id": "132490", "revid": "23204", "url": "https://gl.wikipedia.org/wiki?curid=132490", "title": "Vilaia de Sidi Bel Abbes", "text": "Sidi Bel Abb\u00e8s (en lingua \u00e1rabe \u0648\u0644\u0627\u064a\u0629 \u0633\u064a\u062f\u064a \u0628\u0644\u0639\u0628\u0627\u0633) \u00e9 unha provincia (\"wilaya\") do noroeste de Alxeria. A s\u00faa capital \u00e9 a cidade de Sidi Bel Abbes.\nDivisi\u00f3ns administrativas.\nA provincia div\u00eddese en 15 distritos (\"da\u00efras\"), dos que se debullan 52 municipalidades."}
{"id": "132491", "revid": "23204", "url": "https://gl.wikipedia.org/wiki?curid=132491", "title": "Vilaia de Skikda", "text": "Skikda (en lingua \u00e1rabe \u0648\u0644\u0627\u064a\u0629 \u0633\u0643\u064a\u0643\u062f\u0629) \u00e9 unha provincia (\"wilaya\") de Alxeria, situada na zona costeira oriental.\nDivisi\u00f3ns administrativas.\nA provincia div\u00eddese en 13 distritos (\"da\u00efras\"), dos que se debullan 38 municipalidades."}
{"id": "132492", "revid": "23204", "url": "https://gl.wikipedia.org/wiki?curid=132492", "title": "Vilaia de Souk Ahras", "text": "Souk Ahras (en lingua \u00e1rabe \u0648\u0644\u0627\u064a\u0629 \u0633\u0648\u0642 \u0623\u0647\u0631\u0627\u0633) \u00e9 unha provincia (\"wilaya\") de Alxeria. A s\u00faa capital \u00e9 Souk Ahras.\nAt\u00f3pase na fronteira nordeste alxeriana con Tunisia.\nDivisi\u00f3ns administrativas.\nA provincia div\u00eddese en 10 distritos (\"dairas\"), dos que se debullan 26 municipalidades."}
{"id": "132493", "revid": "23204", "url": "https://gl.wikipedia.org/wiki?curid=132493", "title": "Vilaia de Relizane", "text": "Relizane (en lingua \u00e1rabe \u0648\u0644\u0627\u064a\u0629 \u063a\u0644\u064a\u0632\u0627\u0646) \u00e9 unha provincia (\"wilaya\") de Alxeria. A s\u00faa capital \u00e9 Relizane.\nDivisi\u00f3ns administrativas.\nA provincia div\u00eddese en 13 distritos (\"da\u00efras\"), dos que se debullan 38 municipalidades."}
{"id": "132494", "revid": "23204", "url": "https://gl.wikipedia.org/wiki?curid=132494", "title": "Vilaia de Oum El Bouaghi", "text": "Oum El Bouaghi ou Oum el-Bouaghi (en lingua \u00e1rabe \u0648\u0644\u0627\u064a\u0629 \u0623\u0645 \u0627\u0644\u0628\u0648\u0627\u0642\u064a) \u00e9 unha provincia (\"wilaya\") de Alxeria. A s\u00faa capital \u00e9 Oum el-Bouaghi.\nDivisi\u00f3ns administrativas.\nA provincia div\u00eddese en 12 distritos (\"da\u00efras\"), dos que se debullan 29 \"communes\" ou municipalidades."}
{"id": "132497", "revid": "5132", "url": "https://gl.wikipedia.org/wiki?curid=132497", "title": "Dronning Maud", "text": ""}
{"id": "132498", "revid": "5132", "url": "https://gl.wikipedia.org/wiki?curid=132498", "title": "Dronning Maud Land", "text": ""}
{"id": "132502", "revid": "1131", "url": "https://gl.wikipedia.org/wiki?curid=132502", "title": "Probaos", "text": "Co top\u00f3nimo Probaos pod\u00e9monos referir a:"}
{"id": "132503", "revid": "23204", "url": "https://gl.wikipedia.org/wiki?curid=132503", "title": "Pan con xam\u00f3n", "text": "Pan con xam\u00f3n (en ingl\u00e9s: Ham on Rye) \u00e9 unha novela de Charles Bukowski, publicada en 1982. Escrita en primeira persoa, describe con certa carga autobiogr\u00e1fica a infancia e mocidade do alter ego de Bukowski, Henry Chinaski, na prosa honesta e sincera que caracteriza ao autor. Est\u00e1 ambientada nos \u00c1nxeles durante a \u00e9poca da Gran Depresi\u00f3n.\nAmbientaci\u00f3n.\nComa as s\u00faas obras previas, \"Ham on Rye\" est\u00e1 ambientada nos \u00c1nxeles, onde o autor creceu. Bukowski mant\u00e9n as descrici\u00f3ns realistas da s\u00faa cidade, facendo fincap\u00e9 na xente que conforma Os \u00c1nxeles m\u00e1is que na cidade en si. Este tipo de descrici\u00f3n non venera ou idealiza a cidade, en contraste con outras obras co\u00f1ecidas como \"Novelas dos \u00c1nxeles\". As escenas f\u00f3ra dos \u00c1nxeles mostran a Chinaski coma un intruso, coma ao comezo da novela, cando vai coa s\u00faa familia a unha plantaci\u00f3n de laranxeiros.\nProtagonista e personaxes.\nComa en novelas autobiogr\u00e1ficas anteriores, c\u00e9ntrase na vida de Henry Chinaski durante a infancia e a adolescencia. Bukowski mostra o seu car\u00e1cter de anti heroe mis\u00e1ntropo, similar ao de obras coma \"Servizo de Correos\" ou \"Hollywood\". Chinaski, que crece nun barrio pobre dos \u00c1nxeles durante a Gran Depresi\u00f3n, aparece como un perdedor sarc\u00e1stico. Isto d\u00e9bese en boa parte \u00e1s habituais malleiras do seu pai, en moitas ocasi\u00f3ns sen motivo. Conv\u00e9rtese nun marxinado por parte dos rapaces da escola pola s\u00faa nula habilidade para os deportes, e despois polo seu terr\u00edbel acne.\nChinaski foi comparado co monstro de \"Frankenstein ou o moderno Prometeo\" e co personaxe de Franz Kafka Gregor Samsa pola marxinaci\u00f3n que lle produce a s\u00faa \"monstruosa\" aparencia. Adoita responder con violencia nos enfrontamentos con quen o marxinan e mostra unha imaxe de \"tipo duro\".\nAo igual que Henry Chinaski, os demais personaxes est\u00e1n ambientados conforme os modelos de familiares e amizades do propio autor..\nT\u00edtulo.\nO t\u00edtulo, \"Ham on Rye\", significa literalmente \"xam\u00f3n sobre centeo\", en referencia a dous alimentos que combinan ben. Segundo certos autores, pode ser unha referencia ao libro de J. D. Salinger \"O vix\u00eda no centeo\" (1951).\nA versi\u00f3n galega foi traducida por Eva Almaz\u00e1n e publicada por Factor\u00eda K en 2009. Amais, foi traducida, entre outros, ao italiano (\"Panino al prosciutto\"), ao castel\u00e1n (\"La senda del perdedor\"), ao checo (\"\u0160unkov\u00fd n\u00e1\u0159ez\") e ao sueco (\"Min oskuld och Pearl Harbor\")."}
{"id": "132505", "revid": "1131", "url": "https://gl.wikipedia.org/wiki?curid=132505", "title": "Mourence", "text": "O top\u00f3nimo galego Mourence pode referirse a:"}
{"id": "132512", "revid": "5132", "url": "https://gl.wikipedia.org/wiki?curid=132512", "title": "Lista de dominios de internet", "text": ""}
{"id": "132514", "revid": "29398", "url": "https://gl.wikipedia.org/wiki?curid=132514", "title": "Rafael Franco", "text": "Rafael Franco Reyes, nado en Rosario o 17 de xu\u00f1o de 1923 e finado na Coru\u00f1a o 25 de outubro de 1997, foi un futbolista e adestrador de f\u00fatbol arxentino, que xogaba de dianteiro. \nTras xogar no seu pa\u00eds natal, no Uruguai e en M\u00e9xico aterrou en Galicia, onde pasar\u00eda a maior parte do resto da s\u00faa vida. Triunfou no Deportivo da Coru\u00f1a, onde foi un dos cinco membros da Orquestra Canaro, a famosa dianteira que completaban Tino, Oswaldo, Corcuera e Moll.\nTivo unha ampla carreira como adestrador, destacando a s\u00faa etapa en Venezuela, onde dirixiu entre outros ao Deportivo Galicia e durante unha d\u00e9cada \u00e1 selecci\u00f3n venezolana.\nTraxectoria.\nInicios en Am\u00e9rica (1923-1948).\nComezou a s\u00faa carreira futbol\u00edstica no Newell\u2019s Old Boys, debutando co primeiro equipo aos 16 anos. Xogou co equipo rosarino nas tempadas 1939 e 1940, tendo tam\u00e9n un breve paso polo Nacional de Montevideo, co que disputou un par de amigables en 1939.\nEn 1941 foi cedido ao River Plate, co que ga\u00f1ou ese ano o Campionato de Primeira Divisi\u00f3n, a\u00ednda que s\u00f3 disputou un partido en toda a tempada, fronte a Estudiantes, pois a s\u00faa posici\u00f3n ocup\u00e1baa no equipo o \"Charro\" Moreno, un dos mellores xogadores do mundo.\nEn 1942 volveu ao Nacional, co que debutou oficialmente na s\u00e9tima xornada do Torneo Competencia. Estreou a s\u00faa conta goleadora no Uruguai o 12 de xullo, na segunda xornada do campionato de Primeira Divisi\u00f3n, anotando 4 dos 10 goles que o seu equipo lle fixo a Defensor. Con todo, pouco despois sufriu unha lesi\u00f3n que o afastou un tempo dos terreos de xogo, nunha tempada na que o equipo acabou campi\u00f3n. Volveu a continuaci\u00f3n ao Newell\u2019s Old Boys, co que disputou a tempada 1943.\nEn 1944 fichou por Chacarita Juniors, co que disputou 7 partidos antes de marchar a M\u00e9xico para xogar no Marte. Xogou tres anos na liga mexicana, ata 1948.\nDeportivo da Coru\u00f1a (1948-1951).\nEn xullo de 1948 aterrou na Coru\u00f1a xunto ao tam\u00e9n arxentino Jos\u00e9 G\u00f3mez, procedente do Atlante. G\u00f3mez marchou para o Celta de Vigo, mentres que Franco asinou polo Deportivo da Coru\u00f1a o mesmo d\u00eda que outro arxentino, Rafael Ponce. Debutou na primeira xornada da liga de Primeira Divisi\u00f3n fronte ao Alcoyano no Collao e unha semana despois anotou os seus tres primeiros goles, na vitoria por 5-2 contra o Sabadell en Riazor. No primeiro partido da segunda volta marcoulle catro goles ao Alcoyano en Riazor, nun partido que acabou 6-1. A pesar das goleadas o equipo acabou un s\u00f3 punto por riba dos postos de descenso. Rafael Franco foi o m\u00e1ximo goleador do equipo con 14 goles, empatado con Manuel Marqu\u00ednez.\nTodo cambiou na tempada seguinte (1949/50) coa chegada ao banco de Alejandro Scopelli e da incorporaci\u00f3n de xogadores como Tino ou Moll. O equipo conseguiu goleadas fronte ao Real Madrid, Barcelona, Atl\u00e9tico de Madrid e Valencia entre outros e acabou subcampi\u00f3n de liga, a un s\u00f3 punto do Atl\u00e9tico. Franco foi o m\u00e1ximo goleador do equipo, de novo con 14 goles.\nAo ano seguinte chegou outro t\u00e9cnico arxentino, Oso D\u00edaz, e novas fichaxes. Formouse ent\u00f3n o que a prensa chamou a Orquestra Canaro, unha dianteira que pasou \u00e1 historia polo seu espectacular xogo e as s\u00faas cifras goleadoras. Os cinco integrantes da dianteira eran o propio Rafael Franco, Tino, Corcuera, Oswaldo e Moll. Entre os cinco anotaron esa tempada 59 goles. A orquestra desf\u00edxose ao ano seguinte, coa marcha de Franco ao Valladolid e de Tino ao Zaragoza.\nValladolid e Estoril (1951-1953).\nA s\u00faa etapa no Valladolid foi pouco frut\u00edfera, debido a unha lesi\u00f3n muscular que s\u00f3 lle permitiu xogar 6 partidos. Ao remate da campa\u00f1a volveu \u00e1 Coru\u00f1a, onde xogou co Deportivo un amigable fronte ao Estoril, en homenaxe a Mill\u00e1n. Co club portugu\u00e9s asinou pouco despois un contrato para xogar unha tempada na Primeira Divisi\u00f3n de Portugal.\nVolta a Galicia (1953-1957).\nAo remate desta regresou de novo \u00e1 Coru\u00f1a, onde adestrou o equipo xuvenil do Deportivo da Coru\u00f1a primeiro e logo ao Espa\u00f1ol SD. Na tempada 1955/56 comezou como xogador-adestrador no Fabril en Terceira Divisi\u00f3n pero en outubro chegou a un acordo co Racing de Ferrol para a s\u00faa incorporaci\u00f3n. Xogou no equipo ferrol\u00e1n d\u00faas tempada ata que rescindiu o seu contrato en 1957, cando a\u00ednda lle quedaba un ano, para marchar a Colombia a adestrar o Independiente de Santa Fe, en Colombia.\nAdestrador en Venezuela (1957-1971).\nCami\u00f1o de Colombia, fixo escala en Caracas e xa non continuou a viaxe, pois al\u00ed recibiu unha oferta para adestrar o Catalonia F\u00fatbol Club. Dirixiu o equipo durante tres partidos da nova Primeira Divisi\u00f3n Venezolana pero tivo que deixalo polas protestas dos demais clubs que consideraban que o seu pase da Federaci\u00f3n Espa\u00f1ola era para Colombia e non serv\u00eda para Venezuela. Instalou ent\u00f3n unha zapatar\u00eda na cidade, un negocio que lle sa\u00edu mal e co que perdeu todos os seus aforros.\nEn 1959 foi contratado como profesor de educaci\u00f3n f\u00edsica e adestrador de f\u00fatbol do colexio Fray Luis de Le\u00f3n, e levou o equipo a proclamarse campi\u00f3n da Liga Menor durante tres anos consecutivos con n\u00fameros de r\u00e9cord (45 goles a favor e 1 s\u00f3 en contra na terceira delas). Tam\u00e9n en 1959 foi xogador-adestrador do La Salle F\u00fatbol Club, logo foi adestrador durante anos do Deportivo Galicia e a continuaci\u00f3n do Litoral, a UD Canarias e o Portuguesa. En 1960 foi contratado ademais polo Instituto Nacional de Deportes de Venezuela como profesor na Escola de Preparadores. Foi tam\u00e9n fundador e presidente da Asociaci\u00f3n de Adestradores de Venezuela.\nEntre 1961 e 1971 estivo \u00e1 fronte da selecci\u00f3n venezolana, e disputou a Copa Am\u00e9rica 1967, a primeira na que participou o pa\u00eds caribe\u00f1o. Volveu a Galicia en 1971.\nAdestrador en Espa\u00f1a (1971-1984).\nNa novena xornada da tempada 1971\u201372 foi contratado polo Racing de Ferrol, en Segunda Divisi\u00f3n, en substituci\u00f3n de Saturnino Grech, que s\u00f3 conseguira un punto en oito partidos. Debutou con vitoria o 14 de novembro de 1971 fronte ao Pontevedra CF (0\u20131). Ao final da campa\u00f1a o equipo descendeu a Terceira Divisi\u00f3n, como 18\u00ba clasificado. Continuou unha tempada m\u00e1is no cadro ferrol\u00e1n e en xullo de 1973 fichou polo Atl\u00e8tic de Ciutadella, en Ciutadella de Menorca. \nNa 1975/76 adestrou ao Manresa e na seguinte volveu a Galicia para dirixir o Arousa en Terceira. Con todo, non rematou a campa\u00f1a, deixando o club en marzo de 1977 polos malos resultados. Na tempada 1978/79 foi o adestrador do Turista de Vigo, e na entre 1980 e 1982 do Lemos. Posteriormente dirixiu o Atl\u00e9tico de Riveira e o Eume Deportivo en Terceira.\n\u00daltimos anos (1984-1997).\nNos seus \u00faltimos anos de vida coordinou as Escolas Deportivas Municipais da Coru\u00f1a. Faleceu na cidade herculina o 25 de outubro de 1997.\nVida persoal.\nCasou coa coru\u00f1esa Lara Victoria Iglesias L\u00f3pez, e tiveron unha filla, Lis Franco. Esta seguiu os pasos do pai, pois foi futbolista, xogando de dianteira no Karbo Deportivo e na selecci\u00f3n espa\u00f1ola."}
{"id": "132515", "revid": "98629", "url": "https://gl.wikipedia.org/wiki?curid=132515", "title": "Club Balonm\u00e1n Cangas", "text": "O BM Cangas do Morrazo ou Frigor\u00edficos do Morrazo por motivos de patrocinio, \u00e9 un club de balonm\u00e1n profesional da localidade pontevedresa de Cangas (Galicia). Fundado en 1961, actualmente xoga na Divisi\u00f3n de Honra A, tam\u00e9n co\u00f1ecida como Liga ASOBAL logo dunha tempada na que ascendeu por terceira vez da Divisi\u00f3n de Honra B nunha fase de ascenso organizada no seu campo, o pavill\u00f3n do Gata\u00f1al. O BM Cangas est\u00e1 considerado un cl\u00e1sico da Liga ASOBAL. Tralo primeiro ascenso en 1995 estivo ata 2006 ininterrompidamente. O Club Balonm\u00e1n Cangas chegou disputar d\u00faas veces a segunda competici\u00f3n de clubs a nivel europeo, a Copa EHF.\nOs xogadores do equipo visten unha camisola azul escura e amarela, e pantal\u00f3n coas mesmas cores como primeira equipaci\u00f3n, mentres que a segunda equitaci\u00f3n \u00e9 branca e celeste. A s\u00faa pista de xogo, despois de trasladarse dende o Polideportivo de Romarigo, \u00e9 o Pavill\u00f3n do Gata\u00f1al, tam\u00e9n sede oficial do club, que conta con capacidade para 2\u00a0500 espectadores. O seu actual presidente \u00e9 Manuel Adolfo Cami\u00f1a Fern\u00e1ndez. O club tam\u00e9n disp\u00f3n dun filial no Grupo A da Primeira Nacional, o Balonm\u00e1n Luceros.\nHistoria.\nInicios, o Luceros O.J.E..\nSe ben co\u00f1\u00e9cese que anos antes das primeiras menci\u00f3ns ao balonm\u00e1n en Cangas xa se disputara na vila un partido de balonm\u00e1n a 11 entre o Traviesas de Vigo (Campi\u00f3n de Espa\u00f1a) e a Escola Naval Militar de Mar\u00edn no Campo de Mass\u00f3, os primeiros datos da pr\u00e1ctica do balonm\u00e1n en Cangas datan de comezos de 1960, cando un grupo de amigos comezaron a xogar tendo que desprazarse a Vigo para disputar os primeiros partidos. O primeiro encontro disputado foi en 1961, cando co nome de Luceros ga\u00f1aron \u00f3 \"Alerta\" de Vigo por 4-5 no colexio Alba da cidade ol\u00edvica. M\u00e1is tarde, ese mesmo ano, inscribiuse como equipo xuvenil, o que supuxo o comezo oficial do club. O primeiro partido oficial do equipo xuvenil disputouse en Vigo, no que os cangueses conseguiron derrotar ao Ponce de Le\u00f3n (2-1) no Sal\u00f3n Baile \u201cAs Cabanas\u201d. E ese mesmo ano, durante o ver\u00e1n, disputouse o primeiro torneo na Avenida M\u00e9ndez N\u00fa\u00f1ez de Cangas grazas \u00e1 doaz\u00f3n de d\u00faas porter\u00edas por parte de Lu\u00eds Hern\u00e1ndez.\nO primeiro equipo s\u00e9nior inscribiuse en 1968 na liga de Terceira Provincial. Baixo a denominaci\u00f3n de Luceros O.J.E. o equipo pasou a xogar de xeito definitivo nun campo improvisado na Avenida Vicenti, que era curtada ao tr\u00e1fico e pintada coas li\u00f1as do campo, e levando as porter\u00edas \u00e1s costas para a disputa dos partidos, menores que os \u00e1rbitros e xogadores empregaban os negocios e distintas dependencias a modo de vestiarios.\nDous feitos importantes salientaron durante o ano 1969. Nesta data o equipo s\u00e9nior masculino acadou o ascenso a Segunda Provincial. Tam\u00e9n destacou a creaci\u00f3n do primeiro equipo feminino da entidade, que comezou a competir dende ent\u00f3n baixo o nome de Luceros O.J.E., e que disputou o seu primeiro partido ese mesmo ano na Avenida Vicenti durante as Festas do Cristo.\nA andaina dos cangueses na segunda categor\u00eda provincial durou pouco, xa que na tempada 1970-71 o equipo conseguiu o ascenso a Primeira Provincial logo de derrotar ao equipo do Pino na Avenida de Vicenti. Non foi ata 1972 cando se inaugurou a \"Pista do Aterrado\", fronte \u00f3 mercado do mesmo nome, no centro da vila, logo de acondicionar a fronte mar\u00edtima. A pista foi inaugurada cun partido fronte ao Galicia Social Cortemans.\nIntegraci\u00f3n no Alondras CF e debut en categor\u00eda nacional.\nEn 1974, e co equipo a\u00ednda competindo en Primeira Provincial, os equipos masculino e feminino do Luceros pasaron a formar parte da estrutura do Alondras Club de F\u00fatbol, disputando a\u00ednda os seus partidos no \"Aterrado\" ata que en xullo de 1977 se inaugurou cun partido fronte ao Teucro\u00a0de Pontevedra, o primeiro pavill\u00f3n acondicionado axeitadamente para a pr\u00e1ctica do balonm\u00e1n, o Polideportivo de Romarigo, no que comezou a xogar ese mesmo ano logo de 16 anos xogando ao aire libre.\nNa segunda tempada do equipo no novo pavill\u00f3n proclamouse campi\u00f3n da Primeira Provincial, disputando xunto co SAR de Redondela a fase de ascenso a Primeira Nacional con equipos de f\u00f3ra de Galicia, finalizando na segunda posici\u00f3n \u00e1s portas do ascenso \u00e1 categor\u00eda nacional. Tan s\u00f3 dous anos despois, na tempada 1980-81, o equipo capitaneado por Juan Abalo repetiu o campionato provincial e disputou unha vez m\u00e1is a liga de ascenso, que tivo lugar en Cangas entre o 30 de abril e o 3 de mato de 1981. Os cangueses proclam\u00e1ronse campi\u00f3ns da fase de ascenso logo de derrotar na final ao Corrales de Buelna c\u00e1ntabro, e conseguiron ascender \u00e1 Segunda Divisi\u00f3n Nacional.\nLogo de dous anos en Segunda Nacional, na tempada 1982-83 o Alondras alzouse co campionato que d\u00e1 dereito a disputar a fase de ascenso a Primeira Divisi\u00f3n Nacional. Na fase, celebrada en Santander, o equipo finalizou na cuarta posici\u00f3n, vendo frustrado o intento de ascender de categor\u00eda. A seguinte foi a \u00faltima tempada en que o equipo competiu baixo a denominaci\u00f3n de Alondras CF.\nO Club Balonm\u00e1n Cangas.\nLogo de 10 anos de vinculaci\u00f3n, en 1984 o equipo de balonm\u00e1n separouse do Alondras CF, nacendo nese momento o Club Balonm\u00e1n Cangas presidido por Pepe Iglesias. A separaci\u00f3n motivou que durante dos seguintes dous anos o novo club pasara a xogar os seus partidos como local no Pavill\u00f3n do Colexio Castrill\u00f3n de Coiro, ata que o Pavill\u00f3n de Romarigo pasou a ser de titularidade municipal en 1986.\nO equipo feminino, que daquela compet\u00eda na Divisi\u00f3n Nacional, experimentou o mesmo proceso que o masculino. O ano seguinte da separaci\u00f3n renunciou \u00e1 categor\u00eda nacional e pasou a competir na tempada 1985-86 en categor\u00eda provincial, rematando esa tempada como campioas de liga e copa, e ga\u00f1ando todos os torneos disputados esa tempada.\nNa tempada 1988-89, logo de varios anos de adaptaci\u00f3n \u00e1 Segunda Nacional, o daquela CB Cangas Aralva proclamouse campi\u00f3n do grupo galego da categor\u00eda colleitando unha soa derrota ao longo de toda a tempada. O campionato outorgoulle o dereito a disputar a fase de sector que posibilitaba o ascenso \u00e1 Divisi\u00f3n Nacional B que se disputou en Cangas do 1 ao 4 de xu\u00f1o de 1989. Esta fase de ascenso converteuse en hist\u00f3rica para o club, xa que conseguiu o ascenso tras vencer a Avilesina e Cultural Frea de Valladolid e malia caer no \u00faltimo partido fronte o Cuatro Ca\u00f1os de Torrelavega.\nNa tempada do seu debut en Primeira Nacional B, o Cangas conseguiu a permanencia logo de proclamarse campi\u00f3n do seu grupo na primeira fase da competici\u00f3n e finalizar na cuarta posici\u00f3n a segunda. Na seguinte tempada, a 1990-91, Modesto Augusto toma o mando do banco. Logo de ter realizado unha boa tempada, na que o equipo finalizou na segunda posici\u00f3n por detr\u00e1s do BM Lal\u00edn, o Cangas conseguiu un novo ascenso, desta volta \u00e1 Primeira Divisi\u00f3n A. Foi precisamente na tempada 1990-91 cando chegou un novo xogador estranxeiro \u00e1 disciplina canguesa, Rasic. Ademais o club asinou un acordo de patrocinio coa empresa Frigor\u00edficos del Morrazo, que se converteu no patrocinador do equipo de xeito ininterrompido ata a tempada 2019-20, convert\u00e9ndose a empresa nun emblema do balonm\u00e1n a nivel nacional.\nA tempada 1991-92 pasou a co\u00f1ecerse como a \"tempada dos paraugas\". Esta tempada, na que o equipo s\u00e9nior conseguiu finalizar na s\u00e9tima posici\u00f3n en Primeira Nacional e o equipo xuvenil o terceiro posto no Campionato de Galicia, estivo marcada polas protestas da afecci\u00f3n canguesa polas condici\u00f3ns da pista de xogo, feito que motivou mesmo a suspensi\u00f3n dun partido fronte o Pilotes Posada de Vigo tras disputar tan s\u00f3 oito minutos de partido nunha pista que foi descrita pola prensa como unha \"pista de patinaxe\". A pesar destas dificultades, o equipo finalizou a tempada seguinte na terceira posici\u00f3n da Primeira Nacional, raiando o ascenso, e recibiu da Federaci\u00f3n Galega de Balonm\u00e1n o Premio ao Mellor Club Galego en 1993, galard\u00f3n que recolleu Evaristo Gallego.\nA tempada 1993-94 comezou coa inauguraci\u00f3n do Pavill\u00f3n Municipal do Gata\u00f1al o 18 de setembro, pavill\u00f3n onde xoga dende ese ano os seus partidos como local. Esa tempada finaliza a liga na segunda posici\u00f3n por detr\u00e1s do Ademar Le\u00f3n, o que lle permitiu disputar a fase de ascenso \u00e1 m\u00e1xima categor\u00eda do balonm\u00e1n espa\u00f1ol, a Liga ASOBAL, que se disputou en dous grupos, un en Pamplona\u00a0e o outro en Granada. O Cangas quedou encadrado no grupo de Pamplona, mais o equipo non puido conseguir o ascenso logo de perder fronte a Ademar Le\u00f3n e Toledo no Pavill\u00f3n Anaitasuna da capital navarra, ao que se achegaron m\u00e1is de 200 persoas para animar ao equipo cangu\u00e9s.\nPrimeira etapa na Liga ASOBAL.\nNa tempada 1994-95, o equipo reforzouse coas fichaxes de Oleg Prekrostov (porteiro), Zico Petricevic, Rafa Dasilva, Abel Gonz\u00e1lez (que se converter\u00eda no m\u00e1ximo goleador da tempada) e Adolfo Mart\u00ednez. Logo de finalizar a liga regular na terceira posici\u00f3n por detr\u00e1s de Barakaldo\u00a0e San Antonio cun rexistro de 22 vitorias, 1 empate e 7 derrotas, o equipo consegue clasificarse de novo para unha fase de ascenso \u00e1 Liga ASOBAL, que deb\u00eda disputar a dobre partido fronte a Ademar Le\u00f3n. No primeiro partido, disputado en terras galegas, os do Morrazo impux\u00e9ronse por 26-22 aos leoneses, e no partido de volta aproveitaron a renda de catro goles, caendo por 20-17 en Le\u00f3n nun pavill\u00f3n no que se congregaron m\u00e1is de 2\u00a0000 persoas que se desprazaron en 18 autobuses e coches particulares dende Galicia. Deste xeito o Balonm\u00e1n Cangas acadaba por primeira vez o ascenso \u00e1 Liga ASOBAL. Ao seu regreso en Cangas, o equipo foi recibido por m\u00e1is de 6\u00a0000 persoas que se congregaron baixo a choiva para ver o sa\u00fado do equipo dende o balc\u00f3n da casa do concello. Dende ese ano o equipo permaneceu 11 tempadas na m\u00e1xima categor\u00eda,\nPara afrontar a s\u00faa primeira tempada na m\u00e1xima categor\u00eda do balonm\u00e1n espa\u00f1ol o Cangas fichou o ruso Igor Kustov, o alxeriano Salin Nedjel, a Jos\u00e9 Carlos Camacho, Fran Gonz\u00e1lez e Marcos Fern\u00e1ndez. Ao conclu\u00edr a liga o equipo do Morrazo finalizou na 13\u00aa posici\u00f3n da t\u00e1boa cun rexistro de 9 vitorias, 5 empates e 16 derrotas para un total de 23 puntos, v\u00e9ndose obrigado a xogar un \"play-off\" fronte o BM Ciudad Real, e logo a permanencia fronte o Ivesur M\u00e1laga.\nA segunda tempada do equipo na Liga ASOBAL estivo marcada pola mudanza na presidencia do club, no que Tito Gallego asumiu a presidencia logo da etapa de Nen\u00e9 Refojos. Do mesmo xeito, durante a tempada o banco cangu\u00e9s tam\u00e9n cambiou de mans logo do cesamento de Modesto Augusto, que foi substitu\u00eddo por Antonio Plaza. A pesar dos cambios no club, o equipo conseguiu mellorar a s\u00faa clasificaci\u00f3n respecto do ano do seu debut, ascendendo ata a 10\u00aa posici\u00f3n da t\u00e1boa cun rexistro moi similar ao do ano anterior 9 vitorias, 6 empates e 15 derrotas para un total de 24 puntos, superando na clasificaci\u00f3n a todo un hist\u00f3rico como o Club Balonmano Granollers.\nNs d\u00faas seguintes tempadas (1997-98 e 1998-99) o equipo viuse obrigado a xogar a ligui\u00f1a pola permanencia. Na 1997-98, logo de finalizar a liga regular na 11\u00aa posici\u00f3n, ficou segundo de catro equipos na ligui\u00f1a, polo que tivo que disputar a permanencia a dobre partido fronte o Prasa Pozoblanco, conseguindo o obxectivo acompa\u00f1ados por m\u00e1is de 500 seareiros que se achegaron ata a cidade andaluza. O ano seguinte chegou Goran Dzokic ao banco do Cangas, que finalizou a liga regular na 12\u00aa posici\u00f3n, e quedando primeiro na ligui\u00f1a de permanencia, o que fixo posible que o equipo non tivera que xogar ningunha outra eliminatoria para manter a categor\u00eda.\nNa tempada 1999-2000 os \"play-offs\" polo t\u00edtulo ampli\u00e1ronse ata os oito primeiros equipos da clasificaci\u00f3n. Esta tempada, tam\u00e9n con Dzokic no banco o Cangas subiu ata a 9\u00aa posici\u00f3n cos mesmos rexistros que o BM Valladolid (10\u00ba clasificado), e tan s\u00f3 un punto menos que o Valencia Airtel, \u00faltimo equipo clasificado para disputar o t\u00edtulo. Esa tempada chegou ao club Rub\u00e9n Garabaya, que posteriormente se proclamar\u00eda campi\u00f3n do mundo coa selecci\u00f3n espa\u00f1ola en 2005, e que xogar\u00eda tam\u00e9n en Ademar Le\u00f3n, F\u00fatbol Club Barcelona e BM Valladolid.\nNa tempada seguinte produciuse un troco na presidencia do club, que pasou \u00e1s mans de Pepe Penelas. A\u00ednda que ese ano comezou a\u00ednda con Dzokic no banco, este foi substitu\u00eddo por Alejandro L\u00f3pez, ex-adestrador de Chapela e Octavio, logo de caer en Zaragoza fronte ao colista da ASOBAL na 13\u00aa xornada e deixar ao club galego na pen\u00faltima posici\u00f3n (13\u00aa) con tan s\u00f3 d\u00faas vitorias. L\u00f3pez estreouse no banco fronte ao 20 de febreiro de 2001, caendo por 25-31. Finalmente os cangueses finalizaron na 13\u00aa posici\u00f3n da t\u00e1boa con 15 puntos e un rexistro de 7 vitorias, 1 empate e 18 derrotas.\nAlejandro L\u00f3pez dirixiu tam\u00e9n ao equipo na tempada 2001-02, na que o n\u00famero de participantes ampliouse ata os 16. O Cangas comezou a Liga ASOBAL enfront\u00e1ndose ao Portland San Antonio en Pamplona, caendo por 27-20. O equipo finalizou a tempada novamente na 13\u00aa posici\u00f3n, conseguindo deste xeito a permanencia cun rexistro de 9 vitorias, 2 empates e 19 derrotas para un total de 20 puntos. Os mesmos puntos conseguiron os do Morrazo na tempada seguinte, cun rexistro de 6 vitorias, 8 empates e 16 derrotas, mellorando a s\u00faa posici\u00f3n na t\u00e1boa final da Liga ASOBAL, ao accader a 12\u00aa posici\u00f3n por diante do hist\u00f3rico Club Deportivo Bidasoa de Ir\u00fan. \nAta o seu descenso \u00e1 Divisi\u00f3n de Honra Prata na tempada 2005-06, o que significou o primeiro descenso de categor\u00eda na historia do club, no ano que se estreou na segunda competici\u00f3n europea en importancia, a Copa EHF, logo de ser finalizado a tempada anterior na 8\u00aa posici\u00f3n da liga. O Cantgas chegou \u00e1 competici\u00f3n europea logo de que o Ademar Le\u00f3n fora invitado pola EHF\u00a0a disputar a Liga de Campi\u00f3ns. Os do Morrazo enfront\u00e1ronse na terceira rolda da competici\u00f3n ao Viborg HK dinamarqu\u00e9s, fronte ao que caeu por un marcador total de 59 a 49. O debut europeo do Cangas tivo lugar no Viborg Stadionhal o 5 de novembro de 2005 nun mal momento para o equipo, que en liga acumulaba sete derrotas e tan s\u00f3 unha vitoria. No seu primeiro partido en competici\u00f3n europea os cangueses caeron por 32-20, unha desvantaxe de 12 goles f\u00edxose insalvable para os cangueses, que caeron eliminados malia a vitoria en Cangas por 29 goles a 27 no que foi o primeiro partido dunha competici\u00f3n europea celebrado na localidade e no que 2\u00a0500 persoas d\u00e9ronse cita no Gata\u00f1al.\nDescensos \u00e1 Divisi\u00f3n de Honra Prata.\nO descenso de categor\u00eda levou consigo unha mudanza no banco cangu\u00e9s coa chegada de Ernesto Visus e o portugu\u00e9s Jorge Paulo Pereira, que permaneceron no cargo ata a tempada 2008-09, na que foron substitu\u00eddos por Curro Lucena. As tempadas 2006-07 e 2007-08 non foron positivas para o equipo do Morrazo, finalizando a categor\u00eda de prata na 6\u00aa e 8\u00aa posici\u00f3n respectivamente, o que lle impediu disputar o ascenso \u00e1 m\u00e1xima categor\u00eda.\nO ascenso de categor\u00eda atrasouse ata a tempada 2008-09, na que logo de conseguir finalizar a liga regular na 5\u00aa posici\u00f3n clasificouse para a fase de ascenso que se disputou en Pamplona e na que tam\u00e9n xogaron o Helvetia Anaitasuna (organizador), Prasa Pozoblanco e Realitas BM Guadalajara, mentres que o L\u00e1baro Toledo Balonmano conseguira o ascenso de xeito automat\u00edco ao proclamarse campi\u00f3n. Ao finalizar a fase de ascenso o conxunto galego conseguiu regresar \u00e1 m\u00e1xima competici\u00f3n do balonm\u00e1n espa\u00f1ol logo de superar o Realitas BM Guadalajara na final 25-21.\nCon todo, a nova etapa na Liga ASOBAL durou s\u00f3 unha tempada, tras quedar na \u00faltima posici\u00f3n cun pobre rexistro de tres vitorias, un empate e vinte e seis derrotas para un total de sete puntos, once menos que o L\u00e1baro Toledo, que conseguiu a permanencia logo de finalizar na 14\u00aa posici\u00f3n. Deste xeito o equipo de Curro Lucena consumaba o segundo descenso da Liga Asobal do club cangu\u00e9s. Ese mesmo ano a base do club fixo historia ao conseguir o equipo Explotaciones Mineras del Morrazo o ascenso \u00e1 Primeira Divisi\u00f3n Nacional na fase de ascenso celebrada en Xix\u00f3n.\nNa tempada 2010-11, baixo a direcci\u00f3n de V\u00edctor Garc\u00eda Pillo, o Frigor\u00edficos do Morrazo finalizou na quinta posici\u00f3n na clasificaci\u00f3n da Divisi\u00f3n de Honra B, o que lle concedeu unha praza para disputar en Huesca a fase de ascenso para tentar regresar un ano despois \u00e1 m\u00e1xima categor\u00eda do balonm\u00e1n espa\u00f1ol xunto co Octavio Pilotes Posada, que conseguira o ascenso como campi\u00f3n da divisi\u00f3n de prata. A fase de ascenso contou coa presenza tam\u00e9n do Obearag\u00f3n BM Huesca, o Helvetia Anaitasuna de Pamplona e a pontevedresa Sociedade Deportiva Teucro. O conxunto do Morrazo enfrontouse nas semifinais ao equipo anfitri\u00f3n, contra os que caeu derrotado na pr\u00f3rroga por 37-34.\nNa campa\u00f1a 2011-12 conseguir\u00edan rematar terceiros na clasificaci\u00f3n regular, o que lles deu acceso a xogar as eliminatorias polo ascenso, as cales non estiveron exentas de pol\u00e9mica, xa que un d\u00eda antes da que se disputara a derradeira xornada de liga o Comit\u00e9 Espa\u00f1ol de Disciplina Deportiva decidiu que se lle devolveran os tres puntos que o Comit\u00e9 de Competici\u00f3n lle quitara ao equipo cangu\u00e9s por ali\u00f1amento indebido. Na fase de ascenso disputada en Cangas, os do Morrazo enfront\u00e1ronse na primeira rolda ao Gij\u00f3n Jovellanos, ao que derrotaron por un axustado 21-20 nun partido que o cadro cangu\u00e9s puido ter sentenciado ao acumular unha vantaxe de catro goles no minuto 50. Na final enfrontouse ao BM Villa de Aranda, vencendo novamente (27-25) nun partido no que case sempre levou a dianteira e no que chegou dominar cunha vantaxe de sete goles. Deste xeito o club cangu\u00e9s regresaba \u00e1 m\u00e1xima categor\u00eda do balonm\u00e1n espa\u00f1ol, acompa\u00f1ando ao ARS Palma Naranja cordob\u00e9s, que ascendera de xeito directo tras finalizar segundo a Divisi\u00f3n de Honra Prata.\nNova etapa na Liga ASOBAL.\nDende o \u00faltimo ascenso, en boa parte pola s\u00faa aposta pola canteira, conseguiu pasar de loitar pola permanencia na m\u00e1xima categor\u00eda a loitar por obxectivos m\u00e1is ambiciosos, obtendo o seu cume na tempada 2014-15, na que asinou a mellor tempada da s\u00faa historia ata o momento e converteuse nunha das grandes revelaci\u00f3ns da liga. O Cangas contou cun dos orzamentos m\u00e1is baixos da competici\u00f3n e o seu equipo contaba con tan s\u00f3 dous xogadores estranxeiros e o resto galegos conseguiu finalizar na quinta praza cun total de 32 puntos, superando as\u00ed a s\u00faa mellor clasificaci\u00f3n na liga ata o momento (o oitavo posto) e o seu rexistro de puntos (25). Os cangueses conseguiron igualar a s\u00faa mellor racha de invatibilidade cun total de once partidos consecutivos sen co\u00f1ecer a derrota, o mesmo n\u00famero que conseguira na tempada 2011-12, competindo na Divisi\u00f3n de Honra Prata. Na tempada seguinte volveu xogar en Europa na Copa EHF e obtivo un pase para xogar a Copa Asobal en Le\u00f3n, tras acadar o 3\u00ba posto a metade da tempada, e obtivo o pase aos cuartos de final da Copa do Rei.\nPavill\u00f3n.\nNos seus inicios, baixo as denominaci\u00f3ns Luceros e a primeira etapa integrado no Alondras, o equipo xogou os seus partidos ao aire libre, primeiro nunha pista improvisada na Avenida Vicenti ata 1972, e logo na Pista do Aterrado, na que xogou os seguintes cinco anos.\nDende 1993 o Club Balonm\u00e1n Cangas xoga os seus partidos como local no Pavill\u00f3n do Gata\u00f1al, situado na estrada Cangas-Ald\u00e1n, onde o equipo ten tam\u00e9n a s\u00faa sede. O pavill\u00f3n conta con capacidade para preto de 2\u00a0500 persoas. O Club Balonm\u00e1n Cangas comparte o uso do Gata\u00f1al co seu equipo filial, o Balonm\u00e1n Luceros, que tam\u00e9n ten a s\u00faa sede no pavill\u00f3n. Durante a primeira etapa dos cangueses na Liga ASOBAL o Pavill\u00f3n do Gata\u00f1al recib\u00eda popularmente o acuame do \"Fervedoiro\" polo presi\u00f3n e o empurre da afecci\u00f3n local, o que se reflectiu frecuentemente nos seus partidos como local.\nFilial.\nEn 2013, por iniciativa dun grupo de pais de xogadores naceu o Balonm\u00e1n Luceros, que absorveu o equipo de Primeira Nacional Explotaciones Mineras Morrazo, pasando a converterse no equipo filial do Club Balonm\u00e1n Cangas. Na tempada 2019-20 o equipo competir\u00e1 na Primeira Nacional, terceira categor\u00eda do balonm\u00e1n espa\u00f1ol, e disputa os seus partidos como local tam\u00e9n no Pavill\u00f3n do Gata\u00f1al.\nXogadores.\nXogadores destacados.\nEn 1977 chegou o primeiro xogador estranxeiro ao club morracense. Trat\u00e1base do iugoslavo\u00a0Bozidar. Outro xogador balc\u00e1nico destacado do club \u00e9 Alen Muratovi\u0107, o xogador montenegrino despuntou en Cangas, axudando ao equipo a clasificarse por primeira vez para unha competici\u00f3n europea (a Copa EHF), posteriormente defendeu as cores do BM Valladolid e do SG Flensburg-Handewitt alem\u00e1n, tras catro anos lonxe das pistas por unha grave lesi\u00f3n e instalado en Cangas, Muratovi\u0107 volveu ao balonm\u00e1n en activo.\nEntre os xogadores m\u00e1is destacados pola s\u00faa traxectoria internacional que vestiron a camisola do Balonm\u00e1n Cangas c\u00f3mpre salientar ao porteiro internacional croata Venio Losert, quen xogou tan s\u00f3 a tempada 2005-06 co equipo galego e que se proclamou campi\u00f3n do mundo nunha ocasi\u00f3n e campi\u00f3n ol\u00edmpico en d\u00faas ocasi\u00f3ns, tengo colleitado tam\u00e9n un bronce ol\u00edmpico e tres subcampionatos do mudo. Tam\u00e9n salientar ao porteiro dinamarqu\u00e9s Kasper Hvidt, que chegou ao club con 18 anos e que coa s\u00faa selecci\u00f3n ga\u00f1ou unha medalla de bronce mundial, as\u00ed como dous bronces e un ouro europeos. Outro porteiro destacado que defendeu a portar\u00eda do Cangas foi o franc\u00e9s Bruno Martini, que xogou no cadro cangu\u00e9s na tempada 1998-99, logo de proclamarse campi\u00f3n do mundo coa s\u00faa selecci\u00f3n nacional en 1995, logro que repetir\u00eda en 2011.\nDous destacados xogadores espa\u00f1ois pasaron tam\u00e9n polo equipo do Morrazo: Rub\u00e9n Garabaya e Antonio Ugalde. Garabaya chegou a Cangas en 1999 e disputou d\u00faas tempadas no equipo, o pivote avilesino xogar\u00eda posteriormente no BM Valladolid, FC Barcelona e Naturhouse La Rioja, e coa selecci\u00f3n espa\u00f1ola proclamouse campi\u00f3n do mundo en 2005 e sumo un bronce, as\u00ed como unha prata europea. Ugalde xogou no equipo do Morrazo en d\u00faas etapas, entre 2003 e 2005 e entre 2009 e 2011, o extremo esquerdo e primeira li\u00f1a catal\u00e1n conseguiu un subcampionato de Europa e un bronce nos Xogos Ol\u00edmpicos de 2000 celebrados en Sidney, Australia.\nOutros xogadores destacados pola s\u00faa longa traxectoria no cadro cangu\u00e9s son Fernando Eijo, que xogou 11 tempadas no equipo antes da s\u00faa retirada do balonm\u00e1n; o campi\u00f3n do mundo j\u00fanior con Espa\u00f1a Tom\u00e1s Font\u00e1n, que disputou 14 tempadas ata que en 2011 retirouse por problemas f\u00edsicos; Suso Soli\u00f1o, o extremo dereito nado en Cangas prolongou no ver\u00e1n de 2019 a s\u00faa vinculaci\u00f3n ao club, convert\u00e9ndose a tempada 2019-20 na s\u00faa 26\u00aa tempada no club. Un xogador que deixou unha fonda pegada no club foi o vigu\u00e9s Jos\u00e9 Manuel Mart\u00ednez Ense\u00f1at, quen chegou a Cangas cando comezaba a febre polo balonm\u00e1n e retirouse prematuramente en 1992 a causa dun cancro de pulm\u00f3n que por\u00eda fin \u00e1 s\u00faa vida en 2001."}
{"id": "132518", "revid": "25871", "url": "https://gl.wikipedia.org/wiki?curid=132518", "title": "Manuel Marqu\u00ednez", "text": "Manuel Marqu\u00ednez Vallejo, nado en Sestao (Biscaia) o 31 de outubro de 1916, foi un futbolista espa\u00f1ol. Xogaba de extremo dereito e destacou principalmente no Deportivo da Coru\u00f1a, no que xogou durante unha d\u00e9cada.\nTraxectoria.\nComezou a xogar ao f\u00fatbol no Lagun Artea de Sestao, pasando logo ao Iturrigorri. Na tempada 1936/37 xogou no Erandio, pero durante a guerra civil foi mobilizado, tendo que deixar o f\u00fatbol durante seis anos. En 1942 foi destinado a Ferrol, onde xogaba ao f\u00fatbol co equipo de Artillar\u00eda de Costa n\u00famero 42, ga\u00f1ando en 1943 o Campionato Rexional Militar. Al\u00ed fixouse nel o Deportivo da Coru\u00f1a, que acabou por fichalo.\nDebutou na Primeira Divisi\u00f3n na xornada 1 da tempada 1943/44 contra o Real Madrid no Campo de Riazor, nun partido que acabou en empate a dous goles. Xogou durante unha d\u00e9cada no Deportivo, vivindo dous descensos e dous ascensos, e proclam\u00e1ndose subcampi\u00f3n de liga na tempada 1949/50, con Scopelli no banco. Disptuou un total de 154 partidos oficiais co club coru\u00f1\u00e9s, marcando 51 goles. Na tempada 1950/51 sa\u00edu cedido ao Racing de Ferrol, en Segunda Divisi\u00f3n, co que marcou 11 goles en 18 partidos.\nRetirouse no Deportivo en 1953, e continuou vivindo na Coru\u00f1a, onde rexentou un bar durante anos."}
{"id": "132519", "revid": "98629", "url": "https://gl.wikipedia.org/wiki?curid=132519", "title": "Cuqui Bienzobas", "text": "Anastasio Bienzobas Oc\u00e1riz, m\u00e1is co\u00f1ecido como \"Cuqui\" Bienzobas, nado en Donostia o 2 de maio de 1913 e finado o 15 de outubro de 1982, foi un futbolista e adestrador de f\u00fatbol espa\u00f1ol. Xogaba de centrocampista e desenvolveu case toda a s\u00faa carreira como xogador no Osasuna e no Deportivo da Coru\u00f1a. Como adestrador dirixiu a varios equipos, a maior\u00eda deles na Segunda Divisi\u00f3n.\nTraxectoria.\nComo futbolista.\nComezou a xogar ao f\u00fatbol nas praias de Donostia, onde o viron os t\u00e9cnicos da Real Sociedad, que o fixeron ingresar no equipo infantil do club. Na tempada 1931\u201332 debutou co primeiro equipo\u00a0en Primeira Divisi\u00f3n, xogando un \u00fanico partido esa campa\u00f1a, na xornada 16, nunha derrota a domicilio fronte ao Racing de Santander (2\u20131). Naquel partido coincidiu cos seus dous irm\u00e1ns m\u00e1is vellos, Custodio e Paco, que tam\u00e9n militaban no equipo donostiarra.\nAo ano seguinte fichou xunto cos seus dous irm\u00e1ns polo Osasuna, en Segunda Divisi\u00f3n. Xogou seis tempadas no club navarro e participou no primeiro ascenso a Primeira da historia do club, as\u00ed como no seu debut na m\u00e1xima categor\u00eda, na tempada 1935\u201336.\nPara a tempada 1941\u201342 fichou polo Deportivo da Coru\u00f1a, formando parte do equipo que debutou na m\u00e1xima categor\u00eda. Na s\u00faa primeira campa\u00f1a no club coru\u00f1\u00e9s, adestrado por Celso Mari\u00f1o, participou en 15 encontros. Afianzouse na titularidade nos seguintes anos, nos que disputou 161 partidos oficiais, vivindo un descenso a Segunda na tempada 1944\u201345, un novo ascenso ao ano seguinte, para novamente descender na campa\u00f1a 1946\u201347 e volver ascender na seguinte. Durante a s\u00faa estad\u00eda no Deportivo logrou o seu primeiro gol na m\u00e1xima categor\u00eda, na xornada 4 da tempada 1942\u201343, nun empate contra o Valencia no vello campo de Riazor (2\u20132).\nSelecci\u00f3n nacional.\nEn 1936 foi convocado para un amigable coa selecci\u00f3n espa\u00f1ola, sen chegar a debutar.\nAdestrador.\nNa tempada 1948\u201349, relegado \u00e1 suplencia no Deportivo da Coru\u00f1a, comezou a adestrar o Fabril na Serie A rexional, e en abril de 1949 colleu as rendas do Deportivo na Primeira Divisi\u00f3n desde a xornada 24, logo da destituci\u00f3n de Gabriel Andonegui. Logrou a salvaci\u00f3n grazas a unha vitoria por 1-4 na derradeira xornada contra o Gimn\u00e0stic de Tarragona no campo da Avenida de Catalu\u00f1a, cun triplete de Chao. \nNa campa\u00f1a 1949/50 marchou a Ourense para adestrar a Orensana, que acababa de ascender \u00e1 Segunda Divisi\u00f3n. Levou con el a varios xogadores coru\u00f1eses, como Docampo, Maristany, Amaro ou D\u00edez, e rematou a tempada nunha c\u00f3moda oitava praza. A continuaci\u00f3n regresou ao Osasuna, ao que dirixiu durante as seguintes d\u00faas tempadas en Segunda, antes de fichar polo Caudal de Mieres, da mesma categor\u00eda. Volveu contar con varios futbolistas galegos como Alonso, Seijas, Regueira, Fern\u00e1ndez ou Pav\u00f3n, e conseguiu a permanencia na s\u00faa primeira tempada. Con todo, tras un mal arranque de liga na seguinte tempada, foi destitu\u00eddo.\nPouco despois de sa\u00edr do Caudal, foi contratado polo novo CD Ourense, en substituci\u00f3n do cesado Gallart. Dirixiu o equipo ourens\u00e1n o que restaba de tempada e tres m\u00e1is, quedando campi\u00f3n do seu grupo de Terceira dous anos seguidos e outra vez subcampi\u00f3n, pero sen conseguir ascender a Segunda, ao perder nas fases de promoci\u00f3n contra Sestao, El Entrego e Deportivo da Coru\u00f1a. Deixou o club en xu\u00f1o de 1958.\nPara a tempada 1959/60 fichou polo Pontevedra, tam\u00e9n da Terceira Divisi\u00f3n, e na s\u00faa primeira tempada logrou o ascenso a Segunda Divisi\u00f3n, o primeiro na historia do club, despois de rematar campi\u00f3n do seu grupo e ga\u00f1ar na promoci\u00f3n de ascenso ao Caudal e ao Burgos. Adestrou o club granate nas d\u00faas seguintes campa\u00f1as na categor\u00eda de prata, tendo como mellor resultado o quinto posto da 1960/61.\nPersoal.\nEra irm\u00e1n dos tam\u00e9n futbolistas Custodio\u00a0e Francisco Bienzobas."}
{"id": "132521", "revid": "1131", "url": "https://gl.wikipedia.org/wiki?curid=132521", "title": "Federaci\u00f3n Galega de Balonm\u00e1n", "text": "A Federaci\u00f3n Galega de Balonm\u00e1n constit\u00faese no ano 1984 coa adecuaci\u00f3n do deporte \u00e1 realidade do Estado das Autonom\u00edas trala fusi\u00f3n e, consecuentemente, desaparici\u00f3n das catro Federaci\u00f3ns provinciais.\nHistoria.\nO seu presidente fundacional foi Juan J. Lorenzo Izquierdo (1984-85).\nEn 1985 cel\u00e9branse as primeiras elecci\u00f3ns \u00e1 presidencia, nas que resulta elixido Ramiro Losada Bastos, que revalida o seu cargo en posteriores convocatorias (1988, 1992, 1994, 1998 e 2002).\nA s\u00faa sede social radica en Vigo. Na d\u00e9cada dos noventa o balonm\u00e1n galego acada o seu maior punto de inflexi\u00f3n coa presenza de catro equipos na Liga Asobal: SD Teucro, Octavio Pilotes Posada, BM Cangas do Morrazo e BM Chapela e o BM Porri\u00f1o estar\u00e1 na m\u00e1xima categor\u00eda do balonm\u00e1n feminino. Academia Octavio e S.D. Teucro contan ademais co privilexio de ser os primeiros equipos galegos en tomar parte en competici\u00f3ns europeas.\nEn 1989 Galiza foi o epicentro do balonm\u00e1n mundial ao organizar o Campionato do Mundo J\u00fanior. A selecci\u00f3n da URSS, na que xogaba Talant Dujshebaev, alzouse co primeiro posto tras unha apaixonante final contra Espa\u00f1a no Pavill\u00f3n Municipal dos Deportes de Pontevedra.\nO balonm\u00e1n en Galiza antes da FGBM.\nA xeneralizaci\u00f3n do balonm\u00e1n en Galiza producirase a partir dos colexios das congregaci\u00f3ns relixiosas (entre outros, os Maristas vigueses) que pular\u00e1n pola s\u00faa pr\u00e1ctica a partir dos anos sesenta.\nO labor deportivo dalg\u00fans cregos contribuir\u00e1 \u00e1 popularizaci\u00f3n do balonm\u00e1n e \u00e1 creaci\u00f3n de moitos clubs, entre outros moitos na parroquia de Santa Cristina de Lavadores, o crego Jos\u00e9 Dom\u00ednguez, crear\u00e1 en 1963 o Club Balonm\u00e1n Uni\u00f3n, equipo pioneiro, xunto co Vulcano, deste deporte en Vigo.\nCon todo, a primeira manifestaci\u00f3n da madureza do balonm\u00e1n galego ser\u00e1 a chegada do equipo Vulcano de Vigo \u00e1 Primeira Divisi\u00f3n en 1969 e en 1972-73 ser\u00e1 a SD Teucro quen se sume \u00e1 elite do balonm\u00e1n espa\u00f1ol."}
{"id": "132525", "revid": "19415", "url": "https://gl.wikipedia.org/wiki?curid=132525", "title": "Balonm\u00e1n Xiria", "text": "O Balonm\u00e1n Xiria, co\u00f1ecido por motivos de patrocinio como Calvo Xiria, \u00e9 a secci\u00f3n de balonm\u00e1n da asociaci\u00f3n polideportiva galega Xiria da localidade de Carballo (A Coru\u00f1a), que na tempada 2019-20 compite na 1\u00aa Divisi\u00f3n Estatal do balonm\u00e1n espa\u00f1ol. Disputa os seus partidos como local no Pavillon da Zona Escolar da capital berganti\u00f1\u00e1, cunha capacidade para aproximandamente 1200 espectadores.\nHistoria.\nA secci\u00f3n de balonm\u00e1n da Asociaci\u00f3n Deportiva Xiria foi fundada no ano 1984.\nNa tempada 2010-11 o Xiria fixo historia ao clasificarse por primeira vez na s\u00faa historia para disputar a fase de ascenso \u00e1 Divisi\u00f3n de Honra B, a segunda categor\u00eda do balonm\u00e1n no estado espa\u00f1ol por detr\u00e1s da Asobal, consegu\u00edndoo cun equipo formado por xogadores sa\u00eddos da base do club.\nEn setembro de 2011 o equipo dirixido por Marcos Rodr\u00edguez estivo a piques de facer historia e clasificarse para a final da Copa Galicia, cuxa fase final se disputou na capital berganti\u00f1\u00e1, logo de caer fronte ao Academia Octavio de Vigo, que daquela compet\u00eda na Liga Asobal, por 26-28 nun partido no que os carballeses foron por diante no marcador ata o minuto 48. Esta foi a primeira vez que o Xiria se enfrontou a un equipo da m\u00e1xima categor\u00eda do balonm\u00e1n espa\u00f1ol. \nO 1 de maio de 2021 o Xiria conseguiu a clasificaci\u00f3n para a fase de ascenso a Divisi\u00f3n de Honra Prata por s\u00e9tima vez na s\u00faa historia logo de superar con claridade en Carballo no derbi provincial ao OAR A Coru\u00f1a por 20-37.\nEn marzo de 2023, dez anos despois da s\u00faa creaci\u00f3n, o equipo feminino conseguiu o campionato da Primeira Galicia logo de impo\u00f1erse ao Balonm\u00e1n Seis do Nadal-Coia no Pavill\u00f3n Vila de Noia de Carballo (35-20). Deste xeito o equipo carball\u00e9s clasific\u00e1base para disputar a fase de ascenso \u00e1 Divisi\u00f3n de Honra Prata. "}
{"id": "132526", "revid": "98629", "url": "https://gl.wikipedia.org/wiki?curid=132526", "title": "Victor Grignard", "text": "Francois Auguste Victor Grignard, nado en Cherburgo o 6 de maio de 1871 e finado en Li\u00f3n o 13 de decembro de 1935, foi un qu\u00edmico e profesor universitario franc\u00e9s, m\u00e1is co\u00f1ecido como Victor Grignard. En 1912 recibiu o Premio Nobel de Qu\u00edmica.\nTraxectoria.\nFillo dun obreiro dos estaleiros de Cherbourgo, Victor Grignard estudou na Facultade de Ciencias da Universidade de Li\u00f3n. Alcanzou o grao de Doutor en Ciencias en 1901, sendo profesor de qu\u00edmica na mesma universidade ata 1909. De 1910 a 1919 ensinou na Universidade de Nancy, volvendo novamente \u00e1 de Li\u00f3n, onde ensinar\u00eda de 1919 a 1935.\nDurante a primeira guerra mundial foi mobilizado e encargado da vixilancia das v\u00edas f\u00e9rreas, antes de participar na procura de gases militares (fosgeno e o gas mostaza) e explosivos.\nInvestigaci\u00f3ns cient\u00edficas.\nO seu descubrimento m\u00e1is importante foi o dos compostos organomagnesianos, chamados reactivos de Grignard. Este descubrimento proporcionou \u00e1 qu\u00edmica org\u00e1nica un m\u00e9todo novo de s\u00edntese que se co\u00f1ece co nome de reacci\u00f3n de Grignard.\nEn 1912 foi galardoado coa metade do Premio Nobel de Qu\u00edmica \"polos seus estudos na qu\u00edmica dos alcois mediante a reacci\u00f3n Grignard\". A outra metade do premio recaeu en Paul Sabatier polo seu m\u00e9todo de hidroxenaci\u00f3n de compostos org\u00e1nicos en presenza de metais.\nO 7 de xu\u00f1o de 1926, foi elixido membro non residente da Academia de Ciencias francesa.\nBaixo a s\u00faa direcci\u00f3n e con grandes achegas s\u00faas, foi editado o \"Trait\u00e9 de chimie organique\" (\"Tratado de qu\u00edmica org\u00e1nica\", 23 vols., 1935-1954)."}
{"id": "132527", "revid": "27155", "url": "https://gl.wikipedia.org/wiki?curid=132527", "title": "Alfred Werner", "text": "Alfred Werner, nado en Mulhouse, Alsacia, antes en Alema\u00f1a, actualmente en Francia, o 12 de decembro de 1866 e finado en Z\u00faric o 15 de novembro de 1919, foi un qu\u00edmico su\u00edzo, profesor da Universidade de Z\u00faric e ga\u00f1ador do Premio Nobel de Qu\u00edmica en 1913 por propor a configuraci\u00f3n en octaedro dos complexos de transici\u00f3n met\u00e1lica. Werner desenvolveu as bases do complexo met\u00e1lico moderno. Foi o primeiro qu\u00edmico inorg\u00e1nico en ga\u00f1ar o Premio Nobel, de feito o \u00fanico antes de 1973.\nTraxectoria.\nAos 18 anos realizou os seus primeiros experimentos qu\u00edmicos. Realizou os seus estudos en Karlsruhe, Z\u00faric e Par\u00eds. Foi profesor de qu\u00edmica org\u00e1nica do Polit\u00e9cnico de Z\u00faric en 1895 \u00e1 idade de 29 anos. Foi membro de asociaci\u00f3ns de investigadores de Su\u00edza, Francia, Inglaterra e Rusia.\nPadeceu de Arteriosclerosis a partir de 1913 e morreu diso en 1919 en Z\u00faric.\nInvestigaci\u00f3ns cient\u00edficas.\nWerner desenvolveu no seu traballo de doutoramento as bases para o estudo dos complexos met\u00e1licos.\nEn 1893 enunciou a teor\u00eda da coordinaci\u00f3n tam\u00e9n chamada das valencias residuais segundo a cal os compo\u00f1entes moleculares inorg\u00e1nicos act\u00faan como un n\u00facleo central ao redor do cal sit\u00faanse un n\u00famero definido doutros \u00e1tomos, radicais ou outras mol\u00e9culas segundo un patr\u00f3n xeom\u00e9trico sinxelo, e grazas \u00e1 cal chegaron a descubrirse os is\u00f3meros de moitas combinaci\u00f3ns met\u00e1licas. Propuxo a configuraci\u00f3n en octaedro dos complexos de transici\u00f3n met\u00e1lica.\nEn 1913 foi galardoado co Premio Nobel de Qu\u00edmica \"en reco\u00f1ecemento do seu traballo sobre o axuste de \u00e1tomos nas mol\u00e9culas polas cales abriu novas portas en investigaci\u00f3ns anteriores e abriu novos campos de investigaci\u00f3n especialmente en qu\u00edmica inorg\u00e1nica\".\nEn 1914 descubriu o exol, un sal de cobalto, o primeiro composto quiral que non conti\u00f1a \u00e1tomos de Carbono."}
{"id": "132529", "revid": "98629", "url": "https://gl.wikipedia.org/wiki?curid=132529", "title": "JCVD", "text": "JCVD \u00e9 unha pel\u00edcula de comedia e drama de 2008, dirixida por Mabrouk El Mechri e protagonizada por Jean-Claude Van Damme.\nA pel\u00edcula estreouse o 4 de xu\u00f1o de 2008 en B\u00e9lxica e Francia.\nSinopse.\nVan Damme interpr\u00e9tase a si mesmo, un actor estrela do cine de acci\u00f3n en declive, nunha racha de mala sorte. Anda mal de cartos, o seu axente non lle atopa unha produci\u00f3n digna, e o xu\u00edz do preito pola custodia da s\u00faa filla est\u00e1 disposto a concederlla \u00e1 s\u00faa exmuller. Regresa \u00e1 s\u00faa casa da infancia en Bruxelas, capital de B\u00e9lxica, onde viven seus pais e a\u00ednda se considera unha icona nacional. Pero no momento de ir a unha oficina de correos para recibir unha transferencia bancaria, at\u00f3pase atrapado en medio dun atraco. Debido a un erro, a polic\u00eda pensa que Van Damme \u00e9 un dos atracadores en vez dun dos ref\u00e9ns. Os acontecementos vanse vendo desde diferentes perspectivas, e Van Damme aparece actuando coma heroe para protexer os ref\u00e9ns, coma un negociador, e coma o autor do atraco.\nRecepci\u00f3n.\nAs cr\u00edticas de \"JCVD\" son xeralmente positivas, sendo o m\u00e1is eloxiado o extenso mon\u00f3logo de Van Damme onde expresa unha ampla gama de emoci\u00f3ns. Boa parte da cr\u00edtica reco\u00f1eceu as capacidades como actor de Van Damme na s\u00faa lingua natal, a francesa."}
{"id": "132531", "revid": "1308", "url": "https://gl.wikipedia.org/wiki?curid=132531", "title": "Enerx\u00eda hidroel\u00e9ctrica", "text": ""}
{"id": "132532", "revid": "1131", "url": "https://gl.wikipedia.org/wiki?curid=132532", "title": "Estaci\u00f3n de Xerez da Fronteira", "text": "A Estaci\u00f3n de Xerez da Fronteira \u00e9 unha estaci\u00f3n de ferrocarril situada na cidade de Xerez da Fronteira, provincia de C\u00e1diz. Est\u00e1 inclu\u00edda dentro da rede de estaci\u00f3ns de Adif. \u00c9 ademais unha das estaci\u00f3ns cabeceira da li\u00f1a C-1 de Proximidades C\u00e1diz e paran tam\u00e9n nela trens de Media distancia e de Longa distancia.\n\u00c9 a estaci\u00f3n con m\u00e1is tr\u00e1nsito de pasaxeiros da provincia e a cuarta de Andaluc\u00eda, tras Sevilla-Santa Justa, C\u00f3rdoba Central e M\u00e1laga-Mar\u00eda Zambrano.\nServizos ferroviarios.\nProximidades C\u00e1diz e Media Distancia.\nA estaci\u00f3n ten servizo de Proximidades Renfe cunha frecuencia que oscila entre 30 e 60 min os d\u00edas laborables e 60 min os fins de semana e festivos. No sistema tarifario de Proximidades C\u00e1diz sit\u00faase esta estaci\u00f3n en zona 5.\nOs trens de Media distancia que paran nesta estaci\u00f3n son de tipo Andaluc\u00eda Expr\u00e9s, efectuando parada o 100% dos trens da li\u00f1a A-1.\nLonga distancia.\nOs trens de longa distancia que te\u00f1en parada nesta estaci\u00f3n son os seguintes:\nDurante o 2008 a li\u00f1a de Alta Velocidade entre C\u00e1diz e Sevilla at\u00f3pase en proceso de construci\u00f3n. Esta li\u00f1a ser\u00e1 de ancho ib\u00e9rico con travesa polivalente, unha vez as obras concl\u00faan esta estaci\u00f3n poder\u00e1 acoller este tipo de servizo.\nPor outra banda, confirmouse que con esta li\u00f1a construirase un apeadoiro para a parada da Alta Velocidade na contorna do Aeroporto de Xerez, situado a 8\u00a0km ao nord\u00e9s do centro da cidade."}
{"id": "132535", "revid": "1987", "url": "https://gl.wikipedia.org/wiki?curid=132535", "title": "Theodore William Richards", "text": "Theodore William Richards, nado en Germantown, Pensilvania, (USA) o 31 de xaneiro de 1868 e finado en Cambridge, Massachusetts, (USA) o 2 de abril de 1928, foi un qu\u00edmico e profesor universitario estadounidense galardoado co Premio Nobel de Qu\u00edmica de 1914.\nTraxectoria.\nOs seus pais foron William T. Richards, pintor de paisaxes e mari\u00f1as, e Anna Matlack, poetisa. Foi educado primeiramente pola s\u00faa nai e viaxou a Inglaterra e Francia. En 1883 entrou no Colexio Haverford, en Pennsylvania, gradu\u00e1ndose en ciencias en 1885 e accedendo \u00e1 Universidade Harvard. Tras obter o doutoramento en 1888, pasou un ano en Alema\u00f1a, onde estudou con Victor Meyer, tomando clases nas universidades de Leipzig e Gotinga, e na Escola T\u00e9cnica de Dresde.\nDe volta a Harvard, en 1891 foi nomeado profesor asistente de qu\u00edmica, instrutor e, finalmente, profesor en 1901. En 1912 adxudic\u00f3uselle a c\u00e1tedra Erving de qu\u00edmica e a direcci\u00f3n do Laboratorio Wolcott Gibbs.\nInvestigaci\u00f3ns cient\u00edficas.\nEn 1914 foi galardoado co Premio Nobel de Qu\u00edmica polos seus traballos para a determinaci\u00f3n dos pesos at\u00f3micos de m\u00e1is de vinte e cinco elementos con catro cifras decimales. En 1914 descubriu un is\u00f3topo do chumbo, acredit\u00e1ndose, desta forma, como un dos pioneiros da isotop\u00eda.\nFormou parte da Comisi\u00f3n Internacional de Pesos At\u00f3micos. Realizou tam\u00e9n notables traballos nos campos da termoqu\u00edmica, a electroqu\u00edmica, a termometr\u00eda e a calorimetr\u00eda, as\u00ed como sobre a dilataci\u00f3n e compresi\u00f3n dos gases. O profesor Richards recibiu diversas honras e doutoramentos \"honoris causa\" ao redor de todo o mundo.\nMoitos dos seus traballos foron publicados nos \"Proceedings\" da Academia Americana de Artes e Ciencias, que presidiu entre 1919 e 1921."}
{"id": "132536", "revid": "89787", "url": "https://gl.wikipedia.org/wiki?curid=132536", "title": "Jens Stoltenberg", "text": "Jens Stoltenberg, nado o 16 de marzo de 1959, \u00e9 un economista e pol\u00edtico noruegu\u00e9s, que foi primeiro ministro de Noruega e d\u00faas ocasi\u00f3ns e antigo l\u00edder do Partido dos Traballadores Noruegueses. Designado como secretario xeral da OTAN a partir do 1 de outubro de 2014.\nCarreira.\nO seu pai, Thorvald Stoltenberg, \u00e9 un dos pol\u00edticos m\u00e1is prominentes de Noruega, chagando ocupar o cargo Ministro de Asuntos Exteriores de Noruega. A s\u00faa nai, Karin Stoltenberg tam\u00e9n foi ministra. Jens Stoltenberg foi educado na Universidade de Oslo.\nDurante o seu primeiro mandato como primeiro ministro (2001 a 2002) foi pol\u00e9mico dentro do seu propio partido, xa que privatizou varias empresas estatais. Nas elecci\u00f3ns parlamentarias do 10 de setembro de 2001 o partido sufriu un dos seus peores resultados: 24% dos votos. Nas elecci\u00f3ns parlamentarias de 2005, o partido ga\u00f1ou as elecci\u00f3ns, logo dunha coalici\u00f3n co Partido Socialista de Esquerda e o Partido Centro. O segundo mandato de Stoltenberg como primeiro ministro comezou o 17 de outubro de 2005. Est\u00e1 casado con Ingrid Schulerud e ten dous fillos.\nO 22 de xullo de 2011, estoupou unha ou varias bombas na r\u00faa onde est\u00e1n as oficinas do primeiro ministro, matando polo menos a sete persoas e ferindo a outras. Stoltenberg non estaba no seu despacho no momento dos estoupidos. Unhas horas m\u00e1is tarde, un home armado e vestido de polic\u00eda matou a 84 persoas en Ut\u00f8ya, unha illa a uns corenta quil\u00f3metros de Oslo onde se celebraba o acampamento anual das mocidades do Partido dos Traballadores Noruegueses. \nA polic\u00eda detivo ao home que realizou os disparos, un cidad\u00e1n noruegu\u00e9s de 32 anos de ideolox\u00eda ultradereitista e islam\u00f3foba."}
{"id": "132537", "revid": "98629", "url": "https://gl.wikipedia.org/wiki?curid=132537", "title": "Coroa norueguesa", "text": "A coroa (en noruegu\u00e9s \"krone\") \u00e9 a moeda nacional de Noruega. Div\u00eddese en 100 \u00f8re e o seu c\u00f3digo ISO 4217 \u00e9 NOK. Normalmente abreviase como kr.\nHistoria.\nA coroa introduciuse por primeira vez en 1875 para substitu\u00edr o \"speciedaler\" noruegu\u00e9s cunha taxa de cambio de 4 coroas por \"speciedaler\". Ao introducir a nova moeda Noruega uniuse \u00e1 Uni\u00f3n Monetaria Escandinava, creada en 1873. Esta Uni\u00f3n durou at\u00e9 1914 mais despois da s\u00faa disoluci\u00f3n, Dinamarca, Noruega e Suecia decidiron manter o nome da moeda dos seus respectivos territorios.\nDentro da Uni\u00f3n Monetaria, a coroa mant\u00ed\u00f1ase dentro dunha base en ouro de 2.480 NOK = 1 quilo de ouro puro (1 NOK = 403,226 miligramos de ouro). Esta base restaurouse entre 1916 e 1920, e de novo en 1928 mais suspendeuse permanentemente en 1931, cando se estableceu unha taxa de cambio fronte \u00e1 libra esterlina de 19,90 NOK por libra. En 1939, Noruega fixou a taxa de cambio da coroa ao d\u00f3lar en 4,40 NOK por d\u00f3lar.\nDurante a ocupaci\u00f3n alem\u00e1 na segunda guerra mundial, a coroa fixou a s\u00faa taxa de cambio ao reichsmark en 1 NOK = 0,60 marcos, pero despois reduciuse a 0,57 marcos. Trala guerra, introduciuse unha nova taxa de cambio de 20 NOK = 1 GBP (4.963 NOK = 1 USD). A fixaci\u00f3n con l\u00edbraa esterlina mant\u00edvose en 1949 cando esta devalouse fronte ao d\u00f3lar, chegando a unha taxa de cambio de 7.142 NOK por d\u00f3lar. En decembro de 1992, o Banco Central de Noruega abandonou a taxa de cambio fixa en favor dunha taxa de cambio flutuante debido \u00e1s duras especulaci\u00f3ns contra a divisa norueguesa a principios dos anos 90, o que lle fixo perder ao Banco Central m\u00e1is de 2 bill\u00f3ns de coroas para defender a compra de coroas norueguesas utilizando reservas das divisas estranxeiras nun curto per\u00edodo de tempo.\nMoedas.\nEn 1875, introduc\u00edronse as primeiras moedas (algunhas datadas en 1874) en denominaci\u00f3ns de 10, 50 \u00f8re, 1, 10 e 20 coroas. Estas moedas tam\u00e9n reflect\u00edan a denominaci\u00f3n das moedas previas \u00e1 coroa: 3, 15, 30 \"skilling\", 2\u00bd e 5 \"speciedaler\". Entre 1875 e 1878, introduciuse a nova moeda completamente en denominaci\u00f3ns de 1, 2, 5, 10, 25, 50 \u00f8re, 1, 2, 10 e 20 coroas. As moedas de 1, 2 e 5 \u00f8re cu\u00f1\u00e1ronse en bronce, as de 10, 25, 50 \u00f8re, 1 e 2 coroas en prata, e as de 10 e 20 coroas en ouro.\nAs \u00faltimas moedas de ouro cu\u00f1\u00e1ronse en 1910, e en 1920 o cupron\u00edquel substitu\u00edu a prata. Entre 1917 e 1921, o ferro substitu\u00edu temporalmente ao bronce. Tam\u00e9n nesta data cu\u00f1\u00e1ronse as \u00faltimas moedas de 2 coroas. Durante a ocupaci\u00f3n alem\u00e1 utilizouse o zinc no canto do cupron\u00edquel nas moedas de 10, 25 e 50 \u00f8re, e a produci\u00f3n de moedas de 1 coroa suspendeuse.\nEn 1963, introduc\u00edronse moedas de 5 coroas, mentres que en 1972, a produci\u00f3n de moedas de 1 e 2 \u00f8re cesou. En 1973 o tama\u00f1o das moedas de 5 \u00f8re reduciuse, e en 1982 a s\u00faa produci\u00f3n terminou xunto coas de 25 \u00f8re. En 1983 introduc\u00edronse moedas de 10 coroas, e en 1992 cu\u00f1\u00e1ronse as \u00faltimas moedas de 10 \u00f8re. Entre 1994 e 1998 introduciuse un novo cono monetario composto de moedas de 50 \u00f8re, 1, 5, 10 e 20 coroas.\nBilletes.\nEn 1877 o Banco de Noruega introduciu billetes de 5, 10, 50, 100, 500 e 1.000 coroas. En 1917, engad\u00edronse billetes de 1 e 2 coroas que se emitiron entre 1918 e 1922. Debido \u00e1 escaseza de metais, os billetes de 1 e 2 coroas volveron imprimirse entre 1940 e 1950. En 1963, as moedas de 5 coroas substitu\u00edron aos billetes da mesma denominaci\u00f3n, e o mesmo pasou cos de 10 coroas en 1984. En 1994 engad\u00edronse as denominaci\u00f3ns de 200 coroas.\nTaxas de troco.\nO valor da coroa norueguesa, comparado co doutras moedas, var\u00eda considerablemente dun ano polo outro, maioritariamente a consecuencia das flutuaci\u00f3ns dos prezos do petr\u00f3leo e pola variaci\u00f3n do tipo de xuro.\nEn 2002 a coroa empezou a subir at\u00e9 niveis marca en comparaci\u00f3n co euro e o d\u00f3lar estadounidense, e continuaron a niveis moi altos se os comparamos cos de antes do ano das subidas continuadas. As taxas de cambio a 10 de decembro de 2009 foron:"}
{"id": "132539", "revid": "5132", "url": "https://gl.wikipedia.org/wiki?curid=132539", "title": "Idioma noruegu\u00e9s", "text": ""}
{"id": "132540", "revid": "5863", "url": "https://gl.wikipedia.org/wiki?curid=132540", "title": "Doutor, doutora honoris causa", "text": "Doutor ou doutora honoris causa \u00e9 un t\u00edtulo honor\u00edfico que concede unha universidade a persoas eminentes. Esta designaci\u00f3n out\u00f3rgase principalmente a personaxes que se destacaron en certos \u00e1mbitos profesionais que non son licenciados nunha carreira, \u00e9 como un reco\u00f1ecemento a algu\u00e9n non oficial nun \u00e1mbito cient\u00edfico.\nEtimolox\u00eda e uso.\n\"Honoris causa\" (h.c.) \u00e9 unha locuci\u00f3n latina cuxo significado \u00e9 \"por causa de honra\", unha calidade que conduce a un ao cumprimento dos seus deberes, respecto aos seus semellantes e a si mesmo, \u00e9 a boa reputaci\u00f3n que segue \u00e1 virtude, ao m\u00e9rito ou \u00e1s acci\u00f3ns de servizo, as cales transcenden \u00e1s familias, persoas, instituci\u00f3ns e as acci\u00f3ns mesmas que se reco\u00f1ecen. \u00c9 unha alta honra para persoas de testemu\u00f1o social, reco\u00f1ecido e irreprochable. Na maior\u00eda dos casos, esta locuci\u00f3n \u00e9 antecedida polo termo \"mestre\" ou \"doutor\".\nNo haber de todo centro de ensino superior que se prece existe unha selecta lista composta por cient\u00edficos, investigadores, pensadores ou artistas de prestixio distinguidos co Doutoramento \"Honoris Causa\", algo que constit\u00fae, probablemente, un dos mellores escaparates do seu potencial acad\u00e9mico e de investigaci\u00f3n.\nCerimonial.\nA concesi\u00f3n, no cerimonioso ritual de investidura, de distintos obxectos relacionados coa universidade cl\u00e1sica encerra toda unha exaltaci\u00f3n da docencia e a sabedor\u00eda. Como a un cabaleiro do ensino, ao doutorando imp\u00f3nselle, de modo sucesivo:\nTras a cerimonia, e coa concesi\u00f3n ao novo doutor das facultades de ler, comprender e interpretar, ind\u00edcaselle: \"Toma asento na c\u00e1tedra da Sabedor\u00eda, e desde ela, descollando pola t\u00faa ciencia, ensi\u00f1a, orienta, xulga e mostra a t\u00faa magnificencia na universidade, no foro e na sociedade\", compromet\u00e9ndose este a gardar as leis e a honra da universidade e prestarlle favor, auxilio e consello."}
{"id": "132543", "revid": "23204", "url": "https://gl.wikipedia.org/wiki?curid=132543", "title": "Kent (grupo musical)", "text": "Kent foi unha banda de m\u00fasica rock sueca fundada en Eskilstuna en 1990 co nome de \"Jones &amp; Giftet\". Posteriormente trocar\u00eda o seu nome polo de \"Havs\u00e4nglar\".\nAcadou varios grandes \u00e9xitos na radio sueca dende o seu hit \"Kr\u00e4m (s\u00e5 n\u00e4ra f\u00e5r ingen g\u00e5)\". Na actualidade, \u00e9 probablemente a banda de rock m\u00e1is popular de Suecia, pero son uns grandes desco\u00f1ecidos f\u00f3ra de Escandinavia, xa que as letras das s\u00faas composici\u00f3ns est\u00e1n en sueco. A banda tentou iniciar unha carreira internacional con versi\u00f3n en ingl\u00e9s e en sueco dos seus \u00e1lbums \"Isola\" e \"Hagnesta Hill\", acompa\u00f1ados de xiras polos Estados Unidos, pero desistiron tras non acadar o \u00e9xito experado, e chegando a po\u00f1er en perigo a estabilidade do grupo.\nTraxectoria.\nO gurpo formouse en 1990 baixo o nome de \"Jones &amp; Giftet\" e estaba composto inicialmente por Joakim Berg, Martin Sk\u00f6ld, Markus Mustonen, Sami Sirvi\u00f6 e Thomas Bergqvist. Este \u00faltimo ser\u00eda substitu\u00eddo no ano 1992 por Martin Roos e a banda trocar\u00eda o seu nome polo de \"Havs\u00e4nglar\".\nEn 1993 a banda mudouse a Estocolmo e pasou a chamarse \"Kent\". \"Kent\" \u00e9 un nome masculino com\u00fan en Suecia, pero na \u00e9poca da formaci\u00f3n de banda estaba en desuso e consider\u00e1base anticuado. Os membros do grupo elix\u00edrono para expresar que se sent\u00edan exclu\u00eddos e f\u00f3ra de lugar na s\u00faa cidade natal.\nNo ano 1995, a banda publicou o seu primeiro \u00e1lbum, \"Kent\", e Harry M\u00e4nty substitu\u00edu a Martin Roos. Un ano despois, sa\u00edu o seu segundo traballo, \"Verkligen\", que acadou o n\u00famero un en Suecia e cuxo single, \"Kr\u00e4m\", chegou ao top 10. Tras unha xira, publicaron o seu terceiro \u00e1lbum de estudio, \"Isola\", en 1997; a derradeira canci\u00f3n do disco, \"747\", dura exactamente 7:47 minutos. Coma consecuencia da crecente popularidade do grupo, decidiron publicar o \u00e1lbum en ingl\u00e9s e iniciar unha xira polos Estados Unidos, pero non obtiveron o \u00e9xito agardado. O seu seguinte traballo, \"Hagnesta Hill\" (1999), tivo unha grande acollida en Escandinavia, mentres que a s\u00faa versi\u00f3n inglesa xunto cunha nova xira polo pa\u00eds americano tiveron de novo un \u00e9xito moi reducido.\nNo ano 2000 a banda publicou un dobre \u00e1lbum que recoll\u00eda todas as caras B publicadas ata ese momento, e en 2002 editaron \"Vapen &amp; Ammunition\", que estivo sete semanas no n\u00famero un e cuxo single, \"Dom andra\", foi o primeiro do grupo en chegar ao posto m\u00e1is alto das listas. Con m\u00e1is de 200.000 copias vendidas converteuse no maior \u00e9xito da banda. Posteriormente en 2003 a banda deu un concerto no estadio de Estocolmo ante m\u00e1is de 30.000 fans que foi chamado \"O Concerto Branco\", xa que pediran a todos os asistentes que levaran roupa branca.\nO seu seguinte \u00e1lbum, \"Du &amp; jag d\u00f6den\", publicouse en 2005 e acadou os primeiros postos das listas durante varias semanas. Dous dos singles inclu\u00eddos neste traballo, \"Max 500\" e \"Palace &amp; Main\", acadaron o n\u00famero un. Nese mesmo ano xurdiron rumores que apuntaban a que a banda estaba gravando un novo \u00e1lbum e en outono apareceu \"The Hj\u00e4rta &amp; Sm\u00e4rta EP\", anunciado s\u00f3 un par de semanas antes da s\u00faa publicaci\u00f3n, e que situou de novo ao grupo no n\u00famero un da lista de sinxelos. Este EP conti\u00f1a cinco temas, entre eles o \u00e9xito \"Dom som f\u00f6rsvann\", cuxo videoclip ga\u00f1ou un premio nacional.\nEn relaci\u00f3n a un documental sobre nenos maltratados, a principios de 2006 a banda publicou unha canci\u00f3n sobre o tema, chamada \"N\u00e5lens \u00f6ga\", cuxos beneficios foron destinados a combater a violencia familiar.\nO 9 de xaneiro de 2007, anunciaron que Harri M\u00e4nty decidira abandonar a banda a finais do ano anterior, previamente ao comezo da gravaci\u00f3n do seu novo \u00e1lbum. En 2007 publicaron \"Tillbaka till samtiden\"."}
{"id": "132544", "revid": "109216", "url": "https://gl.wikipedia.org/wiki?curid=132544", "title": "AFP Giovinazzo", "text": "O AFP Giovinazzo \u00e9 un equip italiano de h\u00f3ckey a pat\u00edns da localidade de Giovinazzo, na rexi\u00f3n de Pulla. Foi fundado en 1965 e actualmente xoga na Serie A1 italiana, a m\u00e1xima categor\u00eda do h\u00f3ckey italiano. A s\u00faa \u00e9poca dourada foi a finais dos '70 e comezos dos '80.\nA tempada 1979-80, o AFP Giovinazzo ga\u00f1a a Liga italiana e a Recopa de Europa, vencendo claramente ao HC Sentmenat na final. Posteriormente, na tempada 1980-81 o equipo chega \u00e1 final da Copa de Europa, perdendo na final fronte ao FC Barcelona. A tempada 1982-83 chega \u00e1 final da Copa CERS, na que caeu fronte ao HC Amatori Vercelli.\nO club disolveuse no ano 1997 e posteriormente se refundar\u00eda no 2004."}
{"id": "132546", "revid": "23204", "url": "https://gl.wikipedia.org/wiki?curid=132546", "title": "Tim O'Reilly", "text": "Tim O'Reilly (en irland\u00e9s, Tadhg \u00d3 Raghallaigh), nado o 6 de xu\u00f1o de 1954, \u00e9 un dos grandes l\u00edderes de opini\u00f3n en Internet. Naceu en 1954 en Cork (Irlanda), e criouse en San Francisco (Estados Unidos). Seus son varios dos primeiros acontecemientos na Rede. Dende 1978 \u00e9 fundador e presidente de O'Reilly Media (antigamente O'Reilly &amp; Associates), unha prestixiosa compa\u00f1\u00eda norteamericana que publica libros e p\u00e1xinas web, e organiza conferencias relacionadas coa inform\u00e1tica.\nBiograf\u00eda.\nFoi un forte impulsor do software libre, e \u00e9 autor (xunto con Dale Dougherty, Craig Cline e John Batelle) do concepto Web 2.0, que designa a evoluci\u00f3n actual de Internet cara a maiores graos de interactividade cun funcionamento cada vez m\u00e1is sinxelo e intuitivo, tendo a Web como elemento central. Tam\u00e9n participou no desenvolvemento da linguaxe Perl.\nInicialmente estivo interesado na literatura, mais tras licenciarse en Humanidades en 1975 pola Universidade Harvard, veuse envolto no campo dos manuais de ordenadores. Pouco a pouco comezou a sentirse atra\u00eddo pola inform\u00e1tica e actualmente \u00e9 autor de varios libros, publicados todos eles pola s\u00faa editorial. En 1992 publicou The Whole Internet User's Guide &amp; Catalog, o primeiro libro divulgativo sobre Internet. En 1993 creou o primeiro portal de Internet: Global Network Navigator, que m\u00e1is tarde se converter\u00eda en AOL. En 2000 fundou Safari Books Online, o primeiro sitio de venda de libros na Rede. Nunha conferencia en 2004 presenta publicamente o concepto de Web 2.0. O' Reilly forma parte de CollabNet, e estivo a bordo de Macromedia ata a s\u00faa fusi\u00f3n con Adobe Systems en 2005. En 2007 pasou a formar parte da direcci\u00f3n de MySQLAB.\nNo ano 2001 veuse envolto nunha disputa con Amazon.com, dirixindo unha protesta contra a s\u00faa patente one-click, e, especialmente, en oposici\u00f3n \u00e1 afirmaci\u00f3n de dita patente por parte de Amazon contra o seu rival barnesandnoble.com. A disputa terminou con O'Reilly e Jeff Bezos, fundador de Amazon.com, viaxando a Washington, D.C. para esixir unha reforma da patente."}
{"id": "132547", "revid": "98629", "url": "https://gl.wikipedia.org/wiki?curid=132547", "title": "Chacal (filme)", "text": "Chacal (en ) \u00e9 un filme franco-brit\u00e1nico de 1973 dirixido por Fred Zinnemann, que ten como protagonista a Edward Fox como o asasino a soldo co\u00f1ecido como o \"Chacal\", que intenta asasinar o presidente de Francia Charles de Gaulle. Bas\u00e9ase na novela do mesmo nome de Frederick Forsyth.\nA novela est\u00e1 baseada no intento de asasinar a Charles de Gaulle, que aconteceu en 1963, por obra de Jean Bastien-Thiry. O coche onde estaba De Gaulle chegou a ser metrallado. Thiry era un funcionario p\u00fablico franc\u00e9s insatisfeito por perder o seu cargo na Alxeria, en virtude da independencia do pa\u00eds aceptada por De Gaulle.\nHai un remake datado de 1997, co t\u00edtulo \"The Jackal\", con Bruce Willis no papel do asasino, e Sidney Poitier como o axente policial. Por\u00e9n, a calidade desta pel\u00edcula \u00e9 inferior \u00e1 orixinal de Fred Zinnemann."}
{"id": "132549", "revid": "1131", "url": "https://gl.wikipedia.org/wiki?curid=132549", "title": "Clunia", "text": "Clunia Sulpicia foi unha cidade romana situada no Alto de Castro, a m\u00e1is de 1.000 metros de altitude, entre as localidades de Coru\u00f1a del Conde e Pe\u00f1alba de Castro, no sur da provincia de Burgos (Castela). A cidade localiz\u00e1base na v\u00eda que \u00eda de Caesaraugusta (Zaragoza) a Asturica Augusta (Astorga).\nFoi unha das cidades romanas m\u00e1is importantes do norte peninsular e foi capital dun convento xur\u00eddico, o denominado Conventus Cluniensis.\nHistoria.\n\u00c9poca celtib\u00e9rica.\nA cidade de Clunia fundouse nun outeiro a pouca distancia dun asentamento celtibero denominado \"Cluniaco\" ou \"Kolounioukou\", pertencente aos ar\u00e9vacos, unha tribo prerromana que pertenc\u00eda \u00e1 familia dos celt\u00edberos.\nA fundaci\u00f3n da Clunia Romana.\nEn Clunia', o pol\u00edtico e militar romano Quinto Sertorio resistiu durante 20 anos a Pompeio, quen destru\u00edu o que exist\u00eda da cidade no ano 72 a. C.\nAnos m\u00e1is tarde, a cidade fundouse de novo na \u00e9poca do emperador Tiberio, dentro da provincia de Hispania Citerior Tarraconensis. Primeiro conced\u00e9uselle o rango de \"municipium\", e emitiu moeda fraccionaria, os ases e os dupondios, nas que aparecen os \"quattuorviri\" locais, que foron encargados da s\u00faa cu\u00f1axe.\nNalg\u00fan momento entre os imperios de Tiberio e de Claudio I, converteuse en sede dun dos \"Legati Iuridici\" da provincia Tarraconensis, convert\u00e9ndose en capital do \"conventus iuridicus Cluniensium\".\nClunia e o emperador Galba.\nClunia' adquiriu o rango de \"colonia romana\" tras autoproclamarse emperador nela o xeneral Galba, quen se refuxiou nela durante a revoluci\u00f3n antineroniana; al\u00ed tivo noticia da morte de Ner\u00f3n e de que fora elixido emperador (por iso alg\u00fans tratadistas engaden o ep\u00edteto de Galba ao nome da cidade). A cristalizaci\u00f3n do status de colonia debeuse ao emperador Vespasiano. Nos d\u00edas de Galba, Clunia foi a capital do Imperio.\nClunia como centro administrativo.\nO esplendor da cidade romana de Clunia estendeuse durante os s\u00e9culos I e II da nosa era, ao igual que outras cidades da Meseta Norte de Hispania como Asturica Augusta ou Juliobriga, situadas nas provincias de Le\u00f3n e Cantabria, respectivamente. Durante o seu m\u00e1ximo apoxeo calc\u00falase que a cidade de Clunia' chegou a ter ao redor de 30.000 habitantes. A Econom\u00eda de Clunia no s\u00e9culo I d.C base\u00e1base na gandar\u00eda, e na agricultura entre outras.\nO final da cidade.\nAo longo do s\u00e9culo III prod\u00facese unha despoboaci\u00f3n paulatina do n\u00facleo urbano, en relaci\u00f3n coa crise do s\u00e9culo III e a incipiente decadencia do Imperio romano de Occidente. Resulta evidente a existencia de incursi\u00f3ns b\u00e1rbaras en Clunia. De feito, est\u00e1 constatado que, a finais do s\u00e9culo III, a cidade foi incendiada por pobos b\u00e1rbaros, en concreto, polos franco-alem\u00e1ns. Isto contribu\u00edu \u00e1 inexorable decadencia da cidade. Non obstante, non parece que se dese unha destruci\u00f3n violenta e xeneralizada, en todo caso pred\u00ed o final da influencia cultural romana na cidade de Clunia e o seu \u00e1mbito.\nEn plena conquista da Hispania visigoda por parte dos musulm\u00e1ns, a cidade e o seu \u00e1mbito foi conquistado polas tropas do xeneral b\u00e9rber Tariq ibn Ziyad sobre o ano 713. M\u00e1is tarde, os cristi\u00e1ns repobo\u00e1rona en 912, trasladando a s\u00faa cidade no lugar que ocupa actualmente Coru\u00f1a del Conde, localidade onde poden considerarse bastantes restos romanos procedentes da cidade de Clunia.\nCon posterioridade, constru\u00eduse a poboaci\u00f3n de Pe\u00f1alba de Castro que recibiu a meseta do enclave de Clunia a cambio de auga nunha \u00e9poca onde o valor da auga era maior que os poucos restos a\u00ednda non enterrados que quedaban da abandonada cidade romana.\nArquitectura civil.\nComo sucede en toda cidade, a meirande parte do espazo constru\u00eddo en Clunia estaba ocupado por vivendas. As escavaci\u00f3ns arqueol\u00f3xicas permitiron co\u00f1ecer a evoluci\u00f3n do urbanismo dom\u00e9stico e comprobar alg\u00fans dos seus trazos m\u00e1is caracter\u00edsticos.\nAs termas p\u00fablicas ou Os Arcos.\nA car\u00f3n do foro romano \u00e1chanse as ru\u00ednas das termas romanas, de grandes dimensi\u00f3ns e cubertas de mosaicos algo m\u00e1is simples c\u00e1s das casas do foro. Tam\u00e9n aqu\u00ed \u00e9 ben visible o sistema de calefacci\u00f3n das distintas dependencias termais, o \"hipocausto\".\nO teatro.\nO resto m\u00e1is significativo \u00e9 o teatro, escavado na rocha, que tivo capacidade para 10.000 espectadores, o que o convert\u00eda nun dos maiores da s\u00faa \u00e9poca en \"Hispania\". Ti\u00f1a a finalidade de servir para a interpretaci\u00f3n de actos teatrais do per\u00edodo cl\u00e1sico. A s\u00faa recuperaci\u00f3n foi merecedora do premio na secci\u00f3n de \"Restauraci\u00f3n e rehabilitaci\u00f3n\" outorgado polos Premios bianuais de Arquitectura de Castela e Le\u00f3n de 2004-2005. O xurado destacou \u00aba respectuosa recuperaci\u00f3n do teatro e o tratamento paisax\u00edstico xeral\u00bb.\nO foro.\nO centro das cidades romanas al\u00ed onde se cruzaban \"Cardus Maximus\" e \"Decumanus Maximus\", acolle frecuentemente o foro da cidade, unha praza p\u00fablica rodeada de p\u00f3rticos. Nel desenvolv\u00edanse actividades pol\u00edticas, comerciais, xudiciais e, habitualmente, tam\u00e9n relixiosas. En Clunia, o foro enc\u00f3ntrase non moi lonxe do teatro, en cuxas inmediaci\u00f3ns destacan os restos de tres \"domus\", unha \"bas\u00edlica\" e un \"macellum\" (mercado). Chaman a atenci\u00f3n os mosaicos, as estanzas subterr\u00e1neas e os sistemas de calefacci\u00f3n dalgunhas destas casas. Sobre o mercado edificouse no s\u00e9culo XVII unha ermida de escaso valor art\u00edstico, danando os dep\u00f3sitos.\nOutros restos.\nNo subsolo da cidade, non visitables pola s\u00faa fraxilidade, son moi interesantes os sistemas de abastecemento de auga, formados por varios alxibes coas s\u00faas correspondentes canalizaci\u00f3ns de toma de auga, constru\u00eddos aproveitando as grutas naturais que existen no subsolo calc\u00e1reo do espig\u00f3n sobre o que se levanta a cidade, e tam\u00e9n un santuario pri\u00e1pico."}
{"id": "132551", "revid": "43749", "url": "https://gl.wikipedia.org/wiki?curid=132551", "title": "Provincia de Oum el-Bouaghi", "text": ""}
{"id": "132552", "revid": "23204", "url": "https://gl.wikipedia.org/wiki?curid=132552", "title": "Vilaia de Jijel", "text": "Jijel (en lingua \u00e1rabe \u0648\u0644\u0627\u064a\u0629 \u062c\u064a\u062c\u0644) \u00e9 unha provincia (\"wilaya\") de Alxeria, na s\u00faa costa oriental. A s\u00faa capital \u00e9 Jijel.\nDivisi\u00f3ns administrativas.\nA provincia div\u00eddese en 11 distritos, dos que se debullan 28 municipios."}
{"id": "132553", "revid": "23204", "url": "https://gl.wikipedia.org/wiki?curid=132553", "title": "Vilaia de Illizi", "text": "Illizi (en lingua \u00e1rabe \u0648\u0644\u0627\u064a\u0629 \u0627\u0644\u064a\u0632\u064a) \u00e9 unha provincia (\"wilaya\") de Alxeria, no seu curruncho sueste. A s\u00faa capital \u00e9 Illizi. Fai fronteira con Libia polo leste, coa provincia de Ouargla polo norte e coa provincia de Tamanghasset polo sur e oeste.\nDivisi\u00f3ns administrativas.\nA provincia div\u00eddese en 3 distritos, dos que se debullan 6 municipios."}
{"id": "132554", "revid": "43749", "url": "https://gl.wikipedia.org/wiki?curid=132554", "title": "Provincia de Tamanghasset", "text": ""}
{"id": "132555", "revid": "23204", "url": "https://gl.wikipedia.org/wiki?curid=132555", "title": "Vilaia de Guelma", "text": "A provincia de Guelma (en lingua \u00e1rabe \u0648\u0644\u0627\u064a\u0629 \u0642\u0627\u0644\u0645\u0629) \u00e9 unha provincia (\"wilaya\") no leste de Alxeria. A s\u00faa capital \u00e9 Guelma.\nDivisi\u00f3ns administrativas.\nA provincia div\u00eddese en 10 distritos (\"da\u00efras\"), dos que se debullan 34 municipios."}
{"id": "132556", "revid": "23204", "url": "https://gl.wikipedia.org/wiki?curid=132556", "title": "Vilaia de Gharda\u00efa", "text": "Gharda\u00efa (en lingua \u00e1rabe \u0648\u0644\u0627\u064a\u0629 \u063a\u0631\u062f\u0627\u064a\u0629, en lingua b\u00e9rber Ta\u03b3erdayt) \u00e9 unha provincia (\"wilaya\") de Alxeria. A s\u00faa capital \u00e9 Gharda\u00efa.\nDivisi\u00f3ns administrativas.\nA provincia div\u00eddese en 9 distritos, dos que se debullan 13 municipalidades."}
{"id": "132557", "revid": "23204", "url": "https://gl.wikipedia.org/wiki?curid=132557", "title": "Vilaia de El Taref", "text": "El Taref (en lingua \u00e1rabe \u0648\u0644\u0627\u064a\u0629 \u0627\u0644\u0637\u0627\u0631\u0641) \u00e9 unha provincia (\"wilaya\") de Alxeria. A s\u00faa capital \u00e9 a cidade de El Taref.\nDivisi\u00f3ns administrativas.\nA provincia div\u00eddese en 7 distritos, dos que se debullan 24 municipalidades."}
{"id": "132558", "revid": "23204", "url": "https://gl.wikipedia.org/wiki?curid=132558", "title": "Vilaia de El Bayadh", "text": "El Bayadh (en lingua \u00e1rabe \u0648\u0644\u0627\u064a\u0629 \u0627\u0644\u0628\u064a\u0636) \u00e9 unha provincia (\"wilaya\") de Alxeria. A s\u00faa capital \u00e9 El Bayadh.\nDivisi\u00f3ns administrativas.\nA provincia div\u00eddese en 8 distritos, dos que se debullan 22 municipios."}
{"id": "132559", "revid": "23204", "url": "https://gl.wikipedia.org/wiki?curid=132559", "title": "Vilaia de El Oued", "text": "El Oued (en lingua \u00e1rabe \u0648\u0644\u0627\u064a\u0629 \u0627\u0644\u0648\u0627\u062f\u064a) \u00e9 unha provincia de Alxeria. A s\u00faa capital \u00e9 El Oued.\nDivisi\u00f3ns administrativas.\nA provincia div\u00eddese en 12 distritos, dos que se debullan 30 municipios."}
{"id": "132560", "revid": "1365176", "url": "https://gl.wikipedia.org/wiki?curid=132560", "title": "Cicatriz (banda)", "text": ""}
{"id": "132561", "revid": "56817", "url": "https://gl.wikipedia.org/wiki?curid=132561", "title": "Inadaptados", "text": "Inadaptados \u00e9 o primeiro \u00e1lbum que publicou o grupo vasco de punk-rock Cicatriz. Gravado e mesturado nos estudios Elkar de Donostia por Jean Phocas, mostrando un son pr\u00f3ximo ao punk.\nNa reedici\u00f3n en CD inclu\u00edronse d\u00faas canci\u00f3ns que Cicatriz gravara para o chamado \"Disco dos catro\" (1985), que fixeran canda Kortatu, Jotakie e Kontuz-Hi!: \"Escupe\" e \"Enemigo p\u00fablico\" (que no \"disco dos catro\" aparece como \"Aprieta el gatillo\")."}
{"id": "132562", "revid": "56817", "url": "https://gl.wikipedia.org/wiki?curid=132562", "title": "4 a\u00f1os, 2 meses y 1 d\u00eda", "text": "4 a\u00f1os, 2 meses y 1 d\u00eda \u00e9 o t\u00edtulo do segundo \u00e1lbum do grupo de rock do Pa\u00eds Vasco Cicatriz.\nFoi o primeiro disco que sacaron despois do accidente de moto do seu cantante Natxo Etxebarrieta e foi gravado en Londres nos estudios Von's Recording coa indemnizaci\u00f3n de Natxo.\nEste traballo tam\u00e9n foi o primeiro que gravou o novo guitarrista Goar I\u00f1urrieta, introducindo un estilo m\u00e1is heavy e hard rockeiro nas canci\u00f3ns.\nO t\u00edtulo do disco ref\u00edrese \u00e1 condena que lle impuxeron a Natxo cando o detiveron traendo \"speed\" dende Holanda. Tam\u00e9n lle dedica unha canci\u00f3n \u00e1 cela do seu c\u00e1rcere, \"La 204\".\nO disco est\u00e1 dedicado na memoria do primeiro guitarrista da banda, Pepin, quen falecera recentemente por sobredose de hero\u00edna."}
{"id": "132563", "revid": "56817", "url": "https://gl.wikipedia.org/wiki?curid=132563", "title": "Colgado por ti", "text": "Colgado por ti \u00e9 o terceiro e \u00faltimo disco en estudio dos vitorianos Cicatriz.\nA banda m\u00e9tese de cheo no x\u00e9nero heavy/hard-rock mostrado no anterior disco, \"4 a\u00f1os, 2 meses y 1 d\u00eda\", incluso fan thrash metal no tema \"Vicio en el servicio\". Tam\u00e9n regravaron o tema \"Aprieta el gatillo\", aparecido no primeiro disco \"Inadaptados\" (a\u00ednda que con distinto nome, \"Enemigo p\u00fablico\", nunha versi\u00f3n m\u00e1is completa e elaborada que a antiga.)\nPor primeira vez gravaron un tema instrumental, \"Instrumental\", composta polo bater\u00eda Pedro Landatxe e o guitarrista Goar I\u00f1urrieta."}
{"id": "132566", "revid": "23204", "url": "https://gl.wikipedia.org/wiki?curid=132566", "title": "Vilaia de Mostaganem", "text": "Mostaganem (en lingua \u00e1rabe \u0648\u0644\u0627\u064a\u0629 \u0645\u0633\u062a\u063a\u0627\u0646\u0645) \u00e9 unha provincia (\"wilaya\") de Alxeria. A s\u00faa capital \u00e9 Mostaganem.\nDivisi\u00f3ns administrativas.\nA provincia div\u00eddese en 10 distritos (\"da\u00efras\"), dos que se debullan 32 \"communes\" ou municipalidades."}
{"id": "132567", "revid": "23204", "url": "https://gl.wikipedia.org/wiki?curid=132567", "title": "Vilaia de Bordj Bou Arreridj", "text": "Bordj Bou Arr\u00e9ridj (en lingua \u00e1rabe \u0648\u0644\u0627\u064a\u0629 \u0628\u0631\u062c \u0628\u0648\u0639\u0631\u064a\u0631\u064a\u062c) \u00e9 unha vilaia de Alxeria.\nSubdivisi\u00f3ns administrativas.\nA provincia div\u00eddese en 10 dairas e 34 balad\u00edas ou concellos."}
{"id": "132568", "revid": "23204", "url": "https://gl.wikipedia.org/wiki?curid=132568", "title": "Vilaia de Boumerdes", "text": "Boumerdes (en lingua \u00e1rabe \u0648\u0644\u0627\u064a\u0629 \u0628\u0648\u0645\u0631\u062f\u0627\u0633, en lingua b\u00e9rber \"Bumerdas\") \u00e9 unha vilaia do norte de Alxeria, xusto ao leste de Alxer. A s\u00faa capital \u00e9 Boumerdes.\nSubdivisi\u00f3ns administrativas.\nA vilaia div\u00eddese en 9 dairas e 32 balad\u00edas ou concellos."}
{"id": "132569", "revid": "43749", "url": "https://gl.wikipedia.org/wiki?curid=132569", "title": "Provincia de Boumerdes", "text": ""}
{"id": "132571", "revid": "23204", "url": "https://gl.wikipedia.org/wiki?curid=132571", "title": "Vilaia de Chlef", "text": "Chlef (en lingua \u00e1rabe \u0648\u0644\u0627\u064a\u0629 \u0627\u0644\u0634\u0644\u0641) \u00e9 unha vilaia de Alxeria, e pos\u00fae arredor dun mill\u00f3n de habitantes. A s\u00faa capital \u00e9 Chlef.\nSubdivisi\u00f3ns administrativas.\nA vilaia div\u00eddese en 13 dairas dos que se debullan 35 concellos ou balad\u00edas."}
{"id": "132572", "revid": "23204", "url": "https://gl.wikipedia.org/wiki?curid=132572", "title": "Vilaia de Constantina", "text": "Constantina (en lingua \u00e1rabe \u0648\u0644\u0627\u064a\u0629 \u0642\u0633\u0646\u0637\u064a\u0646\u0629) \u00e9 unha vilaia de Alxeria, cuxa capital \u00e9 Constantina.\nSubdivisi\u00f3ns administrativas.\nA vilaia div\u00eddese en 6 dairas, das que se debullan 12 balad\u00edas ou concellos."}
{"id": "132573", "revid": "23204", "url": "https://gl.wikipedia.org/wiki?curid=132573", "title": "Vilaia de M'Sila", "text": "M'Sila (tam\u00e9n Msila, M'sila ou MSila) (en lingua \u00e1rabe]]\u0648\u0644\u0627\u064a\u0629 \u0627\u0644\u0645\u0633\u064a\u0644\u0629) \u00e9 unha provincia (\"wilaya\") do norte de Alxeria. Pos\u00fae unha poboaci\u00f3n de arredor dun mill\u00f3n de persoas, mentres que a s\u00faa capital, tam\u00e9n chamada M'sila, alberga 100.000 persoas.\nDivisi\u00f3ns administrativas.\nA provincia div\u00eddese en 15 distritos (\"da\u00efras\"), dos que se debullan 47 \"communes\" ou municipios."}
{"id": "132574", "revid": "98629", "url": "https://gl.wikipedia.org/wiki?curid=132574", "title": "Las vidas de Celia", "text": "Las vidas de Celia \u00e9 un filme espa\u00f1ol do 2007 dirixido por Antonio Chavarr\u00edas.\nSinopse.\nMiguel \u00c1ngel (Lu\u00eds Tosar) \u00e9 un polic\u00eda que ten que investigar un caso de violaci\u00f3n e asasinato dunha moza. No cami\u00f1o da investigaci\u00f3n ir\u00e1 co\u00f1ecendo a Celia (Najwa Nimri) e a Agust\u00edn (Daniel Gim\u00e9nez Cacho), o seu home."}
{"id": "132575", "revid": "98629", "url": "https://gl.wikipedia.org/wiki?curid=132575", "title": "Richard Martin Willst\u00e4tter", "text": "Richard Martin Willst\u00e4tter, nado en Karlsruhe (Baden) o 13 de agosto de 1872 e finado en Muralto (Distrito de Locarno, Su\u00edza), o 3 de agosto de 1942, foi un qu\u00edmico e profesor universitario alem\u00e1n galardoado co Premio Nobel de Qu\u00edmica do ano 1915.\nTraxectoria.\nEstudou na Universidade de M\u00fanic, na que obtivo o seu doutoramento en 1894 polo seu traballo sobre a estrutura da coca\u00edna. Exerceu como profesor asistente de qu\u00edmica org\u00e1nica nesa universidade (1902-1905), traballando \u00e1s ordes de Adolf von Baeyer en M\u00fanic, mentres continuou investigando sobre a estrutura dos alcaloides, sintetizando varios deles.\nEntre 1905 e 1912 foi profesor na Universidade de Z\u00fcrich, comezando a traballar sobre a clorofila. Descubriu a s\u00faa estrutura as\u00ed como a similitude entre esta e a hemoglobina da sangue. Foi profesor da Universidade de Berl\u00edn (1912-1915) (onde as s\u00faas investigaci\u00f3ns revelaron a estrutura de moitos pigmentos de flores e plantas) e director do Instituto Kaiser Wilhelm (1912-1916). Cando a primeira guerra mundial interrompeu as s\u00faas investigaci\u00f3ns, xunto con Fritz Haber dedicou a s\u00faa atenci\u00f3n ao desenvolvemento dunha m\u00e1scara antig\u00e1s.\nEn 1916 Willstatter sucedeu a Adolf von Baeyer como profesor en M\u00fanic. Durante a d\u00e9cada de 1920 investigou os mecanismos das reacci\u00f3ns dos enzimas, chegando \u00e1 conclusi\u00f3n de que os enzimas son substancias qu\u00edmicas e non organismos biol\u00f3xicos. Consideraba os encimas como non-prote\u00ednas, teor\u00eda sostida ata 1930.\nSendo xudeu, en 1924 dimitiu do seu posto en M\u00fanic como protesta polas presi\u00f3ns antisemitas. Continuou os seus traballos de forma privada, primeiro en M\u00fanic e, desde 1939, en Su\u00edza.\nEn 1915 foi galardoado co premio Nobel de Qu\u00edmica \"polas s\u00faas investigaci\u00f3ns no campo dos pigmentos vexetais, especialmente a clorofila\"."}
{"id": "132576", "revid": "89787", "url": "https://gl.wikipedia.org/wiki?curid=132576", "title": "Medalla Davy", "text": "A Medalla Davy \u00e9 unha medalla de bronce que \u00e9 outorgada desde 1877 pola Royal Society, de Londres. Os que a reciben son destacados por un \"\u00abdescubrimento recente sumamente importante en calquera rama da qu\u00edmica\u00bb\". A medalla toma o nome de Humphry Davy, qu\u00edmico brit\u00e1nico do s\u00e9culo XIX e est\u00e1 acompa\u00f1ada dun premio de 1000 \u00a3.."}
{"id": "132579", "revid": "98629", "url": "https://gl.wikipedia.org/wiki?curid=132579", "title": "El pisito", "text": "El pisito \u00e9 un filme espa\u00f1ol dirixido por Marco Ferreri e estreado o 15 de xu\u00f1o de 1959. A pel\u00edcula est\u00e1 baseada na novela hom\u00f3nima de Rafael Azcona.\nSinopse.\nNo Madrid de finais dos anos cincuenta, Petrita (Mary Carrillo) e Rodolfo (Jos\u00e9 Luis L\u00f3pez V\u00e1zquez) son noivos dende hai doce anos, pero non poden casar por falta de medios para adquirir unha vivenda. Petrita, finalmente, encontra unha soluci\u00f3n: Rodolfo casar\u00e1 con Do\u00f1a Martina, unha anci\u00e1 propietaria dun contrato de alugamento de baixa renda, para logo cando morra herdar o seu alugueiro."}
{"id": "132580", "revid": "23204", "url": "https://gl.wikipedia.org/wiki?curid=132580", "title": "Vilaia de Naama", "text": "Na\u00e2ma (en lingua \u00e1rabe \u0648\u0644\u0627\u064a\u0629 \u0627\u0644\u0646\u0639\u0627\u0645\u0629) \u00e9 unha provincia (\"wilaya\") de Alxeria. A s\u00faa capital \u00e9 Na\u00e2ma.\nDivisi\u00f3ns administrativas.\nA provincia div\u00eddese en 7 distritos (\"da\u00efras\"), dos que se debullan 12 municipios."}
{"id": "132581", "revid": "23204", "url": "https://gl.wikipedia.org/wiki?curid=132581", "title": "Kemi", "text": "Kemi \u00e9 un concello e cidade da provincia de Laponia, en Finlandia.\nPoboaci\u00f3n.\nNo ano 2006 ti\u00f1a 22.768 habitantes.\nHistoria.\nKemi foi fundada en 1869 por Decreto Real, por mor da profundidade da s\u00faa costa, o que facilitou a construci\u00f3n dun porto.\nEonom\u00eda.\nA principal actividade econ\u00f3mica de Kemi c\u00e9ntrase en d\u00faas grandes f\u00e1bricas de papel, e na \u00fanica mina de cromo en Europa (a cal abastece \u00e1 planta ferrocrom\u00e1tica de Outokumpu en Tornio). Tam\u00e9n conta cunha universidade polit\u00e9cnica.\nKemi tam\u00e9n \u00e9 famosa por ter o castelo de neve m\u00e1is grande do mundo (constru\u00eddo cada ano cunha arquitectura distinta)."}
{"id": "132582", "revid": "23204", "url": "https://gl.wikipedia.org/wiki?curid=132582", "title": "Vilaia de Or\u00e1n", "text": "Or\u00e1n (en lingua \u00e1rabe \u0648\u0644\u0627\u064a\u0629 \u0648\u0647\u0631\u0627\u0646) \u00e9 unha provincia (\"wilaya\") de Alxeria, onde se acha a cidade de Or\u00e1n.\nAt\u00f3pase no noroeste do pa\u00eds. A s\u00faa poboaci\u00f3n \u00e9 de 1,443,052 habitantes e abranguen unha \u00e1rea total de 2,114\u00a0km\u00b2. Limita polo leste coa provincia de Mostaganem, polo sueste con Mascara, polo suroeste con Sidi Bel Abbes, e polo oeste con A\u00efn T\u00e9mouchent. Polo norte ten o Mar Mediterr\u00e1neo.\nA provincia formouse a partir do antigo departamento franc\u00e9s do Or\u00e1n, que se mantivo trala independencia e logo transformado en \"wilaya\" (provincia) en 1968, reorganizado en 1974, cedendo parte da s\u00faa \u00e1rea a Sidi Bel Abb\u00e8s\nDivisi\u00f3ns administrativas.\nDende 1984, a provincia div\u00eddese en 9 distritos (\"da\u00efras\"), dos que se debullan 26 concellos."}
{"id": "132583", "revid": "12452", "url": "https://gl.wikipedia.org/wiki?curid=132583", "title": "Provincia de Sidi Bel Abb\u00e8s", "text": ""}
{"id": "132584", "revid": "1093", "url": "https://gl.wikipedia.org/wiki?curid=132584", "title": "Provincia de Tinduf", "text": ""}
{"id": "132585", "revid": "43749", "url": "https://gl.wikipedia.org/wiki?curid=132585", "title": "Provincia de Saida", "text": ""}
{"id": "132586", "revid": "43749", "url": "https://gl.wikipedia.org/wiki?curid=132586", "title": "Provincia de Naama", "text": ""}
{"id": "132587", "revid": "43749", "url": "https://gl.wikipedia.org/wiki?curid=132587", "title": "Provincia de Tlemec\u00e9n", "text": ""}
{"id": "132588", "revid": "43749", "url": "https://gl.wikipedia.org/wiki?curid=132588", "title": "Provincia de Tipasa", "text": ""}
{"id": "132589", "revid": "43749", "url": "https://gl.wikipedia.org/wiki?curid=132589", "title": "Provincia de Muaskar", "text": ""}
{"id": "132590", "revid": "5132", "url": "https://gl.wikipedia.org/wiki?curid=132590", "title": "Khazar", "text": ""}
{"id": "132591", "revid": "5132", "url": "https://gl.wikipedia.org/wiki?curid=132591", "title": "X\u00e1zaros", "text": ""}
{"id": "132592", "revid": "5132", "url": "https://gl.wikipedia.org/wiki?curid=132592", "title": "Pobo x\u00e1zaro", "text": ""}
{"id": "132593", "revid": "5132", "url": "https://gl.wikipedia.org/wiki?curid=132593", "title": "Pobo X\u00e1zaro", "text": ""}
{"id": "132594", "revid": "27155", "url": "https://gl.wikipedia.org/wiki?curid=132594", "title": "Bilateral (zoolox\u00eda)", "text": "Os bilaterais (Bilateria) son os animais con simetr\u00eda bilateral, na cal o organismo \u00e9 sim\u00e9trico respecto a un plano (\"plano saxital\") que divide o corpo en d\u00faas metades id\u00e9nticas en espello. Polo tanto, estes seres te\u00f1en unha parte dianteira e unha traseira (eixe anterior-posterior), as\u00ed como unha dorsal e outra ventral (eixe dorsal-ventral). Este tipo de simetr\u00eda \u00e9 o m\u00e1is estendido no reino animal.\nOs animais evolutivamente m\u00e1is primitivos e que te\u00f1en un tipo de vida sedentario pos\u00faen unha simetr\u00eda radial en cambio os animais que te\u00f1en unha vida activa precisan da simetr\u00eda bilateral para poder desenvolver as s\u00faas actividades. Para os animais radiados un lado do animal \u00e9 tan importante como calquera outro pero se o individuo \u00e9 activo precisa estar en busca de alimento, refuxio, lugares de repouso, e compa\u00f1eiros de reproduci\u00f3n, todo isto require un conxunto de estratexias e dunha organizaci\u00f3n nova do corpo cunha forma alongada, con cabeza (anterior) e rematando nunha cola (posterior), en definitiva, unha estrutura bilateral do corpo. \nTodos os filos tribl\u00e1sticos presentan simetr\u00eda bilateral, a\u00ednda que secundariamente poidan perdela en estado adulto, como sucede nos equinodermos.\nFiloxenia.\nHai cando menos dous superfilos de Bilaterais. Os \"deuter\u00f3stomos\" que incl\u00faen os equinodermos, Hemicordados, Cordados e posiblemente alg\u00fans filos menores, e os \"prot\u00f3stomos\" que incl\u00faen o resto dos bilaterais, como artr\u00f3podos, an\u00e9lidos, moluscos, e outros seres vivos. Hai unha serie de diferenzas, principalmente na forma como o embri\u00f3n se desenvolve. Unha das m\u00e1is importantes consiste na apertura do embri\u00f3n que t\u00f3rnase en boca en prot\u00f3stomos e ano en deuter\u00f3stomos.\nMoitos taxonomistas reco\u00f1ecen agora polo menos dous superfilos entre os prot\u00f3stomos: \"Ecdysozoa\" e \"Lophotrochozoa\". Outros taxonomistas reco\u00f1ecen tam\u00e9n outro Superfilo dentro dos prot\u00f3stomos chamado \"Platyzoa\", mentres que outros dicen que os Platyzoa est\u00e1n dentro dos Lophotrochozoa e outros non os incl\u00faen en ning\u00fan Superfilo.\nA filoxenia dos bilaterais proposta por Nielsen (2001) \u00e9 a seguinte (hai que ter en conta que isto non concorda coa caixa taxon\u00f3mica que est\u00e1 neste artigo xa que nesta \u00e1rbore clasif\u00edcase, por exemplo, a Phoronida e Brachiopoda como Deuter\u00f3stomos en vez Prot\u00f3stomos) Unha filoxenia alternativa suxire un grupo basal chamada \"Ecdysozoa\"."}
{"id": "132595", "revid": "1786", "url": "https://gl.wikipedia.org/wiki?curid=132595", "title": "Bilateria", "text": ""}
{"id": "132596", "revid": "98629", "url": "https://gl.wikipedia.org/wiki?curid=132596", "title": "Fritz Haber", "text": "Fritz Haber, nado en Breslau, Wroc\u0142aw, (Polonia), antes Alema\u00f1a, 9 de decembro de 1868 e finado en Basilea, Su\u00edza, 29 de xaneiro de 1934, foi un qu\u00edmico alem\u00e1n galardoado co Premio Nobel de Qu\u00edmica do ano 1918.\nTraxectoria.\nDe 1886 a 1891 estudou na Universidade de Heidelberg con Robert Bunsen, na Universidade de Berl\u00edn no grupo de A. W. Hoffmann, e no Colexio T\u00e9cnico de Charlottenburgo (hoxe Universidade T\u00e9cnica de Berl\u00edn) xunto a Carl Liebermann.\nCasou en 1901 con Clara Immerwahr. Antes de iniciar a s\u00faa propia carreira acad\u00e9mica traballou no negocio de qu\u00edmica do seu pai e no Instituto de Tecnolox\u00eda de Z\u00faric con Georg Lunge.\nInvestigaci\u00f3ns cient\u00edficas.\nFoi profesor do Instituto de Tecnolox\u00eda Qu\u00edmica de Karlsruhe e foi nesta \u00e9poca (desde 1894 ata 1911) cando el e Carl Bosch desenvolveron o proceso de Haber, que consiste na formaci\u00f3n catal\u00edtica de amon\u00edaco sint\u00e9tico a partir de nitr\u00f3xeno molecular e hidr\u00f3xeno, en condici\u00f3ns atmosf\u00e9ricas de alta temperatura e presi\u00f3n e que logo, por oxidaci\u00f3n en presenza dun catalizador, pode transformarse en \u00e1cido n\u00edtrico.\nO proceso Haber-Bosch foi un fito para a industria qu\u00edmica, pois separou a produci\u00f3n de produtos qu\u00edmicos nitroxenados -tales como fertilizantes, explosivos e materias primas qu\u00edmicas- dos dep\u00f3sitos naturais, especialmente do nitrato de sodio. Esta repentina dispo\u00f1ibilidade de fertilizantes nitroxenados evitar\u00eda a crise de poboaci\u00f3n anunciada por Malthus.\nEste descubrimento, facilitou a Alema\u00f1a producir de xeito industrial explosivos, sen necesidade de depender da maior fonte de nitratos do mundo naqueles momentos, as reservas de salitre depositadas nas costas do norte de Chile, en mans de capitais ingleses nese momento.\nEn 1918 foi galardoado co Premio Nobel de Qu\u00edmica por este traballo, a\u00ednda que non puido recibilo ata 1920 debido \u00e1 pol\u00e9mica que dita concesi\u00f3n suscitou dentro da comunidade cient\u00edfica, que non lle perdoaba o seu papel m\u00e1is que activo na primeira guerra mundial. Fritz Haber organizou o departamento de guerra qu\u00edmica do ministerio da Guerra de Alema\u00f1a durante a primeira guerra mundial (entre os anos 1915 e 1917). Foi responsable do desenvolvemento das primeiras armas de destruci\u00f3n masiva que se co\u00f1ecen, varios gases venenosos, entre eles o gas mostaza, que se empregaron no campo de batalla. En devandita guerra, Fritz propuxo ao estado utilizar gas cloro contra o inimigo. Os militares ofrec\u00e9ronlle unha compa\u00f1\u00eda de infanter\u00eda e 5000 botellas met\u00e1licas cheas do gas. A estratexia de Haber saldouse con 15000 v\u00edtimas no campo dos aliados e o suicidio da s\u00faa esposa, a cal op\u00faxose \u00e1 acci\u00f3n.\nTam\u00e9n investigou activamente as reacci\u00f3ns de combusti\u00f3n, a separaci\u00f3n do ouro da auga, os efectos de absorci\u00f3n e a electroqu\u00edmica. Gran parte do seu traballo desde 1911 ata 1933 foi realizada no Instituto de F\u00edsica e Electroqu\u00edmica en Berlin-Dahlem, instituto que hoxe en d\u00eda leva o seu nome.\nFoi tam\u00e9n galardoado coa medalla Rumford da Royal Society de Londres en 1932.\nA pesar das s\u00faas contribuci\u00f3ns durante a gran guerra, os nazis obrig\u00e1ronlle a emigrar de Alema\u00f1a en 1933 por mor do seu orixe xudeu. Emigrou a Inglaterra, establec\u00e9ndose uns cantos meses en Cambridge, e considerou a posibilidade de establecerse no Mandato brit\u00e1nico de Palestina, pero finalmente morreu convalecente nun hotel de Basilea o 29 de xu\u00f1o de 1934.\nLogo da morte.\nA s\u00faa segunda muller, Charlotte, cos seus dous fillos instal\u00e1ronse a Inglaterra, mentres o seu fillo Hermann, nado do seu primeiro matrimonio, emigrou aos Estados Unidos durante a segunda guerra mundial.\nObras publicadas.\nA s\u00faa principal obra tit\u00falase \"Thermodynamik technische Gasreaktionen\" (1905)."}
{"id": "132597", "revid": "89787", "url": "https://gl.wikipedia.org/wiki?curid=132597", "title": "Pr\u00f3spero (l\u00faa)", "text": "Pr\u00f3spero \u00e9 unha l\u00faa irregular de movemento retr\u00f3grado do planeta Urano, descuberta o 18 se xullo de 1999 polo astrof\u00edsico Matthew Holman e o seu equipo, e recibiu a designaci\u00f3n temporal de S/1999\u00a0U\u00a03. Confirmada coma Urano\u00a0XVIII, recibir\u00eda m\u00e1is tarde o nome do bruxo Pr\u00f3spero, personaxe da obra de William Shakespeare, \"A Tempestade\".\nOs par\u00e1metros orbitais suxiren que poder\u00eda formar, xunto con Sicorax e Setebos un grupo din\u00e1mico, cunha orixe en com\u00fan.\nPero esta posibilidade non parece estar apoiada nas cores observadas, xa que a l\u00faa amosa unha cor neutral (gris) no espectro visible (\u00edndice de cores B-V=0,80, R-V=0,39)\n, semellante a Setebos pero diferente a Sicorax (a cal \u00e9 de \"cor vermella\")."}
{"id": "132602", "revid": "98629", "url": "https://gl.wikipedia.org/wiki?curid=132602", "title": "Mah\u0101bh\u016bta", "text": "Mah\u0101bh\u016bta \u00e9 un termo do s\u00e1nscrito e pali que se utiliza no hindu\u00edsmo e no budismo para referirse \u00f3s elementos primordiais.\nHindu\u00edsmo.\nNo hindu\u00edsmo os elementos primordiais son cinco:\nBudismo.\nNo budismo os elementos primordiais son catro:"}
{"id": "132605", "revid": "23204", "url": "https://gl.wikipedia.org/wiki?curid=132605", "title": "Nervio mediano", "text": "O nervio mediano \u00e9 unha rama terminal do plexo braquial. Est\u00e1 formado por dous feixes, un externo que procede do tronco secundario superior, e un interno que procede do tronco secundario inferior. O nervio f\u00f3rmase na axila, vai pola parte interna do brazo e chega ata o c\u00f3bado pola corredoira bicipital. Despois dir\u00edxese \u00e1 rexi\u00f3n anterior do antebrazo e ocupa o espazo entre o flexor com\u00fan superficial e o flexor com\u00fan fondo dos dedos. Chega \u00e1 man entre ambos flexores e pasa a trav\u00e9s da corredoira flexora interna. Xa na man d\u00e1 lugar a seis ramas terminais.\nRamas colaterais.\nSaen do nervio dende axila ata a man.\nEstas ramas constit\u00faen o eixo neuromuscular do nervio mediano no antebrazo.\nRamas terminais.\nAs seis Ramas distrib\u00faense pola man:"}
{"id": "132606", "revid": "89787", "url": "https://gl.wikipedia.org/wiki?curid=132606", "title": "Setebos (l\u00faa)", "text": "Setebos \u00e9 unha l\u00faa irregular de movemento retr\u00f3grado do planeta Urano, descuberta o 18 se xullo de 1999 por John J. Kavelaars \"e o seu equipo.\" e provisionalmente designada coma S/1999\u00a0U\u00a01. Confirmada coma Urano\u00a0XIX, recibir\u00eda o nome do deus o cal adoraban Calib\u00e1n e Sicorax, personaxes da obra de William Shakespeare, \"A Tempestade\".\nOs par\u00e1metros orbitais suxiren que poder\u00eda formar, xunto con Sicorax e Pr\u00f3spero un grupo din\u00e1mico, cunha orixe en com\u00fan.\nPero esta posibilidade non parece estar apoiada nas cores observadas, xa que a l\u00faa amosa unha cor neutral (gris) no espectro visible (\u00edndice de cores B-V=0,77, R-V=0,35)\n, semellante a Pr\u00f3spero pero diferente a Sicorax (a cal \u00e9 de \"cor vermella\").\nV\u00e9xase tam\u00e9n.\nLigaz\u00f3ns externas.\n&lt;br&gt;"}
{"id": "132607", "revid": "98629", "url": "https://gl.wikipedia.org/wiki?curid=132607", "title": "Escudo de Suecia", "text": "Suecia ten dous escudos nacionais: un pequeno e outro grande, conforme \u00e1 lei que os regula vixente dende 1982. Na meirande parte dos casos empr\u00e9gase oficialmente o escudo pequeno, que ten tres coroas abertas de oyro sobre campo azur (azul), superpostas d\u00faas sobre unha. O escudo est\u00e1 rematado cunha coroa real e, eventualmente, vai rodeado tam\u00e9n o colar da Orde dos Seraf\u00edns, fundada en 1748 \u00e9 a condecoraci\u00f3n de maior rango en Suecia.\nO escudo das tres coroas \u00e9 utilizado como s\u00edmbolo de Suecia polo menos dende 1336. As tres coroas eran naquel ent\u00f3n un s\u00edmbolo moi co\u00f1ecido dos Reis Magos. Outra teor\u00eda sobre o significado do escudo sinala que o rei Magnus Eriksson (1319\u20131364) adoptouno como s\u00edmbolo do seu t\u00edtulo de \"rei de Suecia, Noruega e Escania\".\nO escudo grande \u00e9 o bras\u00f3n do monarca e tam\u00e9n \u00e9 usado en ocasi\u00f3ns solemnes polo Goberno e o Parlamento. A s\u00faa composici\u00f3n foi creada xa na quinta d\u00e9cada do s\u00e9culo XV no selo do rei Carlos VIII Knutsson, utiliz\u00e1ndose desde ent\u00f3n. Componse do escudo do tres coroas, combinado co chamado le\u00f3n dos Folkungar, o escudo da li\u00f1axe que dirixiu os destinos de Suecia de 1250 a 1364. Sobre o centro do escudo aparece un escus\u00f3n co bras\u00f3n da dinast\u00eda gobernante (Casa de Bernadotte), \u00e9 dicir, o bras\u00f3n configurado na segunda d\u00e9cada do s\u00e9culo XIX para o pr\u00edncipe herdeiro recentemente elixido, o mariscal franc\u00e9s Jean Baptiste Bernadotte, que adoptou o nome de Carlos XIV Xo\u00e1n. O escus\u00f3n leva unha gavilla que lembra \u00e1 dinast\u00eda dos Vasa (1523-1654), xunto cunha ponte que representa o principado de Pontecorvo en Italia (obsequio a Bernadotte do emperador Napole\u00f3n en 1806), a aguia napole\u00f3nica e sete estrelas."}
{"id": "132609", "revid": "56817", "url": "https://gl.wikipedia.org/wiki?curid=132609", "title": "Du gamla, du fria", "text": "Du gamla, du fria (literalmente: \"Ti antiga, ti ceibe\") \u00e9 o himno nacional de Suecia. A letra das d\u00faas primeiras estrofas foron escrita por Richard Dybeck en 1844 e as d\u00faas \u00faltimas por Louise Ahl\u00e9n en 1910. Ao contrario que en moitos pa\u00edses, o himno de Suecia non goza de status de oficialidade, sen\u00f3n que se asentou por mero uso tradicional.\nHistoria.\nNun comezo foi escrita por Dybeck como unha canci\u00f3n popular da provincia de V\u00e4stmanland e a letra comezaba con \"Du gamla, du friska\" (literalmente \"Ti antiga, ti s\u00e1\"), con todo logo decidiu trocalo por \"Du gamla, du fria\". A canci\u00f3n comezou ser utilizada como himno nacional, a partir da d\u00e9cada de 1890, en festas de car\u00e1cter patri\u00f3tico. Os dous \u00faltimos versos, compostos por Ahl\u00e9n son pouco co\u00f1ecidos e rara vez se cantan. As d\u00faas primeiras estrofas son sempre cantadas cando se entoa o himno en Suecia. Nun contexto internacional, como por exemplo en eventos deportivos, var\u00eda o n\u00famero de estrofas utilizadas, e en ocasi\u00f3ns s\u00f3 se entoa a primeira.\nLetra.\n!Du gamla, du fria\n!Ti antiga, ti ceibe\n&lt;/table&gt;"}
{"id": "132610", "revid": "5132", "url": "https://gl.wikipedia.org/wiki?curid=132610", "title": "Du gamla, Du fria", "text": ""}
{"id": "132619", "revid": "98629", "url": "https://gl.wikipedia.org/wiki?curid=132619", "title": "Al\u00f3nissos", "text": "Al\u00f3nissos, Alonisos ou Alonnisos (grego:\u0391\u03bb\u03cc\u03bd\u03bd\u03b7\u03c3\u03bf\u03c2) \u00e9 unha illa grega no mar Exeo. Logo de Skiathos e Skopelos \u00e9 a terceira das Esp\u00f3radas. Est\u00e1 a 3\u00a0km da illa de Skopelos. Alonissos \u00e9 tam\u00e9n o nome dun pobo da illa, as\u00ed como do municipio que abarca a illa e o pobo.\nO pobo de Alonissos at\u00f3pase na parte sur da illa. \u00c9 co\u00f1ecida localmente como Chora (cidade). O principal porto da illa at\u00f3pase no sueste e ch\u00e1mase Patitiri. Hai servizo de transbordador e de hidrofoil de Patitiri a Volos, Agios Konstantinos e Sal\u00f3nica no continente e as illas de Skiathos, Skopelos e Skyros. A ba\u00eda no extremo sur da illa tam\u00e9n se chama Alonissos.\nO Municipio de Alonissos incl\u00fae as outras illas da Adelfoi, Gioura, Kyra Panagia (Pelagos), Peristera, Piperi, Psathoura e Skantzoura.\nHistoria.\nNa Idade Media e ata o s\u00e9culo 19, o pobo foi co\u00f1ecido como Chiliodromia o que significa, un milleiro de rutas. Outros nomes foron Liadromia e Heliodromia. En tempos antigos, o lugar era co\u00f1ecido como Ikos Evonymos.\nXeograf\u00eda.\nA illa na s\u00faa parte m\u00e1is ancha ten de 4\u00b45\u00a0km de noroeste a sueste e na s\u00faa parte m\u00e1is longa ten de 20\u00a0km de suroeste a nord\u00e9s. A illa \u00e9 na s\u00faa maior\u00eda de pedra calcaria. At\u00f3pase ao leste de Grecia continental da prefectura de Magnesia, ao nord\u00e9s de Eubea e ao noroeste da illa de Skyros. Alonissos ten unha estrada principal que conduce a tres aldeas na parte occidental da illa e varios cami\u00f1os por toda a illa.\nA Illa.\nA agricultura est\u00e1 moi estendida en Alonissos, predominantemente granxas mixtas e vi\u00f1edos. Os principais produtos son am\u00e9ndoa, uva, figos e olivas. Os abetos son abundantes na illa. Mentres que a pesca \u00e9 unha profesi\u00f3n popular na illa, o turismo \u00e9 agora a principal industria.\nA vivenda tradicional componse de casas con paredes de pedra, que, ata 1965, estaban centradas na capital. Unha pequena fortaleza protex\u00edaa contra os inimigos e piratas. A illa e a vila resultaron gravemente danados co terremoto de 1965. Moitos habitantes non volveron \u00e1 vila de Alonissos, pero si a Patitiri. A antiga vila foi restaurada nos \u00faltimos anos, e as casas reconstru\u00eddas son agora utilizadas para o turismo.\nAs praias ao redor da illa son de seixos. O ecosistema no lado norte da illa est\u00e1 en boas condici\u00f3ns. O Monachus monachus (\"-Monachus monachus\") \u00e9 com\u00fan ao redor da illa, e en 1992 foi creado o Parque Mari\u00f1o de Alonissos para protexer as focas e outros animais.\nComunidades e subdivisi\u00f3nses.\nO municipio comprende varias pequenas illas con poboaci\u00f3ns residentes. A superficie total do municipio \u00e9 de 129\u00b4607\u00a0km\u00b2. No censo de poboaci\u00f3n de 2001 hab\u00eda 2.700 habitantes, dos cales s\u00f3 28 persoas viv\u00edan nas outras illas."}
{"id": "132620", "revid": "5132", "url": "https://gl.wikipedia.org/wiki?curid=132620", "title": "Pa\u00eds n\u00f3rdico", "text": ""}
{"id": "132621", "revid": "1131", "url": "https://gl.wikipedia.org/wiki?curid=132621", "title": "Estaci\u00f3n de Xirona", "text": "Xirona (oficialmente segundo Adif \"Girona\") \u00e9 unha estaci\u00f3n de ferrocarril de Adif da cidade de Xirona. At\u00f3pase na li\u00f1a Barcelona-Portbou. Actualmente paran na estaci\u00f3n trens de Media e Longa distancia de Renfe, e desde o 8 de xaneiro de 2013 tam\u00e9n trens de alta velocidade.\nA estaci\u00f3n inaugurouse no ano 1862 e remodelouse en 1973. En marzo de 2012 acabaron as obras de estrutura da nova estaci\u00f3n soterrada, con motivo da chegada da alta velocidade \u00e1 cidade o 7 de xaneiro de 2013."}
{"id": "132622", "revid": "1131", "url": "https://gl.wikipedia.org/wiki?curid=132622", "title": "Estaci\u00f3n de Lubi\u00e1n", "text": "Lubi\u00e1n \u00e9 unha estaci\u00f3n de tren de Adif situada na vila de Lubi\u00e1n, provincia de Zamora. Dende o peche da li\u00f1a Ourense-Pobra de Seabra nos recortes do sector ferroviario producidos polo Goberno en xu\u00f1o de 2013, esta estaci\u00f3n non ten servizos ferroviarios.\nSituaci\u00f3n ferroviaria.\nA estaci\u00f3n at\u00f3pase no punto quilom\u00e9trico 133,002 da li\u00f1a f\u00e9rrea de ancho ib\u00e9rico que une Zamora coa Coru\u00f1a v\u00eda Ourense a 1.056 metros de altitude, entre as estaci\u00f3ns de Pedralba e A Mezquita-Vilavella. O tramo \u00e9 de v\u00eda \u00fanica e est\u00e1 sen electrificar.\nHistoria.\nA vontade de unir Madrid v\u00eda Medina del Campo con Vigo polo cami\u00f1o m\u00e1is curto posible \u00e9 antiga e apareceu plasmada nalg\u00fans anteproxectos como o de 1864. Con todo, o mesmo descartaba dita posibilidade ao considerar que supo\u00f1\u00eda \"dificultades enorm\u00edsimas\" que superaban mesmo \"os da baixada do porto de Payares no ferrocarril de Asturias\". \u00c9 por iso, que a estaci\u00f3n non foi inaugurada ata o 1 de xullo de 1957 coa posta en marcha do tramo Ourense-Pobra de Seabra da li\u00f1a entre Zamora e A Coru\u00f1a. A s\u00faa explotaci\u00f3n inicial quedou a cargo de Renfe cuxo nacemento se produciu en 1941.\nDesde o 31 de decembro de 2004 Renfe Operadora explota a li\u00f1a mentres que Adif \u00e9 a titular das instalaci\u00f3ns ferroviarias.\nDebido aos recortes no sector ferroviario levados a cabo polo Goberno en xu\u00f1o de 2013, a estaci\u00f3n quedou sen os servizos de Media distancia entre Ourense e Pobra de Seabra.\nA estaci\u00f3n.\nAbandonada durante moito tempo a estaci\u00f3n sufriu unha importante remodelaci\u00f3n no ano 2010 restaurando tanto o edificio de viaxeiros como as plataformas e mellorando a iluminaci\u00f3n do recinto. Non sucedeu o mesmo co peirao de carga e outros edificios anexos que seguen mostrando un avanzado estado de deterioraci\u00f3n.\nComponse de d\u00faas plataformas curvadas, unha lateral e outra central, \u00e1sque acceden tres v\u00edas. Os cambios de v\u00eda real\u00edzanse a nivel."}
{"id": "132623", "revid": "1131", "url": "https://gl.wikipedia.org/wiki?curid=132623", "title": "Estaci\u00f3n de Pedralba", "text": "Pedralba \u00e9 unha estaci\u00f3n de tren de Adif situada na vila de Pedralba de la Prader\u00eda, provincia de Zamora. Dende o peche da li\u00f1a Ourense-Pobra de Seabra nos recortes do sector ferroviario producidos polo Goberno en xu\u00f1o de 2013, esta estaci\u00f3n non ten servizos ferroviarios.\nSituaci\u00f3n ferroviaria.\nA estaci\u00f3n at\u00f3pase no punto quilom\u00e9trico 113,77 da li\u00f1a f\u00e9rrea de ancho ib\u00e9rico que une Zamora coa Coru\u00f1a v\u00eda Ourense a 992 metros de altitude, entre as estaci\u00f3ns de Pobra de Seabra e Lubi\u00e1n. O tramo \u00e9 de v\u00eda \u00fanica e est\u00e1 sen electrificar.\nHistoria.\nA vontade de unir Madrid v\u00eda Medina del Campo con Vigo polo cami\u00f1o m\u00e1is curto posible \u00e9 antiga e apareceu plasmada nalg\u00fans anteproxectos como o de 1864. Con todo, o mesmo descartaba dita posibilidade ao considerar que supo\u00f1\u00eda \"dificultades enorm\u00edsimas\" que superaban mesmo \"os da baixada do porto de Payares no ferrocarril de Asturias\". \u00c9 por iso, que a estaci\u00f3n non foi inaugurada ata o 1 de xullo de 1957 coa posta en marcha do tramo Ourense-Pobra de Seabra da li\u00f1a entre Zamora e A Coru\u00f1a. A s\u00faa explotaci\u00f3n inicial quedou a cargo de Renfe cuxo nacemento se produciu en 1941.\nDesde o 31 de decembro de 2004 Renfe Operadora explota a li\u00f1a mentres que Adif \u00e9 a titular das instalaci\u00f3ns ferroviarias.\nDebido aos recortes no sector ferroviario levados a cabo polo Goberno en xu\u00f1o de 2013, a estaci\u00f3n quedou sen os servizos de Media distancia entre Ourense e Pobra de Seabra.\nA estaci\u00f3n.\nO edificio para viaxeiros \u00e9 unha un sinxelo edificio de d\u00faas plantas constru\u00eddo en pedra. O seu tellado de catro vertentes \u00e9 de tella. Na planta baixa pos\u00fae unha galer\u00eda cuberta. Disp\u00f3n de d\u00faas plataformas curvadas, unha lateral e outra central, \u00e1s que acceden s\u00f3 d\u00faas v\u00edas xa que unha das v\u00edas que daba servizo \u00e1 plataforma central foi levantada."}
{"id": "132624", "revid": "1131", "url": "https://gl.wikipedia.org/wiki?curid=132624", "title": "Estaci\u00f3n de Pobra de Seabra", "text": "Pobra de Seabra \u00e9 unha estaci\u00f3n de tren de Adif situada na vila de Pobra de Seabra, provincia de Zamora. Ten servizos de longa e media distancia operados por Renfe.\nSituaci\u00f3n ferroviaria.\nA estaci\u00f3n at\u00f3pase no punto quilom\u00e9trico 106,871 da li\u00f1a f\u00e9rrea de ancho ib\u00e9rico que une Zamora coa Coru\u00f1a v\u00eda Ourense a 950 metros de altitude, entre as estaci\u00f3ns de Linarejos-Pedroso e Pedralba. O tramo \u00e9 de v\u00eda \u00fanica e est\u00e1 sen electrificar.\nHistoria.\nA vontade de unir Madrid v\u00eda Medina del Campo con Vigo polo cami\u00f1o m\u00e1is curto posible \u00e9 antiga e apareceu plasmada nalg\u00fans anteproxectos como o de 1864. Con todo, o mesmo descartaba dita posibilidade ao considerar que supo\u00f1\u00eda \"dificultades enorm\u00edsimas\" que superaban mesmo \"os da baixada do porto de Payares no ferrocarril de Asturias\". \u00c9 por iso, que a estaci\u00f3n non foi inaugurada ata o 1 de xullo de 1957 coa posta en marcha do tramo Ourense-Pobra de Seabra da li\u00f1a entre Zamora e A Coru\u00f1a. A s\u00faa explotaci\u00f3n inicial quedou a cargo de Renfe cuxo nacemento se produciu en 1941.\nDesde o 31 de decembro de 2004 Renfe Operadora explota a li\u00f1a mentres que Adif \u00e9 a titular das instalaci\u00f3ns ferroviarias.\nA estaci\u00f3n.\nO edificio para viaxeiros \u00e9 unha clara mostra da arquitectura propia da zona con estruturas realizadas con grandes bloques de pedra e amplos tellados de lousa de varias vertentes. Un arco central e varios pin\u00e1culos de pedra serven como decoraci\u00f3n. A\u00ednda que pos\u00fae dous pisos, o edificio non se caracteriza pola s\u00faa altura. Disp\u00f3n dunha plataforma lateral e outra central de boa anchura a\u00ednda que sen protecci\u00f3n \u00e1s que acceden tres v\u00edas. Os cambios de plataforma real\u00edzanse a nivel.\nDebido \u00e1 s\u00faa situaci\u00f3n estrat\u00e9xica entre Ourense e Zamora est\u00e1 dotada dunha extensa praia de v\u00edas dunha rotonda xiratoria, dun dep\u00f3sito de locomotoras, de varios peiraos de carga, guindastres, augadas e edificio anexos.\nServizos ferroviarios.\nLonga Distancia.\n\"Actualizados a 23 de xu\u00f1o de 2016.\"\nMedia distancia.\n\"Actualizado a 23 de xu\u00f1o de 2016.\""}
{"id": "132625", "revid": "23204", "url": "https://gl.wikipedia.org/wiki?curid=132625", "title": "Convento Bracarense", "text": "O Convento Bracarense, (en ) foi unha entidade administrativa romana da Gallaecia sita no Noroeste de Pen\u00ednsula Ib\u00e9rica. O seu nome deriva da s\u00faa capitalidade, Bracara Augusta (Braga), a cidade m\u00e1is importante do convento e que rex\u00eda econ\u00f3mica e administrativamente todo o territorio. Ti\u00f1a como lindes o curso do r\u00edo Douro polo sur -que marcaba a raia coa Lusitania-, polo norte o r\u00edo Verdugo na parte meridional da actual provincia de Pontevedra, e o r\u00edo Sil, ambos marcaban o linda norte co conventus lucensis, na cara oriental, o r\u00edo Navea, afluente do Sil, ser\u00eda de li\u00f1a divisoria a respecto do convento asturicense, quedando as actuais comarcas de Trives (esta non completamente), Viana e o Valdeorras dentro dos dominios conventuais de Asturica Augusta."}
{"id": "132626", "revid": "23204", "url": "https://gl.wikipedia.org/wiki?curid=132626", "title": "Convento Lucense", "text": "O Convento Lucense (en ), foi unha entidade administrativa romana da Gallaecia sita no Noroeste de Pen\u00ednsula Ib\u00e9rica. O seu nome deriva da s\u00faa capitalidade, Lucus Augusti (Lugo), a cidade m\u00e1is importante do convento e que rex\u00eda econ\u00f3mica e administrativamente todo o territorio. Ti\u00f1a como lindes o curso dos r\u00edos Verdugo e Sil polo sur -que marcaba a raia co Conventus bracarensis-, polo norte a propia li\u00f1a costeira desde O Morrazo ata a desembocadura do r\u00edo Navia (territorio actual de Asturias, polo leste a propia serra dos Ancares, pertencendo o Courel xa probablemente ao Convento Asturicense."}
{"id": "132627", "revid": "43749", "url": "https://gl.wikipedia.org/wiki?curid=132627", "title": "Provincia de El Tarf", "text": ""}
{"id": "132628", "revid": "15490", "url": "https://gl.wikipedia.org/wiki?curid=132628", "title": "Cartago (hom\u00f3nimos)", "text": "Cartago pode referirse:"}
{"id": "132629", "revid": "1131", "url": "https://gl.wikipedia.org/wiki?curid=132629", "title": "Kurt Vonnegut", "text": "Kurt Vonnegut Jr., nado en Indian\u00e1polis o 11 de novembro de 1922, finado en Nova York o 11 de abril de 2007, foi un escritor estadounidense, adscrito dentro do x\u00e9nero da ciencia ficci\u00f3n, participando tam\u00e9n da s\u00e1tira e do humor negro.\nTraxectoria.\nComezos.\nKurt Vonnegut pertenc\u00eda \u00e1 cuarta xeraci\u00f3n dunha familia de inmigrantes alem\u00e1ns en Indian\u00e1polis. Durante a s\u00faa \u00e9poca de estudante na Shortridge High School da s\u00faa localidade natal, traballou no primeiro diario publicado por unha escola secundaria, \"The Daily Echo\". Durante un tempo estudou na Universidade Butler, pero abandonou os estudos cando un dos seus profesores lle dixo que os seus relatos non eran moi bos. Entre 1941 e 1942 asistiu a clases na Universidade de Cornell, onde traballou como axudante de director editorial e editor asociado para o peri\u00f3dico dos estudantes, o \"Cornell Daily Sun\" e estudou bioqu\u00edmica. Durante a s\u00faa estancia en Cornell, foi membro da irmandade Delta Upsilon, como o fora seu pai. Kurt falou do seu traballo en \"The Sun\" como o \u00fanico verdadeiramente grato da s\u00faa estancia en Cornell. Ingresou no Instituto de Tecnolox\u00eda Carnegie (hoxe Universidade Carnegie Mellon) en 1943. S\u00f3 estivo al\u00ed un breve per\u00edodo de tempo, xa que pouco despois alistouse no ex\u00e9rcito, para tomar parte na segunda guerra mundial. O 14 de maio de 1944, D\u00eda da Nai, suicidouse s\u00faa nai, Edith Lieber Vonnegut.\nA segunda guerra mundial.\nA experiencia de Vonnegut como soldado, e logo como prisioneiro de guerra, durante a segunda guerra mundial, tivo unha grande influencia na s\u00faa obra posterior. Formando parte dunha avanzadilla da Divisi\u00f3n 106 de Infanter\u00eda dos Estados Unidos, durante a Batalla das Ardenas, quedou illado do seu batall\u00f3n e vagou solitario tras as li\u00f1as inimigas durante varios d\u00edas at\u00e9 que foi capturado por tropas alem\u00e1s o 14 de decembro de 1944. Como prisioneiro de guerra, viviu en primeira persoa as consecuencias do bombardeo de Dresde, que tivo lugar entre o 13 e o 15 de febreiro de 1945 e que destru\u00edu a maior parte da cidade alem\u00e1. Vonnegut foi un dos sete prisioneiros de guerra estadounidenses que lograron sobrevivir en Dresde, nun soto destinado a empaquetar carne, chamado \"Matadoiro Cinco\". Os nazis pux\u00e9rono a traballar apilando corpos para enterralos en fosas com\u00fans, pero, segundo explica Vonnegut, \"hab\u00eda demasiados corpos que enterrar, as\u00ed que os nazis preferiron enviar a uns tipos con lanzachamas e reducilos a cinzas.\"\nEsta experiencia constit\u00fae a base da s\u00faa obra m\u00e1is co\u00f1ecida, \"Slaughterhouse-Five\", e aparece como tema recorrente en polo menos outros seis libros seus.\nFoi liberado por tropas sovi\u00e9ticas en maio de 1945. Tras o seu regreso aos Estados Unidos, foi recompensado cun \"Coraz\u00f3n P\u00farpura\".\nCarreira literaria.\nAo rematar a guerra Vonnegut estudou Antropolox\u00eda na Universidade de Chicago, e traballou tam\u00e9n como reporteiro policial no \"City News Bureau of Chicago\". En 1946, a Facultade de Antropolox\u00eda reprobou a s\u00faa tese, titulada \"On the Fluctuations between Good and Evil in Simple Tales\". M\u00e1is tarde aceptaron a s\u00faa novela, \"Cat's Cradle\", e conced\u00e9ronlle o t\u00edtulo. Abandonou Chicago para traballar en Schenectady, no estado de Nova York, no departamento de relaci\u00f3ns p\u00fablicas da empresa General Electric.\nEn 1950 publicou o seu primeiro relato, titulado \"Report on the Barnhouse Effect\" na revista \"Collier's Weekly\". A punto de abandonar a escritura, recibiu a oferta dun emprego no taller de escritores da Universidade de Iowa. A s\u00faa primeira novela, \"Player Piano\", de 1952, \u00e9 unha distop\u00eda que describe un mundo no que os humanos foron substitu\u00eddos por m\u00e1quinas. M\u00e1is adiante publicou \"The Sirens of Titan\" (1959) e \"Cat's Cradle\" (1963), que se converteu nun best-s\u00e9ller.\nDurante a d\u00e9cada dos 60 publicou catro novelas, nas cales se rexistra un forte cambio formal e conceptual da s\u00faa obra, at\u00e9 publicar \"Slaughterhouse-Five\" en 1969, unha novela semi-autobiogr\u00e1fica que relata as s\u00faas experiencias como soldado no bombardeo de Dresde, experimentalmente estruturada arredor de viaxes no tempo.\n\"Slaughterhouse-Five\" est\u00e1 considerada unha das obras m\u00e1is importantes da literatura estadounidense do s\u00e9culo XX, que aparece no top-100 da revista \"Time\" e da \"Modern Library\".\nContinuou experimentando en \"Breakfast of Champions\" (1973), un dos seus maiores \"best-s\u00e9ller\", unha novela na que aparece o autor como deus ex m\u00e1china. En clave de estilo, esta \u00e9 quizais a s\u00faa obra mestra.\nCon \"Timequake\", en 1997, Vonnegut anunciou a s\u00faa retirada do campo da ficci\u00f3n. Continuou escribindo para a revista \"In These Times\", na que era editor. Contribu\u00eda con ensaios de pol\u00edtica estadounidense ou con notas de simple observaci\u00f3n. No 2005 reun\u00edronse moitos dos seus ensaios no seu derradeiro libro, tam\u00e9n un \"best-s\u00e9ller\", \"A Man Without a Country\".\nVida privada.\nCasou con Jane Marie Cox, coa que coincidira no parvulario, pouco despois do seu regreso aos Estados Unidos trala segunda guerra mundial. O matrimonio separouse en 1970. A\u00ednda que non se divorciaron at\u00e9 1979, dende 1970 Vonnegut viviu coa muller que m\u00e1is tarde se converter\u00eda na s\u00faa segunda esposa, Jill Krementz.\nVonnegut tivo tres fillos biol\u00f3xicos coa s\u00faa primeira muller. Ademais, adoptou os tres fillos da s\u00faa irm\u00e1 Alice cando esta morreu de cancro, e a outra cativa.\nFaleceu no 2007, aos 84 anos, tras sufrir unha ca\u00edda no seu domicilio de Manhattan que lle causou unha lesi\u00f3n cerebral irreversible."}
{"id": "132630", "revid": "12452", "url": "https://gl.wikipedia.org/wiki?curid=132630", "title": "Indian\u00e1polis", "text": ""}
{"id": "132631", "revid": "22570", "url": "https://gl.wikipedia.org/wiki?curid=132631", "title": "En directo (\u00e1lbum de La Polla Records)", "text": "En Directo \u00e9 o sexto disco do grupo vasco La Polla Records. \u00c1 s\u00faa vez, \u00e9 o primeiro disco en directo. Foi gravado en 1988, en Lakuntza, un pequeno municipio de Navarra."}
{"id": "132633", "revid": "85894", "url": "https://gl.wikipedia.org/wiki?curid=132633", "title": "Jijel", "text": "Jijel (co\u00f1ecida antigamente como Djidjelli, Gigeri ou Gigery) \u00e9 a capital da provincia de Jijel, polo nordeste de Alxeria. At\u00f3pase preti\u00f1o do Mar Mediterr\u00e1neo na rexi\u00f3n jijeliana de Corniche, e a s\u00faa poboaci\u00f3n rolda os 148.000 habitantes (2007). \nJijel \u00e9 o centro administrativo para unha rexi\u00f3n especializada na fabricaci\u00f3n de cortiza, coiro e ferro. A agricultura local produce especialmente froitas c\u00edtricas e cereais. A pesca tam\u00e9n \u00e9 importante para a econom\u00eda da cidade. Tam\u00e9n \u00e9 un reco\u00f1ecido destino tur\u00edstico, polas s\u00faas paisaxes e as s\u00faas praias.\nHistoria.\nPolo s\u00e9culo X\u00a0a.\u00a0C., os fenicios, mari\u00f1os e comerciantes, instal\u00e1ronse na zona en busca de bases onde garantir a seguridade do seu comercio. No s\u00e9culo X\u00a0a.\u00a0C. foron os romanos invadir o lugar. Foi elevada ao rango de Colonia Romana no ano 33 por C\u00e9sar Augusto, sendo administrada por un senador.\nCoa chegada dos pobos xerm\u00e1nicos, os v\u00e1ndalos recorreron \u00c1frica do Norte. Destru\u00edron Igilgili no ano 429.\nA cidade de Jijel foi erixida en municipio en 1860 e ascendida ao rango de cabeza de distrito despois da reforma administrativo de 1974."}
{"id": "132634", "revid": "1365939", "url": "https://gl.wikipedia.org/wiki?curid=132634", "title": "El Biar", "text": ""}
{"id": "132635", "revid": "56817", "url": "https://gl.wikipedia.org/wiki?curid=132635", "title": "Adrar", "text": "Adrar \u00e9 unha verba b\u00e9rber que significa \"monta\u00f1a\", e \u00e9 o top\u00f3nimo de varios lugares do noroeste de \u00c1frica:"}
{"id": "132636", "revid": "85894", "url": "https://gl.wikipedia.org/wiki?curid=132636", "title": "Adrar, Alxeria", "text": "Adrar (en \u00e1rabe \u0623\u062f\u0631\u0627\u0631; en b\u00e9rber: ) \u00e9 unha cidade e comuna de Alxeria, localizada onda un oasis no deserto do S\u00e1hara. \u00c9 a capital administrativa da segunda maior vilaia do pa\u00eds, a provincia de Adrar.\nEconom\u00eda.\nAdrar \u00e9 basicamente unha cidade agr\u00edcola, caracterizada polo seu tradicional sistema de irrigaci\u00f3n, co\u00f1ecido como \"foggara\".\nCultura.\nO propio oasis \u00e9 considerado un tesouro, que incl\u00fae diversos monumentos hist\u00f3ricos. O poboamento da rexi\u00f3n (co\u00f1ecida anteriormente como Tuat) \u00e9 moi antigo, e a \u00e1rea abrigou diferentes culturas. Esta mestura xerou un corpo de tradici\u00f3ns e pr\u00e1cticas culturais e artesanais que at\u00e9 hoxe en d\u00eda est\u00e1n presentes na vida dos seus habitantes e que se traduce no folclore e na herdanza cultural local.\nTransportes.\nA cidade est\u00e1 pr\u00f3xima ao Aeroporto Touat Cheikh Sidi Mohamed Belkebir, co\u00f1ecido simplemente como aeroporto de Adrar. Est\u00e1 localizado a dez quil\u00f3metros do centro da cidade, e opera voos da Air Alg\u00e9rie para Alxer, Bordj Badji Mokhtar, Or\u00e1n e Ouargla, al\u00e9n de voos pola Tassili Airlines para In Am\u00e9nas."}
{"id": "132637", "revid": "1131", "url": "https://gl.wikipedia.org/wiki?curid=132637", "title": "Condados dos Estados Unidos de Am\u00e9rica", "text": " \nUn condado dos Estados Unidos \u00e9 un nivel local de goberno creado como unha subdivisi\u00f3n dun estado polo goberno estatal, polo federal ou polo goberno territorial como unha subdivisi\u00f3n dun territorio. A sede da administraci\u00f3n e os tribunais dun condado ch\u00e1mase \u00abcabeza de condado\u00bb (\"county seat\"). A verba \"condado\" (\"county\") empr\u00e9gase en 48 dos 50 estados; Luisiana utiliza o termo \"\"parish\" (parroquia) e Alasca ten o \"borough\"\". Inclu\u00edndo estes, hai m\u00e1is de 3.000 condados en Estados Unidos, cunha media de 62 condados por estado, a\u00ednda que Delaware ten 3 e Texas 254. En moitos estados do nordeste e do medio oeste, os condados subdiv\u00eddense en municipios civ\u00eds (\"civil township\"; ou \"towns\" no caso de Nova Inglaterra, Nova York e Wisconsin) cun grao de autonom\u00eda que var\u00eda dun estados a outro e poden conter outras municipalidades integrantes.\nA Oficina do Censo dos Estados Unidos relaciona un total de 3.141 condados ou unidades administrativas equivalentes a condado. O poder do goberno do condado var\u00eda moito dun estado a outro, como a relaci\u00f3n entre condados e gobernos municipais incorporados. A distribuci\u00f3n do poder e responsabilidades entre o goberno estatal, os gobernos dos condados e os gobernos municipais def\u00ednense na Constituci\u00f3n de cada estado.\nHistoria.\nOs condados estaban entre as primeiras formas de administraci\u00f3n municipal estabelecidas polas Trece Colonias orixinais. A Commonwealth de Massachusetts foi a primeira colonia en estabelecer condados, en 1643. A\u00ednda que os condados eran relativamente pouco importantes en Nova Inglaterra, Pensilvania e Nova York delegaron unha cantidade significativa de poder e responsabilidade do goberno estatal cara os condados, estabelecendo as\u00ed o modelo que permanece na maior parte dos estados actualmente.\nCondados e equivalentes.\nLista por estados.\nA lista seguinte mostra o n\u00famero de condados ou unidades administrativas equivalentes a condado de cada estado.\nOs estados da Rexi\u00f3n Sur e do Medio Oeste xeralmente adoitan ter m\u00e1is condados c\u00f3s estados do Oeste e do Nordeste. Connecticut, Massachusetts e Rhode Island aboliron por enteiro ou en parte os gobernos dos condados, empregando os l\u00edmites xeogr\u00e1ficos dos condados nos tres estados como distritos administrativos a nivel estatal.\nAs equivalencias de condado.\nO termo \"equivalente de condado\" incl\u00fae tres tipos adicionais de divisi\u00f3ns administrativas que son diferentes ao condado encontrado na maior parte de estados:\nCidades e condados.\nXeralmente as cidades ocupan unha \u00e1rea m\u00e1is pequena que o condado que as cont\u00e9n, mais hai algunhas excepci\u00f3ns a esta regra:\nEstat\u00edsticas.\nSegundo o censo dos Estados Unidos do 2000 a superficie media da zona terrestre dos 3.098 condados estadounidenses era de 1.611\u00a0km\u00b2, que \u00e9 s\u00f3 d\u00faas terceiras partes da \u00e1rea media da zona terrestre dun condado cerimonial de Inglaterra, e s\u00f3 un pouco m\u00e1is dun cuarto ds \u00e1rea terrestre media dun d\u00e9partement franc\u00e9s. Mais esta cifra non mostra as diferenzas entre os propios condados dos Estados Unidos; os condados occidentais te\u00f1en unha superficie media moito maior que os do leste. Por exemplo, a superficie media dos condados de Xeorxia \u00e9 de 888\u00a0km\u00b2, mentres que en Utah son 6.286\u00a0km\u00b2.\nO maior equivalente a condado por superficie total \u00e9 a \u00e1rea censal Yukon-Koyukuk (Alasca), con 382.912\u00a0km\u00b2, e o maior condado \u00e9 o de San Bernardino, California, con 52.072\u00a0km\u00b2 (maior incluso que 9 estados), que incl\u00fae o deserto de Mojave. O menor equivalente a condado \u00e9 a cidade independente de Falls Church, de 5,7\u00a0km\u00b2, e o condado de menor tama\u00f1o \u00e9 o condado de Kalawao (Hawai), con 34\u00a0km\u00b2. O menor condado autogobernado \u00e9 Arlington (Virxinia), con 72\u00a0km\u00b2.\nNo censo estadounidense do 2000, s\u00f3 o 16,7% de condados ti\u00f1a m\u00e1is de 100.000 habitantes. Isto reflicte a natureza esencialmente rural dos condados estadounidenses, cuxa rede foi dese\u00f1ada no s\u00e9culo XIX, nun pa\u00eds a\u00ednda en gran parte rural e s\u00f3 lixeiramente afectado pola urbanizaci\u00f3n. Actualmente a gran maior\u00eda da poboaci\u00f3n dos Estados Unidos conc\u00e9ntrase nun relativamente pequeno n\u00famero de condados. O equivalente a condado m\u00e1is poboado \u00e9 o condado dos \u00c1nxeles, en California, con 10\u00a0226\u00a0506 habitantes en 2005, e o condado menos poboado \u00e9 Loving (Texas) con 60 habitantes no 2005.\nO condado (ou equivalente) con maior densidade de poboaci\u00f3n \u00e9 o condado de Nova York (coextensivo co \"borough\" de Manhattan, que consiste principalmente na illa de Manhattan) con 25.845 habitantes por quil\u00f3metro cadrado no ano 2000, e o condado menos densamente poboado \u00e9 o \"borough\" Lake e Peninsula (Alasca), con 0,0296 hab./km\u00b2 no 2000. O equivalente a condado menos densamente poboado \u00e9 a \u00e1rea censal Yukon-Koyukuk, Alasca, con 0,0173 hab./km\u00b2 no 2000.\nGoberno.\nPolo xeral os condados son gobernados por un \u00f3rgano electo: consello de supervisores, comisi\u00f3n de condado, consello de condado, ou lexislatura de condado. Nalg\u00fans condados, hai un alcalde (\"mayor\") de condado ou un presidente (\"executive\") de condado. O posto de alcalde \u00e9 sobre todo cerimonial nalg\u00fans estados, mentres que noutros o alcalde ten m\u00e1is poder que os comisarios ou supervisores.\nEn moitos estados, o consello responsable dun condado sost\u00e9n poderes que transcenden as tres ramas tradicionais de goberno. Ten o poder lexislativo de decretar ordenanzas para o condado; ten o poder executivo de supervisar as operaci\u00f3ns executivas do goberno do condado; e ten o poder case xudicial en canto a certos asuntos limitados (como a audiencia de recursos da comisi\u00f3n de planificaci\u00f3n, se existe).\nEn canto \u00e1s operaci\u00f3ns coti\u00e1s do goberno de condado, \u00e1s veces son supervisadas por un xerente de condado ou un xefe administrativo, que informa ao consello, ao alcalde, ou a ambos.\nNalg\u00fans estados, o condado tecnicamente ten a un executivo plural onde alg\u00fans funcionarios importantes son escolleitos por separado do consello de comisarios ou supervisores (o que implica que non poden ser despedidos polo consello). Isto pode crear tensi\u00f3ns se ditos funcionarios discrepan sobre como realizar mellor as s\u00faas funci\u00f3ns respectivas.\n\u00c1mbito de poder.\nO poder dos gobernos dos condado var\u00eda moito dun estado a outro, as\u00ed como a relaci\u00f3n entre condados e cidades incorporadas. O goberno do condado xeralmente reside nunha municipalidade denominada sede de condado, m\u00e1is tam\u00e9n alg\u00fans condados poden ter sedes m\u00faltiples ou ningunha.\nCompetencias m\u00ednimas.\nEn Nova Inglaterra, os condados funcionan como m\u00e1ximo como distritos xudiciais dos tribunais ou como departamentos do \"sheriff\" (actualmente en Connecticut s\u00f3 como distritos xudiciais e en Rhode Island perderon ambas funci\u00f3ns) e a maior parte de poder do goberno por debaixo do nivel estatal est\u00e1 en mans de cidades e pobos. En varios dos condados escasamente poboados de Maine, as pequenas cidades dependen do condado para a aplicaci\u00f3n da lei, e en Nova Hampshire alg\u00fans programas sociais admin\u00edstranse a nivel estatal. Nalg\u00fans estados de Nova Inglaterra, como Connecticut, partes de Massachusetts e Rhode Island, os condados son s\u00f3 designaci\u00f3ns xeogr\u00e1ficas e non te\u00f1en ning\u00fan poder gobernamental e todo o goberno desenv\u00f3lvese a nivel estatal ou municipal. En Connecticut, estabelec\u00e9ronse 15 consellos rexionais para encher parcialmente o baleiro deixado cando o estado eliminou oito gobernos de condado en 1960. Os consellos rexionais de Connecticut non se conforman cos antigos l\u00edmites do condado, sen\u00f3n que se forman por cidades que comparten a mesma rexi\u00f3n xeogr\u00e1fica e te\u00f1en datos demogr\u00e1ficos similares. A autoridade dos consellos rexionais \u00e9 moito m\u00e1is limitada comparada cun goberno de condado: os consellos rexionais non te\u00f1en ningunha autoridade fiscal ou autoridade para emitir permisos; os poderes mencionados del\u00e9ganse nos gobernos das cidades. Os consellos rexionais te\u00f1en autoridade sobre infraestruturas e planificaci\u00f3n do uso da terra, distribuci\u00f3n de fondos estatais e federais de proxectos de infraestruturas, plans de emerxencia e aplicaci\u00f3n limitada de funci\u00f3ns lexislativas.\nCompetencias medias.\nF\u00f3ra de Nova Inglaterra, os condados te\u00f1en habitualmente, como m\u00ednimo, xulgados, servizos p\u00fablicos, bibliotecas, hospitais, servizos de sa\u00fade p\u00fablica, parques, estradas, aplicaci\u00f3n da lei e c\u00e1rceres. Hai polo xeral un rexistrador civil do condado, notario ou escribano (o t\u00edtulo var\u00eda) que recolle as estat\u00edsticas vitais (como nacementos e defunci\u00f3ns), convoca elecci\u00f3ns (\u00e1s veces en coordinaci\u00f3n cunha oficina de elecci\u00f3ns ou unha comisi\u00f3n), e prepara ou procesa certificados de nacementos, mortes, matrimonios, e disoluci\u00f3ns (decretos de divorcio). Os condados xeralmente enc\u00e1rganse dos rexistros de bens inmobles. Outros funcionarios importantes do condado incl\u00faen ao forense, tesoureiro, perito, auditor e ao fiscal de distrito.\nUn moitos estados o \"sheriff\" do condado \u00e9 o xefe das forzas encargadas da aplicaci\u00f3n da lei no condado.\nNa maior parte dos estados do Oeste, o condado controla todas as \u00e1reas non incorporadas dentro dos seus l\u00edmites. En estados cun goberno municipal, as \u00e1reas non incorporadas son controladas polo municipio. Os residentes das \u00e1reas non incorporadas que est\u00e1n insatisfeitos coas decisi\u00f3ns de asignaci\u00f3n de recursos a nivel do municipio ou a nivel do condado poden solicitar unha votaci\u00f3n para incorporarse como unha cidade ou pobo.\nUns poucos condados proporcionan transporte p\u00fablico propio, polo xeral en forma dun simple sistema de autobuses, mais na maior parte dos condados, o transporte p\u00fablico \u00e9 proporcionado por un distrito especial lim\u00edtrofe co condado, unha autoridade de tr\u00e1nsito rexional multicondado ou unha axencia estatal.\nCompetencias amplas.\nOs condados m\u00e1is poboados proporcionan moitos servizos, como aeroportos, centros de convenci\u00f3ns ou exposici\u00f3ns, museos, praias, portos, zoos, hospitais, bibliotecas xur\u00eddicas e aloxamentos p\u00fablicos. Proporcionan servizos como xulgados, forzas da orde, atenci\u00f3n familiar e infantil, servizos \u00e1 terceira idade, servizos de sa\u00fade mental, servizos de benestar, servizos de axuda a veteranos de guerra, control de animais, supervisi\u00f3n de liberdade condicional, preservaci\u00f3n hist\u00f3rica, regulaci\u00f3n da seguridade alimentaria, servizos de control ambiental. Te\u00f1en a moitos funcionarios adicionais, como defensores p\u00fablicos, comisarios de artes, comisarios de dereitos humanos e comisarios de planificaci\u00f3n. Finalmente, tam\u00e9n pode existir un corpo de bombeiros do condado (distintos dos corpos de bombeiros administrados por cidades individuais, distritos especiais ou o goberno estatal).\nMaryland, en particular, dota os seus condados de amplos poderes, incluso as responsabilidades educativas (que na maior parte de estados est\u00e1n a cargo de distritos escolares espec\u00edficos de cada cidade, ou \u00e1reas de distrito escolar que son com\u00fans en estados como Illinois, Missouri e California)."}
{"id": "132638", "revid": "5863", "url": "https://gl.wikipedia.org/wiki?curid=132638", "title": "Roman\u00ed", "text": "Roman\u00ed pode referirse a:"}
{"id": "132639", "revid": "89787", "url": "https://gl.wikipedia.org/wiki?curid=132639", "title": "Tres segundos de memoria", "text": "Tres segundos de memoria \u00e9 unha novela de Diego Ameixeiras, publicada por Edici\u00f3ns Xerais en outubro de 2006. Ese mesmo ano ga\u00f1ou o Premio Xerais de Novela.\nTrama.\nA obra est\u00e1 protagonizada por un rapaz desempregado de trinta anos, que en pequenos relatos narra o seu quefacer diario.\nDesde unha visi\u00f3n que el mesmo denomina \"post-fracaso\", vive o d\u00eda a d\u00eda nun contexto urbano, sen maiores pretensi\u00f3ns que facer vida social (e ter relaci\u00f3ns sexuais satisfactorias) e ir subsistindo co traballo precario. O seu grupo social m\u00e1is achegado est\u00e1 conformado polo seu compa\u00f1eiro de piso (que apenas pasa por al\u00ed, xa que adoita facer vida no piso da s\u00faa moza), o seu amigo Mario, e algunhas ex-mozas e ligues. Todos eles novos e cunhas caracter\u00edsticas com\u00fans: intereses culturais (adoitan ir a concertos e discutir de m\u00fasica, cinema e literatura) e precariedade laboral.\nAo final da novela, como contraposici\u00f3n, regresa a vivir \u00e1 casa materna, deixando un final aberto e esperanzador a nivel persoal.\nO t\u00edtulo est\u00e1 tomado da canci\u00f3n \"Dos besugos\", do grupo Sr. Chinarro."}
{"id": "132640", "revid": "89787", "url": "https://gl.wikipedia.org/wiki?curid=132640", "title": "Ofelia (l\u00faa)", "text": "Ofelia \u00e9 unha l\u00faa de Urano. Foi descuberta a partir de imaxes tomadas pola sonda espacial \"Voyager 2\" o 20 de xaneiro de 1986 e recibiu a designaci\u00f3n temporal de S/1986\u00a0U\u00a08. Non volveu ser vista ata que foi \"recuperada\" polo Telescopio Espacial Hubble no 2003. Ofelia recibir\u00eda m\u00e1is tarde o nome da filla de Polonius, personaxe que aparece na obra de William Shakespeare, \"Hamlet\". Tam\u00e9n \u00e9 co\u00f1ecida coma Urano\u00a0VII.\nPor desgraza, a parte da s\u00faa \u00f3rbita, o seu raio de 21\u00a0kms e \u00f3 seu albedo xeom\u00e9trico de 0,08, pouco m\u00e1is se sabe deste astro. As imaxes da Voyager 2 amosan a Ofelia coma un obxecto alargado co seu eixo maior apuntado cara Urano. A taxa de relaci\u00f3n entre os eixos de Ofelia \u00e9 de 0,7 \u00b1 0,3, o que lle outorga unha forma elipsoidal.\nOfelia act\u00faa coma l\u00faa pastor exterior do anel Epsilon. A \u00f3rbita de Ofelia est\u00e1 dentro do raio das \u00f3rbitas sincr\u00f3nicas de Urano, polo cal est\u00e1 nun lento proceso de ca\u00edda cara o planeta debido o efecto das mareas gravitatorias."}
{"id": "132641", "revid": "5132", "url": "https://gl.wikipedia.org/wiki?curid=132641", "title": "Ponte de \u00d8resund", "text": ""}
{"id": "132642", "revid": "5132", "url": "https://gl.wikipedia.org/wiki?curid=132642", "title": "Ponte de \u00d6resund", "text": ""}
{"id": "132644", "revid": "1822", "url": "https://gl.wikipedia.org/wiki?curid=132644", "title": "Sardina pilchardus", "text": ""}
{"id": "132645", "revid": "89787", "url": "https://gl.wikipedia.org/wiki?curid=132645", "title": "Arenque", "text": "O arenque, \"Clupea harengus\" , \u00e9 unha especie de peixe oste\u00edctio mari\u00f1o da orde dos clupeiformes e familia dos clupeidos, unha das tres que conforman o x\u00e9nero \"Clupea\".\nEsta especie \u00e9 unha das comercialmente m\u00e1is importantes no norte do oc\u00e9ano Atl\u00e1ntico.\nSegundo Eladio Rodr\u00edguez, ch\u00e1manse tam\u00e9n \"arenques\" as sardi\u00f1as grandes salgadas ou afumadas.\nR\u00edos Panisse localiza esta denominaci\u00f3n en Sada, Ribeira e na pen\u00ednsula do Morrazo.\nCaracter\u00edsticas.\n\u00c9 un peixe azul, graxo, de corpo alongado e cor azul azul escura, apardazada ou moura no dorso e prateado no ventre. Non presenta manchas escuras distintivas nin no corpo nin nas aletas. Chega a alcanzar un tama\u00f1o de ata 45\u00a0cm, a\u00ednda que raramente supera os 40, e unha lonxevidade de 20 a 25 anos.\nComo todas as especies do x\u00e9nero \"Clupea\", tanto a aleta dorsal como a anal carecen de espi\u00f1as. Ten o op\u00e9rculo sen estr\u00edas, e o bordo da abertura das galadas \u00e9 moi arredondado. O maxilar inferior \u00e9 prominente, e \u00e9 caracter\u00edstica unha dobra adiposa no ollo.\nSemellante \u00e1 sardi\u00f1a, da que se diferencia, ademais de polo seu maior tama\u00f1o, por ter os op\u00e9rculos lisos (na sardi\u00f1a son estriados), porque a aleta dorsal sit\u00faase na metade posterior do corpo (na sardi\u00f1a nace por diante do centro do corpo), e pola presenza de m\u00e1is de 60 escamas grandes ao longo da parte media de cada flanco, en lugar das 30 da sardi\u00f1a.\nTampouco presenta a quilla prominente t\u00edpica da sardi\u00f1a e m\u00e1is do trancho.\nTaxonom\u00eda.\nDescrici\u00f3n.\nA especie foi descrita en 1758 por Linneo, na d\u00e9cima edici\u00f3n do seu \"Systema Naturae\".\nEtimolox\u00eda.\nNas linguas xerm\u00e1nicas o nome da especie deriva do ingl\u00e9s antigo \"hering\" (Angliano), ou \"h\u00e6ring\" (Sax\u00f3n occidental), do xerm\u00e1nico occidental *\"heringgaz\" (fonte tam\u00e9n do fris\u00f3n antigo \"hereng\", do neerland\u00e9s medio \"herinc\" e do alem\u00e1n \"Hering\" e do antigo baixo fr\u00e1ncico *\"h\u00e2ring\"), de orixe desco\u00f1ecida, \u00e9 a orixe das palabras \"Hering\", \"herring\", \"hering\" e \"hareng\" dos modernos alem\u00e1n, ingl\u00e9s e franc\u00e9s.\nNo s\u00e9culo III aparece rexistrado o termo do baixo lat\u00edn \"aringus\", do que derivou o \"aringa\" italiano, o \"arenque\" (galego, portugu\u00e9s e castel\u00e1n) e o \"areng\" (catal\u00e1n).\nSin\u00f3nimos.\nAdemais e polo nome que lle impuxo Linneo, a actualmente v\u00e1lido, a especie co\u00f1eceuse tam\u00e9n por numerosos sin\u00f3nimos:\nSubespecies.\nOs arenques p\u00f3dense dividir en diferentes poboaci\u00f3ns ou \"razas\", que se distinguen principalmente polo tama\u00f1o, a taxa de crecemento, o per\u00edodo de reproduci\u00f3n e as rotas de migraci\u00f3n, as\u00ed como polo n\u00famero de v\u00e9rtebras.\nAdemais das grandes razas migratorias existen varias formas locais non migratorias nos fiordes e pequenas zonas de diversos mares, que son s\u00f3 importantes para a pesca das poboaci\u00f3ns locais.\nDesde o punto de vista taxon\u00f3mico, o SIIT distingue tres subespecies:\nH\u00e1bitat e biolox\u00eda.\nDistribuci\u00f3n e h\u00e1bitat.\nO arenque vive en augas temperadas e pouco profundas, de m\u00e1is de 200 m de profundidade e ata os 360, no norte do oc\u00e9ano Atl\u00e1ntico, desde as costas do norte do Canad\u00e1, sur de Groenlandia e norte de Rusia occidental, ata o sur de Francia (golfo de Biscaia), pasando por Islandia, o mar B\u00e1ltico, illas Brit\u00e1nicas e mar do Norte.\n\u00c9 unha especie gregaria e forma grandes bancos (cardumes) que poden chegar ata varios miles de toneladas de peixes. Adoita pasar o d\u00eda en augas profundas para subir \u00e1 superficie de noite, seguindo as migraci\u00f3ns verticais do seu alimento\n\u00c1s veces poden internarse nos estuarios. Tam\u00e9n efect\u00faa migraci\u00f3ns na \u00e9poca da reproduci\u00f3n.\nNutrici\u00f3n.\nA dieta dos arenques est\u00e1 constitu\u00edda por zooplancto, formado principalmente por pequenos cop\u00e9podos, eufasias, gaster\u00f3podos pel\u00e1xicos e larvas de peixes.\nPola s\u00faa parte, os arenques pequenos e grandes forman parte da dieta de moitos outros peixes.\nReproduci\u00f3n.\nAs poboaci\u00f3ns ou \"razas\" de arenques m\u00e1is importantes do Atl\u00e1ntico oriental son as de Islandia e Noruega, que se reproducen en inverno, e as do mar do Norte e as do B\u00e1ltico, que o fan en outono. Na \u00e9poca da reproduci\u00f3n os bancos de arenques aprox\u00edmanse \u00e1s costas e, inmediatamente despois da s\u00faa chegada alcanzan a madurez sexual. A desova ten lugar entre xaneiro e abril, principalmente na zona de transici\u00f3n entre as augas costeiras e as augas profundas m\u00e1is c\u00e1lidas e salinas, xeralmente a profundidades de entre os 40 e os 70 m e temperatura entre os 5 e os 7\u00a0\u00b0C. Unha femia pode producir de 20 000 a 50 000 ovos de 1,2 a 1,5\u00a0mm de di\u00e1metro, que son liberados na auga, as\u00ed como o esperma dos machos. Os ovos xa fecundados caen ao fondo, onde se pegas \u00e1s rochas, algas e uns a outros, formando \u00e1s veces grosas camadas, a temperaturas duns 9\u00a0\u00b0C.\nAs larvas eclosionan a partir das d\u00faas semanas, antes se a temperatura \u00e9 m\u00e1is alta, te\u00f1en forma de filamento e miden de 7 a 9\u00a0mm; son atra\u00eddas pola luz e soben \u00e1 superficie. Despois dunha semana xa consumiron todo o vitelo nutritivo e comezan a alimentarse de algas plenct\u00f3nicas microsc\u00f3picas e larvas de crust\u00e1ceos. Cando miden uns 4\u00a0cm empezan a cubrirse de escamas e, durante o primeiro ano de vida, os xuven\u00eds esp\u00e1llanse por toda a costa. Ao chegar ao ano de idade miden uns 12\u00a0cm e, cando alcanzan os 20\u00a0cm de lonxitude, aos 2 ou 3 anos de idade, \u00e9 cando comezan a afastarse das costas. Adquiren a madurez sexual entre os 3 e os 9 anos de idade (m\u00e1is tarde nas zonas m\u00e1is norte\u00f1as) e, a partir deste momento, comenzan as migraci\u00f3ns anuais cara \u00e1 costa ne \u00e9poca da reproduci\u00f3n.\nPesca.\nO arenque xa se pescaba en tempos prehist\u00f3ricos. O comercio do arenque salgado e seco alcanzou unha importancia econ\u00f3mica consider\u00e1bel na Idade Media, a partir do s\u00e9culo XIII, cando era particularmente estimado nas \u00e9pocas da \"abstinencia de carne\", sobre todo na coresma. Isto foi a orixe da creaci\u00f3n e prosperidade de numerosos portos pesqueiros do norte de Europa, e provocou rivalidades que conduciron incluso a conflitos armados.\nO arenque p\u00e9scase industrialmente con artes de enmalle (deriva), de cerco (tra\u00ed\u00f1as) ou de arrastre, pola noite. Os exemplares costeiros tam\u00e9n se pescan con artes tipo trasmallo.\nOs bancos local\u00edzanse coa axuda de ultras\u00f3ns, mediante ecosonares, pero tam\u00e9n polos tradicionais sistemas da observaci\u00f3n de aves mari\u00f1as ou polas innumer\u00e1beis pequenas burbullas de aire que chegan \u00e1 superficie procedentes da ves\u00edcula gasosa que comunica co ano e que expele o aire por descompresi\u00f3n.\nHai anos en Noruega a mi\u00fado os arenques mant\u00ed\u00f1anse nas tra\u00ed\u00f1as ata que o est\u00f3mago se baleirara (para evitar a presenza de gaster\u00f3podos pel\u00e1xicos e outros animais que poden constitu\u00edr un problema m\u00e1is tarde se podrecen no arenque salgado) durante unhas 32 horas a 6 ou 9\u00a0\u00b0C.\nE tam\u00e9n se pescaban individuos xuven\u00eds, de 1 a 2 anos de idade, que se destinaban \u00e1 produci\u00f3n de fari\u00f1a de peixe. Pero despois da dr\u00e1stica diminuci\u00f3n das capturas de arenques nos anos 1970, debida \u00e1 sobreexplotaci\u00f3n dos bancos, esta pr\u00e1ctica pesqueira cesou.\nAs poboaci\u00f3ns de arenques, e con elas as s\u00faas capturas anuais flut\u00faan moito segundo os anos. Como resultado da pesca intensiva actual, as poboaci\u00f3ns est\u00e1n formadas tan s\u00f3 por uns pequenos grupos, e un ano de elevada mortalidade das larvas pode ocasionar un severo descenso das capturas 3 ou 4 anos m\u00e1is tarde. Nas augas europeas, nos \u00faltimos anos, as capturas oscilan entre 1,4 e 1,7 mill\u00f3ns de toneladas.\nEstado de conservaci\u00f3n.\nDesde o ano 2010 a Uni\u00f3n Internacional para a Conservaci\u00f3n da Natureza e dos Recursos Naturais (UICN), cualifica o status da especie como \"LC\" (pouco preocupante), que mant\u00e9n a d\u00eda de hoxe (2016), debido a que esta especie, unha das comercialmente m\u00e1is importantes no norte do oc\u00e9ano Atl\u00e1ntico, despois dun importante descenso da s\u00faa poboaci\u00f3n na d\u00e9cada de 1970, impux\u00e9ronse l\u00edmites aos niveis de capturas da especie para tratar a reconstruci\u00f3n do \"stock\". Desde ent\u00f3n, a s\u00faa biomasa mostrou un aumento. As estimaci\u00f3ns actuais suxiren que s\u00f3 o 10 % da poboaci\u00f3n est\u00e1 sendo explotado e non hai informes de que ocorra sobrepesca. Por\u00e9n c\u00f3mpre continuar estudando o seguimento dos niveis de captura e a biomasa.\nUsos culinarios.\nOs arenques desde sempre se consumiron abundantemente en fresco, salgados, afumados ou en conservas. Na actualidade a maior\u00eda dos arenques comercial\u00edzanse en bloques conxelados para o seu tratamento posterior, e a antiga pr\u00e1ctica do salgado nos barcos xa pasou \u00e1 historia.\nResulta unha especie apreciada na coci\u00f1a, tanto para o seu consumo en fresco como afumado, salgado ou mari\u00f1ado.\nO arenque \u00e9 un dos peixes que poden transmitir \"Anisakis\" \u00f3 consumidor, tanto polos h\u00e1bitos alimenticios da especie como polo feito de se consumir pouco coci\u00f1ado. De feito, a anisaqu\u00edase foi diagnosticada por vez primeira nun paciente que presentaba fortes dores abdominais tras comer arenques curados. Van Thiel, en 1955, demostrou a presenza das larvas nos abscesos que presentaban no intestino.\nO arenque na cultura popular galega.\nConstantino Garc\u00eda recolle en Codeseda a forma \"arengue\"."}
{"id": "132646", "revid": "98629", "url": "https://gl.wikipedia.org/wiki?curid=132646", "title": "Estaci\u00f3n de Tardienta", "text": "A estaci\u00f3n de Tardienta \u00e9 unha estaci\u00f3n ferroviaria de Adif situada no concello de Tardienta, na provincia de Huesca. Conta con servizos de alta velocidade e de media distancia, sendo o n\u00facleo urbano espa\u00f1ol m\u00e1is pequeno en ter unha parada de AVE. Cumpre tam\u00e9n funci\u00f3ns lox\u00edsticas.\nSituaci\u00f3n ferroviaria.\nAt\u00f3pase situada no punto quilom\u00e9trico 57,2 da li\u00f1a f\u00e9rrea de ancho ib\u00e9rico que une Madrid con Barcelona a 383 metros de altitude, entre as estaci\u00f3ns de Zuera e de Gra\u00f1\u00e9n. A quilometraxe da li\u00f1a sofre un reinicio na capital ma\u00f1a ao basearse en antigos trazados. Forma parte tam\u00e9n da li\u00f1a f\u00e9rrea de ancho UIC que corre en paralelo \u00e1 anterior ata Tardienta que une Zaragoza con Huesca, atop\u00e1ndose no mesmo punto quilom\u00e9trico.\nHistoria.\nA estaci\u00f3n foi aberta ao tr\u00e1fico o 18 de setembro de 1861, coa apertura do tramo Zaragoza-Lleida da li\u00f1a f\u00e9rrea que pretend\u00eda conectar Zaragoza con Barcelona. As obras correron a cargo da Compa\u00f1\u00eda do Ferrocarril de Barcelona a Zaragoza. Buscando mellorar tanto a ligaz\u00f3n da li\u00f1a con outros trazados, as\u00ed como a s\u00faa sa\u00fade financeira a compa\u00f1\u00eda decidiu en 1864 unirse coa empresa que xestionaba a li\u00f1a f\u00e9rrea que enlazaba Zaragoza con Pamplona dando lugar \u00e1 Compa\u00f1\u00eda dos Ferrocarr\u00eds de Zaragoza a Pamplona e a Barcelona. Devandita fusi\u00f3n mant\u00edvose ata que en 1878 a poderosa Norte que buscaba estender as s\u00faas actividades ao leste da pen\u00ednsula logrou facerse coa compa\u00f1\u00eda. Norte mantivo a xesti\u00f3n da estaci\u00f3n ata que en 1941 produciuse a nacionalizaci\u00f3n do ferrocarril en Espa\u00f1a e todas as compa\u00f1\u00edas existentes pasaron a integrarse na recentemente creada Renfe.\nDesde o 31 de decembro de 2004 Renfe Operadora explota a li\u00f1a mentres que Adif \u00e9 a titular das instalaci\u00f3ns ferroviarias.\nA estaci\u00f3n.\nAt\u00f3pase ao sur do municipio. Disp\u00f3n dun edificio para viaxeiros de base rectangular e planta baixa dotado con venda de billetes, cafeter\u00eda, sala de espera e aseos. Conta con d\u00faas plataformas, unha lateral e outra central, as d\u00faas cubertas por marquesi\u00f1as met\u00e1licas. O cambio dun a outro se realiza grazas a un paso subterr\u00e1neo. En total o recinto pos\u00fae seis v\u00edas numeradas. A v\u00eda 1 accede \u00e1 plataforma lateral mentres que as v\u00edas 2 e 3 fano ao central.\nServizos ferroviarios.\nLonga distancia.\n\"Actualizado a 8 de xullo de 2016.\"\nMedia distancia.\n\"Actualizado a 8 de xullo de 2016.\""}
{"id": "132650", "revid": "1505", "url": "https://gl.wikipedia.org/wiki?curid=132650", "title": "Diccionario gallego-castellano (1884)", "text": "O Diccionario gallego-castellano \u00e9 un dicionario biling\u00fce galego castel\u00e1n de 10.600 voces coas definici\u00f3ns en castel\u00e1n, elaborado por Marcial Valladares e publicado en 1884 en Santiago de Compostela.\nComezou a papeletizar en 1850 e rematou en 1869. Valladares continuou recollendo l\u00e9xico con posterioridade \u00e1 publicaci\u00f3n do seu \"Diccionario\" e cons\u00e9rvanse cinco ap\u00e9ndices: un asinado en 1886, dous sen data, un \"Nuevo suplemento al Diccionario Gallego-Castellano\" de 1896, e un \"Nuevo Ap\u00e9ndice al Diccionario Gallego-Castellano\" en 1902. A partir de todo isto, Ant\u00f3n Santamarina incl\u00fae un total de 16.082 voces no seu \"Diccionario de diccionarios\".\nElaboraci\u00f3n.\nPara a elaboraci\u00f3n do seu dicionario, Valladares tomou como base os dicionarios de Francisco Javier Rodr\u00edguez Gil e o de Cuveiro, pero mentres estes non inclu\u00edan l\u00e9xico com\u00fan co castel\u00e1n, Valladares comezou a introducilo por primeira vez nun dicionario galego, a\u00ednda que en grao m\u00ednimo, tam\u00e9n lle engadiu voces procedentes do sur da provincia da Coru\u00f1a e do norte de Pontevedra as\u00ed como tam\u00e9n outras tomadas de escritores contempor\u00e1neos, \u00e1 vez que toma o castel\u00e1n como o modelo para o galego. A diferenza do resto dos dicionarios galegos distingue ortograficamente as vogais medias abertas e pechadas."}
{"id": "132661", "revid": "1822", "url": "https://gl.wikipedia.org/wiki?curid=132661", "title": "Clupea harengus", "text": ""}
{"id": "132662", "revid": "23204", "url": "https://gl.wikipedia.org/wiki?curid=132662", "title": "Convento Asturicense", "text": "O Convento Asturicense (en ), foi unha entidade administrativa romana sita no Noroeste de Pen\u00ednsula Ib\u00e9rica. O seu nome deriva da s\u00faa capitalidade, Asturica Augusta (Astorga), a cidade m\u00e1is importante do convento e que rexia econ\u00f3mica e administrativamente todo o territorio. Ti\u00f1a como lindes o curso do r\u00edo Douro polo sur -que marcaba a raia coa Lusitania-, polo norte o propio mar Cant\u00e1brico entre os r\u00edos Navia e Sella.Na cara occidental, lindaba co Conventus lucensis nos Ancares ata O Courel, e na Serra de Tras-os-Montes (Portugal) co Conventus bracarensis. Polo leste, lindaba co Conventus Cluniensis, que orixinalmente formaba parte da provincia tarraconensis e que finalmente acabar\u00eda por integrarse na Gallaecia antes do s\u00e9culo V. Foi o territorio orixinario dos \u00e1stures."}
{"id": "132663", "revid": "98629", "url": "https://gl.wikipedia.org/wiki?curid=132663", "title": "Bocareu", "text": "O bocareu, bocarte, ou bucareu, \"Engraulis encrasicolus\" , \u00e9 un peixe azul, graxo, da orde dos clupeiformes e familia dos engr\u00e1ulidos, semellante \u00e1 sardi\u00f1a pero m\u00e1is pequeno.\nCaracter\u00edsticas.\nComo todos os engr\u00e1ulidos o bocareu difer\u00e9nciase dos seus parentes os clupeidos polo seu corpo m\u00e1is esvelto, o tama\u00f1o un pouco menor, o maxilar superior sobresa\u00edndo do inferior e a boca moi grande (ao que aluden moitos dos seus nomes vulgares), que termina moi por detr\u00e1s do ollo.\nO seu alongado e esvelto corpo, comprimido lateralmente, est\u00e1 revestido de escamas grandes e caedizas, pode alcanzar un m\u00e1ximo de 20\u00a0cm no canal da Mancha e no sur do mar do Norte, pero os exemplares capturados raramente miden m\u00e1is de 16\u00a0cm,sendo a\u00ednda menores na parte meridional da s\u00faa \u00e1rea de distribuci\u00f3n (por exemplo, m\u00e1ximo de 10\u00a0cm no mar de Azov).\nEn Galicia pode chegar \u00e1 s\u00faa lonxitude m\u00e1xima, os 20\u00a0cm.\nA coloraci\u00f3n do dorso \u00e9 azulada ou algo verdosa, separada nitidamente da prateada dos flancos e o ventre por unha banda escura.\nO foci\u00f1o \u00e9 c\u00f3nico, co maxilar superior moito m\u00e1is sa\u00ednte que o inferior. Ten dentes pequenos en ambos os maxil\u00f1ares, no v\u00f3mer e nos \u00f3sos palatinos.\nA aleta dorsal, \u00fanica, pequena, est\u00e1 situada no centro do lombo. As aletas pelvianas est\u00e1n situadas \u00e1 altura da orixe da dorsal, A aleta anal, relativamente longa, comeza pouco despois do extremo posterior da dorsal. A aleta caudal \u00e9 fondamente gallada.\nTaxonom\u00eda.\nDescrici\u00f3n.\nA especie foi descrita por primeira vez por Linneo en 1758 na d\u00e9cima edici\u00f3n do seu \"Systema Naturae\" data e edici\u00f3n que marcan o comezo da taxonom\u00eda e nomenclatura modernas, no que a denominou como \"Gadus encrasicolus\". Posteriormente ser\u00eda reclasificado dentro do x\u00e9nero \"Engraulis\".\nSinonimia cient\u00edfica.\nA continuaci\u00f3n relaci\u00f3nanse os sin\u00f3nimos utilizados por diversos autores, distinguindo entre os admitidos, os non admitidos oficialmente, e os que te\u00f1en incorrecci\u00f3ns ortogr\u00e1ficas:\nSinonimia vulgar en galego.\nConstantino Garc\u00eda recolle as variantes \"bocar\u00f3n\" (en Sada), \"bucareu\" (en Escarabote e Mar\u00edn) e \"mocarte\" (tam\u00e9n en Sada). Franco Grande recolle tam\u00e9n \"mocareu\" e Cuveiro \"macareu\", pero non o localizan.\nCornide afirmaba, erroneamente, que o nome galego propio era o de \"xouba\".\nAnt\u00f3n Santamarina en R\u00edos Panisse establece d\u00faas etimolox\u00edas: por un lado, as denominaci\u00f3ns rematadas en \"-arte\" (\"bocarte\", \"mocarte\") proceder\u00edan do vasco, onde existe a forma \"bokart\", e este do lat\u00edn \"bucca\", pola morfolox\u00eda e tama\u00f1o da boca do peixe; o mesmo o castel\u00e1n \"boquer\u00f3n\" reflicte o tama\u00f1o da s\u00faa boca.\nPor outra banda est\u00e1n as formas \"bocareo\", \"macareu\" e variantes, que parecen derivar do gasc\u00f3n moderno \"macar\u00e8u\" e do franc\u00e9s \"maquereau\", que al\u00f3 designa \u00e1 xarda (\"Scomber scombrus\") e que aqu\u00ed cedeu o seu nome a esta especie, o noso bocareu, por ser un pr\u00e9stamo incorrectamente asimilado.\nH\u00e1bitat e biolox\u00eda.\nDistrib\u00faese polas costas do Atl\u00e1ntico nororiental, desde o sur de Suecia Noruega, pasando polas de Dinamarca, mar do Norte, illas Brit\u00e1nicas, canal da Mancha, Pa\u00edses Baixos, B\u00e9lxica, Francia, Espa\u00f1a, Portugal e as costas occidentais de \u00c1frica, ata as provincias do Cabo Occidental e o Oriental, as\u00ed como en todo o Mediterr\u00e1neo.\n\u00c9 un peixe pel\u00e1xico, eurihalino, moi gregario, que forman cardumes que, nos meses estivais, se achegan \u00e1 costa para a reproduci\u00f3n e, \u00e1s veces, chegan a augas escocesas, do Kattegat e ao oeste do mar B\u00e1ltico. Nadan normalmente en augas de m\u00e1is de 100 m de profundidade a\u00ednda que no inverno poden desprazarse a augas m\u00e1is profundas.\nAlim\u00e9ntanse de zooplancto, sobre todo de cop\u00e9podos, pero tam\u00e9n de algas.\nA reproduci\u00f3n ten lugar nos meses de xu\u00f1o a agosto no sur do mar do Norte, o canal da Mancha, no mar Cant\u00e1brico e entre abril e setembro no Mediterr\u00e1neo. As femias producen entre 13 000 e 20 000 ovos, pel\u00e1xicos, que eclosionan aos 2 ou 4 d\u00edas.\nPesca.\nAprov\u00e9itase o ver\u00e1n, cando se achega \u00e1 costa, para pescalo (\"costeira do bocareu\" ou \"da anchoa\") con artes de deriva ou de cerco (tra\u00ed\u00f1as). No Mediterr\u00e1neo adoita enganar ao peixe de noita con luces, como se fai coa sardi\u00f1a. As captutas europeas e do noroeste aficano oscilan entre as 200 000 e as 300 000 t anuais.\nEn Galicia.\nO primeiro rexistro de \"Engraulis encrasicolus\" en augas galegas \u00e9 o de Cornide en 1788, no que o cita \u00e1 especie como \"Clupea encrasicolus\", o nome co que a bautizara Linneo alg\u00fans anos antes. Xa no s\u00e9culo XX aparece mencionado por diversos autores, como de Buen (en 1929 en Vigo; en 1935 en toda Galicia), pasando , entre outros, por Anad\u00f3n (1950), que asegura que \u00e9 abundante en todo o pa\u00eds, L\u00f3pez-Jamar (1977, no ictioplacto da r\u00eda de Arousa), Fern\u00e1ndez \"et al.\", (1979, en fondos menores de 100 m desde o alfoz do Mi\u00f1o ata Fisterra), Ferreiro e Labarta (1984, desova na r\u00eda de Vigo) ou \u00c1lvarez \"et. al.\" (1988, An\u00e1lise da pesquer\u00eda do cerco).\nUsos culinarios.\nO bocareu, coa sardi\u00f1a e o xurelo, son os tres peixes azuis m\u00e1is consumidos en Espa\u00f1a.\nEn calquera caso, c\u00f3mpre advertir de que esta diferenciaci\u00f3n no uso de \"bocarte\" e de \"anchoa\" non se d\u00e1 noutras zonas da pen\u00ednsula Ib\u00e9rica.\nO bocareu cons\u00f3mese en fresco ou semiconservado en salmoira.\nPor\u00e9n, segundo Rodr\u00edguez Sol\u00f3rzano \"et al.\" \u00abnon se consume apenas en fresco, xa que a maior\u00eda vai \u00e1 industria conserveira\u00bb, esquec\u00e9ndose dos moitos que se comen fritos, enteiros e coa cabeza, como as xoubas, polo menos en Galicia e en Andaluc\u00eda, e dos populares \"boquerones en vinagre\" madrile\u00f1os.\nCando se presenta en semiconserva adoita recibir o nome de anchoa.\nSegundo don Eladio Rodr\u00edguez:\nOutras especies similares.\nAdemais da especie t\u00edpica, hai outras especies de bocareus ou bocartes que tam\u00e9n son obxecto de captura, as\u00ed como doutras especies semellantes de x\u00e9neros af\u00edns a \"Engraulis\":\n(Os nomes galegos, escritos en letra grosa, son os propostos por Lahuerta e V\u00e1zquez) "}
{"id": "132664", "revid": "43749", "url": "https://gl.wikipedia.org/wiki?curid=132664", "title": "Engraulis encrasicholus", "text": ""}
{"id": "132665", "revid": "89787", "url": "https://gl.wikipedia.org/wiki?curid=132665", "title": "Anchoa", "text": "Anchoa \u00e9 o nome que recibe o bocarte ou bucareu semiconservado en salmoira.\nEtimolox\u00eda.\nO termo \"anchoa\" quizais prove\u00f1a do catal\u00e1n \"anxova\", este do xenov\u00e9s (\"zeneize\") \"anci\u00f6a\", e este do grego \u1f00\u03c6\u03cd\u03b7 \"aph\u00fd\u0113\".\nElaboraci\u00f3n da semiconserva.\nO proceso de elaboraci\u00f3n das anchoas, como calquera proceso industrial, foi modific\u00e1ndose e mecaniz\u00e1ndose, a\u00ednda que se mante\u00f1en t\u00e9cnicas artesanais no caso de produtos de maior calidade. Basicamente consiste nas seguintes fases:\nO produto resultante \u00e9 unha semiconserva: o mecanismo de conservaci\u00f3n \u00e9 pola acci\u00f3n da salmoira, xa que o tratamento t\u00e9rmico \u00e9 insuficiente para destru\u00edr a flora bacteriana presente. Por este motivo, e a diferenza das conservas, os envases de anchoas deben manterse baixo refrixeraci\u00f3n e o per\u00edodo de consumo preferente \u00e9 moito menor: desde os 6 meses ata un ano.\nA presentaci\u00f3n m\u00e1is com\u00fan \u00e9 baixo forma de filetes de anchoa, con ou sen pel, pero sempre desprovistos da espi\u00f1a. Pode utilizarse aceite de oliva como l\u00edquido de cobertura, outros aceites comestibles ou salmoira.\nA elaboraci\u00f3n dos filetes de anchoa para a s\u00faa posterior conservaci\u00f3n en frasco ou en lata \u00e9 un delicado e esmerado labor artesanal. Cando chega o bocareu \u00e1 conserveira comeza o longo proceso de elaboraci\u00f3n que se inicia co salgado e posterior prensado deste saboroso bocado. Despois de efectuado o prensado c\u00f3mpre deixar repousar as anchoas catro ou cinco meses a unha temperatura que oscila entre os 18 e os 25\u00a0\u00b0C, at\u00e9 que adquiren a cor avermellada e o aroma apropiados.\nPasado este tempo, c\u00f3rtanse as anchoas e proc\u00e9dese \u00e1 fase de secado, que se consegue mediante un centrifugado que extrae o m\u00e1ximo salitre para que o seu espazo o ocupe a maior cantidade de aceite pos\u00edbel. O seguinte paso \u00e9 o envasado, que consiste en abrir as anchoas e retirar a man a espi\u00f1a central, convertendo cada unha delas en dous filetes. Tras recortar os flocos e acometer unha \u00faltima limpeza, as anchoas env\u00e1sanse e quedan listas para o aceitado, peche, empaquetado (caso das latas) e etiquetado.\nOs filetes de anchoa son unha semiconserva que, a diferenza das verdadeiras conservas, non se someteron ao proceso de esterilizaci\u00f3n, porque a calor as inutilizar\u00eda. Por iso \u00e9 necesario almacenar os frascos ou as latas en refrixeraci\u00f3n, entre 5 e 10\u00a0\u00b0C, e consumilas nun per\u00edodo de tempo non superior aos 8 meses desde a s\u00faa data de fabricaci\u00f3n.\nEn Espa\u00f1a.\nA t\u00e9cnica da conservaci\u00f3n da anchoa en salmoira e pasteurizaci\u00f3n en Espa\u00f1a xorde a finais do s\u00e9culo XIX da man de artes\u00e1ns chegados de Italia \u00e1 busca deste peixe que xa escaseaba nas s\u00faas augas. Posteriormente o proceso intensificouse coa chegada de m\u00e1is italianos despois da segunda guerra mundial. O auxe chegou en Santo\u00f1a en 1915, da man de Giovanni Vella Scatagliota, que vi\u00f1era de Trapani (Sicilia), e que se dedicaba daquela \u00e1 industria da salga de peixe. O proceso consist\u00eda en limpar e preparar os filetes de anchoa, deixalos madurar en salmoira e, finalmente, recubrilos con manteiga e, despois, en aceite de oliva. A\u00ednda que a produci\u00f3n \u00eda destinada inicialmente \u00e1 exportaci\u00f3n, a partir de mediados dos anos 1950 comezou a xeneralizarse o consumo de anchoas en aceite en Espa\u00f1a, primeiro en establecementos de restauraci\u00f3n e logo no consumo particular, en formatos pequenos.\nA pesar de ser a frota vasca (portos de Bermeo e Ondarroa) a que m\u00e1is bocareu captura en Espa\u00f1a, a rexi\u00f3n conserveira da anchoa con m\u00e1is sona \u00e9 Cantabria, o que non impide que Asturias, Galicia e o Pa\u00eds Vasco tam\u00e9n elaboren esta semiconserva.\nForon eles os que ensinaron aos do lugar as t\u00e9cnicas de salaz\u00f3n e conserva da anchoa, o que levou a que hoxe en d\u00eda poboaci\u00f3ns como Santo\u00f1a te\u00f1an a maior concentraci\u00f3n de industrias de semiconserva do estado. Tam\u00e9n se ten constancia de emigraci\u00f3n italiana en Castro Urdiales, Laredo, Ondarroa, Getaria e Zarautz.\nAs conservas de anchoas especialmente afamadas son as de Santo\u00f1a (Cantabria) e de L'Escala (Xirona). En Santo\u00f1a cel\u00e9brase a \"Feria de la Anchoa de Santo\u00f1a\" e, no 2007, convocouse a \"I Conferencia Mundial da Anchoa\". En L'Escala existe o \"Museu de l'Anxova i la Sal\"."}
{"id": "132668", "revid": "56817", "url": "https://gl.wikipedia.org/wiki?curid=132668", "title": "Gioura", "text": "Gioura (Grego: \u0393\u03b9\u03bf\u03cd\u03c1\u03b1) \u00e9 unha illa grega e un asentamento abandonado na parte oriental das Esp\u00f3radas. Administrativamente \u00e9 parte do concello de Al\u00f3nissos. O nome da illa rem\u00f3ntase aos tempos antigos como Gerontia. O nome modificouse con posterioridade a Gioura. A illa tam\u00e9n conta cun asentamento neol\u00edtico. O pequeno asentamento abandonouse a finais da d\u00e9cada de 1990 e agora non hai ningu\u00e9n.\nIllas e illotes m\u00e1is pr\u00f3ximos.\nAs illas e illotes m\u00e1is pr\u00f3ximos son Pelagos ao oeste, Psathoura ao norte e Piperi ao leste."}
{"id": "132671", "revid": "22570", "url": "https://gl.wikipedia.org/wiki?curid=132671", "title": "Novela g\u00f3tica", "text": "A novela g\u00f3tica \u00e9 un dos subx\u00e9neros de novela que se crean no Romanticismo. Orix\u00ednase na Inglaterra do s\u00e9culo XVIII coa obra de Horace Walpole \"The Castle of Otranto\" (1764), como reacci\u00f3n contra os ideais ilustrados que pretend\u00edan ofrecer unha explicaci\u00f3n racional dos comportamentos e misterios do ser humano.\nO nacemento dos monstros.\nNo ver\u00e1n de 1816, Percy B. Shelley e a s\u00faa esposa Mary visitaron a Lord Byron na casa deste en Su\u00edza. Al\u00ed, Byron retou o matrimonio e o seu m\u00e9dico persoal, John W. Polidori, a escribir unha historia de terror. De al\u00ed xurdiu a idea de Frankenstein e o relato \"The Vampyre\", escrito por Polidori. \u00c1mbalas d\u00faas historias son o p\u00f3rtico do x\u00e9nero de terror moderno: a criatura monstruosa e salvaxe (a Criatura de Frankenstein); e o ser mal\u00e9fico, pero atractivo e sedutor (o vampiro). Soamente faltaba un terceiro monstro: o propio ser humano que se deixa levar polas s\u00faas m\u00e1is baixas paix\u00f3ns e que xa aparece no conto \"O coraz\u00f3n delator\" por Edgar A. Poe.\n\"Frankenstein ou o moderno Prometeo\", de Mary Shelley \u00e9 o exemplo m\u00e1is vivo de novela g\u00f3tica e unha s\u00edntese perfecta do movemento rom\u00e1ntico. A obra aborda temas caracter\u00edsticos do per\u00edodo:"}
{"id": "132676", "revid": "22570", "url": "https://gl.wikipedia.org/wiki?curid=132676", "title": "Afumadura", "text": "A afumadura \u00e9 unha t\u00e9cnica que consiste en someter alimentos a fume proveniente de lumes realizados de madeiras de pouco nivel de resina. Este proceso, ademais de dar sabores afumados serve como conservador alongando a vida dos alimentos.\nCaracter\u00edsticas.\nExisten dous tipos de afumadura: en fr\u00edo e en quente. En fr\u00edo, o proceso dura aproximadamente de 24 a 48 horas (dependendo do alimento) e non debe superar os 30\u00a0\u00b0C, e en quente a temperatura debe ser maior aos 60\u00ba e non superar o 75\u00a0\u00b0C. Recom\u00e9ndase primeiro realizar o afumado en fr\u00edo e logo en quente.\nEsta forma de preservaci\u00f3n de alimentos, prov\u00e9n de \u00e9pocas remotas onde se descubriu, posiblemente por casualidade, que os alimentos pendurados arriba dos fog\u00f3ns empregados para calefacci\u00f3n e coci\u00f1ar duraban m\u00e1is c\u00f3s alimentos que non estaban en contacto co fume. Este proceso de preservaci\u00f3n poder\u00edase comparar coa salgadura para preservar o alimento; basicamente, qu\u00edtalle a humidade aos alimentos e transf\u00edrelles sabores."}
{"id": "132677", "revid": "56817", "url": "https://gl.wikipedia.org/wiki?curid=132677", "title": "Oscilaci\u00f3n de Aller\u00f8d", "text": "A Oscilaci\u00f3n de Aller\u00f8d \u00e9 unha fase de oscilaci\u00f3n clim\u00e1tica na que o clima v\u00f3lvese temperado, dentro da terceira Glaciaci\u00f3n de W\u00fcrm, no Paleol\u00edtico Superior, que abrangue aproximadamente o per\u00edodo dende o 10000 a.C. ao 9000 a.C.\nNeste per\u00edodo, as temperaturas subiron at\u00e9 niveis semellantes aos que temos agora. A vexetaci\u00f3n medrou e colonizou \u00e1reas ocupadas por glaciares e o nivel do mar subiu cerca de 60 metros. Ao final deste per\u00edodo, houbo un breve retorno do fr\u00edo, para logo mudar cara o clima actual.\nFoi bautizado co nome da cidade de Aller\u00f8d, en Dinamarca, onde foron identificados por vez primeira dep\u00f3sitos de sedimentos creados durante este per\u00edodo."}
{"id": "132678", "revid": "5132", "url": "https://gl.wikipedia.org/wiki?curid=132678", "title": "Oscilaci\u00f3n de Allerod", "text": ""}
{"id": "132679", "revid": "23204", "url": "https://gl.wikipedia.org/wiki?curid=132679", "title": "Paulina Rubio", "text": "Paulina Susana Rubio Dosamantes, co\u00f1ecida artisticamente como Paulina Rubio, nada na Cidade de M\u00e9xico o 17 de xu\u00f1o de 1971, \u00e9 unha cantante e actriz mexicana que vendeu m\u00e1is de 20 mill\u00f3ns de discos en toda a s\u00faa carreira discogr\u00e1fica. O 30 de abril de 2007, contraeu nupcias co empresario espa\u00f1ol, Nicol\u00e1s Vallejo-N\u00e1jera \"Colate\", do que se divorciou en 2012 e co que ten un fillo.\nTraxectoria.\nDeuse a co\u00f1ecer no seu pa\u00eds natal co grupo musical 'Timbiriche' en 1981 e sep\u00e1rase do grupo en 1991 logo de gravar preto de 10 \u00e1lbums de estudio con eles. En 1992 lanza \"La chica dorada\", sendo o seu debut discogr\u00e1fico en solitario coa compa\u00f1\u00eda EMI Music . Tempo despois lanzar\u00eda os seus seguintes \u00e1lbums: \"24 kilates\", \"El tiempo es oro\", considerado o mellor traballo da cantante con esta compa\u00f1\u00eda discogr\u00e1fica, a\u00ednda que non o m\u00e1is reco\u00f1ecido, e \"Planeta Paulina\", \u00faltimo en gravar con EMI Music. M\u00e1is tarde Paulina Rubio converteuse nunha das artistas mexicanas con m\u00e1is proxecci\u00f3n de M\u00e9xico, pero sen lugar a d\u00fabida o seu mellor momento musical chegar\u00eda tempo despois.\nNo ano 2000, asinou contrato con Universal Music Group, compa\u00f1\u00eda que a levar\u00eda a ser co\u00f1ecida internacionalmente, nese mesmo ano lanza o seu disco \"Paulina\". O disco colocouse como o m\u00e1is vendido do ano 2001, entregaronlle 2 discos de diamante por m\u00e1is de 2.000.000 mill\u00f3ns de unidades en mondo. En Espa\u00f1a consagrouse como a primeira artista mexicana en conquistar o p\u00fablico espa\u00f1ol grazas ao tema \"Vive el verano\". O \u00e1lbum \"Paulina\" editouse en pa\u00edses como Italia o Espa\u00f1a debido aos sinxelos como \"Lo har\u00e9 por ti\", \"Y yo sigo aqu\u00ed\", \"Yo no soy esa mujer\" e \"El \u00faltimo adi\u00f3s\". Para ese tempo os medios cham\u00e1rona o \"Hurac\u00e1n Mexicano\" debido \u00f3 \u00e9xito na s\u00faa carreira.\nEn 2002, Universal Music e Paulina Rubio deciden que \u00e9 tempo de dar un paso internacional co disco \"Border Girl\", disco que conseguiu Disco de Ouro nos Estados Unidos, o Canad\u00e1, Italia e o Xap\u00f3n, o seu primeiro sinxelo \"Don't Say Goodbye\" filtrouse rapidamente en varios pa\u00edses de Latinoam\u00e9rica, o v\u00eddeo e canci\u00f3n gustaron \u00f3 p\u00fablico nip\u00f3n e foi ent\u00f3n cando paulina fixo unha xira no Xap\u00f3n. En 2004 p\u00fablica o seu terceiro \u00e1lbum internacional \"Pau-latina\" con singles como \"Te Quise Tanto\" e \"Dame Otro Tequila\" que ocupar\u00f3n os primeiros lugares dos charts de Am\u00e9rica Latina e Estados Unidos.\nSegu\u00edronlle \"Ananda\" en 2006 e \"Gran City Pop\" en 2009. Paulina logrou vender m\u00e1is de 20 mill\u00f3ns de discos e 1 mill\u00f3n de descargas dixitais ao longo da s\u00faa carreira.\nA finais de 2011 sae o seu d\u00e9cimo disco, \"Brava!\". Antes de publicalo xa anticipou un single titulado \"Me Gustas Tanto\"."}
{"id": "132680", "revid": "15490", "url": "https://gl.wikipedia.org/wiki?curid=132680", "title": "David Bisbal", "text": "David Bisbal Ferre, nado en Almer\u00eda o 5 de xu\u00f1o de 1979, \u00e9 un cantante espa\u00f1ol dado a co\u00f1ecer grazas ao concurso de telerrealidade musical Operaci\u00f3n Triunfo, onde quedou en segundo lugar. Vendeu m\u00e1is de 4\u00a0000\u00a0000 de discos na s\u00faa carreira desde 2002.\nTelevisi\u00f3n.\nEn febreiro de 2012 conf\u00edrmase que ser\u00e1 unha dos catro \"coaches\" (membro do xurado), xunto con Melendi, Mal\u00fa e Rosario Flores, da primeira edici\u00f3n de \"La voz\", programa musical de Telecinco baseado no formato holand\u00e9s \"The Voice\". Empezou a emitirse o 19 de setembro de 2012."}
{"id": "132683", "revid": "5312", "url": "https://gl.wikipedia.org/wiki?curid=132683", "title": "Rosa L\u00f3pez", "text": "Rosa Mar\u00eda L\u00f3pez Cort\u00e9s (L\u00e1char, Granada, 14 de xaneiro de 1981), m\u00e1is co\u00f1ecida como Rosa L\u00f3pez, \u00e9 unha cantante solista andaluza. Deuse a co\u00f1ecer no concurso de \"Operaci\u00f3n Triunfo\" proclamandose vencedora, e representou a Espa\u00f1a no Festival de Eurovisi\u00f3n en 2002 co tema \"Europe's Living a Celebration\". Posteriormente lanzou seis \u00e1lbums de estudio dos cales tres n\u00fameros un en Promusicae, un \u00e1lbum en DVD e trece sinxelos."}
{"id": "132684", "revid": "25871", "url": "https://gl.wikipedia.org/wiki?curid=132684", "title": "David Bustamante", "text": "David Bustamante Hoyos, nado en San Vicente de la Barquera (Cantabria) o 25 de marzo de 1982, \u00e9 un cantante espa\u00f1ol. Participou na primeira edici\u00f3n do concurso Operaci\u00f3n Triunfo, quedando en terceira posici\u00f3n.\nAta a data vendeu m\u00e1is de 2.000.000 copias dos seus oito discos editados e ofreceu m\u00e1is de 800 concertos. David Bustamante conseguiu chegar en oito ocasi\u00f3ns ao n\u00famero un en vendas.\nConta co club de fans m\u00e1is grande de Espa\u00f1a. O club, con 22.000 socios, conta con delegaci\u00f3ns en toda a Pen\u00ednsula Ib\u00e9rica, en pa\u00edses europeos e latinoamericanos.\nDiscograf\u00eda.\n\u00c1lbums de estudio.\nEn total conseguiu: "}
{"id": "132686", "revid": "85894", "url": "https://gl.wikipedia.org/wiki?curid=132686", "title": "Garda varega", "text": "A Garda varega era a garda persoal dos emperadores bizantinos, de procedencia n\u00f3rdica (durante os s\u00e9culos X e XI) tralos acordos acadados entre o Pr\u00edncipe Vladimiro I de K\u00ediv e Basilio II de Bizancio.\nCreaci\u00f3n.\nEntre a segunda metade do s\u00e9culo IX e a primeira do X os viquingos fundaron colonias ao longo do r\u00edo Volga, organizando dende a\u00ed numerosos ataques contra Constantinopla. Tras saqueala no ano 860, o rei Vladimiro, de sangue viquingo, consagrouse con Basilio II, o para ent\u00f3n emperador bizantino, envi\u00e1ndolle un ex\u00e9rcito de 6000 homes \u00e1 s\u00faa disposici\u00f3n. Basilio, dada o seu ben fundada desconfianza cara \u00e1 cambiante lealdade dos seus gardas nativos, e co\u00f1ecendo a profunda lealdade dos varegos, decidiu empregalos como garda persoal. A esta nova forza co\u00f1eceulla como a Garda Varega (en grego: \"Tagma ton Varangion\", \"\u03a4\u03ac\u03b3\u03bc\u03b1 \u03c4\u03c9\u03bd \u0392\u03b1\u03c1\u03b1\u03b3\u03b3\u03af\u03c9\u03bd\")\nCunha machada de dobre f\u00edo como arma principal, a\u00ednda que anos despois adapt\u00e1ronse \u00e1 espada, o seu labor era lucir uniformes e armas en cerimonias e festexos, ademais colaborar na protecci\u00f3n da familia imperial, sendo daquela o principal e m\u00e1is importante corpo con esta tarefa.\nCaracter\u00edsticas.\nO n\u00facleo fundacional estaba formado por viquingos varegos (isto \u00e9, o pobo que acabar\u00eda formando Rusia), a\u00ednda que co tempo inclu\u00eduse nela a sax\u00f3ns, daneses e a outros homes procedentes do norte. A forza integr\u00e1bana uns 6.000 homes entre os mellores pagos do ex\u00e9rcito bizantino e existiu durante 300 anos.\nO m\u00e1is co\u00f1ecido de t\u00f3dolos seus comandantes foi Harald III quen conquistou para os bizantinos territorios de \u00c1frica, Asia Menor e Bulgaria, ademais da Lombard\u00eda e Sicilia. Posteriormente este comandante regresou a Noruega e converteuse en Harald Haardrade, quen morreu tratando de conquistar Inglaterra na batalla de Stamford Bridge, terminado a Era Viquinga con esa derrota.\nOs mercenarios varegos, \u00e1 parte de protexer ao emperador, adoitaban acompa\u00f1alo na guerra. Ti\u00f1an fama de homes h\u00e1biles e de grandes recursos, excelentes loitadores e, sobre todo, moi leais. Os historiadores bizantinos (especialmente Miguel Psellos) menci\u00f3nanos como \"os portadores de machada\"."}
{"id": "132687", "revid": "5132", "url": "https://gl.wikipedia.org/wiki?curid=132687", "title": "Garda Varega", "text": ""}
{"id": "132688", "revid": "92340", "url": "https://gl.wikipedia.org/wiki?curid=132688", "title": "Chenoa", "text": "Mar\u00eda Laura Corradini Falomir, m\u00e1is co\u00f1ecida como Chenoa, nada en Mar del Plata (Arxentina) o 25 de xu\u00f1o de 1975, \u00e9 unha cantante solista con nacionalidade espa\u00f1ola.\nAlcanzou a fama en 2001, formando parte do reality show musical Operaci\u00f3n Triunfo. No 2002 foi ga\u00f1adora do \"Eurobest\" co tema \"It's raining men\". Chenoa vendeu m\u00e1is de 1\u00a0000\u00a0000 discos na s\u00faa carreira discogr\u00e1fica.\nPremios.\n2002:\n2003:\n2004:\n2005:\n2006:\n2008:\n2009:"}
{"id": "132689", "revid": "85894", "url": "https://gl.wikipedia.org/wiki?curid=132689", "title": "Bocixa, Soandres, A Laracha", "text": "Bocixa \u00e9 un lugar da parroquia de Soandres, no concello coru\u00f1\u00e9s da Laracha, na comarca de Berganti\u00f1os. Segundo o IGE, en 2008 ti\u00f1a 31 habitantes (16 homes e 15 mulleres), o que sup\u00f3n unha diminuci\u00f3n de 6 habitantes con respecto ao ano 1999."}
{"id": "132690", "revid": "98629", "url": "https://gl.wikipedia.org/wiki?curid=132690", "title": "Soraya Arnelas", "text": "Soraya Arnelas Rubiales, m\u00e1is co\u00f1ecida como Soraya, nada en Valencia de Alc\u00e1ntara (C\u00e1ceres) o 13 de setembro de 1982, \u00e9 unha cantante espa\u00f1ola.\nO seu debut discogr\u00e1fico comezou con \"Coraz\u00f3n de fuego\" lanzado en 2005, baixo os selos discogr\u00e1ficos de Santarder Records e Vale Music. En total lanzou catro \u00e1lbums de estudio e nove singles.\nO 16 de maio de 2009, participou como representante de Espa\u00f1a no Festival de Eurovisi\u00f3n, con tema \"La noche es para m\u00ed\".\nComezo art\u00edstico.\n Naceu o 13 de setembro de 1982 en Valencia de Alc\u00e1ntara (C\u00e1ceres). Creceu e criouse no seu pobo natal no que realizou os seus estudos escolares no colexio concertado Nuestra Se\u00f1ora de los Remedios, que alcanzan ata 2\u00ba de bacharelato. Tras traballar un tempo en Radio Frontera, a radio local, dedicouse \u00e1 profesi\u00f3n de azafata de voo, traballo que durante a s\u00faa aprendizaxe permitiulle o dominio do ingl\u00e9s, franc\u00e9s e portugu\u00e9s.\nSoraya entrou no concurso televisivo Operaci\u00f3n Triunfo na s\u00faa cuarta edici\u00f3n. Ao contrario que os seus compa\u00f1eiros, entrou na academia sen experiencia algunha posto que nunca cantara de xeito profesional. Non foi unha das favoritas do p\u00fablico, pero si do xurado, que s\u00f3 a nomeou nunha ocasi\u00f3n na que foi salvada polos profesores da academia. Chegou \u00e1 gala final do concurso xunto a Sergio Rivero e V\u00edctor Est\u00e9vez, proclam\u00e1ndose segunda finalista tras non poder superar a Sergio, que ga\u00f1ou cun 53% dos votos fronte ao 47% conseguido por Soraya."}
{"id": "132691", "revid": "22570", "url": "https://gl.wikipedia.org/wiki?curid=132691", "title": "Alloa", "text": "Alloa (en ga\u00e9lico escoc\u00e9s Alamhagh) \u00e9 unha vila de Escocia, centro administrativo do concello de Clackmannanshire. Est\u00e1 situada a 10 quil\u00f3metros \u00f3 leste de Stirling, na ribeira norte do r\u00edo Forth. Segundo o censo de 2001 a s\u00faa poboaci\u00f3n \u00e9 de 18\u00a0989 habitantes."}
{"id": "132693", "revid": "89787", "url": "https://gl.wikipedia.org/wiki?curid=132693", "title": "Partido Laborista de Saint Kitts e Nevis", "text": "O Partido Laborista de Saint Kitts e Neves (en ingl\u00e9s: \"Saint Kitts and Nevis Labour Party\") \u00e9 un partido pol\u00edtico de centro-esquerda de San Cristovo e Neves. Nas elecci\u00f3ns lexislativas do 25 de outubro de 2005, o partido obtivo o 50.6% do voto popular, e 7 dos 11 escanos do parlamento. Denzil Douglas foi confirmado como Primeiro Ministro.\n\u00c9 membro da Internacional Socialista."}
{"id": "132694", "revid": "1366462", "url": "https://gl.wikipedia.org/wiki?curid=132694", "title": "San Cristovo e Neves", "text": ""}
{"id": "132696", "revid": "23204", "url": "https://gl.wikipedia.org/wiki?curid=132696", "title": "Moreda, San Marti\u00f1o de Lanz\u00f3s, Vilalba", "text": "Moreda \u00e9 un lugar da parroquia de San Marti\u00f1o de Lanz\u00f3s, no concello lugu\u00e9s de Vilalba, na comarca da Terra Ch\u00e1. Segundo o IGE, en 2022 ti\u00f1a 74 habitantes (30 homes e 44 mulleres).\nMoreda \u00e9 o \u00fanico lugar da parroquia de San Marti\u00f1o de Lanz\u00f3s amparado pola D.O. do queixo de San Sim\u00f3n da Costa."}
{"id": "132698", "revid": "23204", "url": "https://gl.wikipedia.org/wiki?curid=132698", "title": "Naomie Harris", "text": "Naomie Harris, nada o 6 de setembro de 1976 en Londres, \u00e9 unha actriz de cine e televisi\u00f3n."}
{"id": "132699", "revid": "23204", "url": "https://gl.wikipedia.org/wiki?curid=132699", "title": "B\u00f3veda de crucer\u00eda", "text": "A b\u00f3veda de cruzar\u00eda ou b\u00f3veda de crucer\u00eda, tam\u00e9n chamada b\u00f3veda nervada, \u00e9 un tipo de b\u00f3veda caracter\u00edstica da arquitectura g\u00f3tica que recibe este nome porque est\u00e1 conformada polo cruzamento, ou intersecci\u00f3n, de d\u00faas b\u00f3vedas de can\u00f3n apuntado. A diferenza da b\u00f3veda de aresta, a de cruzar\u00eda caracter\u00edzase por estar reforzada por d\u00faas ou m\u00e1is nervios diagonais que se cruzan na clave, xeralmente. A b\u00f3veda de cruzar\u00eda consid\u00e9rase un dos tres elementos distintivos da arquitectura g\u00f3tica, xunto co arco apuntado e o arcobotante.\nA b\u00f3veda de cruzar\u00eda consta de dous elementos: os arcos que constit\u00faen o seu armaz\u00f3n, ou esqueleto, e os panos ou plementos que cobren os espazos intermedios entre os arcos. Primeiro \u00e9rguense os arcos, creando unha estrutura esvelta, resistente e lixeira, e posteriormente \u00e9nchense os panos intermedios conformando as b\u00f3vedas, ficando enmarcadas transversalmente polos arcos perpia\u00f1os, tam\u00e9n chamados arcos faix\u00f3ns, e lonxitudinalmente polos arcos formeiros, paralelos ao eixo da nave que delimitan os tramos da b\u00f3veda.\nHistoria.\nExisten diferentes teor\u00edas sobre da orixe da b\u00f3veda de cruzar\u00eda. Buscouse os seus antecedentes nas c\u00fapulas de arcos entrecruzados dalg\u00fans edificios da arte isl\u00e1mica, as\u00ed como nas b\u00f3vedas de certas igrexas de Xeorxia e Armenia.\nSemella, con todo, que a b\u00f3veda de cruzar\u00eda g\u00f3tica evolucionou a partir da b\u00f3veda de aresta xa empregada no rom\u00e1nico. Os antecedentes m\u00e1is directos das b\u00f3vedas de crucer\u00eda do g\u00f3tico at\u00f3panse en construci\u00f3ns tardorrom\u00e1nicas de d\u00faas rexi\u00f3ns afastadas entre si: Lombard\u00eda, por unha banda, e Normand\u00eda-Inglaterra por outra.\nNa Lombard\u00eda, empregouse en polo menos cinco templos: Santo Ambrosio de Mil\u00e1n, San Nazaro de Mil\u00e1n, San Miguel de Pav\u00eda, San Sabino de Piacenza e Rivolta d'Adda. As datas non son precisas, mais crese que todas estas obras realiz\u00e1ronse entre 1100 e 1130.\nEn Inglaterra, un dos primeiros exemplos do seu uso at\u00f3pase na catedral de Durham (1093-1004), a\u00ednda que estas b\u00f3vedas de crucer\u00eda non te\u00f1en arcos formeiros, e os perpia\u00f1os son arcos de medio punto. En Normand\u00eda o seu emprego xeneralizouse na primeira metade do s\u00e9culo XII, a\u00ednda que os sistemas de soporte segu\u00edan sendo os propios do rom\u00e1nico.\nA difusi\u00f3n deste tipo de b\u00f3veda produciuse sobre todo a partir de mediados do s\u00e9culo XII.\nA\u00ednda que hai distintos tipos de b\u00f3vedas de cruzar\u00eda, a m\u00e1is utilizada no per\u00edodo cl\u00e1sico do g\u00f3tico foi a cuadripartita, en edificios tan senlleiros coma as catedrais de Chartres, Reims ou Amiens.\nSistema construtivo.\nA necesidade de crear amplos espazos cubertos motivou achar un sistema construtivo que, mantendo, e mesmo reducindo o grosor de muros e contrafortes, conseguise ampliar este volume interior: \u00e9 a arquitectura g\u00f3tica, que permitiu alixeirar o peso das cubertas mediante o equilibrio das forzas verticais e horizontais para que contrarresten entre si. O peso da b\u00f3veda transmitirase aos cimentos a trav\u00e9s dos alicerces, intervindo apenas os muros que s\u00f3 servir\u00e1n de peche do espazo arquitect\u00f3nico.\nO uso do arco oxival reduce as cargas laterais, pois \u00e9 m\u00e1is vertical que o de volta perfecta ou de medio punto. Este arco xera un novo tipo de b\u00f3veda, a de oxiva ou cruzar\u00eda, que xa se empregou na arquitectura normanda, configurada mediante o cruzamento de dous arcos formeiros, chamados nervios, que transmiten o peso da b\u00f3veda e as s\u00faas plementos a catro alicerces; As\u00ed, entre alicerces, o muro apenas soporta peso e pode ser substitu\u00eddo por luminosas fiestras vidradas.\nO inmoble g\u00f3tico asem\u00e9llase a un \"esqueleto\" recuberto dunha pel \"inmaterial\", as vidreiras, que permiten encher o interior de luz. As formulaci\u00f3ns da arquitectura rom\u00e1nica, cos seus grosos e pesados muros, quedaran obsoletos.\nRespecto da b\u00f3veda de can\u00f3n, predominante na arquitectura rom\u00e1nica, a principal vantaxe da de cruzar\u00eda \u00e9 que transmite o peso s\u00f3 aos alicerces. Estes ref\u00f3rzanse con contrafortes (xa empregados no rom\u00e1nico), ou con arcobotantes, outro elemento caracter\u00edstico do g\u00f3tico. Os muros xa non necesitan ser tan grosos coma no rom\u00e1nico, e poden ser doadamente furados con grandes vans. Deste xeito pod\u00edase constru\u00edr grandes edificios con econom\u00eda de materiais, \u00e1 vez que se acadaban grandes luces e alturas.\nVariantes.\nB\u00f3veda cuadripartita ou de cruzar\u00eda sinxela.\nA b\u00f3veda cuadripartita, ou b\u00f3veda de cruzar\u00eda sinxela, \u00e9 o dese\u00f1o m\u00e1is sinxelo de b\u00f3veda de cruzar\u00eda. Est\u00e1 formada polo cruzamento de dous arcos diagonais ou cruceiros, que dividen a plementer\u00eda en catro segmentos: de a\u00ed o nome de cuatripartita. Existen diferentes tipos de b\u00f3veda de crucer\u00eda sinxela. Unha das m\u00e1is utilizadas \u00e9 a proposta por Vicente Lamp\u00e9rez, quen distingue entre as escolas francesa, aquitana, normanda e anxevina, segundo a disposici\u00f3n dos arcos e dos plementos. A b\u00f3veda cuatripartita \u00e9 a m\u00e1is com\u00fan na arquitectura g\u00f3tica cl\u00e1sica, e resulta a m\u00e1is axeitada para cubrir tramos cadrados ou rectangulares.\nB\u00f3veda sexpartita.\nA denominada b\u00f3veda sexpartita \u00e9 semellante ao modelo anterior mais increment\u00e1ndolle un terceiro nervio transversal, co que a plementer\u00eda fica dividida en seis partes.\nOs principais exemplos at\u00f3panse na Abbaye-aux-Hommes e a Abbaye-aux-Dames de Caen, e nas catedrais de Par\u00eds, Bourges, Laon, Noyon, Senlis e Sens.\nB\u00f3veda reticulada.\nNa b\u00f3veda reticulada, ou reticular (en ingl\u00e9s chamada \"lierne vault\", \"b\u00f3veda de ligaduras\"), os nervios forman unha especie de ret\u00edcula, e a b\u00f3veda carece de arcos perpia\u00f1os, polo que non est\u00e1 marcada a divisi\u00f3n en tramos. Un exemplo p\u00f3dese atopar no Mosteiro de Maulbronn (Alema\u00f1a).\nB\u00f3veda estrelada.\nAs nervaduras da b\u00f3veda estrelada mostran debuxos en forma de estrela. A m\u00e1is antiga b\u00f3veda estrelada \u00e9 a do cruceiro da catedral de Amiens. En Espa\u00f1a utilizouse, por exemplo, na catedral de Toledo.\nB\u00f3veda de abano.\nA b\u00f3veda de abano, tam\u00e9n chamada b\u00f3veda palmada, que ten os nervios en forma de abano ou palma, empregouse no g\u00f3tico serodio, especialmente en Inglaterra (G\u00f3tico perpendicular, no s\u00e9culo XV)."}
{"id": "132700", "revid": "98629", "url": "https://gl.wikipedia.org/wiki?curid=132700", "title": "28 Days Later", "text": "28 Days Later \u00e9 unha pel\u00edcula brit\u00e1nica de terror. Foi dirixida polo brit\u00e1nico Danny Boyle, estreada en Reino Unido o 1 de novembro de 2002. Deu lugar a unha secuela no 2007, \"28 Weeks Later\", e a unha novela gr\u00e1fica.\nSinopse.\nA historia comeza cando unha incursi\u00f3n de activistas a favor dos dereitos dos animais ceiba a un grupo de monos infectados cun contaxioso virus que se transmite a trav\u00e9s do sangue e a saliva. Mais o virus acabarase estendendo por todo o Reino Unido, transformando a case a totalidade da poboaci\u00f3n en seres violentos e primitivos, e obrigando a declarar unha corentena total sobre a illa.\nO protagonista, Jim (Cillian Murphy) desperta dun coma nun hospital londiniense 28 d\u00edas despois de iniciarse a pandemia. Ao sa\u00edr, Jim descobre un Londres deserto e apocal\u00edptico. Ao anoitecer, Jim acaba sendo perseguido por un grupo de infectados, a atoparase con Selena e Mark, dous sobreviventes, que se dan desfeito dos infectados. Mark e Selena levan a Jim ao seu agocho no Metro de Londres. Mark expl\u00edcalle a Jim como se expandiu o virus mutante polo Reino Unido arrasando todo, especialmente en Londres. Ao d\u00eda seguinte, o grupo vai \u00e1 casa de Jim e descobren que os padres de Jim, nun \u00faltimo intento de non ser infectados, se suicidaron. Ao anoitecer, uns infectados entran na casa; Mark e Selena logran matalos, mais Mark cortouse cun vidro, as\u00ed que Selena exec\u00fatao antes de que se converta nun infectado. Selena expl\u00edcalle a Jim como o virus se contaxia por mordeduras, sangue e saliva, e que o virus tarda s\u00f3 20 segundos en facer efecto.\nLogo, tras ver unhas luces, chegan a un edificio de apartamentos abandonado onde co\u00f1ecen a Frank e \u00e1 s\u00faa fila Hannah. Fican con eles uns d\u00edas e cando a auga e a comida comezan a escasear, Frank failles escoitar a Jim e Selena un anuncio por radio do ex\u00e9rcito que ofrece seguridade e un novo comezo, as\u00ed que intentan dirixirse ao norte cara Manchester, o que lles levar\u00e1 3 d\u00edas. Cando chegan, encontran todos os helic\u00f3pteros e autos militares baleiros. Frank acaba infectado polo virus nun accidente, ca\u00e9ndolle unha gota de sangue dun infectado que estaba morto recostado nunha planta superior, ao ollo deste. Cando Jim estaba a punto de golpear a Frank infectado aparecen militares para disparar e matar a Frank. A situaci\u00f3n na mansi\u00f3n que utilizan como refuxio non \u00e9 boa, xa que o plan dos militares incl\u00fae converter \u00e1s compa\u00f1eiras de Jim en escravas sexuais para repoboar a terra cando os infectados te\u00f1an morto por inanici\u00f3n. Jim e as s\u00faas compa\u00f1eiras conseguen escapar, mais Jim \u00e9 gravemente ferido por un disparo.\nAs derradeiras escenas da pel\u00edcula mostran a Jim, Selena e Hannah nunha pequena casa no campo, fabricando un enorme cartel que di \"Hello\" (\"ola\") en espera de ser rescatados polos avi\u00f3ns de reco\u00f1ecemento que os sobrevoan.\nFinais alternativos.\nO DVD da pel\u00edcula presenta tres finais alternativos, dous dos cales foron filmados, polo menos parcialmente, mentres que o terceiro apenas foi esbozado polos guionistas. Nos tres finais alternativos Jim morre, a diferenza da versi\u00f3n definitiva, na que se salva.\nJim morre no hospital.\nNeste final, Jim \u00e9 ferido polo disparo do comandante Henry West, e Selena e Hannah l\u00e9vano a un hospital, pero as manobras de resucitaci\u00f3n non funcionan, e ambas af\u00e1stanse, armadas, a trav\u00e9s do hospital deserto. No comentario inclu\u00eddo no DVD, Boyle e Garland explican que este foi a fin orixinal da pel\u00edcula, pero que foi rexeitada despois de probalo con audiencias de control, por consideralo demasiado deprimente. En opini\u00f3n dos guionistas, a imaxe final de Selena e Hannah sa\u00edndo do hospital quer\u00eda dar a entender que sobrevivir\u00edan, mentres que os espectadores entenderon o contrario, que estaban condenadas a morrer. Pese a que finalmente o cambiaron, este final segue sendo o preferido polos guionistas, xa que consideran que as\u00ed o c\u00edrculo c\u00e9rrase para Jim, quen empeza e remata a pel\u00edcula nunha cama nun hospital deserto.\nRescate sen Jim.\nEste final s\u00f3 foi parcialmente montado, e \u00e9 unha versi\u00f3n alternativa para a secuencia final do rescate finalmente inclu\u00edda na pel\u00edcula. As escenas finais son id\u00e9nticas, excepto polo feito de que Jim non aparece nelas. Este final deb\u00eda aparecer a continuaci\u00f3n do primeiro final alternativo, no que Jim morr\u00eda no hospital.\nFinal radicalmente alternativo.\nO final radicalmente alternativo nunca foi filmado, polo que no DVD s\u00f3 se mostra como unha serie de \"storyboards\" comentados por Boyle e Garland. Esta versi\u00f3n alternativa cambia completamente o curso da acci\u00f3n desde o momento no que Jim, Selena, Frank e Hannah se dirixen cara o norte, e Frank se contaxia co virus nunha barricada preto de Manchester. Nesta versi\u00f3n, os militares non chegan a aparecer, e no seu lugar os protagonistas descobren un centro de investigaci\u00f3n onde un cient\u00edfico lles ofrece unha posible v\u00eda de salvaci\u00f3n para Frank: que reciba unha transfusi\u00f3n completa de sangue, eliminando as\u00ed o virus do seu organismo. Jim, que resulta ter o mesmo tipo de sangue que Frank, ofr\u00e9cese a intercambiar o seu sangre con el, de forma que Jim morre infectado, mentres que Frank sobrevive. Segundo os guionistas, a s\u00faa intenci\u00f3n ao escribir esta versi\u00f3n era experimentar co que ter\u00eda pasado se non houberan ampliado o n\u00facleo dos catro protagonistas. Finalmente decidiron rexeitar este final porque a cura por transfusi\u00f3n completa non lles pareceu veros\u00edmil.\nNovela.\nSteve Niles, xunto con Dennis Calero e Dan Nakrosis, crearon unha novela gr\u00e1fica \"\", que narra a historia antes de que Jim esperte no hospital."}
{"id": "132701", "revid": "98629", "url": "https://gl.wikipedia.org/wiki?curid=132701", "title": "Welcome to the Monkey House", "text": "Welcome to the Monkey House \u00e9 o nome dun libro que re\u00fane diferentes contos escritos por Kurt Vonnegut, publicado por primeira vez en agosto de 1968.\nTelevisi\u00f3n.\nNo 1991, emitiuse unha serie titulada \"Welcome to the Monkey House\" pola televisi\u00f3n dos Estados Unidos, que estaban baseadas nos contos deste libro e no que colaborou o propio Vonnegut "}
{"id": "132702", "revid": "56817", "url": "https://gl.wikipedia.org/wiki?curid=132702", "title": "Canary in a Cathouse", "text": "Canary in a Cathouse \u00e9 unha colecci\u00f3n de doce contos de Kurt Vonnegut publicado en 1961. Once destas historias reaparecen en \"Welcome to the Monkey House\", omitindo a \"Hal Irwin's Magic Lamp\", que reescribir\u00e1 para a colecci\u00f3n de contos \"Bagombo Snuff Box\" de 1999."}
{"id": "132703", "revid": "56817", "url": "https://gl.wikipedia.org/wiki?curid=132703", "title": "Bagombo Snuff Box", "text": "Bagombo Snuff Box \u00e9 un compendio de relatos curtos escritos por Kurt Vonnegut e publicado en 1999. O libro cont\u00e9n relatos xa publicados en diversos lugares, mais \u00e9 complementario co seu anterior libro de recompilaci\u00f3ns \"Welcome to the Monkey House\" de 1968. \nA\u00ednda que moitos destes relatos foron escritos nos cincuenta, para esta colecci\u00f3n, Vonnegut reescribiu varios relatos cos que estaba insatisfeito, como \"The Powder Blue Dragon\" e \"Hal Irwin's Magic Lamp\""}
{"id": "132704", "revid": "102241", "url": "https://gl.wikipedia.org/wiki?curid=132704", "title": "Lingua ibo", "text": "A lingua ibo ou igbo (en ibo: As\u1ee5s\u1ee5 Igbo) \u00e9 unha lingua falada en Nixeria por cerca de 20-25 mill\u00f3ns de persoas, os ibos, especialmente na rexi\u00f3n sueste, anteriormente co\u00f1ecida como Biafra e en partes da rexi\u00f3n sur-sueste de Nixeria. \nExisten centenas de dialectos diferentes e linguas iboides inclu\u00eddas na lingua ibo.\nDialectos.\nO igbo div\u00eddese en varios dialectos, a maior\u00eda mutuamente intelix\u00edbeis entre si, son eles; bende, owerri, ngwa, umuahia, nnewi, onitsha, awka, abriba, arochukwu, nsukka, mbaise, abba, ohafia, agbor, wawa okigwe e ukwa/ndoki. O alto grao de semellanza entre estes dialectos fai que se forme unha continuidade dialectal.\nSons.\nO ibo \u00e9 unha lingua tonal co dous tons distintivos; alto e baixo, pos\u00fae harmon\u00eda voc\u00e1lica."}
{"id": "132705", "revid": "85894", "url": "https://gl.wikipedia.org/wiki?curid=132705", "title": "Batna", "text": "Batna (en lingua \u00e1rabe \u0628\u0627\u062a\u0646\u0629, en lingua b\u00e9rber , \"Tbathent\") \u00e9 unha cidade alxeriana, municipio e capital da provincia de Batna. Ten unha poboaci\u00f3n de 285\u00a0800 (2004) e \u00e9 a quinta cidade m\u00e1is grande de Alxeria. \u00c9 tam\u00e9n a principal cidade da \u00e1rea do Chaoui e est\u00e1 considerada a capital dos Aures.\nHistoria.\nNaceu como campamento militar franc\u00e9s en 1844, como porta segura de acceso ao S\u00e1hara.\nOs romanos constru\u00edron as cidades de Timgad e Lambaesis."}
{"id": "132706", "revid": "56817", "url": "https://gl.wikipedia.org/wiki?curid=132706", "title": "Sedini", "text": "Sedini (S\u00e8ddini en sassar\u00e9s) \u00e9 un concello da provincia de Sassari en Sarde\u00f1a de 1403 habitantes (2007) e unha superficie de 41.49\u00a0km\u00b2. Sit\u00faase a 350 metros sobre o nivel do mar. Dentro do concello conta con personalidade a fracci\u00f3n de Littigheddu."}
{"id": "132712", "revid": "839", "url": "https://gl.wikipedia.org/wiki?curid=132712", "title": "Krai de Khabarovsk", "text": "Khabarovsk \u00e9 un krai, un tipo de suxeito federal de Rusia. O centro administrativo \u00e9 a cidade de Khabarovsk. A superficie do territorio \u00e9 de 788.600\u00a0km\u00b2 e a poboaci\u00f3n era de 1\u00a0436\u00a0570 en 2002. O krai div\u00eddese en 17 distritos e 7 cidades baixo a autoridade directa do krai.\nA maior parte dos habitantes son rusos, os pobos orixinarios, evenkis, negidals, ulchs, nanais, orochs, udeges e nivkhs constit\u00faen unha pequena minor\u00eda."}
{"id": "132713", "revid": "98629", "url": "https://gl.wikipedia.org/wiki?curid=132713", "title": "Conventus cluniensis", "text": "O conventus cluniensis ou convento clunense, foi unha entidade administrativa romana sita no Norte-Noroeste de Pen\u00ednsula Ib\u00e9rica. O seu nome deriva da s\u00faa capitalidade, Clunia (preto da actual Coru\u00f1a del Conde), a cidade m\u00e1is importante do convento e que rex\u00eda ec\u00f3nomica e administrativamente todo o territorio.\nTi\u00f1a como lindes meridionais a fronteira natural do Sistema Central lindando coas provincias da Lusitania e Cartaxinense, polo norte a propia li\u00f1a costeira cant\u00e1brica desde o r\u00edo Sella ata o interior do territorio actual do Pa\u00eds Vasco.\nPolo oeste o r\u00edo Esla, lindando co veci\u00f1o Conventus asturicensis, e polo leste chegando ata a actual provincia de Soria, preto da Rioxa e Navarra, nos contrafortes do Sistema Ib\u00e9rico onde lindaba co \"Conventus cesaraugustanus\".\nDesde o s\u00e9culo I, pertenceu \u00e1 provincia de Tarraco ou \"tarraconensis\", integrandose finalmente na provincia da Gallaecia darredor do s\u00e9culo III-IV ata a disoluci\u00f3n do Imperio Romano de Occidente. Nel conviv\u00edan numerosos pobos como os \"cantabri\", \"varduli\", \"autrigoni\", \"turmodigi\", \"vaccei\", \"beroni\" e \"celtiberi\", introduc\u00edndose posteriormente poboaci\u00f3ns vascoas nos l\u00edmites orientais deste convento xur\u00eddico."}
{"id": "132715", "revid": "56817", "url": "https://gl.wikipedia.org/wiki?curid=132715", "title": "Chav\u00edn", "text": "O top\u00f3nimo galego Chav\u00edn pode referirse a:"}
{"id": "132716", "revid": "23204", "url": "https://gl.wikipedia.org/wiki?curid=132716", "title": "Walther Hermann Nernst", "text": "Walther Hermann Nernst, nado en Briesen, (Prusia, hoxe W\u0105brze\u017ano) o 25 de xu\u00f1o de 1864 e finado en Ober-Zibelle (Alema\u00f1a) o 18 de novembro de 1941, foi un f\u00edsico e qu\u00edmico alem\u00e1n, Premio Nobel de Qu\u00edmica en 1920.\nTraxectoria.\nNado na Prusia occidental, consider\u00e1base alem\u00e1n, a\u00ednda que de nai polaca.\nEstudou nas universidades de Z\u00faric, Berl\u00edn, Graz e W\u00fcrzburg. Tras traballar alg\u00fan tempo en Leipzig, desde 1891 exerceu como profesor de f\u00edsica na Universidade de Gotinga, onde, en 1895, fundou o Instituto de Qu\u00edmica, F\u00edsica e Electroqu\u00edmica.\nPosteriormente, en 1905 trasladouse \u00e1 Universidade Humboldt de Berl\u00edn como profesor e director do Instituto de Qu\u00edmica F\u00edsica. En 1922 foi nomeado presidente do Instituto Fisicot\u00e9cnico de Berl\u00edn-Charlottenburg, cargo que deixou en 1933. Desde ent\u00f3n dedicouse ao estudo da electroac\u00fastica e astrof\u00edsica.\nCasou con Emma Lohmeyer en 1892 con quen tivo dous fillos e tres fillas.\nInvestigaci\u00f3ns cient\u00edficas.\nOs seus traballos axudaron a establecer a moderna f\u00edsico-qu\u00edmica. Traballou nos campos da electroqu\u00edmica, termodin\u00e1mica, qu\u00edmica do estado s\u00f3lido e fotoqu\u00edmica. Os seus descubrimentos incl\u00faen a ecuaci\u00f3n de Nernst.\nDesenvolveu o chamado \"teorema da calor\", segundo o cal a entrop\u00eda dunha materia tende a anularse cando a s\u00faa temperatura aprox\u00edmase ao cero absoluto, e que constit\u00fae a Terceira Lei da Termodin\u00e1mica. Recibiu o premio Nobel de Qu\u00edmica, premio que foi anunciado o 10 de novembro de 1921 e entregado aquel mesmo ano.\nDesenvolveu tam\u00e9n unha teor\u00eda osm\u00f3tica para explicar e determinar o potencial dos el\u00e9ctrodos dunha pila de concentraci\u00f3n e formulou a lei de distribuci\u00f3n dunha materia entre d\u00faas fases dadas.\nInventou a chamada \"l\u00e1mpada de Nernst\", cuxo filamento (constitu\u00eddo por \u00f3xidos de circonio e itrio) faise condutor ao quentarse, podendo alcanzar temperaturas superiores en m\u00e1is de 1000\u00a0\u00b0C \u00e1s doutras l\u00e1mpadas, m\u00e1is eficaz que as antigas l\u00e1mpadas de arco de carb\u00f3n e que adoita empregarse como fonte de raios infravermellos.\nA partir de 1933 dedicouse ao estudo da electroac\u00fastica e a astrof\u00edsica, inventou unha microbalanza, as\u00ed como un piano el\u00e9ctrico en colaboraci\u00f3n coas compa\u00f1\u00edas Bechstein e Siemens, e no que utilizou amplificadores de radio.\nReco\u00f1ecementos.\nNa s\u00faa honra bautizouse ao asteroide (24748) Nernst descuberto o 26 de setembro de 1992 por Freimut B\u00f6rngen e Ludtz D. Schmadel."}
{"id": "132717", "revid": "22570", "url": "https://gl.wikipedia.org/wiki?curid=132717", "title": "Lume Demostra FS", "text": "O Lume F\u00fatbol Sala \u00e9 o nome polo que se co\u00f1ece \u00f3 Lume Demostra F\u00fatbol Sala, un equipo vigu\u00e9s de f\u00fatbol sala fundado en 2006. Actualmente xoga na 1\u00aa Divisi\u00f3n Provincial Grupo B de Pontevedra FGFS.\nO Lume F.S. fundouse no ver\u00e1n do ano 2006, por varios integrantes do Burguer Chas que tras unha \u00e9poca brillante en Vigo en xogo decidiu cambiarse a unha liga m\u00e1is competitiva para seguir medrando.\nEntre o seu palmar\u00e9s destaca o Campionato de 1\u00aa Divisi\u00f3n Local Vigo na tempada 2007/2008.\nEquipo 2009-2010.\nAdestrador: John Alonso Bartomeu"}
{"id": "132718", "revid": "98629", "url": "https://gl.wikipedia.org/wiki?curid=132718", "title": "Antonov", "text": "Antonov, ou Complexo Cient\u00edfico/T\u00e9cnico Aeron\u00e1utico Antonov (Antonov ASTC) (en ucra\u00edno:\u0410\u0432\u0456\u0430\u0446\u0456\u0439\u043d\u0438\u0439 \u043d\u0430\u0443\u043a\u043e\u0432\u043e-\u0442\u0435\u0445\u043d\u0456\u0447\u043d\u0438\u0439 \u043a\u043e\u043c\u043f\u043b\u0435\u043a\u0441 \u0456\u043c\u0435\u043d\u0456 \u0410\u043d\u0442\u043e\u043d\u043e\u0432\u0430, \u0410\u041d\u0422\u041a \u0456\u043c. \u0410\u043d\u0442\u043e\u043d\u043e\u0432\u0430), antigamente a Compa\u00f1\u00eda de Dese\u00f1o Antonov, \u00e9 unha compa\u00f1\u00eda de dese\u00f1o e fabricante de aeronaves e provedora de servizos aeron\u00e1uticos con base en K\u00ediv, Ucra\u00edna (desde 1952) con particular experiencia no campo da construci\u00f3n de aeronaves moi grandes, tanto para uso comercial (carga e pasaxe) coma para defensa.\nHistoria.\nO nome da compa\u00f1\u00eda v\u00e9n do enxe\u00f1eiro ruso Oleg Antonov (nado en Troitsi, Moscova, en 1906), que a fundou o 31 de maio de 1946, e principal dese\u00f1ador do Antonov An-2. An-8, An-24, An-22 e outros lendarios avi\u00f3ns. \u00c9 unha empresa de propiedade estatal.\nA compa\u00f1\u00eda carece das instalaci\u00f3ns necesarias para a construci\u00f3n total dalgunhas naves, como resultado das restrici\u00f3ns impostas polo goberno central da Uni\u00f3n Sovi\u00e9tica que repart\u00eda a construci\u00f3n da industria militar entre as s\u00faas diferentes rexi\u00f3ns. Tal distribuci\u00f3n minimizou os riscos de guerra interna, e evitaba que as rep\u00fablicas desenvolveran unha autosuficiencia econ\u00f3mica. Dado isto, os avi\u00f3ns Antonov eran con frecuencia constru\u00eddos polas compa\u00f1\u00edas Kh\u00e1rkiv (Ucra\u00edna), Novosibirsk (Rusia) e Tashkent (Uzbekist\u00e1n).\nProdutos.\nOs avi\u00f3ns Antonov van desde o *desgarbado Antonov An-2, (biplano demasiado grande para ser biplano), o avi\u00f3n de reco\u00f1ecemento Antonov An-28, ata os enormes estrat\u00e9xicos Antonov An-124 e Antonov An-225 (este \u00faltimo o maior avi\u00f3n xamais constru\u00eddo e o maior en servizo, verdadeiro xigante dos ceos). Outros menos famosos serven coma transporte de pasaxeiros de curto, mediano e longo alcance, especialmente en Rusia e Europa Oriental. O An-70 exteriormente se asemella \u00f3 Airbus A400M.\nAs actividades do complexo Antonov incl\u00faen:"}
{"id": "132720", "revid": "56817", "url": "https://gl.wikipedia.org/wiki?curid=132720", "title": "Bonnie Wright", "text": "Bonnie Kathleen Wright, nada o 17 de febreiro de 1991 en Londres, Reino Unido, \u00e9 unha actriz brit\u00e1nica, co\u00f1ecida pola s\u00faa participaci\u00f3n como Ginny Weasley nas pel\u00edculas de \"Harry Potter\".\nBiograf\u00eda.\n\u00c9 filla de dous dese\u00f1adores de xoias.\nPremios e nomeamentos.\nNing\u00fan salientable."}
{"id": "132721", "revid": "23204", "url": "https://gl.wikipedia.org/wiki?curid=132721", "title": "Freimut B\u00f6rngen", "text": "Freimut B\u00f6rngen, nado o 17 de outubro de 1930, e finado o 19 de xu\u00f1o de 2021, foi un astr\u00f3nomo alem\u00e1n.\nTraxectoria.\nB\u00f6rngen estudou as galaxias cun telescopio Schmidt do Observatorio Karl Schwarzschild en Tautenburg, Turinxia, Alema\u00f1a. Retirouse en 1995, a\u00ednda que contin\u00faa o seu traballo de astr\u00f3nomo como afeccionado.\nFroito do seu traballo descubriu un gran n\u00famero de asteroides (519 ata xullo de 2006). A procura dos asteroides realizouna f\u00f3ra do seu tempo de traballo, xa que na antiga Rep\u00fablica Democr\u00e1tica de Alema\u00f1a (RDA) non se consideraba un asunto de prestixio suficiente. Durante o tempo en que existiu o estado da RDA, os nomes que deu aos asteroides foron neutros, como lugares de Turinxia, pero tras a reunificaci\u00f3n de Alema\u00f1a empregou outros referidos a feitos hist\u00f3ricos ou relixiosos.\nFroito do seu traballo, a Uni\u00f3n Astron\u00f3mica Internacional puxo o seu nome a un asteroide: (3859) B\u00f6rngen, descuberto por Edward Bowell. En 2006 foi homenaxeado no seu pa\u00eds ao outorg\u00e1rselle a \"Bundesverdienstkreuz am Bande\" (Cruz ao M\u00e9rito) polo Presidente alem\u00e1n Horst K\u00f6hler."}
{"id": "132725", "revid": "1131", "url": "https://gl.wikipedia.org/wiki?curid=132725", "title": "Boimente", "text": "O top\u00f3nimo galego Boimente pode referirse a:"}
{"id": "132733", "revid": "865", "url": "https://gl.wikipedia.org/wiki?curid=132733", "title": "Antonov A-40", "text": "O Antonov A-40 (en ruso: \u043a\u0440\u044b\u043b\u044c\u044f \u0442\u0430\u043d\u043a\u0430), foi un avi\u00f3n sovi\u00e9tico dese\u00f1ado por Oleg Antonov que pretend\u00eda que un carro de combate puidera planear sobre o campo de batalla. O prototipo foi constru\u00eddo e probado en 1942, pero as probas non tiveron \u00e9xito. Este aparello denom\u00ednase \u00e1s veces o \"A-40T\" ou \"KT\"."}
{"id": "132743", "revid": "98629", "url": "https://gl.wikipedia.org/wiki?curid=132743", "title": "Literatura modernista", "text": "O Modernismo \u00e9 un movemento art\u00edstico e literario iniciado en Hispanoam\u00e9rica grazas a autores como o cubano Jos\u00e9 Mart\u00ed, o mexicano Manuel Guti\u00e9rrez N\u00e1jera e, sobre todo, o nicaraguano Rub\u00e9n Dar\u00edo. O Modernismo in\u00edciase coa publicaci\u00f3n de \"Azul...\" en 1888 por Rub\u00e9n Dar\u00edo e remata co estoupido da primeira guerra mundial en 1914.\nLiteratura modernista en Espa\u00f1a.\nO movemento comeza en Espa\u00f1a grazas a Rub\u00e9n Dar\u00edo, cando este se instala no pa\u00eds e publica \"Prosas Profanas\" no 1896, e ten o seu auxe entre os anos 1896\ne 1914. As circunstancias da s\u00faa aparici\u00f3n foron:\nOs autores espa\u00f1ois que se poden encadrar neste movemento son: Salvador Rueda, Francisco Villaespesa, Eduardo Marquina, Manuel Machado, o primeiro Juan Ram\u00f3n Jim\u00e9nez, o primeiro Antonio Machado ou o primeiro Valle Incl\u00e1n"}
{"id": "132744", "revid": "23204", "url": "https://gl.wikipedia.org/wiki?curid=132744", "title": "Sant Jaume de Frontany\u00e0", "text": "Sant Jaume de Frontany\u00e0 \u00e9 un municipio espa\u00f1ol, da provincia de Barcelona en Catalu\u00f1a. Forma parte da comarca do Bergued\u00e0 e est\u00e9ndese por unha superficie de 21,3\u00a0km\u00b2. No ano 2010 o concello ti\u00f1a 24 habitantes, sendo o concello menos poboado de Catalu\u00f1a, e \u00e1 s\u00faa vez da provincia de Barcelona.\nPol\u00edtica e administraci\u00f3n.\nDebido \u00e1 s\u00faa escasa poboaci\u00f3n funciona en sistema de concello aberto. \nEste pequeno concello barcelon\u00e9s \u00e9 co\u00f1ecido tam\u00e9n por ser un dos primeiros concellos que votou a favor na consulta pola independencia catal\u00e1, o 12 de decembro de 2009. O refer\u00e9ndum, sen validez legal algunha, foi aprobado con 18 dos votos a favor da independencia e 1 deles en contra das 19 papeletas contabilizadas."}
{"id": "132746", "revid": "865", "url": "https://gl.wikipedia.org/wiki?curid=132746", "title": "Antonov An-2", "text": "O Antonov An-2 (en ruso: \u0410\u043d-2) tam\u00e9n chamado \"Annushka\" \u00e9 un robusto biplano monomotor. O seu primeiro voo tivo lugar o 31 de agosto de 1947 sendo o primeiro avi\u00f3n dese\u00f1ado por Antonov. \u00c9 empregado coma medio de transporte lixeiro con capacidade para 12 pasaxeiros, paracaidismo e traballos agr\u00edcolas. As s\u00faas extraordinarias capacidades para voar a baixa velocidade e realizar engalaxes e aterraxes en curtas distancias, o fan perfecto para voos a lugares con pistas improvisadas. Tam\u00e9n foron creadas variantes para climas fr\u00edos e outras condici\u00f3ns extremas. \u00e9 o maior biplano monomotor xamais constru\u00eddo e os 45 anos de produci\u00f3n ininterrompida o converten nun dos avi\u00f3ns m\u00e1is antigos a\u00ednda en uso.\nHistoria.\nO An-2 \u00e9 o biplano monomotor m\u00e1is grande xamais constru\u00eddo e foi producido en grandes cantidades sendo constru\u00eddos 5 000 ata 1960 na URSS. A partir dese ano a maior\u00eda dos An-2 foron constru\u00eddos na factor\u00eda polaca WSK-P2L Mielec, con m\u00e1is de 13 000 aparellos constru\u00eddos ata o fin da produci\u00f3n do An-2 en 1991. Unha produci\u00f3n limitada para partes de recambio e cobertura de mantento contin\u00faa. O An-2 \u00e9 tam\u00e9n constru\u00eddo baixo licenza na China co nome de Shijiazhuang Y-5 (Avi\u00f3n de transporte Tipo 5).\nDese\u00f1o.\nO An-2 foi dese\u00f1ado como un avi\u00f3n de usos diversos para uso do goberno na agricultura e bosques. Por\u00e9n \u00e9 altamente adaptable e numerosas variantes foron creadas inclu\u00edndo versi\u00f3ns cient\u00edficas para estudos atmosf\u00e9ricos, avi\u00f3ns cisterna para a loita contra incendios forestais, ambulancias voantes, hidroplanos, unha versi\u00f3n de combate lixeiramente armada para o lanzamento de paracaidistas e a versi\u00f3n m\u00e1is com\u00fan, o An-2T, con capacidade para 12 pasaxeiros. Todas as versi\u00f3ns salvo o An-3 est\u00e1n dotadas dun motor radial Shvetsov ASh-62IR de 1000 CV de potencia e 9 cilindros o cal foi orixinalmente dese\u00f1ado a partir do Wright R-1820."}
{"id": "132747", "revid": "1131", "url": "https://gl.wikipedia.org/wiki?curid=132747", "title": "Frexulfe", "text": "O top\u00f3nimo galego Frexulfe pode referirse a:"}
{"id": "132748", "revid": "865", "url": "https://gl.wikipedia.org/wiki?curid=132748", "title": "Antonov An-3", "text": "O Antonov An-3 \u00e9 un avi\u00f3n sovi\u00e9tico-ucra\u00edno de tipo agr\u00edcola. \u00c9 esencialmente un turboh\u00e9lice desenvolvido a partir do Antonov An-2 para a s\u00faa actualizaci\u00f3n ou substituci\u00f3n. A versi\u00f3n b\u00e1sica de transporte (An-3T) complem\u00e9ntase cunha versi\u00f3n de carga/pasaxe (An-3TK), unha versi\u00f3n gr\u00edcola (An-3SH), e unha versi\u00f3n de loita contra incendios (An-3P), ademais dunha versi\u00f3n ambulancia. Est\u00e1 dese\u00f1ado para levar pasaxeiros e carga, operando dende pistas pavimantadas ou sen pavimentar, inclu\u00eddas superficies cubertas con ata 35 cm de neve usando esqu\u00eds.\nHistoria.\nO seu primeiro voo de proba foi o 13 de maio\u00a0de 1980, pero debido \u00e1 falta de interese no proxecto, as probas de voo non se completaron ata 1991.\nO proxecto foi revitalizado a finais dos anos 90 cando foi levado por Polyot State Aerospace Enterprise, e unha campa\u00f1a de mercadotecnia comezou a comezos do ano 2000, a\u00ednda que as vendas foron limitadas. Est\u00e1 dispo\u00f1ible en d\u00faas versi\u00f3ns, a versi\u00f3n b\u00e1sica agr\u00edcola (An-3SKh - \"Selsko-Khosiajstwenni\", Agricultural) e a versi\u00f3n de transporte civil (An-3T) capaz de transportar ata 12 pasaxeiros ou 1800\u00a0kg de carga.\nA\u00ednda que foi designado como An-3, este n\u00famero non lle foi dado de forma secuencial. Antonov asignoullo porque o An-3 \u00eda substitu\u00edr o Antonov An-2. Outro intento de substitu\u00edr o An-2 nas granxas sovi\u00e9ticas foi levado a cabo nos anos 70 co WSK-Mielec M-15 Belphegor, pero non tivo \u00e9xito."}
{"id": "132752", "revid": "23204", "url": "https://gl.wikipedia.org/wiki?curid=132752", "title": "Joseph Gordon-Levitt", "text": "Joseph Leonard Gordon-Levitt, nado nos \u00c1nxeles (California) o 17 de febreiro de 1981, \u00e9 un actor, director, guionista, produtor e editor estadounidense.\nTraxectoria.\nComo actor infantil apareceu en filmes como \"A River Runs Through It\", \"Angels in the Outfield\", e \"10 Things I Hate About You\", e interpretou a Tommy Solomon na serie de televisi\u00f3n \"3rd Rock from the Sun\".\nFixo un alto na s\u00faa carreira para estudar na Universidade de Columbia, pero volveu actuar no 2004. Dende ent\u00f3n protagonizou \"(500) Days of Summer\", \"Orixe\", \"Hesher\", \"50/50\", \"Premium Rush\", ', \"Brick\", \"Looper\", \"The Lookout\", \"Manic\", \"Lincoln\", \"Mysterious Skin\" e '."}
{"id": "132753", "revid": "98629", "url": "https://gl.wikipedia.org/wiki?curid=132753", "title": "Antonov An-8", "text": "O Antonov An-8 (nome asigando pola OTAN: \"Camp\") \u00e9 un avi\u00f3n de dobre turboh\u00e9lice e \u00e1 alta de orixe sovi\u00e9tica empregado para o transporte militar lixeiro.\nHistoria.\n\u00d3 final da segunda guerra mundial a URSS necesitaba un avi\u00f3n de transporte modeno m\u00e1is efectivo que o Lisunov Li-2 e m\u00e1is grande que o Il-12 en desenvolvemento. Despois de previr distintos proxectos Aeroflot e V-Vs acordaron un proxecto revolucionario na URSS, moi ambicioso para o cal Antonov foi designado na tarefa da s\u00faa construci\u00f3n.\nO Antonov An-8 estivo en servizo militar ata os anos 70, moitos foron transferidos a Aeroflot\u00a0para o seu uso en v\u00f3s a \u00c1frica, particularmente a Liberia e Angola."}
{"id": "132756", "revid": "56817", "url": "https://gl.wikipedia.org/wiki?curid=132756", "title": "R\u00edo Kerzhenets", "text": "O Kerzhenets \u00e9 un r\u00edo que percorre o oblast de Nizhni Novgorod en Rusia antes de desembocar no Volga nas proximidades da localidade de Liskovo. O r\u00edo ten unha lonxitude de 290\u00a0km cubrindo unha bac\u00eda de 6140\u00a0km\u00b2. \u00d3 longo dos s\u00e9culos XVII e XIX asent\u00e1ronse na s\u00faa cunca comunidades de Vellos Crentes, ortodoxos desconformes coas reformas realizadas na igrexa ortodoxa rusa no s\u00e9culo XVII."}
{"id": "132757", "revid": "5863", "url": "https://gl.wikipedia.org/wiki?curid=132757", "title": "Eugene Stoner", "text": "Eugene Morrison Stoner, nado en Gosport o 22 de novembro de 1922 e finado o 24 de abril de 1997 en Palm City, foi un dese\u00f1ador de armas estadounidense.\nDese\u00f1ou entre outros o fusil de asalto AR-15 en 1957 que adaptou para o ex\u00e9rcito norteamericano como M16."}
{"id": "132759", "revid": "23204", "url": "https://gl.wikipedia.org/wiki?curid=132759", "title": "Eixample de Barcelona", "text": "L'Eixample (\"O Ensanche\" en galego) \u00e9 o nome que recibe o distrito segundo da cidade de Barcelona, que ocupa a parte central da cidade, nunha ampla zona de 7,46 km\u00b2 que foi dese\u00f1ada por Ildefons Cerd\u00e0.\nCaracter\u00edsticas.\n\u00c9 o distrito m\u00e1is poboado de Barcelona e de toda Espa\u00f1a en termos absolutos (262.485 habitantes) e o segundo en termos relativos (35.586 hab/km\u00b2).\nNo Eixample at\u00f3panse numerosos puntos de interese tur\u00edstico e cidad\u00e1n como a Sagrada Fam\u00edlia, a Casa Mil\u00e0, a Casa Batll\u00f3, o Teatro Nacional de Catalu\u00f1a, L'Auditori, a praza de touros La Monumental, a Casa de les Punxes, as\u00ed como numerosos cines, teatros, restaurantes, hoteis e outros lugares de lecer.\nXeometr\u00eda do Eixample.\nA grande extensi\u00f3n de terreo que corresponde ao Eixample de Ildefons Cerd\u00e0, desde Montju\u00efc ata o r\u00edo Bes\u00f2s e desde os l\u00edmites da cidade medieval ata as antigas poboaci\u00f3ns veci\u00f1as, est\u00e1 concibida como unha cuadr\u00edcula regular formada polos eixos lonxitudinais das s\u00faas r\u00faas, separados entre si por unha distancia de 133,3 m, a regularidade desta cuadr\u00edcula \u00e9 imperturbable ao longo de todo o trazado urbano e est\u00e1 xustificada en termos de igualdade, non tan s\u00f3 entre clases sociais, sen\u00f3n na comodidade do tr\u00e1nsito de persoas e veh\u00edculos, xa que deste xeito, tanto se se circula por unha v\u00eda coma se se fai polas s\u00faas transversais, os cruces entre elas at\u00f3panse a igual distancia, e ao non existir unhas v\u00edas m\u00e1is c\u00f3modas que outras o valor das vivendas tender\u00e1 a igualarse."}
{"id": "132760", "revid": "865", "url": "https://gl.wikipedia.org/wiki?curid=132760", "title": "Antonov An-22", "text": "O Antonov An-22 Antei (en ruso: \"\u0410\u043d\u0442\u0435\u0439\" (Antaeus) (nome asigando pola OTAN \"Cock\") \u00e9 un avi\u00f3n de transporte estrat\u00e9xico propulsado por 4 motores turboh\u00e9lice, cada un con d\u00faas h\u00e9lices de tipo contrarrotacional, que foi producido polo fabricante Antonov na Uni\u00f3n Sovi\u00e9tica.\nHistoria.\nRealizou o seu primeiro voo o 27 de febreiro de 1965 e ese mesmo ano foi dado a co\u00e9cer f\u00f3ra da Uni\u00f3n Sovi\u00e9tica no Paris Air Show de 1965. No seu momento foi o avi\u00f3n m\u00e1is grande do mundo, ata a aparici\u00f3n do estadounidense C-5 Galaxy e o modelo Antonov An-124 m\u00e1is tarde. Na actualidade contin\u00faa sendo o avi\u00f3n propulsado por turboh\u00e9lices m\u00e1is grande do mundo. Ata 2004 houbo 8 accidentes relacionados con este aparello, cun total de 83 mortes.\nOperadores.\nCiv\u00eds.\nEn agosto de 2006 un \u00fanico avi\u00f3n Antonov An-22 continuaba en servizo de aeroli\u00f1a con Aeroli\u00f1as Antonov."}
{"id": "132761", "revid": "131329", "url": "https://gl.wikipedia.org/wiki?curid=132761", "title": "Antonov An-124", "text": "O Antonov An-124 \"Ruslan\" (en ruso e ucra\u00edno: \u0410\u043d\u0442\u043e\u043d\u043e\u0432 \u0410\u043d-124 \u00ab\u0420\u0443\u0441\u043b\u0430\u043d\u00bb, designaci\u00f3n da OTAN: Condor foi o avi\u00f3n m\u00e1is grande constru\u00eddo en serie ata a chegada do Airbus A380 e foi, ata a chegada do Antonov An-225, o avi\u00f3n m\u00e1is grande fabricado.\nHistoria e caracter\u00edsticas.\nFoi dese\u00f1ado nos anos 70 coma sucesor do An-22 e durante o seu desenvolvemento co\u00f1eceuse coma An-400 e An-40 en Occidente. Realizou o seu primeiro voo en 1982, entrando en servizo en 1986. Hai m\u00e1is de corenta avi\u00f3ns en servizo, 26 deles con aeroli\u00f1as, nos Emiratos \u00c1rabes Unidos, Libia, Rusia e Ucra\u00edna.\nFisicamente, o An-124 \u00e9 similar ao Lockheed C-5 Galaxy estadounidense, pero lixeiramente maior. Os An-124 foron empregados para transportar locomotoras, iates, fuselaxes de avi\u00f3ns e outros tipos de carga de grandes dimensi\u00f3ns. O avi\u00f3n pode inclinarse para facilitar a entrada da carga. Un An-124 militar pode levar ata 150 t de carga, tam\u00e9n pode levar ata 88 pasaxeiros nunha cuberta superior detr\u00e1s da cabina. Por\u00e9n, debido \u00e1 limitada presurizaci\u00f3n da fuselaxe, raramente transporta a paracaidistas.\nO An-124 foi fabricado en paralelo por d\u00faas f\u00e1bricas: a compa\u00f1\u00eda rusa Aviastar-SP (antigo Complexo de Aviaci\u00f3n Industrial de Ulyanovsk) e a f\u00e1brica AVIANT de K\u00ediv, en Ucra\u00edna.\nA produci\u00f3n det\u00edvose trala desaparici\u00f3n da Uni\u00f3n Sovi\u00e9tica. As \u00faltimas cinco estruturas b\u00e1sicas sen rematar foron completadas entre 2001 e 2004. A\u00ednda que xa non se fabrican An-124, existen plans com\u00fans entre Rusia e Ucra\u00edna para volver a producir avi\u00f3ns entre 2008-2009.\nXa que o avi\u00f3n foi dese\u00f1ado inicialmente para uso militar ocasional, os An-124 orixinais se fabricaron cunha vida \u00fatil de 7.500 horas de voo coa posibilidade dunha extensi\u00f3n. Por\u00e9n, moitos avi\u00f3ns voaron m\u00e1is de 15.000 horas. Como resposta \u00e1 queixas dos clientes comerciais, os avi\u00f3ns fabricados despois do 2000 (o An-124-100) te\u00f1en unha vida \u00fatil de 24.000 horas, mentres que os modelos antigos estanse actualizando \u00f3 novo est\u00e1ndar."}
{"id": "132762", "revid": "56817", "url": "https://gl.wikipedia.org/wiki?curid=132762", "title": "Madre de Dios", "text": "Madre de Dios p\u00f3dese referir a:"}
{"id": "132763", "revid": "1888", "url": "https://gl.wikipedia.org/wiki?curid=132763", "title": "Recar\u00e9", "text": "Co top\u00f3nimo Recar\u00e9 pod\u00e9monos referir a:"}
{"id": "132778", "revid": "23204", "url": "https://gl.wikipedia.org/wiki?curid=132778", "title": "Besan\u00e7on", "text": "Besan\u00e7on () \u00e9 unha cidade francesa, capital do departamento do Doubs, na rexi\u00f3n Franco Condado. No ano 2006, a cidade ti\u00f1a 117.000 habitantes."}
{"id": "132779", "revid": "98629", "url": "https://gl.wikipedia.org/wiki?curid=132779", "title": "Planoise", "text": "Planoise \u00e9 un barrio da cidade francesa de Besan\u00e7on, situada no departamento de Doubs, na rexi\u00f3n do Franco Condado. No ano 1999, o barrio contaba con 21.000 habitantes.\nHistoria.\nPlanoise foi constru\u00eddo durante a d\u00e9cada de 1960 nunha paraxe anteriormente dedicada \u00e1 agricultura. Durante ese per\u00edodo constru\u00edronse centos de edificios. Entre 1959 e 1999 a poboaci\u00f3n pasou de 100 a m\u00e1is de 20.000 habitantes. Hoxe, a \u00e1rea est\u00e1 pasando por problemas econ\u00f3micos e sociais."}
{"id": "132780", "revid": "1131", "url": "https://gl.wikipedia.org/wiki?curid=132780", "title": "Jason Ritter", "text": "Jason Morgan Ritter, nado o 17 de febreiro de 1980 nos \u00c1nxeles (California), \u00e9 un actor estadounidense de cinema e televisi\u00f3n.\nBiograf\u00eda.\n\u00c9 membro dunha familia de actores.\nPremios e nomeamentos.\nFoi nomeado a un par de premios no ano 2004."}
{"id": "132781", "revid": "1822", "url": "https://gl.wikipedia.org/wiki?curid=132781", "title": "Librar\u00eda", "text": "Unha librar\u00eda ou librer\u00eda \u00e9 un comercio dedicado \u00e1 venda de libros, poden ser pequenas tendas que ofrecen uns poucos centos de libros ata grandes establecementos comerciais con m\u00e1is de 200.000 t\u00edtulos. Algunhas librar\u00edas est\u00e1n especializadas na venda de libros antigos. Al\u00e9n da venda de libros tam\u00e9n poden vender materiais relacionados como folios, mapas, bol\u00edgrafos, sobres ou xornais pero as tendas especializadas neste tipo de materiais co\u00f1\u00e9cense como papeler\u00edas, a\u00ednda que vendan tam\u00e9n libros. Moitas universidades contan coas s\u00faas propias librer\u00edas para a venda principalmente de libros \u00f3s estudantes. Tam\u00e9n outros tipo de instituci\u00f3ns, como museos ou templos, te\u00f1en as s\u00faas propias librer\u00edas. Nalg\u00fans pa\u00edses, como o Brasil, \u00e9 habitual que as librer\u00edas medianas e grandes incl\u00faan servizo de cafeter\u00eda.\nO 13 de novembro cel\u00e9brase o D\u00eda das Librer\u00edas , a iniciativa da Federaci\u00f3n de Librer\u00edas de Galicia .\nHistoria.\nAs librer\u00edas de Roma, \"taberna librarii\" situ\u00e1banse no \"Argiletum\" e no \"Vicus Sandalarius\", nas portas ou \u00e1s s\u00faas beiras expu\u00f1an a listaxe dos libros \u00e1 venda. No mundo musulm\u00e1n desenvolveuse nas grandes cidades, Damasco, Bagdad ou C\u00f3rdoba, un activo comercio do libro."}
{"id": "132783", "revid": "56817", "url": "https://gl.wikipedia.org/wiki?curid=132783", "title": "A Pinguela", "text": "Co top\u00f3nimo A Pinguela pod\u00e9monos referir a varios lugares de Galicia:"}
{"id": "132797", "revid": "23204", "url": "https://gl.wikipedia.org/wiki?curid=132797", "title": "Deira (reino)", "text": "Deira foi un reino da Inglaterra setentrional durante o s\u00e9culo VI. Estend\u00edase desde o r\u00edo Humber ata o Tees, e desde o mar ata a esquina occidental do Vale of York. Posteriormente uniuse ao reino de Bernicia, situado m\u00e1is ao norte, para formar o reino de Northumbria.\nO nome do reino \u00e9 de orixe britoa, se cadra de \"Deifr\", que significa \"augas\", ou de \"Daru\", que significa \"carballo\", en cuxo caso poder\u00eda equivaler a \"a xente do Derwent\",unha derivaci\u00f3n que tam\u00e9n se atopa no nome latino de Malton, \"Derventio\".\nSegundo Sime\u00f3n de Durham estend\u00edase desde o Humber ata o Tyne, pero a terra era mala ao norte do Tees. Despois de que o reino britano con centro en \"Eboracum\", que pode que se chamase Ebrauc, fose tomado por Edwin, a cidade de \"Eboracum\" converteuse na s\u00faa capital e pasou a chamarse \"Eoforwic\" (\"o lugar do verr\u00f3n\") polos anglos. Antes disto \u00e9 pos\u00edbel que a capital te\u00f1a estado en Pocklington ou preto de al\u00ed.\nO primeiro rei anglo de Deira do que temos constancia \u00e9 \u00c6lla, que floreceu a finais do s\u00e9culo VI tras conquistar o reino aos brit\u00f3ns en 581. \u00c1 s\u00faa morte, Deira estivo sometida ao rei \u00c6thelfrith de Bernicia, quen uniu \u00e1mbolos reinos no de Northumbria. \u00c6thelfrith gobernou ata a ascensi\u00f3n do fillo de \u00c6lla Edwin, en 616 ou 617, quen tam\u00e9n gobernou os dous reinos ata 633.\nOsric, o sobri\u00f1o de Edwin, gobernou Deira tras Edwin, pero o seu fillo Oswine foi matado por Oswiu en 651. Por alg\u00fans anos Deira estivo gobernada por \u00c6thelwald fillo de Oswald de Bernicia.\nBeda escribiu sobre Deira na s\u00faa \"Historia Ecclesiastica\"."}
{"id": "132798", "revid": "624", "url": "https://gl.wikipedia.org/wiki?curid=132798", "title": "Deira", "text": ""}
{"id": "132800", "revid": "1131", "url": "https://gl.wikipedia.org/wiki?curid=132800", "title": "Mesquita Al-Fath", "text": "A mesquita de Al-Fath \u00e9 un templo isl\u00e1mico est\u00e1 situado na vila francesa de Planoise, no Franco Condado.\nHistoria.\nA mesquita constru\u00eduse en 2005 e foi inaugurada en 2008 por Jean-Louis Fousseret, presidente da C\u00e1mara de Besan\u00e7on."}
{"id": "132801", "revid": "98629", "url": "https://gl.wikipedia.org/wiki?curid=132801", "title": "Frederick Soddy", "text": "Frederick Soddy, nado en Eastbourne (Inglaterra) o 2 de setembro de 1877 e finado en Brighton o 22 de setembro de 1956, foi un qu\u00edmico e profesor universitario ingl\u00e9s.\nTraxectoria.\nFoi fillo de Benjam\u00edn Soddy, un comerciante londiniense. Iniciou a s\u00faa educaci\u00f3n primaria no colexio de Eastbourne, Sussex, Inglaterra e posteriormente estudou no Colexio Universitario de Gales e no Merton College da Universidade de Oxford. Traballou como investigador en Oxford de 1898 a 1900.\nEntre 1900 e 1902 explicou qu\u00edmica na Universidade McGill de Montreal, Quebec, Canad\u00e1, onde traballou con Ernest Rutherford en radioactividade, chegando \u00e1 conclusi\u00f3n de que se trataba dun fen\u00f3meno que relacionaba a desintegraci\u00f3n at\u00f3mica coa formaci\u00f3n de novos tipos de materia. Durante este per\u00edodo tam\u00e9n comezou as s\u00faas investigaci\u00f3ns sobre as emanaci\u00f3ns do radio, tam\u00e9n en colaboraci\u00f3n con Rutherford. Ao deixar Canad\u00e1, Soddy comezou unha colaboraci\u00f3n con William Ramsay na University College de Londres, onde contin\u00fao os seus estudos sobre as emanaci\u00f3ns de radio. Soddy e Ramsay foron capaces de demostrar, por medios espectrosc\u00f3picos, que o helio produc\u00edase no decaemento radioactivo dunha mostra de bromuro de radio e que tam\u00e9n aparec\u00eda no decaemento da emanaci\u00f3n.\nDesde 1904 a 1914, foi profesor na Universidade de Glasgow, onde realizou unha serie de experimentos qu\u00edmicos relacionados con materiais radioactivos e desenvolveu a co\u00f1ecida Lei do Desprazamento, que postula que a emisi\u00f3n dunha part\u00edcula alfa por parte dun elemento provoca que este elemento retroceda dous postos na T\u00e1boa Peri\u00f3dica. En 1913 formulou o concepto de is\u00f3topo, que afirma que certos elementos existen en d\u00faas ou m\u00e1is formas con diferentes pesos at\u00f3micos, pero id\u00e9nticas quimicamente. De 1914 a 1919 foi profesor na Universidade Aberdeen, onde realizou investigaci\u00f3ns relacionadas coa primeira guerra mundial. En 1919 trasladouse \u00e1 Universidade de Oxford, onde permaneceu ata 1936, desempe\u00f1ou a c\u00e1tedra Lee de qu\u00edmica e reorganizou o laboratorio.\nTras o falecemento da s\u00faa esposa, Winifred Beilby en 1937, non volveu retomar os seus traballos sobre a radioactividade e o seu interese dividiuse entre os asuntos econ\u00f3micos e sociais, diversas teor\u00edas pol\u00edticas, e \u00e1 resoluci\u00f3n de problemas nos campos das matem\u00e1ticas e a mec\u00e1nica.\nInvestigaci\u00f3ns cient\u00edficas.\nRutherford e el d\u00e9ronse conta de que o comportamento an\u00f3malo de elementos radioactivos era debido ao feito de que se transformaban noutros elementos e que produc\u00edan radiaci\u00f3ns alfa, beta e gamma. En 1903, con Sir William Ramsay, Soddy verificou que a desintegraci\u00f3n do radio produc\u00eda helio.\nDesde 1904 a 1914, foi profesor na Universidade de Glasgow e foi al\u00ed onde mostrou que o uranio transform\u00e1base en radio. Foi a\u00ed tam\u00e9n onde demostrou que os elementos radioactivos poden ter m\u00e1is dun peso at\u00f3mico, a pesar de que as s\u00faas propiedades qu\u00edmicas sexan id\u00e9nticas; isto levoulle ao concepto de is\u00f3topo. Soddy demostrou m\u00e1is tarde que tam\u00e9n os elementos qu\u00edmicos non radioactivos poden ter m\u00faltiples is\u00f3topos. Demostrou ademais que un \u00e1tomo pode moverse cara a abaixo dous lugares no seu peso at\u00f3mico emitindo raios alfa e un cara a arriba emitindo raios beta. Isto supuxo un paso fundamental no co\u00f1ecemento da relaci\u00f3n entre as familias de elementos radioactivos.\nEstas investigaci\u00f3ns permitiron o descubrimento do elemento radioactivo chamado protactinio, que realizaron independentemente Soddy en Inglaterra, coa axuda de Ada Hitchins, e Otto Hann e Lise Meitner en Alema\u00f1a.\nEn 1921 foi galardoado co premio Nobel de Qu\u00edmica \"polas s\u00faas notables contribuci\u00f3ns ao co\u00f1ecemento da qu\u00edmica radioactiva e as investigaci\u00f3ns sobre a existencia e natureza dos is\u00f3topos\"..\nSociedades cient\u00edficas.\nSoddy foi elixido en 1910 membro da Royal Society\nPremios e galard\u00f3ns.\nEn 1910 foi nomeado Doutor honoris causa pola Universidade de Oxford. Foi tam\u00e9n merecedor da Albert Medal en 1951.\nPublicaci\u00f3ns.\nEntre as s\u00faas diversas publicaci\u00f3ns destacan Radioactividade (1904), A Interpretaci\u00f3n do Radio (1909), A Qu\u00edmica dos elementos radioactivos (1912-1914), Materia e Enerx\u00eda (1912), Ciencia e Vida (1920), A Interpretaci\u00f3n do \u00c1tomo (1932), A Historia da Enerx\u00eda At\u00f3mica (1949), e a Transmutaci\u00f3n At\u00f3mica (1953).\nOs seus intereses pola tecnocracia e os movementos sociais, quedaron reflectidos no seu libro Money versus Man (1933)."}
{"id": "132802", "revid": "98629", "url": "https://gl.wikipedia.org/wiki?curid=132802", "title": "Hockey Valdagno", "text": "A Associazione Hockey Marzotto Valdagno, m\u00e1is co\u00f1ecido coma Hockey Valdagno, \u00e9 un club de h\u00f3ckey a pat\u00edns da cidade italiana de Valdagno, na provincia de Vicenza, que actualmente compite na Liga italiana Serie A.\nO nome \"Marzotto\" deriva do seu patrocinador hist\u00f3rico: a f\u00e1brica t\u00e9xtil Marzotto, con sede en Valdagno.\nHistoria.\nO club foi fundado no 1938 e inicialmente recib\u00eda o nome de CRAL Marzotto, mais logo adoptar\u00e1 a denominaci\u00f3n actual: Associazione Hockey Marzotto Valdagno.\nA actividade deportiva do club interromperase durante os anos da segunda guerra mundial, na que Italia se ver\u00edoa afectada. Ao finalizar a Guerra o equipo volver\u00e1 \u00e1 s\u00faa actividade e volver\u00e1 \u00e1s competici\u00f3ns no ano 1946.\nAo finalizar a tempada 2007-08, acada o seu mellor resultado hist\u00f3rico co subcampionato da Copa CERS e o cuarto posto no Campionato do Mundo de Clubs e o quinto posto na Liga italiana Serie A. Xa na tempada 1961-62 acadou o terceiro posto da Serie A, e na 1997-98 acadou o seu \u00fanico t\u00edtulo relevante, a Copa da Liga"}
{"id": "132804", "revid": "23204", "url": "https://gl.wikipedia.org/wiki?curid=132804", "title": "CP Voltreg\u00e0", "text": "O Club Pat\u00ed Voltreg\u00e0 \u00e9 un club deportivo de Sant Hip\u00f2lit de Voltreg\u00e0, en Osona (Barcelona), fundado en 1955 adicadase ao h\u00f3ckey a pat\u00edns e actualmente participa na OK Liga, a m\u00e1xima categor\u00eda do h\u00f3ckey a pat\u00edns de Espa\u00f1a.\nHistoria.\nO club foi fundado no ano 1955 por Victori\u00e0 Oliveras de la Riva, que anos despois foi presidenta do RCD Espanyol. Ao cabo de pouco tempo dende a s\u00faa fundaci\u00f3n, o CP Voltreg\u00e0 acadou o ascenso \u00e1 m\u00e1xima categor\u00eda do h\u00f3ckey pat\u00edns espa\u00f1ol. Dende aquela, o Voltreg\u00e0 mantivo a categor\u00eda ata o final da tempada 2008-09, na que por primeira vez descende \u00e1 segunda categor\u00eda.\nOs primeiros anos do equipo masculino foron brillantes, acadando as tres Copas de Europa que pos\u00fae (1965-66, 1974-75 e 1975-76). M\u00e1is recientemente, na tempada 2001-02, o primeiro equipo acadou o t\u00edtulo da Copa CERS.\nNo 2006 foille concedida a Creu de Sant Jordi pola Generalitat de Catalu\u00f1a.\nEquipo feminino.\nCompre destacar ao seu equipo feminino, que na tempada 2005-06 acadou os tres t\u00edtulos aos que aspiraba (Campionato de Catalu\u00f1a, Campionato de Espa\u00f1a e Copa da Ra\u00ed\u00f1a).\nO CP Voltreg\u00e0 converteuse no primeiro equipo en organizar a I Copa de Europa feminina (maio de 2007). Ese ano acada o t\u00edtulo que lle faltaba no seu palmar\u00e9s, a Copa de Europa, disputada en Mealhada en maio de 2007).\nPalmar\u00e9s.\nCategor\u00eda masculina\nCategor\u00eda feminina "}
{"id": "132807", "revid": "82922", "url": "https://gl.wikipedia.org/wiki?curid=132807", "title": "Buxaina (banda)", "text": "Buxaina \u00e9 unha banda de gaitas galega da parroquia de Tarago\u00f1a (Rianxo), formada por alumnado da escola musical da parroquia.\nHistoria.\nA escola de frautas e percusi\u00f3n tradicional foi creada o 7 de novembro de 1993, e tivo a s\u00faa primeira actuaci\u00f3n en xullo de 1995 co motivo das Festas de Ver\u00e1n de Tarago\u00f1a. Desde a s\u00faa orixe foi dirixida por Alma Mar\u00eda Caama\u00f1o Romero, diplomada en Educaci\u00f3n Musical pola USC. Tam\u00e9n estudou piano e conxunto vocal no Conservatorio Superior de M\u00fasica de Santiago de Compostela, e recibiu clases de Prudencio Romo, Xos\u00e9 Carou e Xos\u00e9 Romero.\nActualmente a escola conta cuns 80 alumnos, dos cales 40 forman a banda, distribu\u00eddos en 20 gaitas, 4 bombos, 6 tambores, 10 pandeiretas e 3 acorde\u00f3ns. Nos seus concertos e pasarr\u00faas utilizan gaitas afinadas en d\u00f3. A percusi\u00f3n \u00e9 exclusivamente galega, usando parches de coiro. Actualmente para os concertos, trab\u00e1llase na incorporaci\u00f3n doutros instrumentos, como punteiros en distintas tonalidades, darbuka, teclado ou culleres, dando un aire novo as melod\u00edas interpretadas.\nO repertorio musical consta de pezas tradicionais recollidas en cancioneiros populares galegos (Pucho, Casto Sampedro...), e tam\u00e9n de obras recollidas pola zona. A s\u00faa vestimenta \u00e9 o traxe galego de gala das r\u00edas Baixas galegas.\nActuaron no Festival Folcl\u00f3rico de Cordeiro en 1996, no programa \"Luar\" da TVG, na I Festa da Terceira Idade da Ba\u00f1a, no VII Concurso Folcl\u00f3rico de Baile e M\u00fasica Tradicional de Cerdido, no VI D\u00eda da Mui\u00f1eira de Noia, no VII Certame Folcl\u00f3rico de Padr\u00f3n, II Certame Galego de Bandas de Gaitas e Instrumentos Tradicionais Galegos de Betanzos, XI Festival Folcl\u00f3rico de Escarbote (Boiro), XIII Campionato de Liga Galega de Bandas de Gaitas, VII, VIII e XIX Encontros Nacional de Bandas de Gaitas e grupos folcl\u00f3ricos, e diversas festas, romar\u00edas e certames do Barbanza e arredores."}
{"id": "132810", "revid": "5863", "url": "https://gl.wikipedia.org/wiki?curid=132810", "title": "Lago Onega", "text": "O lago Onega (en ruso \u041e\u043d\u0435\u0436\u0441\u043a\u043e\u0435 \u043e\u0437\u0435\u0440\u043e) \u00e9 o segundo maior lago de Europa en extensi\u00f3n, despois do lago Ladoga. Sit\u00faase no noroeste da Rusia europea, na provincia da Carelia. \nA s\u00faa superficie \u00e9 de 9 616\u00a0km\u00b2, cunha lonxitude de 248\u00a0km (de norte a sur) e anchura de 91,6\u00a0km. A superficie da auga est\u00e1 a 33 m abaixo do nivel do mar, e a s\u00faa profundidade m\u00e1xima \u00e9 de 127 m. Cont\u00e9n centenas de illas e illotes, sendo a m\u00e1is co\u00f1ecida Kizhi, onde se acha un conxunto de igrexas en madeira clasificado pola UNESCO como Patrimonio Mundial.\nAo lago afl\u00faen decenas de r\u00edos. O seu emisario, o r\u00edo Svir, desauga no Lago Ladoga. \nAs\u00ed, o lago est\u00e1 ligado indirectamente ao Mar Branco polo r\u00edo Dvina, ao Mar Caspio e ao Mar Negro polo Volga, e ao Mar B\u00e1ltico polo Svir.\nA maior cidade situada nas marxes do Onega \u00e9 Petrozavodsk, capital da Carelia."}
{"id": "132812", "revid": "88215", "url": "https://gl.wikipedia.org/wiki?curid=132812", "title": "Copa do Rei de h\u00f3ckey a pat\u00edns", "text": "A Copa do Rei de h\u00f3ckey a pat\u00edns (iniciada co nome de Copa del General\u00edsimo) \u00e9 unha competici\u00f3n de h\u00f3ckey a pat\u00edns, unha das m\u00e1is antigas disputadas en Espa\u00f1a, xa que a primeira edici\u00f3n data do ano 1944.\nO campi\u00f3n da competici\u00f3n disputaba a tempada seguinte a Recopa de Europa, actualmente clasif\u00edcase para disputar a Copa CERS. Dende 1999 disp\u00fatase baixo o formato de fase final a eliminatoria directa entre 8 equipos."}
{"id": "132813", "revid": "98629", "url": "https://gl.wikipedia.org/wiki?curid=132813", "title": "La madre muerta", "text": "La madre muerta \u00e9 un filme vasco, o segundo como director de Juanma Bajo Ulloa.\nSinopse.\nO protagonista \u00e9 Ismael, que cometeu varios asasinatos, un deles presenciado por Leire de nena, filla dunhas das s\u00faas v\u00edtimas. Leire, moitos anos despois, at\u00f3pase ida nunha cl\u00ednica mental, e Ismael, crendo que o pode reco\u00f1ece, secu\u00e9straa para matala, a\u00ednda que ao final non o dar\u00e1 feito e acabaraa devolvendo ao manicomio."}
{"id": "132814", "revid": "39945", "url": "https://gl.wikipedia.org/wiki?curid=132814", "title": "Supercopa de Portugal de h\u00f3ckey a pat\u00edns", "text": "A Supercopa de Portugal de h\u00f3ckey a patins \u00e9 unha competici\u00f3n do calendario nacional de h\u00f3ckey a pat\u00edns organizada pola Federaci\u00f3n de Patinaxe de Portugal (en portugu\u00e9s Federa\u00e7\u00e3o Portuguesa de Patinagem). Esta competici\u00f3n desp\u00fatase nunha final entre o campi\u00f3n da Liga Portuguesa e o vencedor da Copa de Portugal."}
{"id": "132815", "revid": "98629", "url": "https://gl.wikipedia.org/wiki?curid=132815", "title": "Anagn\u00f3rise (novela)", "text": "Anagn\u00f3rise \u00e9 unha novela amorosa de Mar\u00eda Victoria Moreno, publicada pola Editorial Galaxia en 1988, da que se fixeron varias reedici\u00f3ns e traduci\u00f3ns.\nSegundo Montse Pena \"A novela p\u00f3dese ler en clave de texto feminista iconoclasta, porque os prexu\u00edzos machistas do protagonista son transformados continuamente pola muller adulta... que o acolle no seu coche, en que se agudizan as caracter\u00edsticas da empat\u00eda, a capacidade comunicativa e a sensibilidade\".\nTrama.\nNicolau Ar\u00eds \u00e9 un rapaz das R\u00edas Baixas que ten problemas na s\u00faa casa e decide deixalo todo e marchar a Madrid en autostop. Rec\u00f3lleo Xulia Andrade, unha escritora da zona, a\u00ednda que durante a viaxe non se din como se chaman. Nun principio el est\u00e1 descontento porque o recollese unha muller, pero sorpr\u00e9ndese ao ver que ela sabe moito de coches. Det\u00e9\u00f1ense a comer polbo \u00e1 feira nunha pequena vila, e despois fan unha excursi\u00f3n a un mosteiro feminino. Despois de estar a piques de bater frontalmente contra un cami\u00f3n, det\u00e9\u00f1ense nunha \u00e1rea de servizo.\nDurante a viaxe Nicolau expl\u00edcalle que marcha porque logo de que cinco anos atr\u00e1s a s\u00faa irm\u00e1 m\u00e1is nova morrese afogada, a s\u00faa nai comezou a beber e o seu pai embarcou nun pesqueiro. Amais, sofre por desamor cunha rapaza e por desencontros cun amigo seu. Estas conversas coa condutora s\u00e9rvenlle a Nicolau para ser consciente de si mesmo. O t\u00edtulo da novela fai referencia \u00e1 anagn\u00f3rise, un topos cl\u00e1sico da trama narrativa -especialmente do teatro- no que un personaxe \u00e9 reco\u00f1ecido por outros (ou se d\u00e1 conta el mesmo) na s\u00faa verdadeira identidade.\nAo chegaren a Madrid sep\u00e1ranse. Ela marcha a un hotel, e d\u00e9ixalle o seu contacto. El vai a un piso cuns amigos, e l\u00e9valles medio quilo de haxix para fumar e vender. Unha semana despois Nicolau vai ao hotel para ver a Xulia, pero en recepci\u00f3n dinlle que ela morreu nun accidente de tr\u00e1fico. De regreso a Galicia, no camposanto descobre que Natalia, a s\u00faa namorada, \u00e9 filla de Xulia.\nEdici\u00f3ns e traduci\u00f3ns.\nApareceu nas colecci\u00f3ns Costa Oeste, \u00c1rbore e Biblioteca Galega 120.\nNarraci\u00f3n.\nO relato est\u00e1 posto en boca dun narrador intradiex\u00e9tico en primeira persoa que combina o mon\u00f3logo interior co di\u00e1logo coa outra protagonista da obra para transmitir os seus pensamentos e preocupaci\u00f3ns.\nEspazo.\nA acci\u00f3n desenv\u00f3lvese a xeito de \"road-movie\" nunha viaxe en coche desde un punto indeterminado da costa galega ata Madrid e combina referencias a espazos reais (Madrid, Benavente\u2026) con outros inventados, a\u00ednda que con ra\u00edz claramente galega (Vilanova da Abra, Vilalonga, monte Brandariz\u2026)\nTempo.\nA maior parte da acci\u00f3n desenv\u00f3lvese nun d\u00eda de primavera desde alg\u00fan momento posterior \u00e1s nove da ma\u00f1\u00e1 (hora na que o protagonista comeza a facer autostop), cando o colle a condutora do coche e a ca\u00edda da noite, cando chegan a Madrid. O pen\u00faltimo cap\u00edtulo narra os aproximadamente dez d\u00edas que Nicolau pasa en Madrid e o \u00faltimo sit\u00faase no momento do enterro de Xulia.\nPersonaxes.\nNicolau Ar\u00eds \u00e9 un rapaz de 17 anos, confuso e inseguro, que foxe dos seus problemas pensando que en Madrid todo ser\u00e1 mellor pero axi\u00f1a se desengana e cando sabe que Xulia morreu, madura de golpe.\nXulia, de quen non se sabe a s\u00faa identidade ata o final, \u00e9 unha muller adulta, tam\u00e9n cos seus problemas e contradici\u00f3ns, que serve de contrapunto a Nicolau e o fai ver as cousas dende outro punto de vista.\nMarcos \u00e9 o \u201camigo\u201d de Nicolau, co que se atopa en Madrid e quen o convenceu de que Natalia lle fora infiel con el.\nNatalia, que s\u00f3 aparecer\u00e1 no cap\u00edtulo final, \u00e9 a moza de Nicolau e verdadeiro motor do comportamento deste."}
{"id": "132819", "revid": "1987", "url": "https://gl.wikipedia.org/wiki?curid=132819", "title": "Hermafrodita", "text": ""}
{"id": "132821", "revid": "19415", "url": "https://gl.wikipedia.org/wiki?curid=132821", "title": "Mar\u00eda Pita H.C.", "text": "O Mar\u00eda Pita H\u00f3ckey Club foi un club galego de h\u00f3ckey a pat\u00edns da cidade da Coru\u00f1a fundado no 1962 e disolto en 2009."}
{"id": "132824", "revid": "1987", "url": "https://gl.wikipedia.org/wiki?curid=132824", "title": "Intercomunicador", "text": "Un intercomunicador \u00e9 un sistema de comunicaci\u00f3n electr\u00f3nico aut\u00f3nomo que permite falar de xeito limitado ou con car\u00e1cter privado. Os intercomunicadores poden ser sistemas m\u00f3biles pero polo xeral f\u00edxanse permanentemente en edificios ou veh\u00edculos. Os intercomunicadores poden incorporar conexi\u00f3ns a walkie-talkie, tel\u00e9fonos ou m\u00f3biles ou a sinais de luces ou teclas. \nIntercomunicadores permanentes.\nOs intercomunicadores at\u00f3panse en moitos tipos de veh\u00edculos, aeronaves, embarcaci\u00f3ns, trens, carros de combate, en estradas, v\u00edas de ferrocarril e estaci\u00f3ns de metro e mais tam\u00e9n en edificios, nos hoteis para comunicaren os cuartos coa recepci\u00f3n ou o sistema de interfono dos edificios de vivendas co\u00f1ecido como porteiro autom\u00e1tico que permite abrir a porta do edificio desde a vivenda.\nIntercomunicadores m\u00f3biles.\nOs intercomunicadores m\u00f3biles empr\u00e9ganse especialmente en acontecementos deportivos, teatrais ou en espect\u00e1culos televisivos e tam\u00e9n para uso militar."}
{"id": "132826", "revid": "98629", "url": "https://gl.wikipedia.org/wiki?curid=132826", "title": "Antonov An-225", "text": "O Antonov An-225 \"Mriya\" (en ucra\u00edno: \u0410\u043d\u0442\u043e\u043d\u043e\u0432 \u0410\u043d-225 \u041c\u0440\u0456\u044f; nome asignado pola OTAN: Cossack) foi un avi\u00f3n de transporte estrat\u00e9xico fabricado por Antonov. O seu dese\u00f1o, constru\u00eddo para transportar a lanzadeira Buran foi unha extensi\u00f3n do Antonov An-124. \"Mriya\" (\"\u043c\u043f\u0438\u044f\") significa \u00abso\u00f1o\u00bb (inspiraci\u00f3n) en ucra\u00edno.\nCun peso m\u00e1ximo de 640 toneladas, o An-225 \u00e9 o avi\u00f3n m\u00e1is pesado do mundo. O Hughes H-4 Hercules, co\u00f1ecido como \"Spruce Goose\", ti\u00f1a unha envergadura maior pero s\u00f3 voou nunha ocasi\u00f3n mantendo o voo algo m\u00e1is de 1600 metros, en cambio o An-225, \u00e9 o avi\u00f3n m\u00e1is grande do mundo e engalou varias veces.\nEn novembro de 2004, a FAI colocou o An-225 no Libro Guinness dos R\u00e9cords cas s\u00faas 240 marcas.\nDesenvolvemento.\nO An-225 foi dese\u00f1ado para o programa espacial sovi\u00e9tico como unha substituci\u00f3n do Myasishchev VM-T. Pode transportar os foguetes impulsores do \"Enerx\u00eda\" e o transbordador espacial Buran, tendo unha misi\u00f3n similar \u00f3 Airbus Beluga e o Shuttle Carrier Aircraft.\nO avi\u00f3n era un sucesor do An-124. Para acadar os requisitos da s\u00faa nova tarefa, engad\u00edronselle extensi\u00f3ns \u00e1 fuselaxe tanto a proa como popa das \u00e1s, que recib\u00edan as ra\u00edces alares. Engad\u00edronselle dous motores turbofan m\u00e1is Lotarev D-18 \u00e1s novas ra\u00edces alares, sumando un total de seis e modificouse o tren de aterraxe cun total de 32 rodas. Elimin\u00e1ronse a porta e rampla traseiras para aforrar peso e se transformou a cola dun \u00fanico estabilizador vertical a unha cola dobre cun estabilizador horizontal de grandes dimensi\u00f3ns.\nA cola dobre era unha necesidade, para poder levar grandes cargas nun contedor no exterior, que perturbar\u00edan a aerodin\u00e1mica dunha cola convencional. A diferenza do An-124, o Mriya non foi dese\u00f1ado para transporte t\u00e1ctico nin operar en pistas curtas. Ademais, nas pistas longas ten dificultades para operar, xa que ao engalar crea unha enorme perturbaci\u00f3n no aire que provoca violentos v\u00f3rtices, de xeito que o primeiro avi\u00f3n que queira engalar tralo Mriya debe esperar quince minutos. Por iso, o An-225 adoita frecuentar as pistas m\u00e1is tranquilas, e as\u00ed evita \"entorpecer\" o fren\u00e9tico ritmo de engalaxes e aterraxes, dos grandes aeroportos.\nHistoria.\nO An-225 realizou o seu primeiro voo o 21 de decembro de 1988. Comez\u00e1ronse a fabricar dous avi\u00f3ns, pero s\u00f3 se rematou un. Pode levar cargas moi pesadas, de ata 250 toneladas no seu interior ou 200 toneladas na parte superior da fuselaxe. As cargas externas poden medir ata 70 metros de lonxitude, para transportar foguetes e lanzar sat\u00e9lites ao espazo. O segundo avi\u00f3n foi parcialmente constru\u00eddo a finais dos anos 80, en conexi\u00f3n co programa espacial sovi\u00e9tico.\nTrala desaparici\u00f3n da Uni\u00f3n Sovi\u00e9tica e a cancelaci\u00f3n do programa Buran, o An-225 operativo foi almacenado. Retir\u00e1ronse os seis motores Lotorev para empregalos nos An-124 e o segundo An-225 case completo e sen motores tam\u00e9n foi almacenado."}
{"id": "132830", "revid": "5863", "url": "https://gl.wikipedia.org/wiki?curid=132830", "title": "Airbus A400M", "text": "O Airbus A400M \u00e9 un avi\u00f3n de transporte militar de alcance longo e avi\u00f3n cisterna propulsado por catro motores turboh\u00e9lice, dese\u00f1ado pola corporaci\u00f3n europea Airbus Military para cubrir as necesidades de transporte a\u00e9reo dos pa\u00edses europeos. Foi encargado por dez pa\u00edses para substitu\u00edr varios modelos m\u00e1is antigos, principalmente o Lockheed C-130 Hercules e o Transall C-160.\nHistoria.\nO proxecto comezou co grupo para o Futuro Transporte A\u00e9reo Militar Internacional (FIMA - \"Future International Military Airlifter\"), establecido en 1982 por A\u00e9rospatiale, British Aerospace, Lockheed e MBB para o desenvolvemento do substituto do C-130 Hercules e Transall C-160. A variaci\u00f3n necesidades e as complicaci\u00f3ns da pol\u00edtica internacional causaron un lento progreso. Lockheed abandonou o grupo en 1989 e empezou o desenvolvemento da segunda xeraci\u00f3n do H\u00e9rcules. Cando se uniron Alenia e CASA o grupo pasou a chamarse Euroflag.\nAs necesidades iniciais das naci\u00f3ns participantes (Francia, Alema\u00f1a, Italia, Espa\u00f1a, Reino Unido, Turqu\u00eda, B\u00e9lxica e Luxemburgo) eran de 212 aeronaves. Coa marcha atr\u00e1s de Italia e a revisi\u00f3n dos pedidos, as solicitudes pasaron a ser de 180 avi\u00f3ns, co primeiro voo en 2008 e a primeira entrega en 2009. O 28 de abril de 2005 Sur\u00e1frica uniuse como membro do programa, a\u00ednda que o avandonou en novembro de 2009 alegando un sobrecusto de m\u00e1is de 3.500 mill\u00f3ns de euros.\nO Airbus A400M desenvolveuse principalmente como substituto dos C-130 e C-160, que actualmente son as principais aeronaves de carga dos pa\u00edses membros do grupo. Cando se complete o A400M ser\u00e1 o primeiro Airbus constru\u00eddo cun prop\u00f3sito unicamente militar.\nO 26 de xu\u00f1o de 2008 tivo lugar en Sevilla a cerimonia de presentaci\u00f3n mundial do primeiro A400M rematado. A cerimonia, tradicionalmente co\u00f1ecida como 'roll-out' no sector aeron\u00e1utico, estivo presidida polo Rei Juan Carlos I de Espa\u00f1a,\nLogo de tres anos de atraso, o primeiro voo do A400M foi realizado o 11 de decembro de 2009, engalando \u00e1s 10:15 pilotado por un espa\u00f1ol, Ignacio Lombo, e un brit\u00e1nico, Edward Strongman, acompa\u00f1ados de catro enxe\u00f1eiros franceses."}
{"id": "132831", "revid": "1131", "url": "https://gl.wikipedia.org/wiki?curid=132831", "title": "OAR A Coru\u00f1a", "text": "O OAR Ciudad, OAR A Coru\u00f1a, ou sinxelamente OAR Coru\u00f1a \u00e9 un club de balonm\u00e1n galego da cidade da Coru\u00f1a fundado en 1952 que xoga na 1\u00aa Divisi\u00f3n Estatal do balonm\u00e1n espa\u00f1ol.\nHistoria.\nFundado en 1952, na Coru\u00f1a, concretamente na Cidade Vella, naceu no seo da \"Agrupaci\u00f3n Acci\u00f3n Cat\u00f3lica\".\nO domicilio e o local social atop\u00e1banse na r\u00faa Amargura da Cidade Vella da capital herculina, local que m\u00e1is tarde fpo ocupado pola parroquia. O club, co paso dos anos foi deixando de utilizalo, realizando s\u00f3 reuni\u00f3ns espor\u00e1dicas da directiva.\nDurante os primeiros anos, o balonm\u00e1n non era o \u00fanico deporte que se practicaba na entidade, tam\u00e9n ti\u00f1an cabida o f\u00fatbol e o baloncesto.\nRespecto ao balonm\u00e1n, era un deporte distinto ao actual, xog\u00e1base baixo o formato do chamado \"Balonm\u00e1n 11\". Os partidos celebr\u00e1banse no recheo da Mari\u00f1a, zona onde se encontra situado hoxe en d\u00eda o Hotel Atl\u00e1ntico.\nDurante anos, o OAR participou nas competici\u00f3ns provinciais, acadando a 1\u00aa Divisi\u00f3n Nacional contra o ano 1976."}
{"id": "132832", "revid": "98629", "url": "https://gl.wikipedia.org/wiki?curid=132832", "title": "Romar\u00eda de Neix\u00f3n", "text": "A romar\u00eda de Neix\u00f3n \u00e9 unha festa celebrada o segundo domingo de agosto no enclave de Neix\u00f3n, na parroquia de Cesp\u00f3n (concello de Boiro).\nHistoria.\nA festa xurdiu no ano 1978 cando, trala construci\u00f3n dun campo de f\u00fatbol na zona os parroqui\u00e1ns de Cesp\u00f3n e sobre todo de Nine tomaron a iniciativa de celebrar a romar\u00eda.\nActualmente nesta festa os mozos acampan nos arredores do campo da festa. O evento comeza coa procesi\u00f3n de dous santos dende a igrexa de San Vicente de Cesp\u00f3n cara a Neix\u00f3n, pasando polos lugares de Quinteiro e Nine. Despois desta procesi\u00f3n cel\u00e9brase unha misa na honra destes dous santos.\nA festa contin\u00faa despois cunha mexilloada e unha sardi\u00f1ada feita polo bar de comisi\u00f3n de festas, nunha sesi\u00f3n verm\u00fa acompa\u00f1ada polos bailes tradicionais e pola actuaci\u00f3n da orquestra.\nA tarde an\u00edmase coa actuaci\u00f3n de gaiteiros recorrendo todo o campo da festa e pola noite cel\u00e9brase unha festa que \u00e9 animada pola actuaci\u00f3n dunha orquestra."}
{"id": "132833", "revid": "23204", "url": "https://gl.wikipedia.org/wiki?curid=132833", "title": "Mab (l\u00faa)", "text": "Mab \u00e9 unha l\u00faa interior do planeta Urano. Foi descuberta por Mark R. Showalter e Jack J. Lissauer no 2003 usando o Telescopio Hubble. Recibir\u00eda m\u00e1is tarde o nome da Ra\u00ed\u00f1a Mab, unha ra\u00ed\u00f1a do folclore ingl\u00e9s que \u00e9 mencionada na obra de William Shakespeare, \"Romeu e Xulieta\". Mentres non foi bautizada co seu nome oficial, Mab recibiu a designaci\u00f3n temporal de \"S/2003 U 1. Tam\u00e9n foi designada coma Urano XXVI\"'.\nDebido a que a l\u00faa \u00e9 pequena e escura, non foi detectada nas imaxes tomadas pola \"Voyager 2\" durante o seu sobrevoo de Urano no 1986. Pero Mab \u00e9 m\u00e1is brillante c\u00e1 l\u00faa Perdita, a cal foi atopada no ano 1997 a partir de imaxes da Voyager. Isto levou \u00f3s astr\u00f3nomos a revisa-las vellas imaxes da Voyager, e finalmente o sat\u00e9lite foi \"recuperado\".\nTama\u00f1o e \u00f3rbita.\nO tama\u00f1o de Mab est\u00e1 pouco definido. Se \u00e9 tan escuro coma Puck, o seu di\u00e1metro ser\u00eda aproximadamente de 24\u00a0km. Pero se \u00e9 o seu albedo \u00e9 parecido \u00e1 s\u00faa veci\u00f1a l\u00faa Miranda, ent\u00f3n poder\u00eda ser m\u00e1is pequena que Cupido e comparable en tama\u00f1o \u00f3s sat\u00e9lites exteriores m\u00e1is pequenos.\nA \u00f3rbita de Mab est\u00e1 fortemente perturbada. A fonte desta perturbaci\u00f3n a\u00ednda \u00e9 confusa, pero presumiblemente proceda dunha ou de varias das l\u00faas da s\u00faa veci\u00f1anza. Mab orbita a mesma distancia de Urano c\u00f3 recentemente descuberto anel de po R/2003 U 1. A l\u00faa est\u00e1 preto de te-lo tama\u00f1o \u00f3ptimo para a produci\u00f3n de po, se fose m\u00e1is grande poder\u00eda atrapa-lo po e se fose m\u00e1is pequena, non ter\u00eda suficiente superficie para produci-lo po necesario para mante-lo anel, xa fose mediante part\u00edculas ou colisi\u00f3ns de pequenos meteoritos. Non se atoparon aneis asociados con Perdita e Cupido, probablemente por que Belinda limita o tempo de vida do po que estas d\u00faas l\u00faas xeran.\nV\u00e9xase tam\u00e9n.\nLigaz\u00f3ns externas.\n&lt;br&gt;"}
{"id": "132834", "revid": "109216", "url": "https://gl.wikipedia.org/wiki?curid=132834", "title": "Mac Pro", "text": "O Mac Pro \u00e9 unha Estaci\u00f3n de Traballo lanzada por Apple, baseada en procesadores Intel Xeon. Apple introduciu o Mac Pro o 7 de agosto do 2006 na WWDC co fin de substitu\u00edr o Power Mac G5, e en conxunto co novo Xserve completar a transici\u00f3n a Intel.\nO Mac Pro, comparado con outras m\u00e1quinas da \u00e9poca, \u00e9 de rendemento Alto-Medio. Pos\u00fae 2 tabletas de 2 N\u00facleos de CPU cada unha, 4 compartimentos para disco duro, 2 Unidades de Disco \u00f3ptico e 8 ba\u00edas para memoria RAM (soportando un m\u00e1ximo de 32 GB). Existen PC HE(HIGH-END) con placas madre asus (amd2+) que soportan 4 procesadores amd phenom x4 de 4 N\u00facleos reais, con tecnolox\u00eda de 64 bits e que soportan ata 64gb de memoria ram (DDR3) e un HT (Hyper transport) de m\u00e1is de 5200MT/s.\nO chip de Intel trouxo leves pero notorias melloras a nivel de velocidade. A memoria do sistema es FB-DIMM con dous buses independentes a 800\u00a0MHz, 4 ba\u00edas de PCI express (PCIe), e con 4 portos de SATA para Disco duro a 300 MB/s (comparados cos 3.2gb/s dos SATA II dos PC. O modelo anterior usaba memoria DDR2 a 600\u00a0MHz e discos SATA a 150MB/s.\nA carcasa do Mac Pro \u00e9 de aluminio, e \u00e9 case id\u00e9ntica \u00e1 do seu antecesor. As diferenzas radican na nova unidade para CD e a forma de como est\u00e1n organizados os portos I/O, tanto na parte dianteira como na traseira.\nO novos Xeon xeran moito menos calor que os G5 que se utilizaban anteriormente, polo cal o tama\u00f1o dos ventiladores baixou considerablemente. Isto permitiu deixar m\u00e1is espazo no gabinete, duplicando o n\u00famero de unidades de disco duro. A diferenza dos outros modelos de Mac actuais, o Mac Pro non incl\u00fae o receptor de infrarvermellos que te\u00f1en os outros modelos, por isto o software como Front Row non pode ser empregado aqu\u00ed."}
{"id": "132835", "revid": "89787", "url": "https://gl.wikipedia.org/wiki?curid=132835", "title": "MacBook", "text": "O MacBook \u00e9 un ordenador port\u00e1til dese\u00f1ado por Apple. Foi introducido \u00f3 mercado en maio de 2006, e substitu\u00edu o iBook e o Powerbook de 12\". Pertence a familia de MacBook. O MacBook \u00e9 empregado sobre todo no sector da educaci\u00f3n e servizos. \u00c9 ademais o ordenador Macintosh m\u00e1is vendido na historia da empresa.\nHai tres dese\u00f1os diferentes de MacBook: o modelo orixinal que \u00e9 de policarbonato e que substitu\u00edu o iBook. O segundo modelo, foi introducido en outubro de 2008 xunto co MacBook Pro de 15\", empregando unha carcasa de aluminio similar \u00e1 do Mac Pro, e foi renomeado como o MacBook Pro de 13\"."}
{"id": "132836", "revid": "56817", "url": "https://gl.wikipedia.org/wiki?curid=132836", "title": "Zamboni", "text": "Zamboni \u00e9 un veh\u00edculo que se utiliza para repasar as pistas de xeo.\nHistoria.\nFoi inventado polo inventor estadounidense Frank Zamboni en 1949, util\u00edzanse para evitar o desgaste que causa o uso en competici\u00f3ns de h\u00f3ckey sobre xeo, patinaxe de velocidade e patinaxe sobre xeo e reparar os buratos, rachaduras e fendas no xeo, aforrando horas para reparar unha pista de xeo como acontec\u00eda cando se fac\u00eda a man. \u00c9 com\u00fan denominar a estes veh\u00edculos Zamboni con independencia do seu fabricante.\nUso.\nO Zamboni raspa a primeira capa de xeo da pista e deseguida pulveriza unha fina capa de auga morna, eliminando as irregularidades fornecendo dese xeito unha pista de xeo lisa e limpa."}
{"id": "132837", "revid": "22570", "url": "https://gl.wikipedia.org/wiki?curid=132837", "title": "MacBook Pro", "text": "MacBook Pro \u00e9 unha li\u00f1a de computadoras port\u00e1tiles de alto rendemento de Apple Inc., orientado \u00f3s usuarios profesionais. \u00c9 o sucesor do modelo PowerBook G4. \u00c9 a primeira li\u00f1a de produtos da empresa en inclu\u00edr procesadores Intel, e foi presentada na feira tecnol\u00f3xica MacWorld o d\u00eda 10 de xaneiro de 2006.\nDo novo MacBook Pro, \u00e9 4 veces m\u00e1is r\u00e1pido que o \u00faltimo PowerBook G4, leva dentro un microprocesador Intel Core 2 Duo de ata 2,6\u00a0GHz. Adem\u00e1s, incorpora unha videoc\u00e1mara \"iSight\" e a aplicaci\u00f3n de contidos dixitais \"Front Row\", orixinalmente introducidos para o modelo iMac.\nIncorpora tam\u00e9n as \u00faltimas actualizaci\u00f3ns do PowerBook G4, como un teclado retroiluminado, sensor de iluminaci\u00f3n para axustar automaticamente o brillo da pantalla e o teclado, a pantalla de resoluci\u00f3n XVGA (VGA Extra) e ademais ten novas funci\u00f3ns como o MagSafe, que magneticamente desconecta o cable de electricidade cando este \u00e9 arrincado ou separado, evitando que se poida caer o MacBook Pro. Todos os Macbook Pro incl\u00faen sensores de movemento que permiten deter o disco duro en caso de ca\u00edda, evitando as\u00ed unha perda de datos.\nMacBook Pro Retina.\nUnha MacBook Pro nova de terceira xeraci\u00f3n foi presentada o 11 de xu\u00f1o de 2012, na Apple Worldwide Developers Conference de San Francisco, promocionada como a \"MacBook Pro con pantalla Retina\" para diferenciala dos modelos actualizados da xeraci\u00f3n anterior lanzados o mesmo d\u00eda. O novo modelo incl\u00fae procesadores Intel Core i7 (Ivy Bridge) xunto con portos USB 3.0 integrados, e unha pantalla Retina de 15.4\" de alta resoluci\u00f3n, 2880x1800 pixeles. Outras caracter\u00edsticas novas ou modificadas incl\u00faen un porto Thunderbolt secundario, porto HDMI, e un porto MagSafe mais delgado, chamado 'MagSafe 2'."}
{"id": "132839", "revid": "23204", "url": "https://gl.wikipedia.org/wiki?curid=132839", "title": "Fecundaci\u00f3n", "text": "A fecundaci\u00f3n, para os seres vivos, \u00e9 o estadio da reproduci\u00f3n sexual que consiste nunha fusi\u00f3n dos gametos masculinos e femininos nunha c\u00e9lula \u00fanica nomeada cigoto. Foi observada e descrita por primeira vez por Gustave Adolphe Thuret en 1854 coa alga morena co\u00f1ecida como \"Fucus\" ou fuco."}
{"id": "132840", "revid": "23204", "url": "https://gl.wikipedia.org/wiki?curid=132840", "title": "Seregno Hockey", "text": "A Associazione Sportiva Dilettantistica Seregno Hockey \u00e9 un club de h\u00f3ckey a pat\u00edns italiano da localidade de Seregno, na Lombard\u00eda. O club foi fundado en 1968 e actualmente milita na Serie A2.\nNo ano 1990 ga\u00f1a a Copa CERS ao derrotar ao FC Barcelona na final. Na tempada seguinte chegaba o outro t\u00edtulo relevante do club, ao ga\u00f1ar a liga italiana Serie A1.\nEn 1992 disputou a final da Copa de Europa, na que foi derrotaco polo H.C. Liceo galego."}
{"id": "132843", "revid": "1367766", "url": "https://gl.wikipedia.org/wiki?curid=132843", "title": "Anticitera", "text": ""}
{"id": "132844", "revid": "22570", "url": "https://gl.wikipedia.org/wiki?curid=132844", "title": "Spas-Demensk", "text": "Spas-Demensk \u00e9 unha cidade de Rusia situada no oblast de Kaluga, dista 197 quil\u00f3metros da cidade de Kaluga, a s\u00faa poboaci\u00f3n era de 5054 habitantes en 2008.\nHistoria.\nAparece por primeira vez na historia en 1494 como Demensk, en 1855 mudou de nome adoptando o actual, recibindo o status de cidade en 1917."}
{"id": "132846", "revid": "23204", "url": "https://gl.wikipedia.org/wiki?curid=132846", "title": "Nuria Ferg\u00f3", "text": "Nuria Fern\u00e1ndez G\u00f3mez, m\u00e1is co\u00f1ecida como Nuria Ferg\u00f3, nada en Nerja, provincia de M\u00e1laga, o 18 de abril de 1979, \u00e9 unha cantante e actriz espa\u00f1ola.\nTraxectoria.\nSaltou \u00e1 fama coa primeira edici\u00f3n do concurso Operaci\u00f3n Triunfo, en 2001. Debutou no mercado discogr\u00e1fico con \"Brisa de esperanza\" en 2002. En total lanzou xa cinco \u00e1lbums de estudio.\nPremios.\n2002\n2003\n2008\n2009"}
{"id": "132847", "revid": "23204", "url": "https://gl.wikipedia.org/wiki?curid=132847", "title": "Vega (cantante)", "text": "Mercedes M\u00edgel Carpio, nada en C\u00f3rdoba o 18 de febreiro de 1979, \u00e9 unha cantautora espa\u00f1ola, co\u00f1ecida artisticamente como Vega.\nTraxectoria.\nO seu af\u00e1n pola m\u00fasica rem\u00f3ntase \u00e1 s\u00faa infancia. Foi a estudar Publicidade e Relaci\u00f3ns P\u00fablicas a Segovia, onde traballou como camareira. Interrompeu a s\u00faa carreira na universidade para concursar en \"Operaci\u00f3n Triunfo\". O seu estilo musical abarca desde a canci\u00f3n de autor espa\u00f1ola ata o rock, pasando por estilos tan diversos como o jazz ou o pop comercial. A artista manifesta a s\u00faa admiraci\u00f3n por artistas como Frank Sinatra, Luz Casal, U2, Los Piratas ou Sting.\nNo ano 2002 conseguiu o seu primeiro nomeamento na IV edici\u00f3n dos Premios E\u00f1E na categor\u00eda m\u00e1is importante como \u00e9 \"Mellor canci\u00f3n do ano\" polo seu primeiro single: \"Quiero ser t\u00fa\", que finalmente levou Amaral.\nUn ano despois, en 2003 Vega rompeu todo os moldes ao levar os dous premios m\u00e1is importantes Mellor canci\u00f3n do ano por \"Grita!\", e Mellor \u00e1lbum do ano por \"India\" arrebat\u00e1ndolle os premios aos grandes favoritos Antonio Orozco e Mal\u00fa e La Oreja de Van Gogh.\nEn 2006 consegue outros tres nomeamentos: Mellor canci\u00f3n do ano por \"Una vida contigo\", Mellor \u00e1lbum do ano por \"Circular\" e Mellor int\u00e9rprete solista feminina, finalmente non conseguiu ning\u00fan premio. Ademais polo tema \"Una vida contigo\", foi nomeada pola Academia das artes e as ciencias como Mellor autora revelaci\u00f3n.\nEn 2009 volveu ao panorama musical cun disco composto integramente por ela, \"Metamorfosis\", que sendo aclamado pola cr\u00editica e o p\u00fablico est\u00e1 levando a Vega a percorrerse toda a xeograf\u00eda espa\u00f1ola dando concertos. Deste disco extra\u00e9ronse catro singles: \"Mejor ma\u00f1ana\" que se converteu nun hit do ver\u00e1n, e o seu videoclip todo un \u00e9xito con m\u00e1is dun mill\u00f3n de reproduci\u00f3ns en YouTube, a sentida \"Cuanta decepci\u00f3n\", \"Lolita\" coa que saltou ao estranxeiro e \"Nueva York\" que pechou a etapa deste \u00faltimo disco.\nEn novembro de 2010 trasl\u00e1dase aos \u00c1nxeles onde grava os temas do que ser\u00eda o seu cuarto \u00e1lbum de estudio. Foi a propia Vega quen impulsou e xestionou todo o relacionado con este disco ao non estar interesado en publicalo o seu anterior discogr\u00e1fica. Unha vez gravado, chegou a un acordo coa que pasou a ser a s\u00faa nova discogr\u00e1fica: Sony Music, que publicar\u00eda o \u00e1lbum baixo o t\u00edtulo de \"La cuenta atr\u00e1s\" o 20 de setembro de 2011. Na s\u00faa primeira semana \u00e1 venda, alcanzou o n\u00ba 6 da lista de vendas espa\u00f1ola e esgotouse en varias cidades en s\u00f3 uns d\u00edas, sendo ata o momento o m\u00e1is exitoso lanzamento da artista. O seu primeiro single foi estreado en xullo de 2011, titulado \"Como yo no hay dos\".\nPremios e nomeamentos.\nVega \u00e9 unha int\u00e9rprete respectada e que conseguiu varios nomeamentos e premios a nivel nacional. En 2006 conseguiu a s\u00faa primeira nomeaci\u00f3n nos Premios de la M\u00fasica na categor\u00eda de Mellor canci\u00f3n por \"Una vida contigo\". Anteriormente xa conseguiu varias nomeaci\u00f3ns e foi premiada polos blogueros de E\u00f1E.\n2002\n2003\n2004\n2006\n2010"}
{"id": "132851", "revid": "54334", "url": "https://gl.wikipedia.org/wiki?curid=132851", "title": "Digital object identifier", "text": "O DOI ou identificaci\u00f3n de material dixital (en ingl\u00e9s, digital objet identifier) \u00e9 un tipo de identificador persistente ou handle \u00fanico que permite identificar de modo un\u00edvoco diversos obxectos dixitais. Foi estandarizado pola Organizaci\u00f3n Internacional para a Estandarizaci\u00f3n (ISO 26324:2012). O DOI forma parte un sistema est\u00e1ndar para a identificaci\u00f3n e localizaci\u00f3n de obras difundidas a trav\u00e9s de calquera tipo de formato dixital, por exemplo Internet.\n\u00c9 un sistema parecido aos identificadores URI. Unha forma com\u00fan de empregar o sistema DOI \u00e9 dar \u00e1s publicaci\u00f3ns cient\u00edficas un n\u00famero espec\u00edfico que calquera pode utilizar para localizar a trav\u00e9s da Rede o citado artigo. A diferenza do sistema URL, usado nas p\u00e1xinas web, o sistema DOI non cambia co paso do tempo, a\u00ednda que o artigo sexa recolocado nun enderezo distinto posto que leva a informaci\u00f3n incorporada en forma de metadatos.\nO sistema de control DOI foi elaborado pola \"Corporaci\u00f3n Nacional para Iniciativas de Investigaci\u00f3n\" (CNRI), unha asociaci\u00f3n estadounidense non lucrativa destinada a promover o desenvolvemento das tecnolox\u00edas da informaci\u00f3n e a comunicaci\u00f3n no campo da investigaci\u00f3n cient\u00edfica.\nA Fundaci\u00f3n DOI xestiona o sistema DOI en nome das axencias encargadas dos rexistros DOI e \u00e9 unha autoridade de rexistro da ISO 26324."}
{"id": "132852", "revid": "12452", "url": "https://gl.wikipedia.org/wiki?curid=132852", "title": "L\u00e1zaro Zamenhof", "text": ""}
{"id": "132854", "revid": "22570", "url": "https://gl.wikipedia.org/wiki?curid=132854", "title": "Neix\u00f3n", "text": "Neix\u00f3n \u00e9 un enclave do lugar de Nine, na parroquia de Cesp\u00f3n, pertencente ao concello de Boiro. Punta Neix\u00f3n \u00e9 unha pequena pen\u00ednsula da beira norte da r\u00eda de Arousa.\nNela sit\u00faanse os castros de Punta Neix\u00f3n (a car\u00f3n dos cales se instalou o Centro Arqueol\u00f3xico do Barbanza) e a praia das Postas. Desde al\u00ed vese parte da r\u00eda, as\u00ed como as vilas de Rianxo ou Tarago\u00f1a.\nNo segundo domingo de agosto cel\u00e9brase a romar\u00eda de Neix\u00f3n."}
{"id": "132857", "revid": "1131", "url": "https://gl.wikipedia.org/wiki?curid=132857", "title": "Igaxes", "text": "Igaxes \u00e9 unha organizaci\u00f3n sen \u00e1nimo de lucro, con sede en Santiago de Compostela, de prestaci\u00f3n de servizos no eido social que traballa especialmente a inclusi\u00f3n social de colectivos vulnerables a trav\u00e9s dunha filosof\u00eda de traballo baseada nos conceptos de incubaci\u00f3n social e apoderamento.\nDef\u00ednese como unha organizaci\u00f3n profesionalizada, estable, din\u00e1mica, innovadora e integrada a nivel externo e interno cunha li\u00f1a estrat\u00e9xica co\u00f1ecida e compartida baseada na planificaci\u00f3n e avaliaci\u00f3n continua e na xesti\u00f3n de calidade para acadar achegarse a ser un referente na atenci\u00f3n \u00e1s persoas en consonancia cos obxectivos de modernizaci\u00f3n da protecci\u00f3n social e a promoci\u00f3n da integraci\u00f3n social establecidas pola Uni\u00f3n Europea na renovada Estratexia de Lisboa.\nEst\u00e1 presente en toda a comunidade galega con centros e delegaci\u00f3ns nas s\u00faas principais vilas. A finais do ano 2009 o seu presidente \u00e9 Lu\u00eds Barreiro Carballal e o seu director Carlos Ros\u00f3n Varela."}
{"id": "132859", "revid": "23204", "url": "https://gl.wikipedia.org/wiki?curid=132859", "title": "Imperio Sueco", "text": "O Imperio Sueco (en sueco: \"det svenska stormaktsv\u00e4ldet\") foi unha das grandes potencias europeas do s\u00e9culo XVII. Na historiograf\u00eda moderna esta \u00e9poca \u00e9 co\u00f1ecida como \"stormaktstiden\" (do sueco: \"A era de grandeza\" ou \"A era do poder\u00edo\").\nA paz de Westfalia.\n\u00c1 conclusi\u00f3n da Guerra dos Trinta Anos, a Paz de Westfalia de 1648 outorgou a Suecia certos territorios como indemnizaci\u00f3n de guerra. Suecia esixiu nas negociaci\u00f3ns os territorios de Silesia e Pomerania (baixo dominio sueco dende hab\u00eda vinte anos), e unha indemnizaci\u00f3n monetaria de 20 mill\u00f3ns de \"Riksdaler\". Finalmente os representantes suecos, Axel Oxenstierna e Johan Ban\u00e9r, obtiveron: a Pomerania Superior, m\u00e1is as illas de R\u00fcgen e Usedom, un fragmento da Pomerania Inferior ao leste do Oder, a illa de Wollin e os dereitos de sucesi\u00f3n sobre o resto da Pomerania Inferior en caso de extinci\u00f3n dos Hohenzollern de Brandeburgo, a cidade de Wismar, os bispados secularizados de Bremen-Verden, m\u00e1is a cidade de Wildeshausen. Economicamente conseguiron cinco mill\u00f3ns de Riksdaler.\nEstes territorios ser\u00edan administrados como posesi\u00f3ns suecas ou \"fiefs\" dentro do Sacro Imperio Romano Xerm\u00e1nico. Isto conced\u00edalle a Suecia un voto na Dieta Imperial, ademais da administraci\u00f3n do C\u00edrculo Imperial da Baixa Saxonia, altern\u00e1ndose con Brandeburgo-Prusia. Francia e Suecia convert\u00e9ronse en garantes do tratado xunto ao Emperador, como se decidiu no congreso executivo de N\u00faremberg de 1650.\nContesto hist\u00f3rico.\nSuecia ga\u00f1ou posesi\u00f3ns pequenas e dispersas como resultado de dezaoito anos de guerra, pero asegurouse o control de tres r\u00edos principais do norte de Alema\u00f1a, o Oder, o Elba e o Weser, ademais de dereitos de aranceis sobre as devanditas arterias comerciais. As d\u00faas principais raz\u00f3ns das s\u00faas pequenas ganancias territoriais foron a reticencia de Francia e a impaciencia da ra\u00ed\u00f1a Cristina de Suecia. Como resultado da intervenci\u00f3n sueca, asegurouse a liberdade relixiosa para os protestantes en Europa, o maior logro pol\u00edtico de Suecia, que a converteu en abandeirado do protestantismo continental durante setenta anos, at\u00e9 que se produciu o colapso do Sacro Imperio Romano Xerm\u00e1nico.\nO ascenso de Suecia ao rango de poder imperial implicaba que deb\u00eda continuar sendo unha monarqu\u00eda militar, armada ante posibles emerxencias. A pobreza e escasa poboaci\u00f3n de Suecia fac\u00edan que o pa\u00eds non estivese preparado para adoptar un status imperial. Con todo, a mediados do s\u00e9culo XVII, con Francia como firme aliada, a incompatibilidade entre os seus poderes e as s\u00faas pretensi\u00f3ns non resultaba tan obvia.\nConsolidaci\u00f3n estatal.\nPolo momento, Suecia manti\u00f1a unha tenue posici\u00f3n de liderado. Un goberno coidadoso permitir\u00eda o dominio permanente da costa do Mar B\u00e1ltico, pero deixaba pouco espazo para erros. Desafortunadamente, a inexperiencia dos dous sucesores inmediatos de Gustavo II Adolfo: Cristina de Suecia e Carlos X Gustavo, presentou grandes dificultades para o nacente imperio. Baixo o reinado da ra\u00ed\u00f1a Cristina \u00e9 fundada Nova Suecia, unha pequena colonia sueca na costa oriental de Am\u00e9rica do Norte, o 29 de marzo de 1638 polo explorador Peter Minuit que inclu\u00eda partes dos actuais estados estadounidenses de Delaware, Nova Jersey e Pensilvania. O principal pobo da colonia era Forte Cristina, nomeada en honra da Ra\u00ed\u00f1a Cristina de Suecia. Preto de 600 colonos suecos establec\u00e9ronse na \u00e1rea ese ano. M\u00e1is adiante, este pobo converter\u00edase na actual cidade de Wilmington, no estado de Delaware. O control sueco sobre a rexi\u00f3n s\u00f3 durou dezasete anos, xa que en setembro de 1655, baixo a direcci\u00f3n do gobernador Johan Rising, Nova Suecia foi atacada pola veci\u00f1a colonia neerlandesa de Novos Pa\u00edses Baixos, e foi anexada a esta \u00faltima. A pol\u00edtica financeira de Cristina levou ao Estado ao bordo da bancarrota. Estas dificultades econ\u00f3micas espertaron o descontento p\u00fablico previamente \u00e1 s\u00faa abdicaci\u00f3n. Os suecos tem\u00edan que a grandeza externa e artificial do seu pa\u00eds puidese ser comprada coa perda das s\u00faas liberdades civ\u00eds e pol\u00edticas. O pobo buscaba un novo rei ao que expresar as s\u00faas queixas sobre o poder excesivo da nobreza.\nCarlos X Gustavo foi un s\u00f3lido \u00e1rbitro entre o pobo e a nobreza. Principalmente un soldado, dirixiu a s\u00faa ambici\u00f3n cara \u00e1 gloria en combate, pero tam\u00e9n se trataba dun h\u00e1bil pol\u00edtico: \u00c1 vez que reforzaba o poder\u00edo militar, entendeu que era necesaria unha maior unidade interna para exercer unha firme pol\u00edtica exterior. A cuesti\u00f3n interior m\u00e1is perentoria que resolver era a \"Reduktion\", ou restituci\u00f3n de terras da Coroa. No \"Riksdag de Estados\" de 1655, o rei propuxo que aqueles nobres en posesi\u00f3n de terras da coroa deb\u00edan pagar unha suma anual de 200 000 Riksdaler como arrendamento polas mesmas ou devolver un cuarto da propiedade, cun valor aproximado de 800.000 Riksdaler. A nobreza, desexosa de evitar os impostos, estipulou que a lei non tivese valor retroactivo m\u00e1is atr\u00e1s de 1632, data da morte de Gustavo II Adolfo.\nO terceiro estado, asfixiado polos impostos, protestou ante esta decisi\u00f3n, e a dieta houbo de ser suspendida. O rei interveu, non para reprimir \u00e1s masas, como insist\u00eda o Parlamento, sen\u00f3n para pedir \u00e1 nobreza que fixese concesi\u00f3ns. Propuxo un comit\u00e9 especial para investigar o problema antes do encontro do seguinte Consello do reino ou \"Riksdag\", e unha contribuci\u00f3n proporcional que deb\u00eda ser pagada por todas as clases at\u00e9 ese momento. Ambos os grupos mostr\u00e1ronse de acordo.\nCarlos X Gustavo fixo o posible para recuperar ao pa\u00eds da inexperiencia financeira de Cristina; con todo, o seu propio desexo de gloria militar orixinou grandes problemas ao imperio. En tres d\u00edas, persuadiu ao Consello do reino da conveniencia dun ataque a Polonia. Partiu desde Estocolmo en direcci\u00f3n a Varsovia, o 10 de xullo de 1654, obtendo finalmente maior gloria persoal que beneficios para o seu reino. A guerra con Polonia pronto cobrou maiores dimensi\u00f3ns e converteuse nunha guerra a nivel europeo. En 1659, Carlos X Gustavo atacou por sorpresa a Dinamarca e emerxeu triunfante, logrando grandes vantaxes para o seu reino no Tratado de Roskilde, para morrer posteriormente enfermo. Tras a s\u00faa morte, o pa\u00eds quedou en mans da s\u00faa vi\u00fava Eduviges Leonor de Holstein-Gottorp e cinco funcionarios, como rexentes ante a minor\u00eda de idade do seu fillo Carlos XI, que contaba con catro anos. O goberno sueco buscou rapidamente a paz cos numerosos inimigos de Suecia, entre os que agora se contaban o Tsarato Ruso, Polonia, Brandeburgo e Dinamarca."}
{"id": "132860", "revid": "5132", "url": "https://gl.wikipedia.org/wiki?curid=132860", "title": "Imperio sueco", "text": ""}
{"id": "132861", "revid": "89787", "url": "https://gl.wikipedia.org/wiki?curid=132861", "title": "Ant\u00edpaxos", "text": "Ant\u00edpaxos ou And\u00edpaxos (grego: \u0391\u03bd\u03c4\u03af\u03c0\u03b1\u03be\u03bf\u03c2) \u00e9 unha illa pequena (5\u00a0km\u00b2) en Grecia, a uns 3 quil\u00f3metros ao sur de Paxoi. Segundo o censo de 2011 ten unha poboaci\u00f3n de 20 habitantes, e est\u00e1 administrada polo municipio de Paxoi da Prefectura de Corf\u00fa no oeste de Grecia. Cuberta en gran medida por vi\u00f1edos, Antipaxos ten varias praias e un porto, Agrapidia.\nTen tres praias: Vrika (area branca), Mesovrika (seixos) e Voutoumi (pedras) e p\u00f3dese chegar en 15 minutos cun taxi ac\u00faatico desde o porto de Gaios en Paxoi."}
{"id": "132862", "revid": "1987", "url": "https://gl.wikipedia.org/wiki?curid=132862", "title": "Fritz Pregl", "text": "Fritz (Friderik) Pregl, nado en Ljubljana (hoxe en Eslovenia), Imperio Austroh\u00fangaro, o 3 de setembro de 1869 e finado en Graz (Austria), o 13 de decembro de 1930, foi un qu\u00edmico austr\u00edaco de orixe eslovena.\nTraxectoria.\nNaceu o 3 de setembro de 1869 na cidade de Ljubljana, naqueles momentos parte do Imperio austroh\u00fangaro, pero hoxe en d\u00eda capital de Eslovenia. Estudou qu\u00edmica e fisiolox\u00eda na Universidade de Graz, e posteriormente foi nomeado profesor auxiliar de qu\u00edmica na mesma universidade. En 1910 foi nomeado profesor titular na Universidade de Innsbruck, pero en 1913 retornou a Graz para converterse en director do Instituto de Qu\u00edmica M\u00e9dica.\nInvestigaci\u00f3ns cient\u00edficas.\nIniciou as s\u00faas investigaci\u00f3ns na constituci\u00f3n qu\u00edmica dos \u00e1cidos biliares dos animais e do home. Para iso tivo que idear e desenvolver m\u00e9todos de microan\u00e1lise cuantitativa de substancias org\u00e1nicas que lle valeron a concesi\u00f3n do Premio Nobel de Qu\u00edmica do ano 1923 e que serviron para mellorar a t\u00e9cnica do tren de combusti\u00f3n para a an\u00e1lise elemental."}
{"id": "132878", "revid": "23204", "url": "https://gl.wikipedia.org/wiki?curid=132878", "title": "Reus Deportiu", "text": "O Reus Deportiu \u00e9 un club polideportivo catal\u00e1n, da cidade de Reus (Tarragona). \u00c9 especialmente co\u00f1ecido polo seu equipo de h\u00f3ckey a pat\u00edns, a\u00ednda que tam\u00e9n conta con secc\u00f3ns de xadrez, atletismo, baloncesto, excursionismo, ximnasia r\u00edtmica, patinaxe art\u00edstica, rugby, tenis, tenis de mesa, espeleolox\u00eda e balonm\u00e1n, entroutras. Foi fundado en 1909, a\u00ednda que non debe confundirse co CF Reus Deportiu; a pesar de que \u00e1mbolos dous clubs compartiron un pasado com\u00fan, e as mesmos cores (negro e vermello), dende 1951 son sociedades distintas.\nHistoria.\nO Reus Deportiu foi constitu\u00eddo oficialmente o 23 de novembro de 1909 baixo o nome Club Deportiu. En 1917 absorbe ao Club Velocipedista e ao Sport Club Reus, e adopta o nome de Reus Deportiu actual.\nEn 1919 vaise abrir un campo deportivo no Cami\u00f1o de Aleixar. Un novo recinto polideportivo inaug\u00farase en 1927. En 1936 o polideportivo vaise renomear Casal Reusenc d'Esport i Cultura e os equipos Reus Popular. En 1939 vaise reconstitu\u00edr e reiniciar a actividade en 1940 establecendo a sede social (a anterior f\u00f3ra destru\u00edda polos bombardeos na guerra civil) no Caf\u00e9 Espa\u00f1a, na Praza do Prim. No 1951, a causa dos problemas econ\u00f3micos que padec\u00eda a entidade, o f\u00fatbol esc\u00edndese nunha nova entidade, o CF Reus Deportiu. En 1962 inaug\u00faranse as novas instalaci\u00f3ns do pavill\u00f3n de deportes de Reus. No ano 1973 o presidente Andreu Olesti Cabrito, un industrial qu\u00edmico da localidade, vai inaugurar o pavill\u00f3n de deportes. Mais logo o club vaise endevedar e, a causa diso, vai pasar unha crise que en 1975 obr\u00edgalle a vender parte dos terreos sociais inclu\u00eddo o campo de f\u00fatbol onde se construir\u00e1n edificios. En 1977 \u00e1brese o novo campo de f\u00fatbol. Nos anos '80 a crise remata coa venda de m\u00e1is terreos aos construtores. En 1994 por convenio, o campo de f\u00fatbol pasa a ser municipal. En 1995 dimite o presidente, o construtor Pere Vinaixa i Oll\u00e9, e \u00e9 elixido Joan Sabater i Escud\u00e9, comerciante, ex xogador de h\u00f3ckey e pol\u00edtico da UDC."}
{"id": "132885", "revid": "98629", "url": "https://gl.wikipedia.org/wiki?curid=132885", "title": "Simetr\u00eda bilateral", "text": "A simetr\u00eda en biolox\u00eda \u00e9 a divisi\u00f3n imaxinaria do corpo dun ser vivo en metades equivalentes ou semellantes entre si. A simetr\u00eda bilateral (tam\u00e9n co\u00f1ecida como simetr\u00eda planar) def\u00ednese pola existencia dun \u00fanico plano, chamado plano saxital, que divide a un organismo en aproximadamente d\u00faas metades id\u00e9nticas en espello, chamadas metade esquerda e metade dereita se o eixo corporal pertence ao plano de simetr\u00eda. Un plano perpendicular ao saxital, chamado plano frontal separa unha metade dorsal doutra ventral.\nOs diferentes organismos presentan unha asombrosa variedade de formas, pero existen patr\u00f3ns com\u00fans a todos eles. A existencia de distintos tipos de simetr\u00eda serve como base para describir e clasificar os seres vivos.\nSimetr\u00eda bilateral en animais.\nDentro do mundo animal existen seres que te\u00f1en simetr\u00eda radial como os por\u00edferos o cnidarios, nestes seres calquera parte do seu corpo \u00e9 equivalente e isto leva consigo o feito de que carecen de cefalizaci\u00f3n e polo tanto acostuman ser animais sedentarios ou polo menos non poden desenvolver actividades complexas. A maior\u00eda dos animais solucionaron este problema adquirindo a simetr\u00eda bilateral o e que lles permite acadar un eixo corporal en direcci\u00f3n ao movemento que realizan o que favorece a formaci\u00f3n dun sistema nervioso centralizado e a cefalizaci\u00f3n.\nExcepto alg\u00fans seres como os Radiados, a maior\u00eda dos filos animais te\u00f1en simetr\u00eda bilateral polo se incl\u00faen dentro do grupo dos \"Bilaterais (Bilateria)\"; \u00e1s veces alg\u00fans destes animais, como a Estrelamar ou o Ourizo do mar adquiren secundariamente outro tipo de simetr\u00eda como a pentarradiada, a\u00ednda que nas fases larvarias si pos\u00faen a simetr\u00eda bilateral que logo de adultos acaban perdendo.\nSimetr\u00eda bilateral en plantas.\nAlgunhas flores como por exemplos os membros das familiasorqu\u00eddeas e Fabaceas presentan tam\u00e9n simetr\u00eda bilateral polo que reciben o nome de zigomorfas en oposici\u00f3n as que te\u00f1en simetr\u00eda radial ou actinomorfas.\nAs follas da maior\u00eda das plantas tam\u00e9n te\u00f1en superficialmente simetr\u00eda bilateral. Un exame coidadoso dos patr\u00f3ns de vea das follas frecuentemente amosa simetr\u00eda bilateral imperfecta."}
{"id": "132886", "revid": "88215", "url": "https://gl.wikipedia.org/wiki?curid=132886", "title": "Supercopa de Espa\u00f1a de h\u00f3ckey a pat\u00edns", "text": "A Supercopa de Espa\u00f1a de h\u00f3ckey a pat\u00edns \u00e9 unha competici\u00f3n que se disputa anualmente, ao principio da tempada, entre o campi\u00f3n da OK Liga e o campi\u00f3n da Copa do Rei da tempada anterior. Se o campi\u00f3n da Copa coincide co da Liga, o finalista da primeira participa na Supercopa. Disp\u00fatase de xeito oficial todos os anos dende 2004, sendo o FC Barcelona o equipo m\u00e1is laureado, con 11 t\u00edtulos. "}
{"id": "132887", "revid": "23204", "url": "https://gl.wikipedia.org/wiki?curid=132887", "title": "Pobo xudeu", "text": "Os xudeus (en hebreo: \u05d9\u05b0\u05d4\u05d5\u05bc\u05d3\u05b4\u05d9, \" Yehuda \"; e en yiddish: \u05d9\u05d9\u05b4\u05d3, \" YID \"), tam\u00e9n co\u00f1ecidos como pobo xudeu son unha naci\u00f3n e un grupo etnorelixioso que descenden dos hebreos e antigos israelitas do pr\u00f3ximo oriente. A relixi\u00f3n constit\u00fae un posible aspecto de pertenza ao pobo xudeu as\u00ed como tam\u00e9n as tradici\u00f3ns, pr\u00e1cticas culturais, sociais e ling\u00fc\u00edsticas. E, a\u00ednda que poden presentar caracter\u00edsticas com\u00fans, tales como o idioma ou a crenza, os xudeus non constit\u00faen un grupo \u00e9tnico homox\u00e9neo, por iso a definici\u00f3n precisa de xudeu \u00e9 controvertida e pode variar dependendo da \u00e9nfase que se faga na observancia relixiosa ou na identidade secular.\nOs xudeus sufriron unha longa historia de persecuci\u00f3n en diferentes lugares e a s\u00faa poboaci\u00f3n foi variando ao longo dos s\u00e9culos. Hoxe en d\u00eda, a maior\u00eda das autoridades estiman que a actual poboaci\u00f3n xud\u00eda mundial oscila entre os 12 e os 15 mill\u00f3ns, representando ao redor dun 0,2 por cento da poboaci\u00f3n mundial. A maior\u00eda deles reside en Estados Unidos e Israel. Segundo investigaci\u00f3ns levadas a cabo na Universidade Hebrea de Xerusal\u00e9n, o 96 por cento dos xudeus que residen f\u00f3ra de Israel tende a concentrarse en dez pa\u00edses, todos hoxe en d\u00eda, pa\u00edses democr\u00e1ticos.\nEtimolox\u00eda.\nO termo \"xudeu\" (en hebreo \u05d9\u05d4\u05d5\u05d3\u05d9\u2014\"Yehudi\") procede de Xud\u00e1 (\u05d9\u05b0\u05d4\u05d5\u05bc\u05d3\u05b8\u05d4\u2014\"Yeh\u00fada\", cuarto fillo do patriarca b\u00edblico Xacob). Nun sentido territorial, Xud\u00e1 (\u05d4\u05d5\u05bc\u05d3\u05b8\u05d4, \u00e9 dicir, Xudea) designaba por outra banda ao Reino de Xud\u00e1, entidade pol\u00edtica que existiu no levante mediterr\u00e1neo, uns mil anos antes da Era Com\u00fan e ata o 70 da mesma. Os habitantes do Reino de Xud\u00e1 eran co\u00f1ecidos como \"xudeus\", termo que logo foi ampli\u00e1ndose ata abarcar a todos aqueles que emigraran desde al\u00ed cara a outras rexi\u00f3ns e ata foi aplicado logo os seus descendentes.\nComo adxectivo xentilicio hebreo que deriva do nome propio Xud\u00e1, o termo \"xudeu\" aparentemente non foi aplicado para designar a os membros da tribo, pero si o emprega Xerem\u00edas no texto b\u00edblico, d\u00e1ndolle un sentido nacional, en referencia a aqueles habitantes do sure\u00f1o Reino de Xud\u00e1 que permanecen fieis a Yahveh,\nCuxo texto orixinal na Biblia hebrea \u00e9:\nOs habitantes do Reino de Xud\u00e1 ser\u00e1n desde ent\u00f3n co\u00f1ecidos como \"xudeus\", termo que logo se ampliou ata abarcar a todos os \"fillos de Israel\" (\u05d1\u05b0\u05bc\u05e0\u05b5\u05a5\u05d9 \u05d9\u05b4\u05e9\u05b0\u05c2\u05e8\u05b8\u05d0\u05b5\u05bd\u05dc), inclu\u00edndo aqueles que hab\u00edan emigrado cara a outras rexi\u00f3ns e aplicandoo tam\u00e9n, do mesmo xeito, os seus descendentes.\nO termo \"xudeu\" garda tam\u00e9n unha estreita relaci\u00f3n con aqueles habitantes e membros do Reino de Xud\u00e1 que foron forzados ao exilio e cativerio en Babilonia, pero foron leais a Yahveh e obtiveron logo dos persas a permisi\u00f3n de regresar o seu territorio natal, aplic\u00e1ndose por iso o termo \"xudeu\" tanto ao hebreo que retornou a el como a aquel que permaneceu en Mesopotamia.\nEn galego, o termo \"xudeu\" procede do lat\u00edn \"Iudaeus\", que \u00e1 s\u00faa vez \u00e9 pr\u00e9stamo da antiga lingua xudeu-aramea \"Y'h\u016bd\u0101i\", correspond\u00e9ndose co hebreo \"Yehudi\" (\u05d9\u05b0\u05d4\u05d5\u05bc\u05d3\u05b4\u05d9). Existe ademais unha correspondencia etimol\u00f3xica entre varias linguas; as\u00ed, por exemplo, \"Jude\" en alem\u00e1n, \"juif\" en franc\u00e9s, \"jueu\" en catal\u00e1n, \"Jew\" en ingl\u00e9s, \"judio\" en castel\u00e1n, \"chodigo\" en aragon\u00e9s, \"j\u00f8de\" en dan\u00e9s, e \"zsid\u00f3\" en h\u00fangaro. Con todo, existen tam\u00e9n linguas nos que os xudeus son denominados \"hebreos\", tal como sucede en persa e en grego (), as\u00ed como en italiano, roman\u00e9s, ruso e demais linguas eslavas.\nUn posible significado do termo \"xudeu\" \u00e9 'Loa o Eterno'. A palabra \"xudeu\" non aparece na primeira secci\u00f3n da Biblia hebrea (Pentateuco ou Os Cinco Libros de Mois\u00e9s), pero si nas outras secci\u00f3ns xa indicadas, as\u00ed como tam\u00e9n no \"Libro de Ester\" (que no xuda\u00edsmo constit\u00fae un texto separadamente e que \u00e9 lido en Purim). Iso con todo non significa que o termo \"Iehudi/Xudeu\" te\u00f1a sentido pexorativo ning\u00fan en caso de ser comparado co seu predecesor, \"Ivri/Hebreo\".\nXudeus e xuda\u00edsmo.\nAta o s\u00e9culo XVIII, os voc\u00e1bulos \"xudeus\" e \"xuda\u00edsmo\" eran practicamente sin\u00f3nimos. Con todo, a chegada da Haskal\u00e1 (ilustraci\u00f3n xud\u00eda) supuxo un cambio radical na mentalidade de moitos xudeus que se viron a se mesmos como membros dun mesmo pobo, pero separados da tradicional adhesi\u00f3n \u00e1 fe xudaica.\nIdentidade xud\u00eda.\nO pobo xudeu consid\u00e9rase a se mesmo descendente de Xud\u00e1, fillo de Xacob, \u00e1 s\u00faa vez fillo de Isaac, quen era fillo de Abraham. Segundo a tradici\u00f3n monote\u00edsta, o pobo xudeu ten a s\u00faa orixe en Abraham, proveniente de Ur, sendo Abraham o primeiro patriarca e a quen se lle revelou o Deus \u00fanico.\nPertencer ao pobo hebreo non depend\u00eda de ningunha orixe \u00e9tnica ou racial, sen\u00f3n da adhesi\u00f3n de determinada(s) persoa(s) \u00e1 Alianza con Yahveh, a cal non era un privilexio sen\u00f3n que implicaba o cumprimento de deberes para con Deus, cuxa caracter\u00edstica orixinal e distintiva era o ser \u00fanico.\nCando Mois\u00e9s conduciu ao pobo hebreo desde Exipto ata a Terra de Israel, unha multitude de homes e mulleres de diversas orixes un\u00edronse a eles e acompa\u00f1\u00e1ronos durante o \u00c9xodo. Unha vez liberados da escravitude, os descendentes de Xacobe mestur\u00e1ronse con eles. \u00c9 dicir, os hebreos cas\u00e1banse con calquera persoa que abrazase a fe no Deus \u00fanico e aceptase a Alianza.\nXeralmente, o uso do termo xudeu util\u00edzase para referirse a tres grupos: aqueles que te\u00f1en orixes \u00e9tnicas xud\u00edas, aqueles que practican o xuda\u00edsmo e aqueles que se identifican como tales pola s\u00faa identificaci\u00f3n cultural e hist\u00f3rica. A halaj\u00e1, a lei xud\u00eda, d\u00e1 outra definici\u00f3n da identidade xud\u00eda. De acordo coa lexislaci\u00f3n xud\u00eda, xudeu \u00e9 aquel que: a) \u00e9 fillo de nai xud\u00eda (lei que deriva da pasaxe de Deuteronomio 7:1-5) ou b) aquela persoa que se converte formalmente ao xuda\u00edsmo baixo a supervisi\u00f3n hal\u00e1jica dun reco\u00f1ecido Bet Din (corte xud\u00eda) presidida por tres \"dayanim\" (xu\u00edces). Este proceso de conversi\u00f3n est\u00e1 desenvolvido en textos legais xudeus, tales como o Talmud, o Shulj\u00e1n Aruj e as interpretaci\u00f3ns da ortodoxia rab\u00ednica.\nPero ademais desa definici\u00f3n ortodoxa existen outras definici\u00f3ns, como as das correntes reformistas, reconstruccionistas e liberais, que afirman que \u00e9 xudeu aquel que ten un pai xudeu (no sentido xen\u00e9rico, \u00e9 dicir, un pai ou unha nai). O humanismo xudeu afirma que \u00e9 xudeu \"quen se sente xudeu\" sen importar se ten ascendencia xud\u00eda ou se fai unha conversi\u00f3n relixiosa.\nPor conversi\u00f3n.\nA\u00ednda que o xuda\u00edsmo non fomenta a conversi\u00f3n e ao longo da historia non se co\u00f1ecen casos onde o pobo xudeu someta a outro a converterse, a mesma est\u00e1 contemplada. Para facelo \u00e9 necesario ter un estudo amplo sobre a Tora, capacitado por un \"Mor\u00e9\" (Mestre). Os filtros para a conversi\u00f3n ao xuda\u00edsmo, a\u00ednda que var\u00edan segundo as distintas correntes, adoitan ser moi esixentes, posto que se busca por parte dos rabinos que a conversi\u00f3n sexa sincera e sen motivaci\u00f3ns ulteriores.\nNo pasado houbo exemplos de conversiones en masa ao xuda\u00edsmo, como \u00e9 o caso do pobo de Samaria, que sen ser descendentes de Xacob nun sentido f\u00edsico abrazaron o xuda\u00edsmo a\u00ednda que nunca perderon totalmente as s\u00faas crenzas e costumes, polo cal os xudeus ortodoxos de Xerusal\u00e9n nunca os viron con total agrado. Outro caso de conversi\u00f3n en masa \u00e9 a dos x\u00e1zaros.\nPerda da condici\u00f3n de xudeu.\nEn canto \u00e1 perda do xuda\u00edsmo, acorde coa lei xud\u00eda (\"Halaj\u00e1\"), non existe modo de perder o xuda\u00edsmo. Quen nace xudeu ou se converte, non perde a s\u00faa condici\u00f3n de xudeu ata logo de cometer un dos tres peores pecados: paganismo, asasinato ou aberraci\u00f3ns sexuais. Malia isto a lei xud\u00eda utilizou outra arma contra pecadores de maior escala: o expulsar da comunidade (\u201cO Herem\u201c ou \u201cO Nidui\u201c). O poder de separar da comunidade rem\u00f3ntase \u00e1s primeiras \u00e9pocas b\u00edblicas, pero empezouse a usar en forma sistem\u00e1tica durante a \u00e9poca talm\u00fadica no segundo Templo de Xerusal\u00e9n; o seu uso continuou eventualmente durante a era moderna. Baruch de Spinoza e Uriel da Costa son alg\u00fans dos xudeus m\u00e1is importantes que foron excomulgados da comunidade. Pero, de acordo coa lei xud\u00eda, existen cami\u00f1os para ser aceptado novamente na comunidade (dado que, segundo a mencionada lei, a xudeidade \u00e9 en principio algo para sempre)\nGrupos \u00e9tnicos.\nAshkenazim.\n\"Ashkenaz\" \u00e9 o nome dado a Alema\u00f1a polos xudeus e ashkenaz\u00ed (\u00abalem\u00e1n\u00bb) \u00e9 o nome que recib\u00edan os xudeus de Alema\u00f1a. Usouse logo para describir aos xudeus provenientes de Europa de modo xeral. O seu idioma \u00e9 o yiddish, que \u00e9 un dialecto xermano con influencia hebrea e eslava. Habitaron principalmente en Alema\u00f1a, Polonia, Ucra\u00edna e Rusia. Non son xudeus \"ashkenazim\" os que te\u00f1en ra\u00edces nos seguintes pa\u00edses de Europa: a pen\u00ednsula Ib\u00e9rica e rexi\u00f3ns de Italia, Grecia, Turqu\u00eda, os Balc\u00e1ns, Inglaterra, Pa\u00edses Baixos e parte de Francia (os xudeus alsacianos si o son).\nOs xudeus ashkenazim adoptaron as interpretaci\u00f3ns dos mandamentos (\"mitzvot\") das escolas rab\u00ednicas de Israel, e os \"xudeus orientais\", os das escolas babil\u00f3nicas.\nSefaradim.\n\"Sefarad\" \u00e9 o nome hebreo dado a Espa\u00f1a, empreg\u00e1ndose a palabra \"sefard\u00ed\" para designar aos xudeus de Pen\u00ednsula Ib\u00e9rica (tanto de Espa\u00f1a como de Portugal). A historia dos sefard\u00eds na Pen\u00ednsula Ib\u00e9rica rem\u00f3ntase \u00e1 Antig\u00fcidade. Os sefard\u00eds fixeron grandes contribuci\u00f3ns \u00e1 cultura ib\u00e9rica, onde residiron non menos de quince s\u00e9culos. Por motivos relixiosos deberon emigrar de Espa\u00f1a en 1492. Aos descendentes deses xudeus s\u00e9gueselles chamando sefard\u00eds, sefaraditas ou sefarditas, sen importar en que parte do mundo nazan. Pese \u00e1 expulsi\u00f3n da pen\u00ednsula ib\u00e9rica, os exiliados sefard\u00eds atoparon refuxio en sitios tan diversos como o Magreb, Exipto e Italia, Grecia e Turqu\u00eda, Siria e Terra Santa, Holanda e o Novo Mundo.\nUnha das linguas faladas polos sefard\u00eds \u00e9 xudeoespa\u00f1ol ou ladino, que \u00e9 un dialecto castel\u00e1n. Os sefarad\u00eds pos\u00faen costumes ancestrais e un rito relixioso hebraico que lles \u00e9 propio.\nEn 1924, o xeneral Primo de Rivera concedeu a cidadan\u00eda espa\u00f1ola aos xudeus sefard\u00eds por \"raz\u00f3ns hist\u00f3ricas\", o cal salvou moitas vidas durante a segunda guerra mundial. As\u00ed, en plena segunda guerra mundial, o c\u00f3nsul \u00c1ngel Sanz Briz (1910-1980) (chamado \"O Anxo de Budapest\") puido salvar en Hungr\u00eda a miles de xudeus do Holocausto, declarando que os xudeus sefard\u00eds eran cidad\u00e1ns espa\u00f1ois e xa que logo ti\u00f1an apoio total do seu goberno. Para salvar a\u00ednda m\u00e1is vidas, Sanz Briz fixo pasar a moitos non sefard\u00eds por sefard\u00eds.\nEn 1991, Yad Vashem (Museo do Holocausto en Israel) distinguiu as acci\u00f3ns de Sanz Briz, conced\u00e9ndolle a trav\u00e9s dos seus herdeiros o t\u00edtulo de Xusto entre as Naci\u00f3ns e inscribindo o nome do c\u00f3nsul espa\u00f1ol no memorial da Sho\u00e1. En 1994 o goberno h\u00fangaro concedeulle a t\u00edtulo p\u00f3stumo a Cruz da Orde do M\u00e9rito da Rep\u00fablica H\u00fangara. Sanz Briz foi o primeiro diplom\u00e1tico espa\u00f1ol que apareceu nun selo de correos de Espa\u00f1a.\nMizrajim ou \"edot hamizraj\".\n\"Mizraj\u00ed\" (\"mizrajim\" en plural) \u00e9 o nome dado \u00e1s comunidades xud\u00edas que inmigraron dos pa\u00edses do Oriente Medio, notablemente do Iemen, Iraq e Ir\u00e1n. Moitos os denominan err\u00f3neamente \"sefaradim\" dentro do mesmo Israel, a\u00ednda que nada te\u00f1en que ver coa Pen\u00ednsula Ib\u00e9rica.\nO termo correcto para denominalos en hebreo \u00e9 \"edot hamizraj\" (comunidades do Oriente). Toman a s\u00faa interpretaci\u00f3n dos preceptos das escolas rab\u00ednicas de Babilonia. Son os xudeus do mundo \u00e1rabe e iranio.\nLinguas xud\u00edas.\nTradicionalmente, co\u00f1\u00e9cese como lingua hebrea \u00e1 lingua lit\u00farxica do xuda\u00edsmo (tam\u00e9n co\u00f1ecido como \"lashon ha-kodesh\", 'lingua santa'), a linguaxe no que o Tanakh foi escrito, a fala dos xudeus durante s\u00e9culos e, xunto co \u00e1rabe, unha das d\u00faas linguas oficiais do Estado de Israel.\nTal e como o co\u00f1ecemos hoxe, o hebreo (ou hebreo moderno) \u00e9 froito da obra do ling\u00fcista Eliezer Ben-Yehuda que chegou a Palestina en 1881 e reviviu unha lingua que unicamente se utilizaba nos servizos relixiosos xudeus e que en termos de fala quedara en desuso durante m\u00e1is de dezaseis s\u00e9culos.\nPor outra banda, os xudeus que inicialmente se asentar\u00f3n en diversas localidades diasp\u00f3ricas desenvolveron \u00e1s veces modos de comunicaci\u00f3n propios e incorporaron voc\u00e1bulos hebreos nas linguas vern\u00e1culas. Iso d\u00e1se no ladino dos xudeus da pen\u00ednsula ib\u00e9rica e o yiddish dos xudeus da Europa Central.\nCon todo, aqueles que estab\u00e1n preparados, dominaron tanto o hebreo como a lingua local, ou as linguas locais; non poucos xudeu exercer\u00f3n ademais como tradutores. Achega do xudeoespa\u00f1ol como fen\u00f3meno socio-cultural e identitario, escribiu Garc\u00eda-Pelayo y Gross no s\u00e9culo XX:\nPoboaci\u00f3n.\nAntes da segunda guerra mundial a poboaci\u00f3n xud\u00eda do mundo era de aproximadamente 18 mill\u00f3ns. Logo da Sho\u00e1h a poboaci\u00f3n xud\u00eda mundial reduciuse a 12 mill\u00f3ns. A \"Jewish Virtual Library\" indica que existen aproximadamente 15 mill\u00f3ns de persoas xud\u00edas no mundo e que elas habitan en non menos de 134 pa\u00edses.\nPoboaci\u00f3n xud\u00eda no mundo.\nA cifras provistas a continuaci\u00f3n representan os estimativos m\u00ednimos da poboaci\u00f3n xud\u00eda mundial e que equivalen ao 0,2 por cento da poboaci\u00f3n mundial total.\nIsrael.\nIsrael \u00e9 o \u00fanico pa\u00eds no que os xudeus constit\u00faen a maior\u00eda da poboaci\u00f3n. Israel independizouse do mandato brit\u00e1nico de Palestina o 14 de maio de 1948. Desde ent\u00f3n, a poboaci\u00f3n xud\u00eda en Israel aumentou en preto dun mill\u00f3n de persoas por d\u00e9cada, entre inmigrantes e nados israel\u00eds, no que supuxo un dos cambios poboacionais m\u00e1is importantes do pobo xudeu durante 2.000 anos.\nDurante os sesenta anos de existencia de Israel, inmigraron xudeus de diferentes pa\u00edses: superviventes do Holocausto, xudeus sefard\u00eds, xudeus mizrahims, xudeus persas, xudeus do Iemen, da India, xudeus et\u00edopes, xudeus de Sur\u00e1frica etc. Na d\u00e9cada 1990 preto dun mill\u00f3n e medio de xudeus chegaron a Israel procedentes da extinta Uni\u00f3n Sovi\u00e9tica.\nComunidades xud\u00edas no mundo.\nHoxe en d\u00eda a maior comunidade xud\u00eda da di\u00e1spora at\u00f3pase nos Estados Unidos, con preto de 5,2 mill\u00f3ns de xudeus. En toda Am\u00e9rica hai grandes comunidades xud\u00edas, sendo extensas as da Arxentina, Brasil, Canad\u00e1, M\u00e9xico e m\u00e1is pequenas en Chile, Panam\u00e1, Uruguai, Venezuela e outros pa\u00edses.\nEn Europa Occidental a maior comunidade xud\u00eda at\u00f3pase en Francia cuns 500.000 xudeus aproximadamente, a maior\u00eda deles ou os seus descendentes procedentes de pa\u00edses \u00e1rabes de \u00c1frica do Norte, como Alxeria, Marrocos ou Tunisia. No Reino Unido viven preto de 265.000 xudeus. Na Europa do leste, habitan ao redor de 400.000 xudeus en Rusia (a\u00ednda que existen datos estimativos m\u00e1is altos) e decenas de miles en pa\u00edses do antigo Bloque sovi\u00e9tico.\nOs pa\u00edses \u00e1rabes de \u00c1frica do Norte e de Oriente Medio ti\u00f1an en 1945 unha poboaci\u00f3n xud\u00eda de preto de 900.000 habitantes. Trala independencia de Israel, a maior\u00eda dos xudeus destes pa\u00edses, como consecuencia da persecuci\u00f3n \u00e1 que se viron sometidos e debido a factores econ\u00f3micos e culturais, emigraron a Israel, Norteam\u00e9rica e Europa na d\u00e9cada dos '50 (v\u00e9xase \u00c9xodo xudeu de pa\u00edses \u00e1rabes). Hoxe en d\u00eda, preto de 8.000 xudeus seguen vivindo nestes pa\u00edses, a maior\u00eda en Marrocos e Tunisia. Caso especial \u00e9 o de Ir\u00e1n, pa\u00eds non \u00e1rabe pero musulm\u00e1n, que ten unha poboaci\u00f3n de pouco m\u00e1is de 10.000 xudeus fronte aos 100.000 que posu\u00eda antes da revoluci\u00f3n isl\u00e1mica de 1979.\nF\u00f3ra de Europa, Asia e Am\u00e9rica existen comunidades xud\u00edas considerables en Australia e Sur\u00e1frica.\u00b4\nO fin da \"Di\u00e1spora\". A noci\u00f3n de pobo xudeu no exilio (a mi\u00fado denominada \"a Di\u00e1spora\" con mai\u00fascula) puido haber ter sentido s\u00f3 antes da creaci\u00f3n do moderno Estado de Israel. A partir da creaci\u00f3n do mesmo en 1948, o uso do termo \"Di\u00e1spora\" en certo sentido volveuse obsoleto: Santiago Kovadloff explica que a s\u00faa orixe \u00e9 de orde relixiosa e o mesmo foi a mi\u00fado empregado para xustificar a condici\u00f3n de exilio no caso dos israelitas, quen en varias oportunidades v\u00edronse obrigados a deixar a Terra de Israel para subsecuentemente asentarse en territorios estranxeiros. Iso deu notoriedade \u00e1 descrici\u00f3n do pobo xudeu como unha \"naci\u00f3n ap\u00e1trida\" durante case dous mil anos. Con todo, demostra Kovadloff, o pobo xudeu de feito co\u00f1eceu numerosas ondas emigratorias antes, durante e logo da existencia do calquera dos Estados hebreos aut\u00f3nomos da Antig\u00fcidade. \u00c9 a ra\u00edz diso que, a partir de 1948, segundo Kovadloff, resulta inadecuado denominar \"Di\u00e1spora\" \u00e1 condici\u00f3n de todos aqueles xudeus que viven f\u00f3ra de Israel: israelitas ou israel\u00eds, o certo \u00e9 que na gran maior\u00eda dos casos eles non son forzados a vivir f\u00f3ra de Israel; e, de desexalo, moitos deles poder\u00edan establecerse al\u00ed; mais -afirma Kovadloff desmitificando a tradici\u00f3n relixiosa- se non o fan, iso non se debe a que hoxe en d\u00eda tal proceder lles sexa impedido, sen\u00f3n porque parte considerable deles opta por vivir f\u00f3ra de Israel.\nCondici\u00f3n paradoxal.\nSegundo o dem\u00f3grafo Sergio Della Pergola a condici\u00f3n do pobo xudeu en tempos modernos \"\u00e9 un paradoxo, por unha banda o antisemitismo \u00e9 un mal que crea un mecanismo de defensa colectivo, e por outro, a emancipaci\u00f3n arrastra o prezo da asimilaci\u00f3n\".\nTeor\u00eda e investigaci\u00f3n recentes.\nO historiador Shlomo Sand sostivo que a di\u00e1spora xud\u00eda non foi un \u00e9xodo masivo, sen\u00f3n de s\u00f3 uns poucos miles de xudeus (como m\u00e1ximo). Explicou a existencia de xudeus en diversas partes de Europa, \u00c1frica e Asia como o froito de conversi\u00f3ns ao xuda\u00edsmo. As poboaci\u00f3ns de Europa oriental, segundo Sand, ter\u00edan orixe nos x\u00e1zaros, un pobo turco procedente da Asia central que se converteu ao xuda\u00edsmo cara ao s\u00e9culo VIII.\nCon todo, foi demostrado que as poboaci\u00f3ns xud\u00edas asquenac\u00eds, sefard\u00eds e de oriente medio at\u00f3panse m\u00e1is relacionadas xeneticamente entre si que para cos seus concidadanos, existindo relativamente poucas mesturas nas poboaci\u00f3ns xud\u00edas, pero presentando estas considerable parentesco xen\u00e9tico cos demais pobos do levante mediterr\u00e1neo.\nXudeus galardonados co Premio Nobel.\nO Premio Nobel \u00e9 un evento anual internacional outorgado por primeira vez en 1901 por logros en F\u00edsica, Qu\u00edmica, Fisiolox\u00eda ou Medicina, Literatura e Paz. Un premio asociado de Econom\u00eda entr\u00e9gase desde 1969.\nO Premio Nobel foi concedido a m\u00e1is de 850 persoas, das cales 194 son xud\u00edas. A\u00ednda que o pobo xudeu representa tan s\u00f3 un 0,2% da poboaci\u00f3n mundial (1 persoa por cada 500 habitantes do planeta), os xudeus constit\u00faen o 20% do total dos premiados. David Brooks indicou nun artigo publicado no \"New York Times\" en xaneiro do 2010 que:"}
{"id": "132889", "revid": "98629", "url": "https://gl.wikipedia.org/wiki?curid=132889", "title": "F\u00fatbol Club Barcelona (h\u00f3ckey a pat\u00edns)", "text": "A secci\u00f3n de h\u00f3ckey a pat\u00edns do F\u00fatbol Club Barcelona foi creada o 1 de xu\u00f1o de 1942, mais problemas de pista de xogo fixeron que non fora ata 1948 cando a secci\u00f3n acada a plena actividade. Non foi ata finais dos setenta e nos oitenta que, con Josep Lorente i Miralles \u00e1 fronte, o equipo vai arrasar en Espa\u00f1a e Europa, substitu\u00edndo ao Reus Deportiu como a referencia. Logo duns anos de recesi\u00f3n, a mediados dos noventa, con Carlos Figueroa no banqui\u00f1o, volve ao primeiro plano mundial, feito que converteu \u00e1 secci\u00f3n na m\u00e1is laureada da historia do FC Barcelona.\nHistoria.\nComezos.\nA secci\u00f3n de h\u00f3ckey a pat\u00edns do FC Barcelona fundouse de xeito oficial o 1 de xu\u00f1o de 1942, a pesar de que desapareceu un ano despois debido aos problemas para conseguir unha pista propia.\nNo 1948 reapareceu cando conseguiu alugar a Pista Gran V\u00eda. Ao longo dos seguintes anos e ata o principio da d\u00e9cada dos sesenta, o equipo de h\u00f3ckey a pat\u00edns azulgrana logrou manterse na loita pola supremac\u00eda estatal. Por\u00e9n, en 1963, a secci\u00f3n entrou nunha crise que se prolongar\u00eda ata sete anos despois a causa dun recorte do presuposto que o club destinaba \u00e1s secci\u00f3ns.\nUnha \u00e9poca excepcional.\nEn 1970, Josep Lorente, ex xogador azulgrana, pasou a facerse cargo da direcci\u00f3n t\u00e9cnica do FC Barcelona. Con Lorente \u00e1 fronte do banco barcelonista f\u00edxose unha profunda renovaci\u00f3n do equipo que non tardou en dar os resultados desexados. Dende 1972 e ata 1987, a secci\u00f3n de h\u00f3ckey a pat\u00edns logrou levantar, como m\u00ednimo, un t\u00edtulo cada tempada, coa excepci\u00f3n da 1975-76. Iso ser\u00eda s\u00f3 o inicio dunha \u00e9poca excepcional que tivo o seu m\u00e1ximo esplendor na tempada 1977-78, cando o conxunto barcelonista se impu\u00f1a en practicamente t\u00f3dalas competici\u00f3ns que disputaba, tanto a nivel estatal como europeo. Proba destes bos resultados son as 10 Copas de Europa que sumou a secci\u00f3n, oito delas ga\u00f1adas entre 1978 e 1985.\nTrocos e seca de t\u00edtulos.\nEsta xeira de bos resultados viuse freada en 1987 a causa, en boa parte, da falta de relevo xeracional dos xogadores m\u00e1is determinantes do equipo e, ao mesmo tempo, da pol\u00edtica de reforzos dos conxuntos rivais. Ante esta situaci\u00f3n, xa a finais da tempada 1987-88, Josep Lorente abandonou a direcci\u00f3n t\u00e9cnica do equipo. O balance era moi positivo: 39 t\u00edtulos en 17 anos. Con el se foron tam\u00e9n alg\u00fans xogadores: Jordi Vila-Puig retirouse, Josep Enric Torner e Joan Torner ficharon polo Club Esportiu Noia e Joan Carles f\u00edxoo polo Igualada Hoquei Club. Aquel ano comezou a seca de t\u00edtulos do FC Barcelona que durar\u00eda 5 anos, ata a tempada 1993-94, cando os cul\u00e9s ga\u00f1aron a Copa do Rei ante o HC Liceo da Coru\u00f1a.\nCon Carlos Figueroa, en primeira li\u00f1a.\nUn ano despois, Jos\u00e9 Luis P\u00e1ez e Roberto Rold\u00e1n chegaron ao club azulgrana. Ao finalizar a tempada, Carlos Figueroa como adestrador e os xogadores David Gabald\u00f3n e Carlos Folguera completaron o equipo e convert\u00e9rono no m\u00e1ximo favorito en t\u00f3dalas competici\u00f3ns. Deste xeito, o Bar\u00e7a cumpriu as expectativas e ga\u00f1ou a Liga en 1995-96. \u00c1 tempada seguinte, a xeira de bos resultados continuou e os azulgranas ga\u00f1aron a Liga Europea. Na campa\u00f1a 1997-98 conquistou a Liga, a Supercopa de Europa e a primeira edici\u00f3n da Copa Intercontinental, disputada contra a UVT, campi\u00f3n de Suram\u00e9rica.\nA tempada 1998-99, o ano do centenario do club azulgrana, t\u00f3dolos equipos das secci\u00f3ns profesionais, inclu\u00edda a de h\u00f3ckey a pat\u00edns, ga\u00f1aron as s\u00faas ligas respectivas. Tam\u00e9n se mantiveron os bos resultados ao ano seguinte - cando ga\u00f1ou a primeira Copa Ib\u00e9rica, a Copa do Rei, a Liga e a Liga Europea - e a 2000-01, que se pechou cun balance tam\u00e9n moi positivo, con vitorias ligueiras, Liga Europea, Supercopa de Europa e Copa Ib\u00e9rica.\nQuim Pa\u00fcls toma o relevo.\nNeste punto \u00e1lxido do h\u00f3ckey a pat\u00edns, a temporada 2003-04, Gaby Cairo abandonou o h\u00f3ckey a pat\u00edns. Pronto lle seguiu Carlos Figueroa, que no seu \u00faltimo ano como adestrador blaugrana conseguiu t\u00f3dolos t\u00edtulos que hab\u00eda en xogo. O seu relevo, na tempada 2005-06, no banco barcelonista foi Quim Pa\u00fcls, ex xogador e ata aquela sempre vinculado \u00e1 secci\u00f3n. Con el, o equipo continuou abonado \u00e1s vitorias conseguindo, nos catro anos que Pa\u00fcls estivo no banco, un palamr\u00e9s excepcional: 4 OK Ligas, 2 Ligas Europeas, 2 Copas Intercontinentales, 3 Supercopas de Espa\u00f1a, 4 Copas Continentais, 1 Copa do Rei e 1 Copa CERS.\n\u00daltimos adestradores: Ferran Pujalte, Gaby Cairo e Ricard Mu\u00f1oz.\nNa tempada 2009-10, Quim Pa\u00fcls volveu \u00e1 secretar\u00eda t\u00e9cnica da secci\u00f3n, un cargo que xa exercera con anterioridade, e deixou o seu lugar a Ferran Pujalte (quen ata o momento colleitara varios \u00e9xitos no banco do Club Pat\u00ed Vic), quen asumiu o reto esixente do \u00e9xito, xa que a secci\u00f3n levaba 12 anos consecutivos conseguindo o t\u00edtulo de Liga.\nO club faise cos servizos de Gaby Cairo e Ferran Pujalte deixou de ser adestrador ao final da tempada 2010-11, ano no que o Reus Deportiu curta a xeira de 13 t\u00edtulos ligueiros consecutivos e o Barcelona non conseguiu tan sequera un subcampionato que caeu nas mans do HC Liceo.\nDebido aos malos resultados como a eliminaci\u00f3n en semifinais da Copa do Rei 2013 ante o Moritz Vendrell (que acabar\u00eda proclam\u00e1ndose campi\u00f3n) por un contundente 7-3 e a segunda posici\u00f3n con oito puntos de diferenza co Coinasa Liceo na OK Liga 2012-13, Gaby Cairo presentou a dimisi\u00f3n, que foi aceptada polo club. Ata o final da tempada f\u00edxose cargo do equipo o ata agora segundo adestrador Ricard Mu\u00f1oz."}
{"id": "132890", "revid": "1131", "url": "https://gl.wikipedia.org/wiki?curid=132890", "title": "Galer\u00eda de imaxes de Moneixas, Lal\u00edn", "text": "Santo Adrao de Moneixas \u00e9 unha parroquia que se localiza no concello de Lal\u00edn."}
{"id": "132892", "revid": "1131", "url": "https://gl.wikipedia.org/wiki?curid=132892", "title": "RCD Espanyol (h\u00f3ckey a pat\u00edns)", "text": "A Secci\u00f3n de h\u00f3ckey a pat\u00edns do Real Club Deportivo Espanyol de Barcelona foi fundada o 2 de outubro de 1941. Foi o grande dominador da Copa espa\u00f1ola na modalidade de h\u00f3ckey a pat\u00edns dende a s\u00faa creaci\u00f3n en 1944 (sendo o Espanyol o seu primeiro campi\u00f3n) ata 1962 (ano no que acadou o seu \u00faltimo t\u00edtulo), ga\u00f1ando 11 t\u00edtulos que o converten no segundo equipo con m\u00e1is t\u00edtulos copeiros por detr\u00e1s da secci\u00f3n de h\u00f3ckey a pat\u00edns do FC Barcelona e chegando en catro ocasi\u00f3ns \u00e1 final."}
{"id": "132893", "revid": "85894", "url": "https://gl.wikipedia.org/wiki?curid=132893", "title": "Natalia Rodr\u00edguez Gallego", "text": "Natalia Rodr\u00edguez Gallego, nada en Sanl\u00facar de Barrameda (provincia de C\u00e1diz) o 11 de decembro de 1982, m\u00e1is co\u00f1ecida como Natalia, \u00e9 unha cantante e presentadora de televisi\u00f3n espa\u00f1ola.\nTraxectoria.\nEn 2001 deuse a co\u00f1ecer no reality musical de Operaci\u00f3n Triunfo. En 2002 lanzo o seu primeiro \u00e1lbum debut \"No soy un \u00e1ngel\" coa discogr\u00e1fica Vale Music. Un ano m\u00e1is tarde lanza \"Besa mi piel\" que consolida \u00e1 cantante. lanzou cinco discos de estudo e varios singles promocionais. conseguiu vender 350.000 copias das s\u00faas \u00e1lbums desde os seus inicios en 2002.\n\u00c9 imaxe de reco\u00f1ecidas marcas ademais dun dos rostros populares da televisi\u00f3n grazas a que presentou Megatrix, programa de Antena 3, \"El Grand Prix del verano\" xunto a Bert\u00edn Osborne ou galas de Menuda noche xunto a Juan y Medio.\nPremios.\n2008\n2006"}
{"id": "132894", "revid": "5863", "url": "https://gl.wikipedia.org/wiki?curid=132894", "title": "Manuel Carrasco Galloso", "text": "Manuel Carrasco Galloso, nado en Isla Cristina, Huelva, o 15 de xaneiro de 1981, \u00e9 un cantante espa\u00f1ol que xurdiu da segunda edici\u00f3n do c\u00e9lebre concurso \"Operaci\u00f3n Triunfo\"."}
{"id": "132895", "revid": "89787", "url": "https://gl.wikipedia.org/wiki?curid=132895", "title": "Miguel N\u00e1ndez", "text": "Miguel \u00c1ngel Fern\u00e1ndez Enr\u00edquez,co\u00f1ecido como Miguel N\u00e1ndez, nado en C\u00e1diz o 7 de novembro de 1978, \u00e9 un cantante andaluz que saltou \u00e1 fama tras a s\u00faa participaci\u00f3n na segunda edici\u00f3n de \"Operaci\u00f3n Triunfo\".\nTraxectoria profesional.\nMiguel N\u00e1ndez preparou os temas do que ser\u00eda o seu primeiro disco durante os meses de abril, maio e xu\u00f1o. O 30 de xu\u00f1o de 2003 publ\u00edcase \"Miguel N\u00e1ndez\", o primeiro disco hom\u00f3nimo do cantante editado por BMG. Os singles promocionais do disco foron \"Maldita mi suerte\", \"Tu nombre en cualquier bar\" e \"Yo que perd\u00ed\". Finalmente o \u00e1lbum alcanzou o disco de ouro. Un ano m\u00e1is tarde, o 28 de xu\u00f1o de 2004, lanza o seu segundo traballo discogr\u00e1fico, \"Esquivando al miedo\". Con este traballo Miguel N\u00e1ndez contin\u00faa desenvolvendo a s\u00faa vea de cantautor, compondo todos os temas do disco. \u00abUn desastre\u00bb foi o sinxelo que presentou este disco. Segu\u00edronlle \u00abEsquivando al miedo\u00bb e \u00abL\u00edbrame\u00bb.\nEn 2006 firma coa discogr\u00e1fica Dro. M\u00e1is tarde, o 20 de agosto lanza \"Palabras\". onde, unha vez m\u00e1is, \u00e9 o compositor de t\u00f3dolos temas do disco, excepto de \"Fue en la oscuridad\", de Antonio Orozco. \"S\u00e9 de palabras\" foi o primeiro single deste disco. \"El banco\", o segundo. En abril de 2008 lanza o seu cuarto traballo \"Por Ella\". Un disco a modo de homenaxe \u00e1 muller onde interpreta t\u00edtulos co\u00f1ecidos por ser cantados por artistas femeninas como Roc\u00edo Jurado, Pastora Soler, Shakira, Luz Casal, Laura Pausini ou M\u00f3nica Naranjo. O primeiro single foi \"Se nos rompi\u00f3 el amor\" de Roc\u00edo Jurado. Ademais, o CD incl\u00fae un tema composto polo propio Miguel con t\u00edtulo hom\u00f3nimo \u00f3 do disco."}
{"id": "132899", "revid": "98629", "url": "https://gl.wikipedia.org/wiki?curid=132899", "title": "Sergio Rivero", "text": "Sergio Rivero Hern\u00e1ndez, nado nas Palmas de Gran Canaria o 1 de abril de 1986, \u00e9 un cantante de m\u00fasica pop, que ga\u00f1ou a cuarta edici\u00f3n do famoso concurso televisivo \"Operaci\u00f3n Triunfo\".\nTraxectoria.\nSergio Rivero foi o ga\u00f1ador da cuarta edici\u00f3n de \"Operaci\u00f3n Triunfo\", logo de deixar o seu traballo como caixeiro dun hipermercado Carrefour en Gran Canaria, para ingresar na academia. \u00c9 gran amante das baladas, do soul e do rhythm &amp; blues. A s\u00faa artista m\u00e1is admirada \u00e9 Alicia Keys. Xamais participou antes nalg\u00fan grupo de m\u00fasica.\nOs seus primeiros estudos realizounos no Oakley College, ata os 6 anos, e despois pasou ao Canterbury School, onde conclu\u00edu o bacharelato. Por esta raz\u00f3n, os seus profesores da academia, por exemplo \u00c0ngel Ll\u00e0cer ou Edith Salazar, destacaron, dentro das s\u00faas moitas calidades, a pronuncia do ingl\u00e9s.\nTras a selectividade, Sergio comezou a Licenciatura de Dereito, pero non conclu\u00edu a carreira e deixou de lado os libros para entregarse \u00e1 m\u00fasica. El mesmo def\u00ednese como extravertido, amigo dos seus amigos e pouco rencoroso. Sergio reco\u00f1ece que a s\u00faa gran paix\u00f3n ser\u00eda vivir da m\u00fasica e cre que est\u00e1 realmente preparado para iso, tanto psicol\u00f3xica como musicalmente.\nQuiero: o seu primeiro disco.\nO 29 de novembro de 2005, o artista canario publica o seu primeiro \u00e1lbum \"Quiero\". \u00c9 un disco gravado en Roma e Madrid. As s\u00faas canci\u00f3ns forman parte dun gran abanico de estilos desde o primeiro single; a canci\u00f3n \"Como cambia la vida\", un bolero no que ensina o seu lado m\u00e1is tenro e as calidades da s\u00faa voz. \u00c1 s\u00faa vez no disco aparecen estilos latinos enriquecidos con instrumentos at\u00edpicos no pop como o timple canario e o acorde\u00f3n. O seu segundo single foi \"Me envenena\". Conseguiu o Disco de platino e vendeu m\u00e1is de 150.000 discos segundo a s\u00faa axencia de contrataci\u00f3n A canci\u00f3n \"La llave de tu coraz\u00f3n\" foi composta por el e por Pablo Pinilla, produtor do disco.\nContigo.\nO 28 de novembro de 2006 publ\u00edcase o seu segundo disco \"Contigo\", a trav\u00e9s de \"Sony BMG\". O single de presentaci\u00f3n \u00e9 \"Contigo\", orixe do t\u00edtulo do disco.\nCinco meses m\u00e1is tarde, Sergio regresou \u00e1 escena musical co segundo single do disco, o tema \"Bajo el sol\". Con isto, Sergio e \"Sony BMG\" finalizan definitivamente a promoci\u00f3n do disco Contigo, do cal foi Disco de ouro por vender m\u00e1is de 40.000 copias en Espa\u00f1a.\nEn xu\u00f1o de 2007 Sergio Rivero ingresou no Musician Institute dos \u00c1nxeles (California) para perfeccionar os seus co\u00f1ecementos de piano e impulsar a s\u00faa incursi\u00f3n na composici\u00f3n.\nSergio Rivero, xunto con Mal\u00fa, participou no musical \"Jesucristo Superstar\" co tema \"Getseman\u00ed\"."}
{"id": "132900", "revid": "85894", "url": "https://gl.wikipedia.org/wiki?curid=132900", "title": "Lorena G\u00f3mez P\u00e9rez", "text": "Lorena G\u00f3mez P\u00e9rez, co\u00f1ecida artisticamente como Lorena, nada en Lleida o 12 de abril de 1986, \u00e9 unha cantante de pop de orixe catal\u00e1.\nFoi a ga\u00f1adora de Operaci\u00f3n Triunfo en 2006. No 2007, a trav\u00e9s da discogr\u00e1fica Sony BMG, publicou o seu \u00e1lbum debut \"Lorena\"."}
{"id": "132902", "revid": "19415", "url": "https://gl.wikipedia.org/wiki?curid=132902", "title": "Club de Hockey Compostela", "text": "O Club de Hockey Compostela \u00e9 un club de h\u00f3ckey a pat\u00edns galego da cidade de Santiago de Compostela que actualmente compite no Grupo B da Primeira Divisi\u00f3n Auton\u00f3mica Galega.\nTraxectoria.\nO club foi fundado en 2008 por un grupo de amigos para dar unha presenza maior a este deporte na \u00e1rea da capital de Galiza, \u00e9 por iso que dende os seus comezos, o seu principal labor \u00e9 a captaci\u00f3n de nenos e nenas para que practiquen este deporte."}
{"id": "132903", "revid": "89787", "url": "https://gl.wikipedia.org/wiki?curid=132903", "title": "Edurne Garc\u00eda Almagro", "text": "Edurne Garc\u00eda Almagro, co\u00f1ecida artisticamente como Edurne, nada en Collado Villalba, Madrid, o 22 de decembro de 1985, \u00e9 unha cantante, actriz e presentadora espa\u00f1ola.\nDeuse a co\u00f1ecer coma finalista da cuarta tempada do \"talent show Operaci\u00f3n Triunfo\". Posteriormente participou noutros formatos televisivos En 2014 foi presentadora de \"Todo va bien\" en Cuatro.\nAt\u00e9 2015 ten lanzado seis discos ao mercado e diversos sinxelos. Tam\u00e9n protagonizou o musical \"Grease: el musical\" por toda a xeograf\u00eda espa\u00f1ola.\nEn 2015 representou a Espa\u00f1a no Festival de Eurovisi\u00f3n que se celebrou o 23 de maio de 2015 en Viena, co tema \"Amanecer\", acadando o posto 21."}
{"id": "132905", "revid": "89787", "url": "https://gl.wikipedia.org/wiki?curid=132905", "title": "Obsidiana", "text": "A obsidiana \u00e9 unha rocha \u00edgnea cunha composici\u00f3n qu\u00edmica de silicatos alum\u00ednicos e unha grande porcentaxe (m\u00e1is do 70%) de \u00f3xidos silicios. A s\u00faa composici\u00f3n \u00e9 parella ao do granito e \u00e1 da riolita. A obsidiana non \u00e9 cristalina, sen\u00f3n un vidro, un vidro volc\u00e1nico, e a\u00ednda que non \u00e9 un mineral, \u00e1s veces clasif\u00edcase como un mineraloide. A s\u00faa dureza na escala de Mohs \u00e9 de 5-5'5 e a s\u00faa densidade \u00e9 de aproximadamente 2'6.\nA s\u00faa cor \u00e9 negra, podendo variar segundo a composici\u00f3n das impurezas da verde moi escura \u00e1 clara, \u00e1 arrubiada, e posu\u00edr vetas en branco, negro e vermello. O ferro e o magnesio color\u00e9ana de verde escuro a marr\u00f3n escuro. Como todos os vidros e alg\u00fans outros tipos de rochas, a obsidiana creba con fractura concoidal.\nA obsidiana \u00e9 usada como ornamento. En certas culturas da Idade de Pedra, era moi valorada, porque con ela se pod\u00edan facer coitelas moi afiadas. Pode golpearse con pedras m\u00e1is duras para modificar a s\u00faa forma. A obsidiana tam\u00e9n se pode pu\u00edr para crear espellos r\u00fasticos.\nAs culturas mesoamericanas usaron amplamente a obsidiana para crear ferramentas e adornos. Tam\u00e9n a usaron para crear armas, como o \"maqualhuitl\" ou macana e puntas de lanzas e frechas; porque ao ser moi filosa perforaba e cortaba a pel e a carne con facilidade. Incluso se descubriron instrumentos cir\u00farxicos precolombianos feitos deste material. Actualmente, util\u00edzanse coitelas de obsidiana nas cirurx\u00edas card\u00edacas e oculares, pois o seu f\u00edo \u00e9 moito m\u00e1is delgado que o dos escalpelos de aceiro."}
{"id": "132911", "revid": "1131", "url": "https://gl.wikipedia.org/wiki?curid=132911", "title": "Fernando Gerassi", "text": "Fernando Gerassi Story, nado en Istambul o 5 de outubro de 1899 e finado en 1974, foi un pintor e activista espa\u00f1ol de orixe turca.\nTraxectoria.\nFillo dunha familia de orixe sefard\u00ed expulsada de Espa\u00f1a no s\u00e9culo XV. Estudou no Colexio Alem\u00e1n de Istambul e na propia Alema\u00f1a en 1918 grazas \u00e1 c\u00f3moda posici\u00f3n econ\u00f3mica do seu pai. Estudou Filosof\u00eda en Berl\u00edn e Friburgo, pero durante a Rep\u00fablica de Weimar, nun ambiente convulso, escoitar e ler a obras do historiador da arte Heinrich W\u00f6lfflin ori\u00e9ntolle cara \u00e1 pintura. En 1924 trasladouse a Par\u00eds, centro dos movementos pict\u00f3ricos de Europa. Al\u00ed fixo contacto cos pintores e escultores da \u00e9poca e percorreu o pa\u00eds en busca das paisaxes dos impresionistas.\nA ru\u00edna da familia como consecuencia da chegada ao poder de Atat\u00fcrk en Turqu\u00eda obrigoulle a buscar traballo en 1927 en Par\u00eds, pero sen abandonar a pintura. Casou con Stepha Awkykowich, \u00e1 que co\u00f1ecera en Berl\u00edn en 1922 e que estudaba na Sorbona. As relaci\u00f3ns da s\u00faa esposa permit\u00edronlle co\u00f1ecer a Simone de Beauvoir e Jean-Paul Sartre, aos que lle uniu unha amizade de por vida.\nA empresa para a que traballaba trasladouse en 1929 a Madrid para ampliar o negocio, e Fernando marchou a Espa\u00f1a. Xa estivera un tempo antes co\u00f1ecendo a obra de Diego Vel\u00e1zquez. Realizou a s\u00faa primeira exposici\u00f3n en Barcelona en 1930 e en 1931 en Par\u00eds. En Espa\u00f1a co\u00f1eceu a Federico Garc\u00eda Lorca, Emiliano Barral e Rafael Alberti, entre outros intelectuais da xeraci\u00f3n do 27. Ademais trabou amizade con Pablo Neruda, agregado cultural da embaixada de Chile en Espa\u00f1a.\nO nacemento do seu fillo en 1931 coincidiu cunha maior penetraci\u00f3n da obra pict\u00f3rica de Fernando en Espa\u00f1a e Francia, o que lle obrigou a viaxes continuas onde expuxo con \u00e9xito a s\u00faa obra. Integrouse no grupo de pintores espa\u00f1ois en Francia composto por Pablo Picasso, Juan Gris ou Dal\u00ed. Foi un momento de gran creatividade que se viu destru\u00eddo polo golpe de estado do 18 de xullo de 1936 e a guerra civil en Espa\u00f1a. Fernando posicion\u00e1rase a favor da Rep\u00fablica espa\u00f1ola dende as elecci\u00f3ns municipais do 14 de abril de 1931 que obrigaron o exilio de Afonso XIII. Ao co\u00f1ecer os sucesos, marchou a Espa\u00f1a. Al\u00ed traballou en favor da causa republicana, participando activamente na defensa de Madrid nos primeiros d\u00edas do conflito.\nO coronel ruso Gueorgui Zhukov apreciou en Fernando os seus dotes como tradutor (dominaba varias linguas) e pediulle que se incorporase \u00e1s Brigadas Internacionais. Durante a guerra civil obtivo a nacionalidade espa\u00f1ola. Chegou a dirixir provisionalmente a Brigada Dabrowski, pero tam\u00e9n participou co Batall\u00f3n Garibaldi xunto a Luigi Longo e Randolfo Pacciardi. Desenvolveu tam\u00e9n operaci\u00f3ns para traer armamento de maneira clandestina desde Francia xunto a Andr\u00e9 Malraux. A guerra permitiulle co\u00f1ecer a Ernest Hemingway, a quen lle unir\u00e1 unha grande amizade.\nAo final da guerra, cruzou a fronteira con Francia. Tras o pacto Molotov-Ribbentrop propuxo ao goberno franc\u00e9s a creaci\u00f3n dunha unidade de republicanos no exilio para defender Francia do que consideraba unha inevitable nova guerra mundial, pero o executivo franc\u00e9s refusou o ofrecemento. Mobilizado durante a segunda guerra mundial, terminar\u00e1 por fuxir coa s\u00faa familia dos nazis pola s\u00faa condici\u00f3n de xudeu. Viaxou a Portugal e despois a Estados Unidos con documentaci\u00f3n diplom\u00e1tica facilitada pola legaci\u00f3n da Rep\u00fablica Dominicana en Par\u00eds.\nA chegada a Nova York, de forma ilegal, aproveitouna a axencia antecesora da CIA para comisionar a Gerassi en actividades de espionaxe en Espa\u00f1a, o que lle levar\u00e1 a obter unha medalla no 1944. Ao finalizar a contenda, Fernando dedicarase s\u00f3 \u00e1 pintura.\nDurante un longo per\u00edodo de tempo os seus servizos aos Estados Unidos foron prontos esquecidos e Gerassi estar\u00e1 suxeito \u00e1 ameaza de expulsi\u00f3n a Espa\u00f1a pola s\u00faa estancia ilegal no pa\u00eds. A estra\u00f1a situaci\u00f3n foi posta en co\u00f1ecemento de Robert F. Kennedy, irm\u00e1n do Presidente dos Estados Unidos, o que lle permitiu obter a nacionalidade estadounidense. O cr\u00edtico Meyer Shapiro reco\u00f1eceu a calidade da obra de Fernando e colocouno baixo a s\u00faa protecci\u00f3n en Vermont, onde traballou freneticamente. Durante este tempo abandonou a pintura figurativa e adoptou posici\u00f3ns pol\u00edticas moi vinculadas co pacifismo.\nA s\u00faa obra foi amplamente co\u00f1ecida en todo o pa\u00eds."}
{"id": "132914", "revid": "89787", "url": "https://gl.wikipedia.org/wiki?curid=132914", "title": "Juaneco y su Combo", "text": "Juaneco y Su Combo \u00e9 unha banda musical dedicada \u00e1 cumbia, procedente de Pucallpa, Per\u00fa. Un dos seus meirandes \u00e9xitos foi \"Mujer hilandera\"."}
{"id": "132915", "revid": "27155", "url": "https://gl.wikipedia.org/wiki?curid=132915", "title": "Riolita", "text": "A riolita \u00e9 unha rocha \u00edgnea extrusiva, volc\u00e1nica f\u00e9lsica, de cor gris a avermellado cunha textura de grans finos ou \u00e1s veces tam\u00e9n vidro e unha composici\u00f3n qu\u00edmica moi parecida \u00e1 do granito. A riolita consid\u00e9rase o equivalente volc\u00e1nico do granito, que tam\u00e9n se orixina dun magma similar pero a maior presi\u00f3n. \u00c9 unha rocha rica en s\u00edlice (&gt; 69% de SiO2). O conxunto de minerais que a comp\u00f3n adoita ser cuarzo, sanidina (feldespato K) e plaxioclasio (en proporci\u00f3n &gt; 2:1); a biotita e a horneblenda (anf\u00edbolo) son minerais accesorios com\u00fans.\nA s\u00faa textura m\u00e1is t\u00edpica \u00e9 a textura afan\u00edtica da riolita fai que te\u00f1a unha aparencia moi diferente do granito. A s\u00faa textura d\u00e9bese ao curto per\u00edodo que tivo para a cristalizaci\u00f3n, o que obstaculiza a formaci\u00f3n de grandes fenocristais e favorece a formaci\u00f3n de vidro. Os fenocristales que se poden encontrar nunha riolita son de cuarzo, feldespato pot\u00e1sico, oligoclasio (plaxioclasio), biotita, anf\u00edbolo e piroxeno.\nA riolita \u00e9 un tipo de rocha bastante com\u00fan, a\u00ednda que aparece en volumes moito menores que o basalto. As riolitas danse principalmente nos continentes e as s\u00faas marxes, pero tam\u00e9n aparece noutras situaci\u00f3ns tect\u00f3nicas.\nA riolita orix\u00ednase de magma que sae durante as erupci\u00f3ns volc\u00e1nicas a temperaturas de 700-850\u00a0\u00b0C. O seu nome deriva da palabra grega \"rhyax\" , que significa \u2018corrente\u2019, e \"lithos\", que significa \u2018rocha\u2019."}
{"id": "132917", "revid": "89787", "url": "https://gl.wikipedia.org/wiki?curid=132917", "title": "Rede social", "text": "Unha rede social \u00e9 unha estrutura social composta por individuos ou organizaci\u00f3ns que est\u00e1n relacionados de acordo con alg\u00fan criterio, como parentesco, amizade (relaci\u00f3n interpersoal), profesi\u00f3n (relaci\u00f3n formal) etc. A maneira de representar os debanitos v\u00ednculos d\u00e1se, normalmente, mediante nodos (individuos ou organizaci\u00f3ns) e li\u00f1as de uni\u00f3n entre eles. Unha rede social en sentido amplo pode definirse como unha ferramenta telem\u00e1tica que ten como base a Web, se organiza a trav\u00e9s de perf\u00eds persoais ou profesionais dos usuarios e ten como obxectivo conectar secuencialmente estes perf\u00eds a trav\u00e9s de categor\u00edas.\nO termo \"rede social\" ten un forte v\u00ednculo coas comunidades virtuais. Isto d\u00e9bese a que comparten a similitude de que son unha serie de agrupaci\u00f3ns de persoas en Internet que te\u00f1en temas e intereses en com\u00fan.\nHistoria.\n\u00c9 complicado dicir con exactitude cal foi a primeira rede social, xa que non existe un consenso acerca disto. A orixe das redes sociais \u00e9 moi difusa e o seu crecemento foi moi acelerado, ademais de existir diversos puntos de vista. Malia que para moitos o termo \"rede social\" poida soar a algo novo e cun curto per\u00edodo de vida o, certo \u00e9 que conta cunha lonxevidade de m\u00e1is dunha d\u00e9cada.\nPara Campos, a rede social comeza no Renacemento co nacemento das universidades europeas. Isto fai que a necesidade de ilustraci\u00f3n e comunicaci\u00f3n da sociedade moderna se faga cada vez m\u00e1is necesaria, polo que a aparici\u00f3n do que hoxe co\u00f1ecemos como redes socias se vai achegando.\nCo crecemento das redes de comunicaci\u00f3n, como as v\u00edas do tren e a tecnolox\u00eda, xunto co nacemento de Internet, constru\u00eduse o que hoxe en d\u00eda entendemos por rede social.\nA\u00ednda que se atrib\u00fae o nacemento da primeira rede social, en 1994, a Geocities, en certo modo a primeira rede social, tendo en conta a definici\u00f3n mencioada anteriormente e en canto ao \u00e1mbito dixital, p\u00f3dese remontar a 1971 co primeiro correo electr\u00f3nico, no que se pod\u00eda intercambiar informaci\u00f3n con outras persoas.\nGeoCities posu\u00eda unha estrutura moi din\u00e1mica, na cal os usuarios creaban os seus propios perf\u00eds, localiz\u00e1ndoos en \"barrios\", para as\u00ed poder interactuar entre eles.\nUn ano despois, en 1995, Randy Conrads funda o enderezo web que levaba por nome classmates, cuxa finalidade era que os seus usuarios puidesen atopar e seguir mantendo o contacto con antigos compa\u00f1eiros de instituto, universidade ou do \u00e1mbito laboral. Neste mesmo ano, a rede theglobe.com comeza a s\u00faa andaina como comunidade de usuarios e usuarias capaces de crear as s\u00faas propias p\u00e1xinas persoais e interactuar entre eles.\nNon \u00e9 ata 1997, cando aparece a primeira rede social moderna, SixDegrees. Esta rede part\u00eda da base de que para poder comunicarnos con calquera persoa do planeta s\u00f3 eran precisos seis intermediarios, a partir dunha persoa co\u00f1ecida. Moitos investigadores ven en SixDegrees a primeira rede social que m\u00e1is se asemella \u00e1s caracter\u00edsticas das redes sociais actuais. Este enderezo chegou ao seu fin tres anos despois do seu nacemento.\nNo ano 2000, coa entrada do novo mileno, Internet acadou os setenta mill\u00f3ns de ordenadores conectados, dando lugar ao que se co\u00f1ece como \"burbulla de Internet\". No ano 2003 nacen My Space e Facebook, esta \u00faltima creada nun primeiro momento como plataforma para conectar os estudantes de Harvard.\nA comezos da d\u00e9cada de 2000, especialmente entre 2001 e 2002, aparecen os primeiros sitios web que promoven a armaxe de redes baseadas en c\u00edrculos de amigos en li\u00f1a. Este era precisamente o nome que se utilizaba para describir as relaci\u00f3ns sociais nas comunidades virtuais. Estes c\u00edrculos populariz\u00e1ronse en 2003, coa chegada de redes sociais espec\u00edficas, que se ofrec\u00edan xa non s\u00f3 para reatoparse con amigos ou crear novas amizades, sen\u00f3n como espazos de intereses af\u00edns.\nNa actualidade existen m\u00e1is de 200 redes sociais, con m\u00e1is de 800 mill\u00f3ns de usuarios en todo o mundo. Unha tendencia que crece cada mes. Esta tendencia est\u00e1 xerando a febre das redes sociais, que se incrementa cos avances tecnol\u00f3xicos e co grande abano existente de redes.\nUsos principais.\nEn canto aos fins b\u00e1sicos que cumpren as redes sociais, encontramos os catro seguintes:\nClasificaci\u00f3n.\nUnha das clasificaci\u00f3ns m\u00e1is co\u00f1ecida das redes sociais en Internet \u00e9 a seguinte:\nAn\u00e1lise de redes sociais.\nA an\u00e1lise de redes sociais \u00e9 un m\u00e9todo para identificar as estruturas sociais que xorden das distintas formas de relacionarse, e tam\u00e9n un conxunto de t\u00e9cnicas metodol\u00f3xicas, compartido como un novo paradigma nas ciencias sociais.\nA an\u00e1lise de redes sociais (ARS), co\u00f1ecida tam\u00e9n polas siglas da s\u00faa denominaci\u00f3n en ingl\u00e9s \"SNA\" (\"social network analysis\"), ten como finalidade a an\u00e1lise das estruturas sociais ou das relaci\u00f3ns sociais, emerxentes das relaci\u00f3ns entre os distintos actores (individuos, grupos sociais, organizaci\u00f3ns, naci\u00f3ns...); en definitiva, na sociedade no seu conxunto.\nO obxecto principal da ARS son as redes sociais e mesmo, con elas, a s\u00faa morfolox\u00eda, os padr\u00f3ns de comportamento xeral da rede e a relaci\u00f3n dos individuos que a compo\u00f1en.\nNormalmente, a an\u00e1lise de redes sociais e as s\u00faas estruturas estuda a conduta dos actores, concretamente dos individuos a dous niveis: a nivel micro (c\u00e9ntrase na conduta individual e estuda os padr\u00f3ns das relaci\u00f3ns, a estrutura da rede) e a nivel macro (c\u00e9ntrase nas estruturas sociais e econ\u00f3micas, analiza as interacci\u00f3n entre os dous niveis).\nAdemais, a ARS pretende determinar a estrutura xeral da rede de estudo, os grupos e as posici\u00f3ns dos diferentes actores.\nElementos das redes.\nOs elementos centrais son os actores, as relaci\u00f3ns entre os actores e os l\u00edmites da rede.\nRiscos nas redes sociais.\nCo uso das redes socias aparecen diferentes riscos asociados. \u00c9 de destacar que na rede podemos acceder a contidos inapropiados, transmitir e recibir mensaxes discriminatorias ou vexatorias, ou contidos que promovan enfermidades mentais e doutros tipos (anorexia, por exemplo). Por iso \u00e9 necesario advertir sobre determinados riscos que poden xurdir na utilizaci\u00f3n da rede e, m\u00e1is concretamente, nas redes sociais. Alg\u00fan deles son:\nSeguridade na rede social.\nPara ter unha participaci\u00f3n segura na rede debemos ter en conta as seguintes medidas:\nAs redes sociais no \u00e1mbito educativo.\nO gran poder das redes sociais como ferramenta de comunicaci\u00f3n, capaz de po\u00f1er en contacto as persoas, fai que estas sexan utilizadas cada vez m\u00e1is para fins moi diversos, entre os cales se atopa o educativo.\nA pesar de que a utilizaci\u00f3n das redes sociais no \u00e1mbito educativo a\u00ednda \u00e9 algo que se est\u00e1 a desenvolver, cada vez son m\u00e1is os casos que se unen a esta experiencia. Tr\u00e1tase dunhas excelentes ferramentas para po\u00f1er en contacto, dialogar, comunicar e compartir co\u00f1ecementos entre profesores e alumnos, \u00e1 vez que se realiza unha aprendizaxe colaborativa. Esta colaboraci\u00f3n \u00e9 unha vantaxe para a adquisici\u00f3n de aprendizaxes, xa que, segundo Moreno (como se expuso en Garc\u00eda, 2008):\u00a0\nAnte esta gran revoluci\u00f3n dixital que se d\u00e1 no mundo da ensinanza, tam\u00e9n se d\u00e1 un cambio nas estratexias de ensinanza e,\u00a0como non, nos roles do profesorado e do alumnado. Agora o profesor, en vez de simplemente dar contidos, tam\u00e9n participa xunto co alumno no proceso de xerar co\u00f1ecemento, dunha forma colaborativa e compartida. Este act\u00faa como un gu\u00eda, un orientador, xestionando a informaci\u00f3n no proceso de construci\u00f3n da aprendizaxe. Por outra parte. o alumnado exerce un papel fundamentalmente activo, \u00e9 o protagonista da aprendizaxe e conv\u00e9rtese nun suxeito m\u00e1is aut\u00f3nomo e autosuficiente (Garc\u00eda, 2008).\nExisten diversas formas de usar as redes sociais no \u00e1mbito educativo. De Haro exp\u00f3n as seguintes:\nVantaxes das redes sociais na escola.\nAs redes sociais non son indiferentes na educaci\u00f3n xa que, como campo social, debe preguntarse polas novas necesidades que xorden do uso destes novos espazos. Unha rede social acad\u00e9mica ten como fin \u00faltimo a construci\u00f3n e a difusi\u00f3n do co\u00f1ecemento xerando unha contorna de aprendizaxe cunha serie de implicaci\u00f3ns pedag\u00f3xicas :"}
{"id": "132920", "revid": "1131", "url": "https://gl.wikipedia.org/wiki?curid=132920", "title": "National Gallery", "text": "A National Gallery ou Galer\u00eda Nacional \u00e9 o principal museo de arte de Londres, sito na parte norte de Trafalgar Square. Exhibe pintura europea de 1250 a 1900, prodecente da colecci\u00f3n nacional de arte do Reino Unido . A colecci\u00f3n permanente, que consta de 2,300 pinturas, pertence ao Estado brit\u00e1nico, polo que a entrada \u00e9 publica, s\u00f3 sendo necesario pagar para asistir a determinadas exposici\u00f3ns especiais. Ten entre 4 e 5 mill\u00f3ns de visitantes ao ano.\nMaila ser fundada sen unha colecci\u00f3n real que a sustentase, a National Gallery converteuse nunha galer\u00eda de arte de sona internacional dende a s\u00faa fundaci\u00f3n en 1824. Foi conformada inicialmente polos seus primeiros directores, inclu\u00eddo o pintor Sir Charles Lock Eastlake, e aumentada con doaz\u00f3ns privadas, que hoxe en d\u00eda compo\u00f1en dous terzos da s\u00faa colecci\u00f3n permanente. A\u00ednda que de tama\u00f1o reducido en comparaci\u00f3n con outras pinacotecas coma o Louvre, a National Gallery destaca por amosar obras mestras de toda a Historia da Arte occidental, sendo posible admirar a trav\u00e9s da s\u00faa colecci\u00f3n a evoluci\u00f3n dos estilos pict\u00f3ricos dende o comezo do Renacemento ata o Postimpresionismo. A galer\u00eda orixinal do s\u00e9culo XIX base\u00e1base fundamentalmente na arte italiana e no neerlandesa, pero pouco a pouco foi adquirindo obras de arte moderna.\nA galer\u00eda foi aloxada en tres edificios diferentes, cada un dos cales resultou co tempo pouco axeitado para os prop\u00f3sitos expositivos. O edificio actual foi comezado por Williams Wilkins e sufriu notables ampliaci\u00f3ns, cuxas obras principais foron a cargo de Edward Middleton Barry e Robert Venturi. Dende 2002 e ata 2006, o director da instituci\u00f3n foi Charles Saumarez Smith. Dende decembro de 2007, o prestixioso historiador de arte Nicholas Penny est\u00e1 \u00e1 fronte da galer\u00eda.\nColecci\u00f3n.\nFronte \u00e1 riqueza asim\u00e9trica de moitos museos de orixe real, a National Gallery \u00e9 un museo bastante homox\u00e9neo en calidade e variedade, cunha mostra moi extensa da historia da pintura. A s\u00faa pol\u00edtica foi sumamente r\u00edxida: adquirir s\u00f3 pinturas (non hai esculturas nin obxectos decorativos coma noutros museos) e sempre da m\u00e1xima calidade. Asemade, hai que considerar as achegas do coleccionismo privado. Nos s\u00e9culos XVIII e XIX a aristocracia brit\u00e1nica foi seguramente a m\u00e1is activa de Europa adquirindo obras mestras europeas, e gradualmente, moitas destas obras foron ingresando na National Gallery.\nA colecci\u00f3n do Renacemento italiano \u00e9 moi famosa e est\u00e1 considerada coma o exemplo m\u00e1is completo desta arte f\u00f3ra de Italia. As\u00ed, alg\u00fans artistas italianos te\u00f1en maior presenza nesta galer\u00eda que noutros museos de sona do seu pa\u00eds. Destacan as obras de Piero della Francesca, a colecci\u00f3n de Rafael e as pinturas de Tiziano, na s\u00faa maior parte procedentes da s\u00faa etapa xuvenil.\nA colecci\u00f3n holandesa do s\u00e9culo XVII \u00e9 tam\u00e9n considerable, con abundantes obras de Rembrandt. A colecci\u00f3n de pintura espa\u00f1ola \u00e9 reducida en n\u00famero, pero abrangue obras fundamentais dende Bartolom\u00e9 Bermejo ata Goya. Destaca a \"Venus do espello\", de Diego Vel\u00e1zquez.\nEntre as obras m\u00e1is destacadas que se poden ver nesta pinacoteca at\u00f3panse:"}
{"id": "132921", "revid": "23204", "url": "https://gl.wikipedia.org/wiki?curid=132921", "title": "Ab\u00e1sidas", "text": ""}
{"id": "132922", "revid": "98629", "url": "https://gl.wikipedia.org/wiki?curid=132922", "title": "KK Crvena zvezda", "text": "O Ko\u0161arka\u0161ki klub Crvena zvezda (en serbio: \u041a\u043e\u0448\u0430\u0440\u043a\u0430\u0448\u043a\u0438 \u043a\u043b\u0443\u0431 \u0426\u0440\u0432\u0435\u043d\u0430 \u0437\u0432\u0435\u0437\u0434\u0430, trad. \"Club Baloncesto Estrela Vermella\"), tam\u00e9n co\u00f1ecido por motivos de patrocinio Crvena zvezda mts, \u00e9 un equipo profesional de baloncesto de Belgrado, Serbia. Fundado en 1945, forma parte da Sociedade Deportiva Estrela Vermella de Belgrado. O club \u00e9 membro fundador e accionista da Asociaci\u00f3n de Baloncesto Adri\u00e1tico e compite na Liga Serbia (KLS), na ABA Liga e na Euroliga. O club os seus encontros no Hala Aleksandar Nikoli\u0107 de Belgrado, pavill\u00f3n inaugurado en 1973 popularmente co\u00f1ecido como Hala Pionir. Os fans do Crvena zvezda son co\u00f1ecidos como \"Delije\".\nO Crvena zvezda est\u00e1 considerado como un dos clubs m\u00e1is exitosos da historia de Serbia; o equipo pos\u00fae no seu palmar\u00e9s 22 campionatos de Liga, inclu\u00edndo 10 consecutivos entre 1946 e 1955. Desde a s\u00faa fundaci\u00f3n o club xogou en tres ligas nacionais diferentes: a Primeira Liga Federal Iugoslava (1945\u20131992), a Primeira Liga de Serbia e Montenegro (1992\u20132006) e a Liga de Serbia (2006 en diante). Tam\u00e9n contan nas s\u00faas vitrinas con 11 t\u00edtulos de Copa, 6 Campionatos da Liga Adri\u00e1tica, unha Supercopa do Adri\u00e1tico e unha Copa Saporta. O Crvena zvezda ten unha not\u00e1bel rivalidade co KK Partizan. Este rivalidade comezou inmediatamente despois da creaci\u00f3n dos dous clubs en 1945, sendo ambos os dominadores no baloncesto serbio desde ent\u00f3n. No Crvena zvezda xogaron dous membros do Sal\u00f3n da Fama (Borislav Stankovi\u0107 e Aleksandar Nikoli\u0107) e catro do Sal\u00f3n da Fama da FIBA \u200b\u200b(Stankovi\u0107, Nikoli\u0107, Neboj\u0161a Popovi\u0107 e Radomir \u0160aper).\nHistoria.\nComezos e dinast\u00eda (1940-1950).\nAo ga\u00f1ar o primeiro dos seus dez t\u00edtulos de liga consecutivos trala segunda guerra mundial, a \u00e9poca dourada do Estrela Vermella comezou. Ningunha selecci\u00f3n nacional nacional poder\u00eda imaxinarse sen sete ou oito xogadores de baloncesto do Estrela Vermella e no seu quinteto titular aparecen xogadores como Neboj\u0161a Popovi\u0107, Tulio Roklicer, Aleksandar Gec, Ladislav Dem\u0161ar ou Sr\u0111a Kalember. O seu estilo era \u00fanico, e fixo que o baloncesto en Serbia se volvese m\u00e1is popular, logrando os primeiros grandes resultados internacionais para a antiga Iugoslavia.\nO equipo xogaba nunha cancha descuberta en plena fortaleza de Kalemegdan, na cidade alta de Belgrado, a grandeza deste equipo non pode negarse. Foron os pioneiros do baloncesto iugoslavo e alcanzaron resultados sorprendentes, entretendo \u00e1 audiencia co seu estilo de xogo, do mesmo xeito que coa s\u00faa harmon\u00eda equipo tanto dentro como f\u00f3ra da cancha. Despois dunha d\u00e9cada chea de \u00e9xitos, o seu xogo comezou a declinar, o cambio xeracional chegou e o Estrela Vermella non volveu ga\u00f1ar ning\u00fan t\u00edtulo en catorce longos anos.\nUn xigante renace (1960-1970).\nDespois de moito tempo de espera, o und\u00e9cimo t\u00edtulo foi ga\u00f1ado na tempada 1968-69, cando a Estrela Vermella ga\u00f1ou os seis partidos disputados durante a tempada contra Jugoplastika, Zadar e o Partizan, por tanto demostrando ser mellor que os seus tres grandes rivais. Encabezados por Vladimir Cvetkovic, o t\u00edtulo foi ga\u00f1ado por Kapi\u010di\u0107, Lazarevi\u0107, Sarjanovi\u0107, Simonovi\u0107, Skuli\u0107, Slavni\u0107, Pavlovi\u0107, \u0110uri\u0107, Todosijevi\u0107, Vu\u010dini\u0107 e Kapetanovi\u0107. Nese momento foron o equipo con menos media de idade en ga\u00f1aren o campionato de baloncesto iugoslavo.\nO duod\u00e9cimo t\u00edtulo ga\u00f1ouse na tempada 1971-72, despois de que o \u00e9xito Zvezda na liga se fose deteriorando progresivamente. Nos anos 70 o club ga\u00f1ou a Copa de Iugoslavia en tres ocasi\u00f3ns, destacando neses anos os xogadores por Slavni\u0107, Simonovi\u0107, Kapi\u010di\u0107, Vu\u010dini\u0107 e \u017divkovi\u0107. Esta xeraci\u00f3n de xogadores definitivamente fallou \u00e1 hora de certificar o seu talento ao ga\u00f1ar tan s\u00f3 d\u00faas ligas e tres copas nacionais. Con todo, consider\u00e1baselles capaces de atinxiren moito m\u00e1is.\nNovo regreso (1990).\nOs primeiros anos 90 caracteriz\u00e1ronse polos play-off finais contra o seu eterno rival, o Partizan, en 1992, perdendo finalmente dirixidos polo adestrador Du\u0161an Vujo\u0161evi\u0107. Con todo, o d\u00e9cimo terceiro t\u00edtulo de liga foi ga\u00f1ado, despois dun intervalo de vinte e un anos, en 1993, tras ga\u00f1ar no quinto partido da final ao Partizan. Os xogadores que ga\u00f1aron ese campionato son: Obradovi\u0107, Ili\u0107, Jovanovi\u0107, Marinkovi\u0107, Jovanovi\u0107, Lisica, Toma\u0161evi\u0107, Vida\u010di\u010d, Trifunovi\u0107, Cvetkovi\u0107, Kali\u010danin e Stojakovi\u0107 (daquela s\u00f3 un mozo). Na seguinte tempada o Estrela Vermella ga\u00f1ou o seu d\u00e9cimo cuarto t\u00edtulo de liga, literalmente, sen ning\u00fan problema. Na final dos playoffs varreron ao Partizan por 4 a 1.\nO Zvezda ga\u00f1ou o campionato de liga por d\u00e9cimo quinta vez en 1998. Nos playoffs finais o Estrela Vermella venceu ao FMP Zeleznik por un marcador global de 3 a 1. A estrela principal dese equipo foi sen d\u00fabida ao ala-pivote titular da selecci\u00f3n iugoslava Milenko Topi\u0107, que contou coa axuda de xogadores como Rako\u010devi\u0107, Popovi\u0107 ou Boli\u0107.\nNovo milenio (2000).\nNa primeira parte de 2002, o club cambio totalmente \u00e1 s\u00faa direcci\u00f3n completa, e empresarios e pol\u00edticos pr\u00f3ximos ao Partido Dem\u00f3crata, como \u017divorad An\u0111elkovi\u0107 (alcumado Zika Pauk), Goran Vesi\u0107, e Igor \u017de\u017eelj, fix\u00e9ronse cargo de postos clave no club. Dende o ver\u00e1n de 2002 en diante, concibiuse un proxecto denominado \"Evropska Zvezda\" (\"Estrela Europea\") co fin de, lenta e metodicamente, conseguir o regreso do club \u00e1 s\u00faa antiga gloria. Para iso, o equipo contratou ao adestrador esloveno Zmago Sagadin, que se converteu na peza central da organizaci\u00f3n do club. Na s\u00faa primeira tempada en realidade non foi Sagadin o adestrador do equipo, xa que o papel foi dado a Aleksandar Trifunovi\u0107, mais si tomou t\u00f3dalas decisi\u00f3ns importantes con respecto ao cadro de xogadores coma director deportivo. Finalmente, baixo a direcci\u00f3n de Sagadin o Estrela Vermella entrou na Liga do Adri\u00e1tico na tempada 2002-03. En agosto de 2003, antes da tempada 2003-04, Sagadin f\u00edxose cargo das funci\u00f3ns de adestrador formalmente. A pesar de t\u00f3dolos esforzos, o club non logrou ga\u00f1ar ning\u00fan trofeo importante neste per\u00edodo, e en novembro de 2004 Sagadin foi despedido.\nNos \u00faltimos anos o club est\u00e1 a loitar por volver a unha din\u00e1mica de vitorias, logrou ga\u00f1ar a Copas de Serbia en 2004 e 2006. A primeira delas tivo como escenario Novi Sad, onde venceron ao Partizan, aos locais da Vojvodina e, por \u00faltimo, ao Refleks de \u017deleznik. Como curiosidade, os tres partidos os ga\u00f1ou na pr\u00f3rroga en tempo extra, algo destacable sobre todo ao ter en conta que o Estrela Vermella non contaba con alg\u00fans dos seus xogadores m\u00e1is importantes, entre eles o capit\u00e1n do equipo Igor Rako\u010devi\u0107, que se perdeu a final. Ademais Rako\u010devi\u0107, a copa foi ga\u00f1ada por Jeretin, Radivojevi\u0107, Dozet, Mirkovi\u0107, Richardson, Bjelica, \u0110uri\u0107, Dragojlovi\u0107, Bogdanovi\u0107, Vitkovac e Ne\u0161ovi\u0107. A copa de 2006 foi cunha ampla vitoria sobre o Hemofarm por 80:65. O equipo campi\u00f3n estivo adestrado por Dragan \u0160akota, que contaba cos xogadores Gurovi\u0107, Henderson, Rai\u010devi\u0107, O'Bannon, Milo\u0161evi\u0107, Suboti\u0107, Mi\u0161anovi\u0107, Dragojlovi\u0107, Vitkovac, Radivojevi\u0107 e Anti\u0107.\nPavill\u00f3n.\nO Pavill\u00f3n Pionir Hall ou Pionir Arena (en serbio: \u0425\u0430\u043b\u0430 \u041f\u0438\u043e\u043d\u0438\u0440, \"Hala Pionir\") \u00e9 o pavill\u00f3n onde xoga os seus encontros coma local o Crvena zvezda. Est\u00e1 situado en Belgrado, concretamente na municipalidade de Palilula e a s\u00faa capacidade \u00e9 de 8.150 espectadores. Foi constru\u00eddo en 1973, en tan s\u00f3 once meses, pola empresa construtora \"Energoprojekt\". Nesa \u00e9poca, o baloncesto iugoslavo estaba en pleno apoxeo, e a\u00ednda que Pionir ten organizado moitos eventos deportivos diferentes, como voleibol ou balonm\u00e1n, rapidamente se fixo co\u00f1ecido como un santuario do baloncesto.\nO equipo nacional de Iugoslavia ga\u00f1ou o ouro europeo en 1975, baixo o seu teito, e tam\u00e9n trouxo sorte aos campi\u00f3ns de Lituania, o \u017dalgiris Kaunas, en 1998 cando ga\u00f1aron a Copa Saporta. O Pionir \u00e9 hoxe un moderno polideportivo totalmente equipado, que pode cumprir satisfactoriamente as normas b\u00e1sicas das competici\u00f3ns europeas. Este pavill\u00f3n comp\u00e1rteo cos seus grandes rivais e compa\u00f1eiros de cidade, o Partizan, a\u00ednda que este \u00faltimo xoga alg\u00fans dos seus encontros da Euroliga no novo Beogradska Arena, con capacidade para 23.000 espectadores.\nXogadores.\nPalmar\u00e9s individual.\nBasketball Hall of Fame\nFIBA Hall of Fame\n50 maiores contribuidores da Euroliga\nPremios MVP Awards\nPalmar\u00e9s.\nDom\u00e9stico.\nLiga de Iugoslavia\nLiga de Serbia\nCopa de Iugoslavia\nCopa de Serbia\nInternacional.\nCopa Saporta"}
{"id": "132924", "revid": "89787", "url": "https://gl.wikipedia.org/wiki?curid=132924", "title": "Historia de Nanjing", "text": "A Historia urbana de Nanjing, xunto a Xi'an, Luoyang e Pequ\u00edn unha das \"Catro Antigas Grandes Capitais de China\", est\u00e9ndese por, polo menos, dous mil cincocentos anos.\nPrimeiros asentamentos.\nEn concreto foi no 496 aC cando, na ribeira meridional do r\u00edo Yangtz\u00e9 xusto antes do seu delta, unha zona habitada dende o neol\u00edtico, o rei Fu Chai do estado de Wu fundou un centro da metalurxia do ferro que chamou Yecheng. De seguido, en 472 aC, o veci\u00f1o estado de Yue conquista Wu e levanta un novo posto avanzado (nas inmediaci\u00f3ns da porta sur da cidade hist\u00f3rica actual) que chamaron Yuecheng .\nNo 333 aC, desta vez o estado de Chu ocupa Yue e constr\u00fae unha fortaleza nos outeiros que limitan o noroeste da presente cidade (e que daquela colgaba sobor do Yangtz\u00e9, no seu antigo curso m\u00e1is oriental) chamada Jinling, Moling durante a dinast\u00eda Qin e Shitoucheng (\"Cidade de Pedra\" ) cos Han Occidentais. Neste per\u00edodo (154 aC) cr\u00e9ase a prefectura Danyang e un centro administrativo da mesma na chaira do r\u00edo Qinhuai ao sueste (137 aC, 4x4 \"li\" ou ~2x2km), que foi o primeiro asentamento propiamente urbano no lugar. A vez, enriba dun outeiro no sur do lago Xuanwu, er\u00edxese unha nova fortaleza, Beitacheng.\nCapital do sur da China.\nCanda o derrubamento dos Han, no 211 da nosa era, Sun Quan de Wu constr\u00fae un pazo ao p\u00e9 da fortaleza Beitacheng e ao leste da antiga Jinling-Moling . Pouco despois, en 229, o reino de Wu conv\u00e9rtese nun dos Tres Reinos que suceden aos Han no dominio do imperio. Sun Quan traslada al\u00ed a capital para o que estende unha cidade arredor do pazo (tam\u00e9n de 4x4 \"li\"). Acorde coa s\u00faa representaci\u00f3n (primeira capital da China ao sur do Yangtz\u00e9), no 247 constr\u00fae un novo pazo e fortifica a cidade cunha empalizada de bamb\u00fa. Ao sur (a car\u00f3n do primitivo Yecheng) erixe un mosteiro budista. A capital recibe o nome de Jianye .\nNo 317 a cidade conv\u00e9rtese en residencia imperial da nova dinast\u00eda Jin Oriental co nome de Jiankang e co emperador Cheng (en 330-2) empr\u00e9ndese un programa de reconstruci\u00f3n segundo o modelo de Loyang que implicar\u00e1 un novo pazo (o vello fora destru\u00eddo nunha rebeli\u00f3n uns anos antes) e a ampliaci\u00f3n da cidade ao seu arredor a 6x6'5 \"li\". Un grande eixo norte sur (a Avenida Imperial, 5 \"li\") leva dende o pazo e a porta sur da cidade ata o mosteiro budista (refeito a grande escala) atravesando o r\u00edo Qinhuai mediante unha ponte . Ao longo desta avenida situ\u00e1banse edificios administrativos e residenciais dos dignatarios. Coa dinast\u00eda Qi Meridional (479-82) a capital arrod\u00e9ase de murallas de ladrillo ou pedra.\nEsa estrutura vaise manter no b\u00e1sico ata o final do per\u00edodo dos Tres Reinos e Seis Dinast\u00edas, acollendo un crecente esplendor comercial e cultural que rivalizar\u00e1 mesmo con Loyang coma unha das maiores cidades do mundo na \u00e9poca.\nNo ano 589 a dinast\u00eda Sui, que est\u00e1 a reunificar norte e sur do pa\u00eds, destr\u00fae case completamente Jiankang deix\u00e1ndoa reducida a unha pequena vila.\nOs s\u00e9culos intermedios: Centro t\u00e9xtil.\nInda que reconstru\u00edda no final da dinast\u00eda Tang, e mesmo breve capital nun novo per\u00edodo de disgregaci\u00f3n (Cinco Dinast\u00edas e Dez Reinos) do Reino de Wu (904-37) e do Reino Tang Meridional (937-75, co nome de Jinling outra vez), non pasou de seres unha cidade de provincias afamada no tempo das posteriores dinast\u00edas Song e Yuan coma centro da industria t\u00e9xtil.\nDende o punto de vista urbano, a reconstruci\u00f3n da capital do s\u00e9culo X foi feita ao sur da antiga Jiankang seguindo o eixo da Avenida Imperial, atravesada polo r\u00edo Qinhuai e arrodeada dunha muralla e foso que engad\u00eda na punta noroeste o ap\u00e9ndice fortificado da vella \"Cidade de Pedra\" .\nCapital imperial da dinast\u00eda Ming.\nEn 1356, cunha dinast\u00eda Yuan agonizante, Zhu Yuanzhang conquista a cidade establecendo al\u00ed a s\u00faa base de operaci\u00f3ns para o derrocamento dos gobernantes mongois. Nun decenio a poboaci\u00f3n decupl\u00edcase (moitos refuxiados das loitas e fames doutros territorios). Finalmente, en 1368 e coma emperador Hongwu, confirma a Nanjing (\"Capital do Sur\", denominaci\u00f3n popular) coma capital da nova dinast\u00eda Ming.\nA primeira tarefa ser\u00e1 defensiva: A erecci\u00f3n dunha das murallas urbanas m\u00e1is longas da historia (33\u00a0km). Tomando por base a do s\u00e9culo X, est\u00e9ndea ata os peiraos do Yangtz\u00e9 no noroeste (onde se levantar\u00e1 unha das marabillas da antig\u00fcidade, a Torre-Pagoda de Porcelana, destru\u00edda no s.XIX ) e ata as beiras do lago Xuanwu polo norte . Ao leste crea unha nova cidade palaciana (destru\u00edda polos Qing ). A cidade comercial e burguesa mant\u00ed\u00f1ase no lugar da Jinling Tang; a extensi\u00f3n do norte e noroeste conti\u00f1a fundamentalmente instalaci\u00f3ns militares. No oeste, a \"Monta\u00f1a P\u00farpura Dourada\", en cuxas abas se erixen os mausoleos de emperadores e altos dignatarios que gobernaron dende a capital en diferentes \u00e9pocas (Sun Quan, Hongwu, o futuro presidente da rep\u00fablica Sun Yat-sen).\nEste inmenso recinto albergar\u00e1 a maior urbe do mundo (487.000h en 1400) ata que en 1421 a corte imperial trasl\u00e1dase a Pequ\u00edn (\"Capital do Norte\") .\nCapital intermitente nos s\u00e9culos XIX e XX.\nNos s\u00e9culos posteriores, Nanjing (agora chamada Jiangning) mant\u00edvose neses amplos l\u00edmites do seu c\u00e9nit . Coma capital provincial na dinast\u00eda Qing e breve capital da Revoluci\u00f3n Taiping (1853-64). Coa proclamaci\u00f3n da Rep\u00fablica da China en 1912 foi novamente elixida capital e asemade entre 1927-37 polo \"Kuomintang\" de Chiang Kai-Chek .\nS\u00f3 na segunda metade do s\u00e9culo XX comezou a expandirse decididamente f\u00f3ra de murallas. En 1968 inaugurouse a gran ponte sobor do Yangtz\u00e9 que abriu a posibilidade de urbanizar a beira norte do r\u00edo .\nNos \u00faltimos decenios, \u00e1 vez que o conxunto do pa\u00eds e a rexi\u00f3n onde est\u00e1 enclavada (Shanghai e o Delta do Yangtz\u00e9), Nanjing ten experimentado unha gran modernizaci\u00f3n e crecemento que a converten nunha metr\u00f3pole de futuro."}
{"id": "132925", "revid": "69200", "url": "https://gl.wikipedia.org/wiki?curid=132925", "title": "Arte cl\u00e1sica", "text": "Arte e cultura cl\u00e1sicas son conceptos que incl\u00faen a literatura cl\u00e1sica ou grecorromana: as distintas formas da literatura grega e a literatura latina (como a poes\u00eda, o teatro, a historia -historiograf\u00eda cl\u00e1sica- e a filosof\u00eda -filosof\u00eda grega, filosof\u00eda helen\u00edstica-); e no eido da arte non s\u00f3 as denominadas belas artes, sen\u00f3n tam\u00e9n todas as artes menores (estend\u00e9ndose \u00e1s veces a toda a cultura material).\nTam\u00e9n forman parte da civilizaci\u00f3n cl\u00e1sica ou civilizaci\u00f3n grecorromana os demais trazos da s\u00faa cultura, crenzas (mitolox\u00eda cl\u00e1sica -mitolox\u00eda grega, mitolox\u00eda romana-) e mesmo da s\u00faa vida coti\u00e1 (costumes da Antiga Grecia, costumes da Antiga Roma), as\u00ed como a s\u00faa econom\u00eda, sociedade e organizaci\u00f3n pol\u00edtica, militar e relixiosa (relixi\u00f3n grega, relixi\u00f3n romana), especialmente as instituci\u00f3ns gregas e as instituci\u00f3ns romanas.\nOs seus l\u00edmites temporais son tan imprecisos como os da idade que lle corresponde: do s\u00e9culo -VIII ao s\u00e9culo V; ou ben terminando no (pois desde o comezar\u00eda a hexemon\u00eda cultural do cristianismo); ou ben comezando no -III milenio (inclu\u00edndo as\u00ed a civilizaci\u00f3n minoica e a civilizaci\u00f3n mic\u00e9nica). Personalizando en dous autores, a cultura cl\u00e1sica incluir\u00eda dende Homero at\u00e9 Apuleio; en d\u00faas obras, dende o palacio de Cnosos at\u00e9 a Columna Traxana.\nEn Grecia, res\u00e9rvase o nome de per\u00edodo cl\u00e1sico ao que se co\u00f1ece como \"s\u00e9culo de Pericles\" (de mediados do s\u00e9culo -V a mediados do s\u00e9culo -IV, mentres que para Roma faise o propio desde os \u00faltimos s\u00e9culos da Rep\u00fablica Romana (s\u00e9culo -II) at\u00e9 os primeiros s\u00e9culos do Imperio Romano, cos Antoninos ().\nNa periodizaci\u00f3n da Arte antiga, especificamente para a arte occidental, ad\u00f3itase identificar o \"per\u00edodo precl\u00e1sico\" (civilizaci\u00f3ns do Antigo Oriente Pr\u00f3ximo), o per\u00edodo cl\u00e1sico (arte grega e romana) e o \"per\u00edodo poscl\u00e1sico\" (arte da Antig\u00fcidade Tard\u00eda: arte tardorromana, paleocristi\u00e1 e bizantina).\nArte e cultura cl\u00e1sica como herdanza cultural de Occidente.\nA arte e a cultura cl\u00e1sica son a \"herdanza cultural\" da civilizaci\u00f3n occidental, reivindicada conscientemente a partir do Renacemento (s\u00e9culo XV e XVI), o Clasicismo (s\u00e9culo XVII) e o Neoclasicismo (s\u00e9culo XVIII).\nDurante os debates da redacci\u00f3n do \"Proxecto de Constituci\u00f3n Europea\" (Tratado de Roma 2004, que finalmente non entrou en vigor), un dos asuntos que m\u00e1is se discutiu foi cales son as ra\u00edces culturais e de civilizaci\u00f3n de Europa, e si convi\u00f1a introducir no texto do Tratado unha cita expresa que puxese ou non ao mesmo nivel as ra\u00edces cl\u00e1sicas e as ra\u00edces cristi\u00e1s do continente.\nFormaci\u00f3n cl\u00e1sica.\nA posesi\u00f3n dunha formaci\u00f3n intelectual que inclu\u00edse aos cl\u00e1sicos gregos e latinos (posu\u00edr unha \"cultura cl\u00e1sica\") constitu\u00eda tradicionalmente a proba dunha excelente educaci\u00f3n, identificada co que se co\u00f1ec\u00eda como \"letras humanas\", \"humanidades\" ou \"human\u00edstica\" (\"v\u00e9xase tam\u00e9n Humanismo\"). Con todo, a cada vez maior separaci\u00f3n entre a formaci\u00f3n human\u00edstica e a cient\u00edfica a partir do s\u00e9culo XIX, invalidou tal identificaci\u00f3n, o que terminou dando lugar, desde mediados do s\u00e9culo XX, ao denominado problema de \"as d\u00faas culturas\".\nNo sistema educativo espa\u00f1ol hai unha materia denominada \"Cultura Cl\u00e1sica\".\nEstudos cl\u00e1sicos.\nOs estudos cl\u00e1sicos son un conxunto de disciplinas acad\u00e9micas, habitualmente con rango universitario, na que se incl\u00faen a arqueolox\u00eda \"cl\u00e1sica\" (a especializada na Antig\u00fcidade cl\u00e1sica) e a filolox\u00eda cl\u00e1sica (filolox\u00eda grega e a filolox\u00eda latina, que \u00e1s veces tam\u00e9n incl\u00faen organizativamente a filolox\u00eda sem\u00edtica ou outras. Antes moitos destes estudos eran impropiamente denominados de \"linguas mortas\": lat\u00edn, grego cl\u00e1sico, hebreo e outras linguas b\u00edblicas, como o arameo, sir\u00edaco. Outras \"linguas cl\u00e1sicas\" son o \u00e1rabe cl\u00e1sico (para a lingua e civilizaci\u00f3n \u00e1rabe e a civilizaci\u00f3n isl\u00e1mica) ou o s\u00e1nscrito (para a civilizaci\u00f3n india). Os estudos cl\u00e1sicos incorporan non s\u00f3 a lingua sen\u00f3n a cultura desas civilizaci\u00f3ns, e son o herdeiro dos \"studia humanitatis\" do humanismo, que tam\u00e9n deron orixe ao concepto de \"letras\" ou \"humanidades\".\nV\u00e9xase tam\u00e9n.\nLigaz\u00f3ns externas.\nPortais culturais e educativos:"}
{"id": "132926", "revid": "1308", "url": "https://gl.wikipedia.org/wiki?curid=132926", "title": "Arte e cultura cl\u00e1sica", "text": ""}
{"id": "132927", "revid": "22570", "url": "https://gl.wikipedia.org/wiki?curid=132927", "title": "ACR Gulpilhares", "text": "A Associa\u00e7\u00e3o de Cultura e Recreio de Gulpilhares \u00e9 un club de h\u00f3ckey a pat\u00edns portugu\u00e9s da cidade de Vila Nova de Gaia. O club foi fundado en 1944.\nNa tempada 1993-94 acada o ascenso \u00e1 Primeira Divisi\u00f3n Portuguesa tras finalizar a tempada na segunda categor\u00eda do h\u00f3ckey a pat\u00edns portugu\u00e9s en segundo lugar, permanece na m\u00e1xima categor\u00eda da modalidade en Portugal dende aquela, acadando como mellor resultado un 4\u00ba posto na tempada 1995-96. O seu principa logro foi o chegar \u00e1 final da Copa CERS na tempada 1996-97, na que perdeu fronte ao UD Oliveirense."}
{"id": "132928", "revid": "23204", "url": "https://gl.wikipedia.org/wiki?curid=132928", "title": "B\u00e1rbaro", "text": "B\u00e1rbaro \u00e9 un ex\u00f3nimo pexorativo que procede do grego (\u03b2\u03ac\u03c1\u03b2\u03b1\u03c1\u03bf\u03c2) e a s\u00faa traduci\u00f3n literal \u00e9 \"o que tatexa\". A\u00ednda que os gregos empregaban o termo para referirse a persoas estranxeiras, que non falaban o grego e cuxa lingua estranxeira soaba aos seus o\u00eddos como un tatexo incompresible ou onomatopea (\"bar-bar-\" semellante a \"bla-bla-\"), tam\u00e9n existen escritos, como os de Is\u00f3crates, que amosan unha apertura deste pobo para concibir aos b\u00e1rbaros non como \"estranxeiros\", sen\u00f3n como individuos que carec\u00edan de educaci\u00f3n, independentemente do seu lugar de nacemento, primitivos ou salvaxes.\nOs romanos tomaron posteriormente a palabra e o seu significado para o trato cos pobos que invadiron o Imperio Romano. Os cl\u00e1sicos deron o nome de b\u00e1rbaros a todos os estranxeiros das comarcas fronteirizas co Imperio, e cos que loitaron, a\u00ednda que se limita a consideraci\u00f3n aos que, ocupando en Europa as comarcas ao norte do Imperio, invadiron este, apoder\u00e1ndose da s\u00faa parte occidental.\nEstes pobos formaban tres grupos:\nA etnolox\u00eda e antropolox\u00eda tradicionais, cunha terminolox\u00eda xa desfasada e unha euroc\u00e9ntrica visi\u00f3n das sociedades primitivas, denominou \"barbarie\" a un estadio de evoluci\u00f3n cultural das sociedades humanas, intermedio entre o de salvaxismo e de civilizaci\u00f3n."}
{"id": "132929", "revid": "89787", "url": "https://gl.wikipedia.org/wiki?curid=132929", "title": "Arquitectura neog\u00f3tica", "text": "O estilo arquitect\u00f3nico neog\u00f3tico ref\u00edrese ao movemento xurdido no s\u00e9culo XIX, pexorativamente denominado como \"pseudog\u00f3tico\", consistente na arquitectura realizada a imitaci\u00f3n da g\u00f3tica medieval. Polo seu com\u00fan rexeitamento ao racionalismo neocl\u00e1sico, \u00e9 un estilo ligado ao romanticismo, e polas s\u00faas implicaci\u00f3ns pol\u00edticas, co nacionalismo. Como arquitectura historicista \u00e9 unha reelaboraci\u00f3n que reproduc\u00eda a linguaxe arquitect\u00f3nica propia do estilo g\u00f3tico con formas m\u00e1is ou menos xenu\u00ednas.\nApareceu en Inglaterra a mediados do s\u00e9culo XVIII. No s\u00e9culo XIX a Europa continental viviu unha aut\u00e9ntica febre neog\u00f3tica que restaurou e completou catedrais, como a de Barcelona. En 1836 construir\u00edase neste estilo o Parlamento de Londres. En Francia destacou o labor restauradora e reconstrutora do franc\u00e9s Eug\u00e8ne Viollet-le-Duc."}
{"id": "132930", "revid": "1308", "url": "https://gl.wikipedia.org/wiki?curid=132930", "title": "Neog\u00f3tico", "text": ""}
{"id": "132931", "revid": "22570", "url": "https://gl.wikipedia.org/wiki?curid=132931", "title": "Arquitectura historicista", "text": "O historicismo arquitect\u00f3nico desenvolvido principalmente no s\u00e9culo XIX e principios do XX concentraba todos os seus esforzos en recuperar a arquitectura de tempos pasados. Trat\u00e1base de imitar estilos arquitect\u00f3nicos doutras \u00e9pocas engad\u00edndolle algunhas caracter\u00edsticas culturais dese s\u00e9culo mentres que a arquitectura ecl\u00e9ctica adic\u00e1base a mesturar estilos para dar forma a algo novo.\nP\u00f3dese destacar diversas correntes como as neobizantinas, neomud\u00e9xar, neobarrocas... a\u00ednda que a que m\u00e1is auxe tivo foi a neog\u00f3tica practicada na Illas Brit\u00e1nicas que se baseaba, como ben indica o seu nome, nun novo g\u00f3tico resucitado. Entre as edificaci\u00f3ns realizadas segundo este estilo destaca o Parlamento Brit\u00e1nico, proxectado por A. W. Pugin (1812-1852) e Charles Barry (1795-1860). Tam\u00e9n tiveron moita importancia algunhas variantes orientais, como o neog\u00f3tico-indio, dentro do cal podemos destacar como exemplo o Pavill\u00f3n Real de Brighton, obra de John Nash (1752-1835)."}
{"id": "132932", "revid": "3471", "url": "https://gl.wikipedia.org/wiki?curid=132932", "title": "Cantareiras de Ardebullo", "text": ""}
{"id": "132934", "revid": "72012", "url": "https://gl.wikipedia.org/wiki?curid=132934", "title": "Arquitectura g\u00f3tica en Galicia", "text": "A arquitectura g\u00f3tica en Galicia corresp\u00f3ndese coas infraestruturas e construci\u00f3ns, na s\u00faa maior\u00eda templos -a maior\u00eda conventos e catedrais- dos s\u00e9culos XIV e XV que supo\u00f1en a evoluci\u00f3n natural das primeiras igrexas rom\u00e1nicas do s\u00e9culo XIII.\nAdemais da arte rural, sobresae pola s\u00faa calidade a arquitectura das ordes mendicantes: Dominicos e Franciscanos.\nExemplos de arquitectura g\u00f3tica en Galicia son algunhas partes do Convento de San Domingos de Bonaval, do Convento de San Francisco de Ourense e de San Domingos de Pontevedra.\nHistoria e caracter\u00edsticas.\nImplantouse maioritariamente nas cidades por mor da chegada das ordes mendicantes (dominicos e franciscanos) a Galicia no s\u00e9culo XIII.\nAs construci\u00f3ns g\u00f3ticas en Galicia caracter\u00edzanse polo rexeitamento \u00e1s esveltas torres con pin\u00e1culos, \u00e1s vidreiras coloreadas e \u00e1 profusi\u00f3n de naturalistas esculturas, pero empregaron amplamente os elementos g\u00f3ticos m\u00e1is esenciais como as b\u00f3vedas de cruzar\u00eda e o arco apuntado.\nA mestura entre a arquitectura rom\u00e1nica e a g\u00f3tica tivo as s\u00faas primeiras manifestaci\u00f3ns nos mosteiros do C\u00edster, como os de Armenteira, Acibeiro, Oia (Pontevedra), Monfero (A Coru\u00f1a), Meira (Lugo), Oseira e Mel\u00f3n (Ourense)."}
{"id": "132935", "revid": "23204", "url": "https://gl.wikipedia.org/wiki?curid=132935", "title": "Richard Adolf Zsigmondy", "text": "Richard Adolf Zsigmondy, nado en Viena (Imperio austr\u00edaco, agora Austria), o 1 de abril de 1865 e finado en G\u00f6ttingen (Alema\u00f1a) o 23 de setembro de 1929, foi un qu\u00edmico austr\u00edaco-alem\u00e1n de ascendencia h\u00fangara, galardoado co Premio Nobel de Qu\u00edmica do ano 1925.\nTraxectoria.\nZsigmondy foi fillo de Irma von Szakmary e Adolf Zsigmondy Sr., quen fora un cient\u00edfico e inventara instrumentos cir\u00farxicos no campo da odontolox\u00eda. Creceu coa s\u00faa nai tras a temper\u00e1 morte do seu pai en 1880 e recibiu unha extensa educaci\u00f3n mentres, \u00e1 vez, gozaba de afecci\u00f3ns como a escalada e o monta\u00f1ismo cos seus irm\u00e1ns. No instituto desenvolveu un interese nas ciencias naturais, especialmente en qu\u00edmica e f\u00edsica, e comezou a realizar experimentos no seu propio laboratorio na casa.\nA s\u00faa carreira acad\u00e9mica comezou na facultade de medicina da Universidade de Viena, pero pronto se cambiou \u00e1 Universidade T\u00e9cnica de Viena e m\u00e1is tarde \u00e1 Universidade de M\u00fanic para estudar qu\u00edmica. En M\u00fanic o seu profesor foi von Miller, e foi onde comezou a s\u00faa carreira cient\u00edfica en investigaci\u00f3n. Volveu a Austria en 1893 para traballar como un asistente do profesor en Graz. Durante o seu traballo en Graz completou o seu traballo de investigaci\u00f3n m\u00e1is destacado, o traballo na qu\u00edmica dos coloides (un tipo de vidro coloreado).\nA s\u00faa carreira cient\u00edfica continuou en G\u00f6ttingen, Alema\u00f1a, como profesor de qu\u00edmica, onde permaneceu o resto da s\u00faa carreira profesional. En 1925 Zsigmondy recibiu o Premio Nobel de Qu\u00edmica polo seu traballo sobre os coloides durante o seu tempo en Graz.\nMorreu s\u00f3 uns poucos anos logo da s\u00faa xubilaci\u00f3n, en 1929 en G\u00f6ttingen.\nReco\u00f1ecementos.\nO cr\u00e1ter Zsigmondy na l\u00faa ch\u00e1mase as\u00ed na s\u00faa honra.\nV\u00e9xase tam\u00e9n.\nPremio Nobel de Qu\u00edmica"}
{"id": "132937", "revid": "85894", "url": "https://gl.wikipedia.org/wiki?curid=132937", "title": "Cabo de Cruz, Castro, Boiro", "text": "Cabo de Cruz \u00e9 unha localidade mar\u00edtima da parroquia de Castro, situada no sur do concello de Boiro \u00e1 beira da r\u00eda de Arousa. Nos \u00faltimos anos o descenso poboacional foi notable, chegando a ter antes do 1999 un n\u00famero de habitantes de preto de 3.000.\nMonumentos.\nTen d\u00faas igrexas, a Capela do Carme, preto do porto e constru\u00edda no 1960, e a Igrexa do Castro, m\u00e1is grande que a anterior e que \u00e9 a igrexa parroquial, do s\u00e9culo XVII.\nCanto \u00f3 seu patrimonio arqueol\u00f3xico, destacan o Castro do Achadizo, o Castro da Jurita e mais os Fornos de Pedra Rub\u00eda. C\u00f3mpre salientar as\u00ed mesmo os cruceiros de Romar\u00eds e o da Aldea de Arriba, e os h\u00f3rreos de Romar\u00eds e de Carrer\u00f3. No que se refire \u00e1 construci\u00f3n civil, destaca pola s\u00faa antig\u00fcidade a Torre dos C\u00f3engos no lugar de Pi\u00f1eir\u00f3n, que se cre que foi constru\u00edda na mesma \u00e9poca que a Torre de Goi\u00e1ns, entre o s\u00e9culo XV e XVI. Sufriu diversas remodelaci\u00f3ns co correr do tempo. Tam\u00e9n c\u00f3mpre citar a Granxa do Esteiro, con escudo brasonado.\nEconom\u00eda.\nA maior\u00eda da poboaci\u00f3n traballa no mar. O porto de Cabo de Cruz est\u00e1 en fase de expansi\u00f3n debido a grande actividade mar\u00edtima que rexistra. O sector marisqueiro, coa extracci\u00f3n de diversos bivalvos \u00e9 o sustento dun n\u00famero importante de familias. Por outra banda tam\u00e9n est\u00e1 o sector do cultivo de mexill\u00f3n en bateas (sector maioritario), e o sector conserveiro e transformador de produtos do mar.\nO turismo \u00e9 un sector dada a calidade reco\u00f1ecida de praias como a de Carragueiros ou a Retorta, que dispo\u00f1en da Bandeira Azul e mais do \"Q\" de calidade, amais doutras como Ladeira e a Ribeira Grande ou pequenas calas da costa crucense.\nCultura e deporte.\nNo eido da fotograf\u00eda destacar a Suso Torrado.\nTen un club de remo: o Club de Remo Cabo da Cruz, fundado en 1979, que participa na liga ACT e con diversos premios no seu haber. En f\u00fatbol, existe o equipo inicialmente chamado \"Cabo de Cruz S.D.\", club fundado en 1970 que mudou o seu nome a S.D. Vali\u00f1o - Cabo de Cruz en 1992.\nEn pirag\u00fcismo destaca o crucense Andoni Larrauri, quen comezou a s\u00faa andaina no Club Morcego e ten t\u00edtulos como o de subcampi\u00f3n de Espa\u00f1a en K-1."}
{"id": "132938", "revid": "1888", "url": "https://gl.wikipedia.org/wiki?curid=132938", "title": "Cabo de Cruz", "text": ""}
{"id": "132939", "revid": "2074", "url": "https://gl.wikipedia.org/wiki?curid=132939", "title": "Diacetilmorfina", "text": ""}
{"id": "132964", "revid": "98629", "url": "https://gl.wikipedia.org/wiki?curid=132964", "title": "Club Pat\u00edn Ordes", "text": "O Club Pat\u00edn Ordes foi un club galego de h\u00f3ckey a pat\u00edns da localidade coru\u00f1esa de Ordes. O club desapareceu no 2003 ao pasar a formar parte do A.C. Ordes.\nHistoria.\nO Club Pat\u00edn Ordes, comezou a s\u00faa andaina en outubro de 1988, coa iniciaci\u00f3n da Escola Deportiva de Hockey a Pat\u00edns e catro equipos en competici\u00f3n (Pre-benxam\u00edn - Benxam\u00edn - Alev\u00edn e Infantil), acadando xa un segundo posto no campionato galego. Na tempada 2001-02 competiu na Primeira Divisi\u00f3n estatal de h\u00f3ckey a pat\u00edns, a segunda categor\u00eda do h\u00f3ckey a pat\u00edns do Estado espa\u00f1ol, mant\u00e9ndose na mesma ata a tempada 2002-03, cando descendeu por motivos extradeportivos no ano da s\u00faa incorporaci\u00f3n ao A.C. Ordes.\nLogros.\nDurante os quince anos de historia deste club, acad\u00e1ronse un gran n\u00famero de trofeos:"}
{"id": "132966", "revid": "98629", "url": "https://gl.wikipedia.org/wiki?curid=132966", "title": "Escola Lubi\u00e1ns", "text": "O Escola Lubi\u00e1ns de Hockey e Patinaxe \u00e9 un club galego de h\u00f3ckey a pat\u00edns e patinaxe art\u00edstica da cidade de Carballo. Foi fundado en 1983 e actualmente compite na OK Liga Bronce. Os equipos de todas as categor\u00edas e secci\u00f3ns do club disputan as s\u00faas competici\u00f3ns como locais no Pavill\u00f3n Carballo Calero da capital berganti\u00f1\u00e1.\nO club debe o seu nome \u00e1 Ponte Lubi\u00e1ns, de orixe romana, que une os concellos de Carballo e Coristanco cruzando o r\u00edo Anll\u00f3ns.\nHistoria.\nAs orixes do club rem\u00f3ntanse a setembro 1983, cando o Concello de Carballo, fac\u00e9ndose eco da afecci\u00f3n que a patinaxe espertaba na localidade, aproveitou a promoci\u00f3n duns cursos que a Deputaci\u00f3n da Coru\u00f1a estaba a realizar para a promoci\u00f3n deste deporte fora da capital coru\u00f1esa, creando unha escola de h\u00f3ckey a pat\u00edns baixo a direcci\u00f3n do xogador do HC Liceo Alberto Galm\u00e1n e patrocinada polo propio Concello. A pesar do alto custo que supu\u00f1a a adquisici\u00f3n do material necesario para a pr\u00e1ctica deste deporte, inscrib\u00edronse na escola m\u00e1is de 100 rapaces e rapazas, polo que Galm\u00e1n tivo que contar coa axuda do carball\u00e9s Jes\u00fas M. Su\u00e1rez Aran.\nEse mesmo ano, na tempada 1983-84 inscrib\u00edronse os dous primeiros equipos de h\u00f3ckey a pat\u00edns carballeses na categor\u00eda benxam\u00edn, competindo a nivel provincial baixo o nome de Berganti\u00f1os Calvo. Con todo, os problemas por non ter unha pista preparada para a pr\u00e1ctica deste deporte en Carballo levaron aos equipos a disputar os seus partidos na cidade da Coru\u00f1a, un problema que se prolongar\u00eda ata a tempada 1985-86.\nEn xu\u00f1o de 1984 constitu\u00eduse a primeira xunta directiva da Escola de H\u00f3ckey, por Eduardo Antonio Castro Garc\u00eda. Aprob\u00e1ronse os estatutos, o anagrama e decidiuse que o club se chamase Escola Lubi\u00e1ns de H\u00f3ckey a Patins. A primeira directiva estaba composta por Andr\u00e9s Breijo Castrill\u00f3n como secretario, Teresa D\u00edaz como tesoureira e Constantino Seoane, Luis Gonz\u00e1lez e Francisco Pichel como vogais. O anagrama da Escola foi realizado por Jaime D\u00edaz Alonso e Narciso Varela Ferreiro, representando os arcos da ponte Lubi\u00e1ns e unhas b\u00f3las e un stick de h\u00f3ckey. Tito Argueso incorporouse ao cadro de adestradores do club.\nEn 1984 constru\u00eduse o Pavill\u00f3n V\u00e1zquez Mouzo no lugar da Grela, preto da zona de Carballo de Arriba, que custou 90 mill\u00f3ns de pesetas. A inauguraci\u00f3n do novo pavill\u00f3n e a consecuci\u00f3n da instalaci\u00f3n dos valados regulamentarios posibilitou que na tempada 1985-86 o club puidese competir na vila logo de varios anos xogando na Coru\u00f1a. Esa tempada o club puxo catro equipos en competici\u00f3n nas categor\u00edas benxam\u00edn, alev\u00edn e infantil.\nEn 1996 o Concello de Carballo adaptou o recentemente constru\u00eddo Pavill\u00f3n Berganti\u00f1os para a pr\u00e1ctica do h\u00f3ckey a pat\u00edns, o que propiciou o traslado dos adestramentos e partidos oficiais ao novo pavill\u00f3n. O club realizou nese momento unha reestruturaci\u00f3n cunha nova directiva e cadro t\u00e9cnico, puxo en marcha a Escola de Patinaxe, e realizou a esponsorizaci\u00f3n de todos os equipos, medidas que levaron \u00e1 entidade un maior crecemento, especialmente nas categor\u00edas inferiores.\nNa tempada 1998-99 a Escola puxo seis equipos en competici\u00f3n en todas as categor\u00edas posibles, con equipos nos que, se ben a maior\u00eda dos xogadores eran de Carballo, tam\u00e9n participaron rapaces doutros concellos pr\u00f3ximos como Coristanco, Malpica de Berganti\u00f1os ou A Laracha, e mesmo outros m\u00e1is afastados como Outes ou Muros. Foi esa tempada cando chegou o primeiro \u00e9xito do club ao clasificarse o equipo alev\u00edn ao sector como terceiro clasificado, en Alacant conseguir\u00eda proclamarse campi\u00f3n, e finalmente finalizar\u00eda na cuarta posici\u00f3n o Campionato Estatal disputado en La Felguera (Langreu).\nA tempada 2000-01 supuxo un fito na historia da entidade: o traballo realizado por Jes\u00fas Pena Nu\u00f1ez, que deixou a entidade ese ano, durante os \u00faltimos anos traduciuse en \u00e9xitos deportivos, ao lograr meter a tres equipos (alev\u00edn, infantil e xuvenil) nos sectores de clasificaci\u00f3n do Campionato de Espa\u00f1a (dos cales a categor\u00eda infantil pasou \u00e1 final, quedando en cuarta posici\u00f3n). Nese mesmo ano organizouse o I Torneo Escola Lubi\u00e1ns Vila de Carballo, e a fase Sector infantil e a Final do Campionato de Espa\u00f1a da mesma categor\u00eda, coa participaci\u00f3n de dous equipos galegos, un navarro, un canario, dous madrile\u00f1os e dous catal\u00e1ns, quedando campi\u00f3n o FC Barcelona e subcampi\u00f3n o Reus Deportiu, ocupando a terceira e cuarta praza o Pat\u00edn Coru\u00f1a e o Escola Lubi\u00e1ns de Carballo; estes eventos supuxeron un \u00e9xito de p\u00fablico, organizaci\u00f3n e promoci\u00f3n do h\u00f3ckey a pat\u00edns, as\u00ed como promoci\u00f3n da propia vila.\nEtapa dourada.\nNa tempada 2002-03 o equipo xuvenil acadou o campionato galego, conseguindo acceder ao sector nacional, obxectivo que tam\u00e9n logrou o equipo infantil. Na 2003-04 o equipo infantil acadou o campionato galego, e loitou en Getxo polo Campionato de Espa\u00f1a, torneo que tam\u00e9n xogou o equipo j\u00fanior.\nEn 2005 o Escola Lubi\u00e1ns, da man de Manuel Souto, consegu\u00eda o ascenso a Primeira Divisi\u00f3n.\nAs seguintes tempadas cumpr\u00edronse os obxectivos de meterse nos sectores (na tempada 2004-05 o fixeron os xuven\u00eds e os j\u00fanior, e na tempada 2005-06 os xuven\u00eds). O \u00faltimo ano no que o Escola Lubi\u00e1ns disputou un sector ata a data foi na tempada 2006-07, cando o logrou o equipo infantil, cun equipo xusto, sen un s\u00f3 troco en toda a tempada, conseguiu o terceiro lugar, posto que tam\u00e9n ocupar\u00edan posteriormente na fase sector.\nUnha nova etapa.\nA partir da tempada 2006-07 prod\u00facese un cambio dr\u00e1stico, xa que os xogadores avanzan de categor\u00eda, mais por abaixo non hai novos alicerces. \u00c9 cando a directiva decide dedicar todo o esforzo a crear unha nova base para o club. Nesta nova etapa levouse a cabo unha labor de captaci\u00f3n nos colexios, de onde sae a renovaci\u00f3n xeracional, presentada ante o p\u00fablico nunha nova edici\u00f3n do torneo, retomado logo de moitos anos.\nEn 2012 o club creou a s\u00faa secci\u00f3n de patinaxe art\u00edtistica.\nEn 2015 o equipo s\u00e9nior, logo de eliminar ao Traviesas H.C. nos \"play-offs\" por 0-9 en Vigo e 7-1 en Carballo, clasificouse para a primeira final a catro da Liga S\u00e9nior Auton\u00f3mica que se disputou no Pavill\u00f3n Castelao de Ordes, e que clasificaba ao equipo campi\u00f3n para disputar a fase de ascenso a Primeira Nacional contra os ga\u00f1adores de Asturias, Castela e Le\u00f3n e o Pa\u00eds Vasco. O equipo carball\u00e9s comezou a fase final, disputada en formato de ligui\u00f1a, cunha vitoria fronte ao H.C. Liceo por 5-4. Con todo, na segunda xornada da final a catro ca\u00eda fronte aos dous equipos do Compa\u00f1\u00eda de Mar\u00eda, por 3-2 fronte ao Compa\u00f1\u00eda de Mar\u00eda \"B\" no primeiro dos dous partidos da xornada, repetindo o mesmo resultado fronte ao equipo \"A\".\nNa tempada 2015-16 o equipo s\u00e9nior presentouse coa \u00fanica baixa de Pablo A\u00f1\u00f3n, que asinara co RHC Lyon da Nationale 1 fracesa. Esa tempada o equipo carball\u00e9s conseguiu clasificarse de novo para disputar a final a catro por segundo ano consecutivo logo de eliminar nos cuartos de final ao A.C. Ordes, enfront\u00e1ndose en Carballo a Compa\u00f1\u00eda de Mar\u00eda, A.A. Dominicos e HC Liceo.\nNo ver\u00e1n de 2016 o club organizou xunto co Concello de Carballo a primeira edici\u00f3n do 3x3 Carballo, o primeiro torneo de h\u00f3ckey a pat\u00edns tres contra tres organizado en Galicia e que foi avalado pola Real Federaci\u00f3n Espa\u00f1ola de Patinaxe e que se disputou na fin de semana do 1 ao 3 de xullo.\nEn 2017 o equipo de veter\u00e1ns do Escola Lubi\u00e1ns converteuse nun dos catro equipos que competiron na Liga Galega de Veter\u00e1ns xunto a Liceo, Oleiros e Compa\u00f1\u00eda de Ferrol. Esa mesma tempada, logo dunha tempada irregular na que o equipo conseguiu finalizar na quinta posici\u00f3n a liga regular, o Lubi\u00e1ns dirixido por Carlos Loureiro disputou o \"play-off\" clasificatorio para a final a catro da Liga Galega S\u00e9nior. O partido de ida disputouse no Pavill\u00f3n Carballo Calero o 10 de marzo de 2018 fronte ao CH Compostela, cuarto clasificado na liga regular, finalizando cun empate a tres goles que deixaba aberta a eliminatoria, con todo, unha semana despois os carballeses ca\u00edan nos \u00faltimos minutos do partido de volta por 2-0 no Pavill\u00f3n de Vite, quedando fora da final a catro.\nDebut en categor\u00eda nacional.\nLogo da sa\u00edda do club do adestrador Carlos Loureiro no ver\u00e1n de 2018 logo de 14 anos vinculado ao Escola Lubi\u00e1ns, o ex xogador do club Jorge Lamas \"Cholo\" f\u00edxose cargo do club nunha tempada marcada polos trocos, cun cadro de xogadores considerablemente renovado polas baixas e as novas incorporaci\u00f3ns procedentes da base do club. Os obxectivos do club estiveron marcados polas modificaci\u00f3ns no formato de competici\u00f3n coa creaci\u00f3n da OK Liga Bronce, co que os tres primeiros clasificados da Liga Galega xogar\u00e1n a ligui\u00f1a de ascenso \u00e1 nova categor\u00eda. Os carballeses comezaron a tempada ga\u00f1ando o Torneo Villa de Gij\u00f3n logo de derrotar aos anfitri\u00f3ns (2-5) e aos bilba\u00ednos do Loyola Indautxu (8-0), torneo que os de Cholo utilizaron como preparaci\u00f3n da Liga Galega que comezar\u00edan a fin de semana seguinte na s\u00faa casa fronte ao A.C. Ordes.\nNa liga o conxunto carball\u00e9s realizou un grande inicio, mant\u00e9ndose imbatido nas oito primeiras xornadas, nas que colleitou sete vitorias e un s\u00f3 empate, o que lle permitiu liderar a t\u00e1boa clasificatoria con 22 puntos. O 10 de ferreiro de 2019 o Lubi\u00e1ns conseguiu a clasificaci\u00f3n para disputar a OK Liga Bronce logo de derrotar ao Dominicos \"B\" no Carballo Calero por 7-2 na derradeira xornada da Liga Galega e finalizar a competici\u00f3n na 3\u00aa posici\u00f3n, a \u00faltima que daba acceso \u00e1 OK Liga Bronce, conseguindo deste xeito disputar unha categor\u00eda nacional por primeira vez nos seus 36 anos de historia. Os doce xogadores convocados para o partido foro: Javi, Jos\u00e9 (porteiros), Fabi, Chechu, Roi, Marcos, Manu, Nando, Chipi e Tato, aos que acompa\u00f1aron ao longo da tempada Xo\u00e1n (lesionado para o encontro decisivo) e Iv\u00e1n.\nO Lubi\u00e1ns comezou a s\u00faa andaina en competici\u00f3n nacional o 24 de febreiro de 2019 fronte ao campi\u00f3n galego, o Dominicos, caendo 5-2 na Coru\u00f1a. O primeiro desprazamiento do equipo en categor\u00eda nacional tivo lugar o 9 de marzo na terceira xornada da OK Liga Bronce, cando se mediu en Grau (Asturias) ao Areces. Os caballeses pecharon a s\u00faa primeira participaci\u00f3n en categor\u00eda nacional o 9 de xu\u00f1o en Pamplona cunha derrota fronte o Iru\u00f1a HP (4-3) no pavill\u00f3n UDC Rochapea. Ao finalizar as 14 xornadas o equipo de Cholo ocupou a derradeira posici\u00f3n cun rexistro dun empate e 13 derrotas, conseguindo o seu \u00fanico punto en Carballo logo de empatar co Iru\u00f1a HP a cinco goles.\nA principios de xullo de 2021 a Real Federaci\u00f3n Espa\u00f1ola de Patinaxe comunicoulle ao club carball\u00e9s o seu dereito a competir na OK Liga Bronce (terceira categor\u00eda do h\u00f3ckey a pat\u00edns espa\u00f1ol) logo de finalizar a liga galega na terceira posici\u00f3n. Logo de procurar financiamento e as opci\u00f3ns de fichaxes para confeccionar un cadro de xogadores competitivo, o Lubi\u00e1ns confirmou a s\u00faa participaci\u00f3n na terceira categor\u00eda do h\u00f3ckey a pat\u00edns espa\u00f1ol o 22 de xullo. Na nova categor\u00eda quedar\u00eda encadrado nun grupo xunto con outros dous equipos galegos, tres asturianos, un c\u00e1ntabro, dous vascos, dous navarros, dous castel\u00e1n-leoneses e un aragon\u00e9s.\nO 13 de maio de 2023 o club conseguiu o maior \u00e9xito na s\u00faa historia ata a data cando se proclamou campi\u00f3n do grupo norte da OK Liga Bronce logo de ga\u00f1ar ao Real Club Josaleta en Getxo (2-5) no que foi o seu derradeiro partido da tempada. O campionato ademais deulle ao equipo carball\u00e9s o ascenso directo \u00e1 OK Liga Prata, segunda categor\u00eda do h\u00f3ckey a pat\u00edna espa\u00f1ol.\nPavill\u00f3n.\nO Escola Lubi\u00e1ns xoga os seus partidos como local no Pavill\u00f3n Carballo Calero da capital berganti\u00f1\u00e1. O pavill\u00f3n enc\u00f3ntrase no Complexo Deportivo Carballo Calero, un recinto inaugurado en 1995. A s\u00faa pista de lin\u00f3leo, de 44x22 m, foi renovada en 2008 e que pos\u00fae un sistema de cortinas que permite dividir a pista en tres espazos independentes. Conta cunha capacidade m\u00e1xima para 600 persoas e unha bancada con 450 asentos.\nPresidentes.\nDende a s\u00faa fundaci\u00f3n ata 2018 o club tivo seis presidentes. Eduardo Antonio Castro Garc\u00eda foi a primeira persoa en asumir a presidencia da entidade carballesa durante os primeiros catro anos da s\u00faa historia. A persoa que m\u00e1is tempo estivo \u00e1 fronte do club foi Fernando Fidalgo Cervi\u00f1o, que asumiu a presidencia durante dez anos entre 2005 e 2015. A seguinte t\u00e1boa presenta a todas as persoas que presidiron o club carball\u00e9s ao longo da s\u00faa historia:"}
{"id": "132969", "revid": "89787", "url": "https://gl.wikipedia.org/wiki?curid=132969", "title": "H.C. Raxoi", "text": "O Hockey Club Raxoi \u00e9 un equipo galego de h\u00f3ckey a pat\u00edns da cidade de Santiago de Compostela que milita na OK Liga Bronce e na OK Liga Prata feminina de h\u00f3ckey a pat\u00edns. O equipo adestra e disputa os seus partidos no Pavill\u00f3n Municipal de Vite, na capital de Galiza. Foi o primeiro club de hockey a pat\u00edns fundado en Santiago de Compostela, en setembro de 1989.\nTempada 2021/2022.\nPor primeira vez na s\u00faa historia o club, participa nunha categor\u00eda nacional de h\u00f3ckey a pat\u00edns, a OK Liga Bronce, debido \u00f3 ascenso na tempada anterior do equipo s\u00e9nior. O equipo logra a permanencia na categor\u00eda \u00f3 rematar a tempada na metade da t\u00e1boa (7\u00ba clasificado).\nNa categor\u00eda j\u00fanior, o equipo procl\u00e1mase campi\u00f3n galego e, posteriormente na fase clasificatoria para o campionato de Espa\u00f1a, acada un segundo posto, o que supuxo a clasificaci\u00f3n para o Campionato de Espa\u00f1a J\u00fanior, no cal finalizaron en 5\u00aa posici\u00f3n.\nPlantilla Ok Liga Bronce.\n2022/2023.\nAdestrador: Andr\u00e9s Garc\u00eda de la Iglesia\n2021/2022.\nAdestrador: Andr\u00e9s Garc\u00eda de la Iglesia\nPlantilla Ok Liga Prata Feminina.\n2022/2023.\nAdestradora: Ainhoa Garc\u00eda L\u00f3pez"}
{"id": "132971", "revid": "98629", "url": "https://gl.wikipedia.org/wiki?curid=132971", "title": "Simetr\u00eda radial", "text": "A simetr\u00eda \u00e9 a divisi\u00f3n imaxinaria do corpo dun ser vivo en metades equivalentes ou semellantes entre si. A simetr\u00eda perfecta dunha esfera ou cilindro transf\u00f3rmase en simetr\u00eda radial pola aparici\u00f3n de caras opostas diferentes como as que presentan alg\u00fans seres vivos. Estes organismos semellan unha torta onde varios planos de corte, chamados planos radiais, poden producir partes aproximadamente id\u00e9nticas.\nUn organismo con simetr\u00eda radial non presenta lados esquerdo ou dereito. Eles te\u00f1en unha rexi\u00f3n que cont\u00e9n a boca que leva o nome de cara oral, e un lado oposto que leva o nome de cara aboral'.\nSobre este eixos, establ\u00e9cense planos principais de simetr\u00eda, os que definen as posici\u00f3ns \"per-radiales\". As estruturas noutros planos (bisectrices dos \"per-radiales\") quedan en posici\u00f3ns \"inter-radiales\". A zona entre os \"per-radiales\" e os \"inter-radiales\" \u00e9 a zona \"ad-radial\".\nPolo tanto, esta simetr\u00eda aparece en calquera estrutura que pode dividirse en d\u00faas metades semellantes (en espello) por dous ou m\u00e1is planos que pasan a trav\u00e9s do eixe oral-aboral.\nSimetr\u00eda radial en animais.\nO tipo de simetr\u00eda empregase en taxonom\u00eda para clasificar os animais en diferentes grupos. Segundo isto os animais que pertencen ao grupo dos Radiados presentan este tipo de simetr\u00eda.\nAs\u00ed temos que os filos \"Cnidaria\" e \"Ctenophora\" estar\u00edan dentro desta categor\u00eda. Outros filos como os \"Echinodermata\", a\u00ednda que de adultos te\u00f1en simetr\u00eda radial, clasif\u00edcanse dentro dos animais con simetr\u00eda bilateral (bilaterais) xa que as s\u00faas larvas a presentan, e logo adquiren secundariamente a simetr\u00eda radial cando son adultos.\nDentro da simetr\u00eda radial aparecen algunhas posibilidades: a simetr\u00eda central ou esf\u00e9rica m\u00e1is propia dos animais que flotan sen estar orientados no seu contorno, e a simetr\u00eda radial ou lineal m\u00e1is apropiada para os animais s\u00e9siles ou flotantes coas caras superior e inferior definidas. Exemplos: a medusa e a hidra.\nA simetr\u00eda radial perfecta \u00e9 rara; usualmente transf\u00f3rmase en birradial, como nos cten\u00f3foros e en moitas anemones, con dous planos que dividen ao animal en metades iguais, ou tetrarradial, como moitas medusas, con catro planos de simetr\u00eda. Os equinodermos pos\u00faen unha simetr\u00eda pentarradial secundaria derivada da simetr\u00eda bilateral.\nSimetr\u00eda radial en plantas.\nMoitas flores presentan simetr\u00eda radial e debido a isto reciben o nome de actinomorfas. Nestas plantas a disposici\u00f3n dos seus p\u00e9talos,s\u00e9palos, e estames \u00e9 aproximadamente id\u00e9ntica en torno ao centro da flor.\nAs flores que presentan simetr\u00eda bilateral reciben o nome de zigomorfas, en oposici\u00f3n \u00e1s que te\u00f1en simetr\u00eda radial."}
{"id": "132972", "revid": "23204", "url": "https://gl.wikipedia.org/wiki?curid=132972", "title": "Scottish Premier Hockey League", "text": "A Scottish Premier Hockey League \u00e9 unha liga de h\u00f3ckey sobre xeo de Escocia. A liga comezou en setembro de 2007 e consta de cinco equipos. Remplazou \u00e1 Scottish National League coma a m\u00e1xima competici\u00f3n desta modalidade de h\u00f3ckey en Escocia por detr\u00e1s da Elite League (a liga profesional do Reino Unido). Ademais, alg\u00fans membros da liga disputan a Northern League con equipos da zona Norte da English National Ice Hockey League."}
{"id": "132973", "revid": "85894", "url": "https://gl.wikipedia.org/wiki?curid=132973", "title": "As Touzas, Goiriz, Vilalba", "text": "As Touzas \u00e9 un lugar da parroquia de Goiriz, no concello lugu\u00e9s de Vilalba, na comarca da Terra Ch\u00e1. Segundo o IGE, en 2010 ti\u00f1a 23 habitantes (12 homes e 11 mulleres), o que sup\u00f3n un aumento de 1 habitante con respecto ao ano 2008.\nAs Touzas \u00e9 un lugar da rolda da Ribeira. Ten 11 casas."}
{"id": "132975", "revid": "1131", "url": "https://gl.wikipedia.org/wiki?curid=132975", "title": "As Touzas", "text": "O top\u00f3nimo galego As Touzas pode referirse a:"}
{"id": "132979", "revid": "43749", "url": "https://gl.wikipedia.org/wiki?curid=132979", "title": "Lorena G\u00f3mez", "text": ""}
{"id": "132980", "revid": "23204", "url": "https://gl.wikipedia.org/wiki?curid=132980", "title": "Mai Meneses", "text": "Mar\u00eda Isabel Gonz\u00e1lez-Meneses Garc\u00eda-Valdecasas, nada en Madrid o 4 de xaneiro de 1978, m\u00e1is co\u00f1ecida como Mai Meneses, \u00e9 unha cantante e compositora espa\u00f1ola. Na actualidade \u00e9 a principal cantante e compositora do grupo Nena Daconte.\nTraxectoria.\nFilla de pai cordob\u00e9s e nai almeriense, a menor de 6 irm\u00e1ns, presentouse \u00e1 2\u00aa edici\u00f3n do concurso \"Operaci\u00f3n Triunfo\" e, a pesar de ser expulsada a primeira, conseguiu a oportunidade de editar un single en solitario chamado \"Vuelve\", colaborar no disco \"Soy Capaz &amp; Peque\u00f1as Joyas\" de Inma Serrano e fundar o grupo Nena Daconte.\nFormou o grupo Nena Daconte co m\u00fasico Kim Fanlo, e editaron o disco \"He perdido los zapatos\" polo acordo entre Universal Music coa s\u00faa discogr\u00e1fica Daconte Music. O seu single \"En que estrella estar\u00e1\" foi a canci\u00f3n de promoci\u00f3n da Vuelta Ciclista a Espa\u00f1a no 2006. Este single conseguiu cinco n\u00fameros 1 na lista de Los 40 Principales. Tendo tam\u00e9n \u00e9xito a s\u00faa canci\u00f3n \"Ten\u00eda tanto que darte\".\nRecibiron o Premio Ondas 2006 \u00f3 mellor grupo revelaci\u00f3n na 53\u00aa edici\u00f3n. Tam\u00e9n estiveron nomeados aos MTV Europe Music Awards 2006 na categor\u00eda \"Spanish Act\" e nos Premios 40 Principales 2006 recibiron o premio na categor\u00eda de mellor grupo revelaci\u00f3n e foron nomeados con \"Idiota \"Remix\"\" ao mellor videoclip. Mai tam\u00e9n ga\u00f1ou o premio \u00e1 mellor compositora nos Premios da M\u00fasica 2006 e como Nena Daconte ga\u00f1aron o premio ao Mellor Grupo Revelaci\u00f3n.\nO seu segundo disco, que sa\u00edu \u00e1 venda o 30 de setembro de 2008, tit\u00falase \"Retales de carnaval\". O primeiro single deste segundo disco de Nena Daconte foi \"Ten\u00eda tanto que darte\" estreado primeiro nas radios espa\u00f1olas en agosto deste ano, e sacado \u00e1 venda en formato dixital o 12 de setembro de 2008. Este disco entrou directamente ao n\u00ba 5 das listas de vendas espa\u00f1olas.\nDiscograf\u00eda.\nOperaci\u00f3n Triunfo.\n\u00c1lbums nos que Mai participou:\nSolitario.\nNa s\u00faa nova xira pola s\u00faa carreira en solitario aumentou en 10.000 copias vendidas \ngrazas \u00e1 colaboraci\u00f3n do seu novo director de produci\u00f3n malague\u00f1o, Jos\u00e9 L\u00f3pez."}
{"id": "132981", "revid": "89787", "url": "https://gl.wikipedia.org/wiki?curid=132981", "title": "Ram\u00f3n del Castillo", "text": "Ram\u00f3n del Castillo Palop, nado nas Palmas de Gran Canaria o 3 de maio de 1985, \u00e9 un cantante espa\u00f1ol.\nTraxectoria.\nCon 18 anos entrou na academia de Operaci\u00f3n Triunfo e quedou clasificado en segunda posici\u00f3n. En 2004 foi seleccionado polos telespectadores do programa para representar a Espa\u00f1a no Festival de Eurovisi\u00f3n que se celebrou en Istambul (Turqu\u00eda) co tema \"Para llenarme de ti\", composto por Kike Santander. Foi o primeiro en actuar e quedou clasificado en 10\u00aa posici\u00f3n de 36 participantes con 87 puntos recibindo as m\u00e1ximas puntuaci\u00f3ns de Andorra (12), Portugal (12), Francia (8) e Israel (8). O seu primeiro \u00e1lbum \"Es as\u00ed\" lanzouse en 2004 con Vale Music, producido polos irm\u00e1ns Toni e Xasqui Ten e masterizado por Claudio Giussani nos estudos Nautilus de Mil\u00e1n. O \u00e1lbum debutou no n\u00famero seis na lista de vendas.\nEn outubro de 2006 publica \"Cambio de sentido\" esta vez con Multitrack Records, o seu novo traballo no que seis dos seus temas son escritos por el mesmo. En 2007 grava unha canci\u00f3n dedicada a un dos seus equipos, o Real Betis pola celebraci\u00f3n do centenario do equipo verdibranco. Colaborou como xurado no programa \"\u00a1Quiero ser como Pepe!\" de Tv Canaria. En agosto de 2009 o cantante gravou o himno do equipo de f\u00fatbol Uni\u00f3n Deportiva Las Palmas."}
{"id": "132982", "revid": "23204", "url": "https://gl.wikipedia.org/wiki?curid=132982", "title": "Johann Joachim Quantz", "text": "Johann Joachim Quantz, nado en Oberscheden (Baixa Saxonia) o 30 de xaneiro de 1697 e finado en Potsdam o 12 de xullo de 1773, foi un compositor e frautista alem\u00e1n, ademais de mestre de frauta do rei Frederico II de Prusia.\nTraxectoria.\nComezou a demostrar o seu talento musical moi cedo. Aos 8 anos xa tocaba o contrabaixo en festivais locais. En 1708, ao morrer o seu pai, ferreiro de profesi\u00f3n, foise vivir a casa do seu t\u00edo Justus Quantz, membro da orquestra da cidade de Merseburg, co que comezou os seus estudos musicais. Trala morte do seu t\u00edo, o xenro deste, Johann Adolf Fleischhack tomou a Quantz como alumno. Ao rematar os seus estudos sab\u00eda tocar os principais instrumentos de corda e todos os de vento usuais, a excepci\u00f3n da frauta travesa.\nEn marzo de 1716 ingresou na orquestra municipal de Dresde, un ano m\u00e1is tarde viaxou a Viena onde estudou composici\u00f3n con Jan Dismas Zelenka e Johann Joseph Fux. En 1718 foi nomeado obo\u00edsta na capela polaca de Augusto II en Varsovia. Especializouse no estudo da frauta traveseira baixo a direcci\u00f3n de Pierre Buffardin.\nEstudou contrapunto en Roma con Francesco Gasparini e durante as s\u00faas viaxes por Europa co\u00f1eceu persoalmente a Scarlatti e a H\u00e4ndel.\nEn 1728 converteuse en frautista da capela de Dresde. Al\u00ed, durante un concerto co\u00f1eceu o pr\u00edncipe Frederico de Prusia, m\u00e1is tarde chamado Frederico o Grande, quen o tomou como mestre particular de frauta.\nCando o pr\u00edncipe chegou a ser proclamado rei, Quantz pasou \u00e1s ordes directas do novo monarca e impartiulle clases diarias de frauta e composici\u00f3n. Mesmo lle acompa\u00f1aba nas s\u00faas campa\u00f1as militares. Quantz permaneceu como compositor da corte e m\u00fasico de c\u00e1mara de Frederico o resto da s\u00faa vida, interpretando as s\u00faas propias composici\u00f3ns, as\u00ed como as do rei. S\u00f3 el ti\u00f1a o privilexio de criticar o rei, en sentido positivo ou negativo.\nA s\u00faa obra.\nFoi un compositor moi prol\u00edfico e un excepcional frautista. A s\u00faa obra comprende m\u00e1is de 200 sonatas, 300 concertos, para unha ou d\u00faas frautas, m\u00fasica de c\u00e1mara e algunhas arias. O seu estilo \u00e9 barroco, influenciado polo estilo italiano, especialmente de Antonio Vivaldi, a\u00ednda que as s\u00faas \u00faltimas creaci\u00f3ns incl\u00ednanse cara ao clasicismo.\nTam\u00e9n publicou varios tratados moi completos sobre a interpretaci\u00f3n da frauta no final do Barroco, e en particular o seu \"Versuch einer Anweisung die Fl\u00f6te traversiere zu spielen\" (1752), referencia fundamental para co\u00f1ecer a interpretaci\u00f3n musical (e non s\u00f3 a fraut\u00edstica) a mediados do s\u00e9culo XVIII. Paralelamente constru\u00edu frautas e proporcionou melloras t\u00e9cnicas e sonoras ao instrumento. Johann Sebastian Bach e Georg Philipp Telemann co\u00f1eceron estes instrumentos e adaptaron algunhas das s\u00faas composici\u00f3ns \u00e1s s\u00faas novas posibilidades t\u00e9cnicas."}
{"id": "132984", "revid": "21311", "url": "https://gl.wikipedia.org/wiki?curid=132984", "title": "Jos\u00e9 Galisteo", "text": "Jos\u00e9 Galisteo, nado en Viladecans (provincia de Barcelona) o 24 de febreiro de 1977, \u00e9 un cantante catal\u00e1n, que chegou a ser finalista do programa \"Operaci\u00f3n Triunfo\" en 2006.\nTraxectoria.\nJose Galisteo comezou a estudar solfexo e piano aos 12 anos. Con 20, tras regresar do servizo militar, ingresou como vocalista no d\u00fao Mediterr\u00e1neo. Logo de oito anos cantando en pequenos locais presentouse ao c\u00e1sting de \"Operaci\u00f3n Triunfo\", que lle abre grandes oportunidades no \u00e1mbito musical, quedando dos seis finalistas na edici\u00f3n do 2006.\nEn maio do 2007 lanza o seu primeiro disco, \"Remember\" un \u00e1lbum de versi\u00f3ns en ingl\u00e9s con produci\u00f3n a cargo de Da Bruk e baixo o selo Vale Music, conseguindo manterse na lista oficial de vendas Promusicae durante varios meses. Lanza dous singles, \"I Promised Myself\" cun divertido videoclip onde aparece como mozo dun calendario e \"Big In Japan\", cuxo videoclip rodado en Par\u00eds, aparece cunha sexy modelo xaponesa.\nNo 2008 obt\u00e9n o premio Garamond polo seu disco \"Remember\" outorgado en Madrid por un xurado formado por destacados m\u00fasicos e produtores da escena musical nacional.\nRealiza d\u00faas xiras (2007 e 2008) que o levan por todo o territorio nacional e tam\u00e9n Par\u00eds, Andorra e Berna.\nO 26 de outubro de 2009 lanza \"Luces y Sombras\" o seu segundo disco de estudo, repetindo produci\u00f3n con Da Bruk, debutando como produtor e director art\u00edstico, baixo o selo Label Sound Records, con sede en Barcelona. O seu primeiro single \"L\u00f3gicamente No\" \u00e9 un bombazo dance e v\u00e9n acompa\u00f1ado dun suxestivo e elegante videoclip, onde Jose Galisteo c\u00f3ntanos unha historia de desencontros amorosos xunto a varias modelos espa\u00f1olas.\n\"Luces y Sombras\" cont\u00e9n 13 cortes (3 deles remixes). En castel\u00e1n, e de estilo pop electr\u00f3nico, afianza a Jose Galisteo neste estilo de m\u00fasica e conv\u00e9rtese nunha forte aposta pola m\u00fasica electr\u00f3nica e dance."}
{"id": "132985", "revid": "89787", "url": "https://gl.wikipedia.org/wiki?curid=132985", "title": "Juan Camus", "text": "Juan Camus, nado en Santander (Cantabria) o 2 de marzo de 1973, \u00e9 un cantante e participante da primeira edici\u00f3n de Operaci\u00f3n Triunfo, en 2001.\nTraxectoria.\nA\u00ednda que naceu en Cantabria onde viviu durante os seus primeiros 10 anos, a s\u00faa familia trasl\u00e1dase a Madrid e \u00e9 al\u00ed onde comeza a interesarse pola m\u00fasica formando parte da coral da s\u00faa escola La Salle e da compa\u00f1\u00eda de teatro de \"Vicente Araguas\". Tras o seu paso pola universidade no \"Real Colexio Universitario Maria Cristina\" en San Lorenzo de El Escorial, lic\u00e9nciase en Ciencias Econ\u00f3micas e Empresariais e trasl\u00e1dase a Londres para estudar m\u00fasica. Deuse a co\u00f1ecer a trav\u00e9s do show televisivo Operaci\u00f3n Triunfo, para o que compuxo, xunto con Na\u00edm Thomas, o single \"Mi m\u00fasica es tu voz\".\nNo 2002 seguindo co \u00e9xito do programa, publica o seu primeiro \u00e1lbum \"Las cosas que nunca te dije\". \"M\u00eda\", tema composto por el, converteuse no seu primeiro single ao que seguiu \"S\u00f3lo nac\u00ed para quererte\". \u00c9 no ver\u00e1n do 2003, cando publica o seu segundo \u00e1lbum \"Exit\" con influencias que fusionan os estilos techno e latino. \"Exit\" foi producido polo produtor espa\u00f1ol Lu\u00eds Carlos Esteban e o seu segundo single \"Aqu\u00ed en tu piel\" foi producido por \"Jacobo Calder\u00f3n\", fillo do produtor Juan Carlos Calder\u00f3n.\nNo v\u00eddeo do seu primeiro single \"Quiero\" contou co apoio de Sof\u00eda Mazagatos, Jos\u00e9 Manuel Parada e Lara Dibildos entre outros e no seu segundo v\u00eddeo \"Aqu\u00ed en tu piel\" contou coa presenza de Teresa Gimpera e Elsa Anka. En xaneiro do 2004, Juan participa no programa \"Concurso Gran Hermano VIP\" quedando en segundo lugar. En novembro do 2008, Juan publica o seu terceiro traballo da s\u00faa carreira en solitario \"El milagro de la Navidad\" editado pola SGAE e Sello Autor e producido por Lu\u00eds Carlos Esteban. Gravado entre Madrid e Londres no ver\u00e1n do 2008. O primeiro single do \u00e1lbum \u00e9 \"Una sonrisa y un juguete de Navidad\" realizando un v\u00eddeo de debuxos animados co mesmo t\u00edtulo."}
{"id": "132988", "revid": "1888", "url": "https://gl.wikipedia.org/wiki?curid=132988", "title": "Santaballa", "text": "Co top\u00f3nimo Santaballa pod\u00e9monos referir a:"}
{"id": "132990", "revid": "5863", "url": "https://gl.wikipedia.org/wiki?curid=132990", "title": "Diccionario gallego-castellano (1913)", "text": "O Diccionario gallego-castellano \u00e9 un dicionario biling\u00fce galego castel\u00e1n de 12.463 voces coas definici\u00f3ns en castel\u00e1n publicado pola Real Academia Galega en fasc\u00edculos entre 1913 e 1928 sen se completar, chegando tan s\u00f3 ata a palabra cativo.\nElaboraci\u00f3n.\nO dicionario elaborouno C\u00e9sar Vaamonde Lores, cun criterio de autoridade, constitu\u00edndo o primeiro dicionario galego que se preocupou pola modernizaci\u00f3n da lingua e non s\u00f3 por recoller formas usadas. Public\u00e1ronse 26 fasc\u00edculos de 16 p\u00e1xinas cada un, interromp\u00e9ndose no n\u00famero 27 por falta de fondos e por disensi\u00f3ns internas no seo da RAG, malia que houbo iniciativas para continualo e mesmo en 1956 chegou a se anunciar a publicaci\u00f3n dun novo fasc\u00edculo que nunca sa\u00edu do prelo. O dicionario ti\u00f1a eivas notables, as\u00ed case a totalidade das entradas e dos exemplos do galego antigo bas\u00e9anse en edici\u00f3ns defectuosas e a s\u00faa estrutura provi\u00f1a do \"Diccionario de la Lengua Castellana\" da Real Academia Espa\u00f1ola, a\u00ednda que se tivo en conta tam\u00e9n o \"Grande Diccion\u00e1rio Portugu\u00e9z\" de Domingos Vieira."}
{"id": "132991", "revid": "1987", "url": "https://gl.wikipedia.org/wiki?curid=132991", "title": "Theodor Svedberg", "text": "Theodor (The) Svedberg, nado o 30 de agosto de 1884 en Valbo (Suecia) e finado o 25 de febreiro de 1971 en Kopparberg, situada no condado de \u00d6rebro, (Suecia), foi un qu\u00edmico e profesor universitario sueco, ga\u00f1ador do Premio Nobel de Qu\u00edmica en 1926.\nTraxectoria.\nEstudou qu\u00edmica na Universidade de Uppsala, onde en 1912 foi nomeado profesor titular de Qu\u00edmica f\u00edsica.\nInvestigaci\u00f3ns cient\u00edficas.\nO seu traballo con coloides probou as teor\u00edas sobre o movemento browniano enunciadas por Einstein e a geof\u00edsica polaca Marian Smoluchowski. Durante a s\u00faa investigaci\u00f3n, desenvolveu a t\u00e9cnica de ultracentrifugaci\u00f3n anal\u00edtica e demostrou a s\u00faa utilidade na distinci\u00f3n de prote\u00ednas puras.\nAs\u00ed mesmo foi un dos primeiros en estudar a s\u00edntese do caucho e realizou traballos sobre unha vacina contra a Poliomielite.\nEn 1926 foi galardoado co Premio Nobel de Qu\u00edmica \"polos seus traballos sobre a fisicoqu\u00edmica dos sistemas dispersos\".\nDenom\u00ednase svedberg na s\u00faa honra a unidade do coeficiente de sedimentaci\u00f3n."}
{"id": "132994", "revid": "111586", "url": "https://gl.wikipedia.org/wiki?curid=132994", "title": "Puck (l\u00faa)", "text": "Puck \u00e9 unha l\u00faa interior do planeta Urano. Foi descuberta o 30 de decembro do 1985 pola sonda espacial \"Voyager 2\". O nome de \"Puck\" prov\u00e9n da mitolox\u00eda celta e o folclore ingl\u00e9s. A \u00f3rbita de Puck descansa entre os aneis de Urano e a primeira das grandes l\u00faas de Urano, Miranda. Puck ten unha forma cuasi-esf\u00e9rica e un di\u00e1metro aproximado de 162\u00a0km. Ten unha superficie escura inzada de cr\u00e1teres, a cal amosa sinais de xeo de auga no seu espectro.\nDescubrimento e nomeamento.\nPuck\u2014a l\u00faa interior m\u00e1is grande de Urano \u2014foi descuberta a partir de imaxes tomadas pola \"Voyager 2\" o 30 de decembro do 1985. Recibiu a designaci\u00f3n temporal de S/1985\u00a0U\u00a01.\nA l\u00faa recibir\u00eda m\u00e1is tarde o nome de Puck, que aparece na obra de William Shakespeare, \"A Midsummer Night's Dream\", coma un trasgo que viaxa pola noite a trav\u00e9s do globo acompa\u00f1ando \u00e1s fadas. Na mitolox\u00eda celta e no folclore ingl\u00e9s, \"Puck\" era un trasgo falcatrueiro, imaxinado polo cristi\u00e1ns coma un dia\u00f1o. A l\u00faa tam\u00e9n foi designada coma Urano\u00a0XV.\nCaracter\u00edsticas f\u00edsicas.\nPuck \u00e9 a l\u00faa m\u00e1is grande entre as l\u00faas interiores de Urano, e orbita Urano nunha \u00f3rbita inmediatamente m\u00e1is interior c\u00e1 de Miranda. Ten un tama\u00f1o intermedio entre Portia (a segunda l\u00faa m\u00e1is grande entre as l\u00faas interiores de Urano) e Miranda (a m\u00e1is pequena das cinco l\u00faas cl\u00e1sicas de Urano). A \u00f3rbita de Puck est\u00e1 localizada entre os aneis de Urano e Miranda. Pouco m\u00e1is se co\u00f1ece de Puck, a parte da s\u00faa \u00f3rbita, o seu radio de aproximadamente 81\u00a0km, e o seu albedo xeom\u00e9trico no espectro visible de aproximadamente 0,1.\nDas l\u00faas descubertas polo equipo de imaxes da \"Voyager\u00a02\", s\u00f3 Puck foi descuberta o suficientemente cedo coma para reprogramar alg\u00fans dos equipos fotogr\u00e1ficos da sonda para as\u00ed poder obter imaxes con m\u00e1is detalle. As imaxes amosan a Puck cunha forma cuasi-esf\u00e9rica cun relaci\u00f3n entre os eixos de 0,97\u00a0\u00b1\u00a00,04). A s\u00faa superficie est\u00e1 inzada de cr\u00e1teres e \u00e9 de cor gris. Hai tres cr\u00e1teres na superficie de Puck que recibiron nomes oficiais, o m\u00e1is grande ten 45\u00a0km de di\u00e1metro. Observaci\u00f3ns feitas co Telescopio Espacial Hubble e con telescopios terrestres de grande alcance atoparon li\u00f1as de absorci\u00f3n de xeo de auga no espectro de Puck.\nNon se co\u00f1ecen nada da estrutura interna de Puck. Semella estar feita dunha mestura de xeo de auga con materiais escuros semellantes os atopados nos aneis de Urano. Estes materiais probablemente sexan rochas ou compostos org\u00e1nicos. A ausencia de cr\u00e1teres con sistemas de raios implicar\u00eda que non hai separaci\u00f3n entre os xeos e o resto de compo\u00f1entes, e que tampouco est\u00e1n separados por capas, carecendo as\u00ed dun n\u00facleo e un manto con distintos tipos de materiais."}
{"id": "132995", "revid": "89787", "url": "https://gl.wikipedia.org/wiki?curid=132995", "title": "Ereikoussa", "text": "Ereikoussa ou Erikoussa (grego: \u0395\u03c1\u03b5\u03af\u03ba\u03bf\u03c5\u03c3\u03b1) \u00e9 unha illa grega nas Illas X\u00f3nicas, Grecia. Desde a reforma de 2011 do goberno local \u00e9 parte do municipio Corf\u00fa, dos cales \u00e9 unha unidade municipal. At\u00f3pase na costa noroeste da illa de Corf\u00fa. S\u00f3 hai unha cidade na illa, tam\u00e9n chamada Ereiko\u00fassa. A s\u00faa poboaci\u00f3n era de 698 habitantes no censo de 2001 e a s\u00faa superficie \u00e9 4\u00b4449\u00a0km\u00b2. A illa \u00e9 rica en bosques verdes, cheos de cipreses e oliveiras. Conta con d\u00faas praias, Porto (\u03a0\u03cc\u03c1\u03c4\u03bf) e Braghini (\u039c\u03c0\u03c1\u03b1\u03b3\u03ba\u03af\u03bd\u03b9), que son dous nomes de orixe italiana que foron nomeados durante o dominio veneciano.\nAs d\u00faas formas principais para chegar a Erikoussa son a trav\u00e9s dun barco que sae desde Sidari, unha cidade do norte de Corf\u00fa, ou dun barco que sae desde a cidade de Corf\u00fa. O barco de Sidari tarda uns 40 min. mentres que o de Corf\u00fa tarda ao redor de 2 horas 45 min."}
{"id": "132996", "revid": "1131", "url": "https://gl.wikipedia.org/wiki?curid=132996", "title": "A Barciela, Santiago de Compostela", "text": "Santo Andr\u00e9 da Barciela \u00e9 unha parroquia que se localiza no norte do concello de Santiago de Compostela. Segundo o IGE en 2018 ti\u00f1a 329 habitantes (160 mulleres e 169 homes) distribu\u00eddos en 11 entidades de poboaci\u00f3n\nHistoria.\nNo \"Diccionario geogr\u00e1fico-estad\u00edstico-hist\u00f3rico de Espa\u00f1a y sus posesiones de Ultramar\" de Pascual Madoz, ind\u00edcase:\nNo ano 2005 dous lugares desta parroquia, Sig\u00fceiro e A Foca, foron incorporados ao concello de Oroso mediante o decreto 25/2005 do 3 de febreiro (DOG n\u00ba 34 do 18 de febreiro). O motivo foi o crecemento urban\u00edstico do lugar de Sig\u00fceiro do concello de Oroso que produciu un \u00fanico n\u00facleo urbano formado polos tres lugares, situados ao norte do R\u00edo Tambre que deste xeito pasou a conformar a fronteira entre os dous concellos. Dez anos despois deste cambio administrativo o nomencl\u00e1tor da Xunta de Galicia continuaba a inclu\u00edr aqueles dous lugares nesta parroquia.\nEsta parroquia forma parte da parroquia eclesi\u00e1stica da Barciela que tam\u00e9n se estende por Sig\u00fceiro no veci\u00f1o concello de Oroso."}
{"id": "132998", "revid": "23204", "url": "https://gl.wikipedia.org/wiki?curid=132998", "title": "Nuda", "text": "Os Nuda (Nus) son unha clase do filo Ctenophora; o seu nome alude \u00e1 s\u00faa principal caracter\u00edstica diferencial, a ausencia de tent\u00e1culos. Incl\u00fae unha orde chamado Beroida e unhas 25 especies en dous x\u00e9neros, \"Beroe\" e \"Neis\"..\nOs beroideos son animais con forma c\u00f3nica ou de saco. Pos\u00faen unha ampla boca e un longo canle far\u00ednxeo e canles gastrovasculares ramificados que lle serven para tragar enteiros organismos grandes. No extremo aboral presentan un \u00f3rgano sensorial.\nAlg\u00fans membros do x\u00e9nero \"Beroe sp.\" podemos atopalos no Oc\u00e9ano Atl\u00e1ntico como no Pac\u00edfico acadando en ocasi\u00f3ns lonxitudes de 20\u00a0cm ou m\u00e1is."}
{"id": "132999", "revid": "1786", "url": "https://gl.wikipedia.org/wiki?curid=132999", "title": "Nus (Cten\u00f3foro)", "text": ""}
{"id": "133000", "revid": "1786", "url": "https://gl.wikipedia.org/wiki?curid=133000", "title": "Atentaculado", "text": ""}
{"id": "133002", "revid": "89787", "url": "https://gl.wikipedia.org/wiki?curid=133002", "title": "K\u00e1lamos", "text": "K\u00e1lamos (grego: \u039a\u03ac\u03bb\u03b1\u03bc\u03bf\u03c2), co\u00f1ecida na antig\u00fcidade como Karnos (\"\u039a\u03ac\u03c1\u03bd\u03bf\u03c2\"), \u00e9 unha monta\u00f1osa illa grega no Mar X\u00f3nico. Desde a reforma de 2011 dos gobernos locais forma parte do municipio de Lefkada, dos cales \u00e9 unha unidade municipal. Ten unha poboaci\u00f3n invernante de ao redor de 600 persoas, o que aumenta considerablemente no ver\u00e1n polos turistas. O nome de \"Kalamos\" significa carrizo en grego. K\u00e1lamos \u00e9 tam\u00e9n unha comunidade na prefectura de Lefkada. A s\u00faa poboaci\u00f3n era de 543 habitantes no censo de 2001.\nXeograf\u00eda.\nA superficie terrestre \u00e9 de 24\u00b496\u00a0km\u00b2, e o seu punto m\u00e1is alto \u00e9 de 754 m sobre o nivel do mar. O principal asentamento da illa \u00e9 a cidade portuaria de K\u00e1lamos (483 habitantes), na costa leste da illa. Desde aqu\u00ed, un servizo regular de transbordador conecta a illa con Mytikas no continente. Episkopi (60 habitantes) \u00e9 a outra aldea habitada da illa. A aldea de Porto Leoa foi abandonado tras o terremoto de 1953, que destru\u00edu a subministraci\u00f3n de auga, pero a igrexa est\u00e1 a\u00ednda en uso.\nNa d\u00e9cada de 1990, o sistema de auga foi reconstru\u00eddo e agora todos os fogares te\u00f1en auga corrente. Ademais, nos \u00faltimos anos, todos os cami\u00f1os que eran de terra paviment\u00e1ronse. Kalamos, unha vez unha illa remota, sen electricidade nin sistema de auga corrente, ten agora todas as comodidades do continente."}
{"id": "133010", "revid": "839", "url": "https://gl.wikipedia.org/wiki?curid=133010", "title": "Heinrich Otto Wieland", "text": "Heinrich Otto Wieland, nado en Pforzheim, Baden, (Alema\u00f1a) o 4 de xu\u00f1o de 1877 e finado en M\u00fanic, o 5 de agosto de 1957, foi un qu\u00edmico alem\u00e1n. Foi galardoado co premio Nobel de Qu\u00edmica do ano 1927.\nTraxectoria.\nEstudou qu\u00edmica nas universidades de Berl\u00edn, M\u00fanic e Stuttgart. En 1917 sucedeu a Adolf von Baeyer como profesor de qu\u00edmica da Universidade de M\u00fanic e ensinou qu\u00edmica org\u00e1nica nas de Friburgo e M\u00fanic (1925-1953).\nInvestigaci\u00f3ns cient\u00edficas.\nFormulou a teor\u00eda da deshidroxenaci\u00f3n e explicou a constituci\u00f3n de moitos produtos de natureza completa, como a pteridina, as hormonas sexuais e os gluc\u00f3sidos da dixital, e tam\u00e9n dalg\u00fans alcaloides.\nAs\u00ed mesmo realizou estudos complexos sobre os \u00e1cidos biliares.\nEn 1927 foi galardoado co Premio Nobel de Qu\u00edmica \"polas s\u00faas investigaci\u00f3ns sobre a composici\u00f3n dos \u00e1cidos biliares\". O premio foi anunciado o 13 de novembro de 1928, sendo entregado o 10 de decembro daquel mesmo ano en Estocolmo.\nActivismo social.\nWieland tratou exitosamente de protexer as persoas, especialmente os estudantes xudeus, que v\u00edan como eran \"restrinxidos racialmente\" tras as leis de N\u00faremberg. Malia non poder acceder \u00e1 universidade como alumnos, pod\u00edan permanecer no grupo de Heinrich Wieland como qu\u00edmicos ou como \"G\u00e4ste des Geheimrats\" (invitados do consello privado)."}
{"id": "133017", "revid": "98629", "url": "https://gl.wikipedia.org/wiki?curid=133017", "title": "Estrela Vermella de Belgrado", "text": "A Sociedade Deportiva Estrela Vermella de Belgrado (en serbio \"Sportsko Dru\u0161tvo Crvena Zvezda Beograd\") \u00e9 un club polideportivo da cidade de Belgrado, en Serbia, fundado o 4 de marzo de 1945. Entre as s\u00faas secci\u00f3ns deportivas m\u00e1is laureadas est\u00e1n as seguintes:\nOutras secci\u00f3ns do club son as de voleibol, h\u00f3ckey sobre xeo, balonm\u00e1n, remo, w\u00e1ter-polo, rugby league, atletismo, tenis, f\u00fatbol americano, nataci\u00f3n etc, at\u00e9 un total de 26 secci\u00f3ns."}
{"id": "133022", "revid": "89787", "url": "https://gl.wikipedia.org/wiki?curid=133022", "title": "Sip\u00fanculos", "text": "Os Sip\u00fanculos (Sipuncula ou \"pequeno tubo\") son un grupo de animais mari\u00f1os que presentan simetr\u00eda bilateral, son prot\u00f3stomos, celomados non segmentados e sedentarios. Pos\u00faen unha forma alongada na que se diferencian d\u00faas partes: a trompa e o tronco.\nAdoitan vivir enterrados na area ou na lama, ou ben ocupan calquera espazo no que colla o seu corpo como unha fendedura dunha rocha, un tubo ou unha cuncha doutro animal.\nEstes animais, a\u00ednda que non son moi abundantes, est\u00e1n moi estendidos: dende mares c\u00e1lidos a polares, dende zonas superficiais a abisais, e actualmente co\u00f1\u00e9cense unhas 320 especies . O seu tama\u00f1o oscila entre os 2\u00a0mm e os 50\u00a0cm.\nCaracter\u00edsticas.\nAs principais caracter\u00edsticas deste Filo son as seguintes:"}
{"id": "133023", "revid": "12452", "url": "https://gl.wikipedia.org/wiki?curid=133023", "title": "Sipuncula", "text": ""}
{"id": "133025", "revid": "132", "url": "https://gl.wikipedia.org/wiki?curid=133025", "title": "Dragan Dokanovic", "text": ""}
{"id": "133030", "revid": "10599", "url": "https://gl.wikipedia.org/wiki?curid=133030", "title": "Aeroport de Castell\u00f3", "text": ""}
{"id": "133031", "revid": "1131", "url": "https://gl.wikipedia.org/wiki?curid=133031", "title": "Aeroporto de Castell\u00f3", "text": "O Aeroporto de Castell\u00f3 (IATA: CAS, OACI: LECS), tam\u00e9n co\u00f1ecido como Aeroporto de Castell\u00f3-Costa Azahar ou Aeroporto de Castell\u00f3-Costa dels Tarongers, \u00e9 un aeroporto espa\u00f1ol localizado nas inmediaci\u00f3ns de Vilanova d'Alcolea, na provincia de Castell\u00f3.\nFoi xestionado pola sociedade p\u00fablica Aerocas e posteriormente pola canadense SNC-Lavalin. A pesar de ser inaugurado oficialmente en marzo de 2011, non recibiu todos os permisos para operar ata decembro de 2014 e ata setembro de 2015 careceu de operaci\u00f3ns regulares, convert\u00e9ndose nun s\u00edmbolo da disipaci\u00f3n que caracterizou o desenvolvemento da crise espa\u00f1ola de 2008. En outubro de 2016 operaba un pequeno n\u00famero de voos con algo m\u00e1is de 400 pasaxeiros ao d\u00eda.\nLocalizaci\u00f3n.\nO aeroporto empl\u00e1zase a 40 km de Castell\u00f3 de la Plana, ademais doutros n\u00facleos tur\u00edsticos como Benic\u00e0ssim, ou industriais como Vila-real, Onda ou Borriana.\nConstruci\u00f3n.\nDesde o seu inicio, o proxecto do aeroporto de Castell\u00f3 foi identificado como unha decisi\u00f3n persoal do Presidente da Deputaci\u00f3n Provincial de Castell\u00f3, Carlos Fabra. Como manifestou en numerosas ocasi\u00f3ns, o aeroporto de Castell\u00f3 ser\u00eda unha necesidade ineludible para poder converter a Castell\u00f3 nunha zona tur\u00edstica de calidade. As\u00ed, o aeroporto deber\u00eda entenderse dentro do marco do fomento do lecer, onde tam\u00e9n se incluir\u00eda o futuro parque tem\u00e1tico \"Mundo Ilusi\u00f3n\", a promoci\u00f3n do golf con torneos de categor\u00eda internacional, e enclaves residenciais como Marina d'Or.\nOs detractores ao proxecto sinalan en cambio, que un aeroporto en Castell\u00f3 \u00e9 un gasto innecesario, dada a proximidade dos aeroportos de Reus e de Valencia, a aproximadamente 50 minutos de distancia da cidade de Castell\u00f3. Os ecoloxistas sinalan \u00e1 s\u00faa vez que os terreos onde se est\u00e1 constru\u00edndo son dunha alta riqueza ecol\u00f3xica. De feito, conseguiuse paralizar en varias ocasi\u00f3ns a s\u00faa construci\u00f3n mediante denuncias no xulgado por delitos ao medio ambiente."}
{"id": "133040", "revid": "22570", "url": "https://gl.wikipedia.org/wiki?curid=133040", "title": "Maxence Larrieu", "text": "Maxence Larrieu, nado en Marsella o 27 de outubro de 1934, \u00e9 un frautista franc\u00e9s.\nTraxectoria.\nA s\u00faa nai era mestra de piano no Conservatorio. Comezou a estudar frauta moi novo, en 1944, no Conservatorio de Marsella con Joseph Rampal, o pai de Jean-Pierre Rampal.\nGa\u00f1ou o primeiro premio de frauta no Conservatorio de Par\u00eds en 1951 con Gaston Crunelle e o primeiro premio de m\u00fasica de c\u00e1mara en Par\u00eds en 1953. En 1954, ga\u00f1a o Concurso Internacional de Gen\u00e8ve e de M\u00fanic. Entre 1954 e 1966, foi o frauta solista da Op\u00e9ra-Comique de Par\u00eds. En 1966, foi mestre nos \u00c1nxeles. Dende 1966, repartiu o seu tempo entre Par\u00eds e Xenebra onde actualmente \u00e9 profesor em\u00e9rito no Conservatorio.\nParalelamente, realizou unha importante carreira sol\u00edstica, tocou en festivais e concertos coas mellores orquestras do mundo coma a English Chamber Orchestra, os Solistas de Zagreb etc."}
{"id": "133047", "revid": "98629", "url": "https://gl.wikipedia.org/wiki?curid=133047", "title": "Lu\u00eds XVII de Francia", "text": "Lu\u00eds Carlos de Francia (en franc\u00e9s \"Louis-Charles de France\"), nado no Palacio de Versalles o 27 de marzo de 1785 e finado o 8 de xu\u00f1o de 1795, foi o segundo fillo do rei Lu\u00eds XVI e a s\u00faa esposa Mar\u00eda Antonieta, foi duque de Normand\u00eda, e delf\u00edn de Francia a partir de 1789, despois pr\u00edncipe real de 1791 a 1792. Segu\u00edndo a orde din\u00e1stica, foi reco\u00f1ecido polos mon\u00e1rquicos franceses como rei baixo o nome de Lu\u00eds XVII desde a morte do seu pai Lu\u00eds XVI en 1793 e ata a s\u00faa propia morte na prisi\u00f3n do Temple en 1795 \u00e1 idade de 10 anos. O seu t\u00edo o rei Lu\u00eds XVIII respectar\u00eda a orde din\u00e1stica en memoria do seu sobri\u00f1o.\nVida.\nInfancia.\nAo ser o segundo fillo de Lu\u00eds XVI de Francia, non estivo destinado nun principio a suceder o seu pai, pero \u00e1 morte do seu irm\u00e1n Lu\u00eds Xos\u00e9 de Francia o 4 de xu\u00f1o\u00a0de 1785 recibindo as\u00ed o t\u00edtulo de \"dauphin\" de Francia e \"prince royal\" en 1790.\nPasou os seus primeiros anos en Versalles. O 10 de agosto de 1792, foi feito prisioneiro xunto cos seus pais na prisi\u00f3n do Temple e perdeu o seu t\u00edtulo de Delf\u00edn de Francia. Confiado m\u00e1is concretamente \u00f3 garda do seu pai, este prosegue a s\u00faa educaci\u00f3n antes de ser separado do rei, cando este \u00e9 executado o 21 de xaneiro de 1793.\nCatividade na Prisi\u00f3n do Temple.\nEn virtude do principio segundo o cal a continuidade din\u00e1stica \u00e9 autom\u00e1tica en Francia (o Delf\u00edn sucede o rei anterior a partir do momento da morte deste \u00faltimo), ante os ollos dos mon\u00e1rquicos, Lu\u00eds Carlos sucede \u00f3 seu pai, trala execuci\u00f3n deste en 1793.\nBaixo o nome de \"Lu\u00eds XVII\", \u00e9 reco\u00f1ecido como tal polo seu t\u00edo o futuro Lu\u00eds XVIII de Francia que emigrara a Hamm, preto de D\u00fcsseldorf, Westfalia. A emperatriz Catarina II de Rusia expulsou do seu pa\u00eds a todos os franceses que non reco\u00f1eceran como rei a Lu\u00eds XVII.\nO neno \u00e9 implicado no preito en contra da s\u00faa nai Mar\u00eda Antonieta en 1793. F\u00edxoselle firmar unha declaraci\u00f3n de reco\u00f1ecemento de incesto, para engadir un cargo de acusaci\u00f3n contra ela. O neno pediu \u00e1s mulleres que estaban presentes que axudaran a s\u00faa nai. Logo de ser guillotinada en outubro do mesmo ano, os revolucionarios mantiv\u00e9rono en prisi\u00f3n en condici\u00f3ns infrahumanas custodiado por un zapateiro chamado Antoine Simon. Morreu de tuberculose na prisi\u00f3n do Temple o 8 de xu\u00f1o de 1795. O corpo foi soterrado dous d\u00edas m\u00e1is tarde nunha foxa sen nome no cemiterio de Santa Margarida de Par\u00eds, sen ning\u00fan sinal de que al\u00ed descansaba Lu\u00eds XVII de Francia.\nAs misteriosas circunstancias da s\u00faa morte fixeron que \u00f3 longo do s\u00e9culo aparecesen unha gran cantidade de falsos delf\u00edns, dos cales o m\u00e1is destacable foi Karl Wilhelm Naundorff.\nO coraz\u00f3n de Lu\u00eds XVII.\nSeguro de que asist\u00eda a un momento hist\u00f3rico, o m\u00e9dico encargado de realizarlle a autopsia, o convencido republicano Philipe-Jean Pelletan, extirpoulle o coraz\u00f3n e escondeuno na s\u00faa casa, metido dentro dun frasco con alcohol et\u00edlico dentro da s\u00faa ampla biblioteca. Tras o falecemento de Pelletan, o frasco foi requisado polo arcebispado de Par\u00eds e gardado dentro das s\u00faas dependencias. En 1830 durante a segunda revoluci\u00f3n bonapartista, o palacio do arcebispado de Par\u00eds foi destru\u00eddo e de entre os seus restos, o frasco foi rescatado polo fillo de Pelletan. O coraz\u00f3n de Lu\u00eds XVII foi cambiando de lugar durante moitos anos e pasou por moi diversas manos ata que foi entregado a Carlos de Borb\u00f3n, duque de Madrid, que a s\u00faa vez era pretendente ao trono franc\u00e9s e o gardou no seu castelo vien\u00e9s de Frohsdorf. Durante a segunda guerra mundial, a s\u00faa filla levouno a Italia e as fillas desta en 1975 entreg\u00e1ronllo \u00f3 Duque de Bauffremont, presidente do Memorial de Francia (os mesmos que organizan anualmente por outubro unha misa en honor e memoria dos pais de Lu\u00eds XVII, Lu\u00eds XVI e Mar\u00eda Antonieta). Este, ao cabo dun tempo entregoullo ao Cabido de St. Denis de Par\u00eds, onde o coraz\u00f3n \u00e9 exposto sen nome sobre unha capela do templo, ata que o grupo de investigaci\u00f3n dos profesores Ernst Brinkmann da Universidade de M\u00fcnster e Jean Jacques Cassiman, da Universidade de Lovaina puideron acceder a mech\u00f3ns do cabelo de Mar\u00eda Antonieta que foron atopados grazas \u00f3 envialos en vida a s\u00faa nai, a emperatriz de Austria, Mar\u00eda Tareixa I e \u00f3s mech\u00f3ns de cabelo de d\u00faas das irm\u00e1s de Mar\u00eda Antonieta. En abril de 2000 p\u00faidose comprobar que tanto o ADN de Mar\u00eda Antonieta como o do coraz\u00f3n daquel rapaz morto no Temple coincid\u00edan plenamente.\nO 8 de xu\u00f1o do 2004 celebrouse na Saint Denis de Par\u00eds a misa funeral de Lu\u00eds XVII, que foi enterrado ao rematar as cerimonias na cripta real da bas\u00edlica xunto \u00f3s seus pais Lu\u00eds XVI e Mar\u00eda Antonieta, dentro da capela dos reis Borb\u00f3ns. Na bas\u00edlica eran soterrados os reis franceses desde a Alta Idade Media."}
{"id": "133048", "revid": "112903", "url": "https://gl.wikipedia.org/wiki?curid=133048", "title": "Diccionario galego-castel\u00e1n", "text": "O Diccionario galego-castel\u00e1n \u00e9 un dicionario biling\u00fce galego castel\u00e1n de aproximadamente 16.800 voces definidas en castel\u00e1n elaborado por Leandro Carr\u00e9 Alvarellos. A obra publicouse en dous volumes, o primeiro que cont\u00e9n as letras A-D en 473 p\u00e1xinas editouse en xullo de 1928; o segundo, de 447 p\u00e1xinas, apareceu en xu\u00f1o de 1931.\nElaboraci\u00f3n.\nCarr\u00e9 incorporou os dicionarios anteriores e deu entrada a numeroso l\u00e9xico, en especial cultismos, do portugu\u00e9s a\u00ednda que non sempre ben adaptados."}
{"id": "133050", "revid": "5132", "url": "https://gl.wikipedia.org/wiki?curid=133050", "title": "Sino-tibetano", "text": ""}
{"id": "133051", "revid": "6939", "url": "https://gl.wikipedia.org/wiki?curid=133051", "title": "Trasluz Lukus", "text": ""}
{"id": "133052", "revid": "6939", "url": "https://gl.wikipedia.org/wiki?curid=133052", "title": "Trasluz", "text": ""}
{"id": "133053", "revid": "2074", "url": "https://gl.wikipedia.org/wiki?curid=133053", "title": "Michael Holbrook Penniman", "text": ""}
{"id": "133056", "revid": "6939", "url": "https://gl.wikipedia.org/wiki?curid=133056", "title": "Barca de Barbantes, Cenlle", "text": ""}
{"id": "133057", "revid": "3238", "url": "https://gl.wikipedia.org/wiki?curid=133057", "title": "Copa Intercontinental", "text": ""}
{"id": "133058", "revid": "2074", "url": "https://gl.wikipedia.org/wiki?curid=133058", "title": "Vasari", "text": ""}
{"id": "133059", "revid": "25871", "url": "https://gl.wikipedia.org/wiki?curid=133059", "title": "Arco apuntado", "text": "O arco apuntado, tam\u00e9n chamado arco oxival, est\u00e1 composto por dous tramos de arco formando un \u00e1ngulo central, na clave.\nSignificaci\u00f3n do arco oxival.\nNa Europa do s\u00e9culo XII, o arco oxival non s\u00f3 sup\u00f3n un cambio est\u00e9tico que racha co clasicismo do arco de medio punto, propio da arquitectura romana e a rom\u00e1nica, sen\u00f3n que ademais, resulta m\u00e1is eficaz, pois grazas \u00e1 s\u00faa verticalidade as presi\u00f3ns laterais son menores c\u00e1 no arco de medio punto, permitindo salvar maiores espazos.\nA secci\u00f3n do arco oxival reproduce os nervios, cada vez m\u00e1is complexos, do sistema g\u00f3tico, que tam\u00e9n se manifestan nas mesmas molduras do alicerce.\nO arco apuntado consid\u00e9rase un dos tres elementos distintivos da arquitectura g\u00f3tica, xunto coa b\u00f3veda de crucer\u00eda e o arcobotante. \u00c9 consecuencia das novidades introducidas no sistema construtivo g\u00f3tico e acompa\u00f1a na s\u00faa evoluci\u00f3n \u00e1 b\u00f3veda de crucer\u00eda.\nHistoria.\nO arco apuntado foi empregado anteriormente polos abas\u00eds no s\u00e9culo IX. Na arquitectura musulm\u00e1, o arco de ferradura apuntado ou \"arco t\u00famido\" aparece dende o s\u00e9culo X. Ten precedentes na arte rom\u00e1nica (s\u00e9culo XII). Utilizouse no rom\u00e1nico borgo\u00f1\u00f3n. \u00c9 t\u00edpico da arquitectura g\u00f3tica (s\u00e9culo XIII-XV).\nDurante o s\u00e9culo XV xeneralizase o uso do arco apuntado conopial, ou c\u00f3ncavo-convexo, de catro centros, dous interiores, \u00e1 altura das impostas, e dous externos, na parte superior. Posteriormente xorde o arco rebaixado, tipo carpanel, ou de tres centros, dous \u00e1 altura das impostas e un por baixo dela, moito maior. O chamado arco Tudor, t\u00edpico de Inglaterra. O arco escarzano, que non chega ao semic\u00edrculo, tam\u00e9n se empregou na arquitectura g\u00f3tica, en vans secundarios. Na derradeira \u00e9poca da arte g\u00f3tica utilizouse o arco mixtil\u00edneo, composto de pequenos tramos rectil\u00edneos dentro do arco."}
{"id": "133061", "revid": "1888", "url": "https://gl.wikipedia.org/wiki?curid=133061", "title": "Xabier Rodr\u00edguez Baixeras", "text": ""}
{"id": "133062", "revid": "98629", "url": "https://gl.wikipedia.org/wiki?curid=133062", "title": "Tard\u00edgrados", "text": "Os Tard\u00edgrados ou Tard\u00edgrada (que significa \"de paso lento\") constit\u00faen un filo de invertebrados prot\u00f3stomos segmentados microsc\u00f3picos (de 0,1 a 1,2 mm) que viven en varios medios: uns poucos son mari\u00f1os e viven entre as areas da zona litoral ou incluso en zonas abisais, outros viven en auga doce, m\u00e1is a maior\u00eda son semiacu\u00e1ticos e viven adheridos a bri\u00f3ns, liques, ou hep\u00e1ticas. A s\u00faa forma \u00e9 repoluda, presentando 8 patas coas que se move con gran lentitude. O zo\u00f3logo alem\u00e1 Goeze os chamou \"Kleine Wasser-B\u00e4ren\" que en lingua alem\u00e1 significa \"osos de auga\" debido a s\u00faa forma de moverse.\nCo\u00f1ecense case 1.000 especies de tard\u00edgrados.\nCaracter\u00edsticas.\nPresentan simetr\u00eda bilateral. O corpo \u00e9 moi pequeno, con catro segmentos que ten cada un un par de ap\u00e9ndices rematados nunhas unllas. Pos\u00fae m\u00e1is de d\u00faas capas de c\u00e9lulas, tecidos e \u00f3rganos. A cavidade do corpo deriva do blastocele polo que \u00e9 un pseudocele. Corpo mon\u00f3mero.\nA maior\u00eda ten uns \u00f3rganos chupadores cuns estiletes que perforan as c\u00e9lulas das que se alimentan. O alimento l\u00edquido entra na boca que se abre nunha curta cavidade bucal e que contin\u00faa cunha farinxe tubular chupadora que \u00e9 o lugar onde se gardan os estiletes nunhas va\u00ed\u00f1as. O alimento contin\u00faa polo es\u00f3fago e chega ao est\u00f3mago. Logo segue un curto intestino que abre ao exterior por un ano situado na rexi\u00f3n ventral.\nTe\u00f1en 4 pares de patas rematadas en garras e unidas a 5 ou 6 pares de fibras musculares que permiten darlle un n\u00famero limitado de movementos.\nPresentan un n\u00famero fixo de c\u00e9lulas o cal \u00e9 unha caracter\u00edstica que os achega aos pseudocelomados.\nCarecen dun verdadeiro sistema circulatorio e respiratorio. En condici\u00f3ns de escaseza de os\u00edxeno inchan resistindo neste estado varios d\u00edas.\nA excreci\u00f3n non \u00e9 ben co\u00f1ecida. Alg\u00fans parecen depositar os refugallos na cut\u00edcula e o animal os desprende cando fai a muda.\nAo ter unha cut\u00edcula externa r\u00edxida, te\u00f1en que facer periodicamente unha muda para desprenderse dela e xerar outra nova, aumentando as\u00ed o seu tama\u00f1o corporal. Adoitan mudar 5 ou 6 veces ao longo da s\u00faa vida.\nA reproduci\u00f3n sexual \u00e9 por sexos separados, pero en ocasi\u00f3ns poden ser partenoxen\u00e9ticos xa que \u00e1s veces os machos son moi escasos.\nPasan gran parte da s\u00faa vida deshidratados en criptobiose, pero en canto reciben auga inchan e v\u00f3lvense activos.\nA maior\u00eda son herb\u00edvoros, alim\u00e9ntase de plantas pequenas, e en ocasi\u00f3ns son carn\u00edvoros atacando animais de pequeno porte."}
{"id": "133063", "revid": "12452", "url": "https://gl.wikipedia.org/wiki?curid=133063", "title": "Tardigrada", "text": ""}
{"id": "133064", "revid": "9473", "url": "https://gl.wikipedia.org/wiki?curid=133064", "title": "Espa\u00f1a prehist\u00f3rica", "text": ""}
{"id": "133067", "revid": "98629", "url": "https://gl.wikipedia.org/wiki?curid=133067", "title": "H\u00e9lder Crist\u00f3v\u00e3o", "text": "H\u00e9lder Marino Rodrigues Crist\u00f3v\u00e3o, nado en Luanda o 21 de marzo de 1971, \u00e9 un exfutbolista e actual adestrador de f\u00fatbol angolano-portugu\u00e9s. Xogaba de defensa e foi internacional coa selecci\u00f3n portuguesa. Actualmente adestra o Benfica B.\nTraxectoria.\nEmpezou a destacar mentres xogaba no GD Estoril Praia, pasando logo ao SL Benfica na tempada 1992\u201393, onde estivo at\u00e9 a 1996\u201397. En xaneiro de 1997 pasou ao Deportivo da Coru\u00f1a. Na tempada 1999\u201300, campa\u00f1a na que ga\u00f1ou a Liga o equipo galego, marchou cedido ao Newcastle United FC, facendo 12 aparici\u00f3ns e marcando un gol vez antes de regresar ao Deportivo, onde permaneceu at\u00e9 a campa\u00f1a 2001\u201302.\nNa tempada 2002\u201303, H\u00e9lder volveu ao Benfica, ao final da s\u00faa carreira, con 31 anos, xogando durante dous anos e un\u00edndose logo ao Paris Saint-Germain FC na tempada seguinte. Pasou a s\u00faa \u00faltima tempada no Larissa FC grego, a 2005\u201306, xogando 9 veces e retir\u00e1ndose ao final desta.\nSelecci\u00f3n nacional.\nH\u00e9lder xogou 35 veces para a Selecci\u00f3n de f\u00fatbol de Portugal, marcando tres goles."}
{"id": "133088", "revid": "1131", "url": "https://gl.wikipedia.org/wiki?curid=133088", "title": "Juan Emery", "text": "Juan Emery Alza, nado en Ir\u00fan\u00a0(Guip\u00fascoa) o 18 de febreiro de 1933 e finado en Hondarribia (Guip\u00fascoa) o 10 de maio de 2015, foi un futbolista espa\u00f1ol. Xogaba de porteiro.\nTraxectoria.\nNa tempada 1959\u201360 fichou polo Deportivo da Coru\u00f1a, club no que recalou durante 3 campa\u00f1a, todas elas en Segunda Divisi\u00f3n, participando en 54 partidos.\nFaleceu o 10 de maio de 2015.\nPersoal.\nEra fillo do gardameta Antonio Emery e pai do tam\u00e9n futbolista Unai Emery."}
{"id": "133089", "revid": "5132", "url": "https://gl.wikipedia.org/wiki?curid=133089", "title": "Blekinge", "text": ""}
{"id": "133090", "revid": "5132", "url": "https://gl.wikipedia.org/wiki?curid=133090", "title": "Dalarna", "text": ""}
{"id": "133091", "revid": "5132", "url": "https://gl.wikipedia.org/wiki?curid=133091", "title": "Halland", "text": ""}
{"id": "133092", "revid": "5132", "url": "https://gl.wikipedia.org/wiki?curid=133092", "title": "J\u00e4mtland", "text": ""}
{"id": "133094", "revid": "865", "url": "https://gl.wikipedia.org/wiki?curid=133094", "title": "Uppland", "text": "Uppland \u00e9 unha provincia hist\u00f3rica sueca (landskap) no leste da rexi\u00f3n de Svealand. Limita co mar de \u00c5land ao norte e ao leste, coa provincia de G\u00e4strikland ao noroeste, coa de V\u00e4stmanland ao oeste, e co lago M\u00e4laren e o landskap de S\u00f6dermanland ao sur. O landskap ten unha \u00e1rea de 12 676 km\u00b2 e unha poboaci\u00f3n de algo m\u00e1is de 1,7 mill\u00f3ns de persoas en 2021."}
{"id": "133095", "revid": "5132", "url": "https://gl.wikipedia.org/wiki?curid=133095", "title": "V\u00e4rmland", "text": ""}
{"id": "133096", "revid": "5132", "url": "https://gl.wikipedia.org/wiki?curid=133096", "title": "V\u00e4stmanland", "text": ""}
{"id": "133097", "revid": "5132", "url": "https://gl.wikipedia.org/wiki?curid=133097", "title": "V\u00e4sterbotten", "text": ""}
{"id": "133098", "revid": "55340", "url": "https://gl.wikipedia.org/wiki?curid=133098", "title": "Vetul\u00edcolas", "text": "Os Vetulic\u00f3las (Vetulicolia) (do plural do lat\u00edn cient\u00edfico do x\u00e9nero \"Vetulicola\", e este dos elementos \"vetuli-\", do adxectivo \"vetulus, -a, -um\" \"vello\", e \"\u00b4-cola\", do verbo \"col\u0115re\", \"habitar\", \u00e9 dicir, \"os vellos (ou antigos) habitantes\".) son un filo de animais f\u00f3siles orixinarios do Cambriano. Este filo Vetulicolia foi proposto por Shu, \"et al\". Os f\u00f3siles suxiren que eses animais eran deuter\u00f3stomos primitivos xa que nas proximidades da boca aparecen un conxunto de estruturas ovais que se poden interpretar como branquias."}
{"id": "133099", "revid": "5132", "url": "https://gl.wikipedia.org/wiki?curid=133099", "title": "Olimpia Milano", "text": "O Olimpia Milano, co\u00f1ecido por motivos de patrocinio como EA7 Emporio Armani Milano, \u00e9 un club profesional de baloncesto italiano con sede na cidade de Mil\u00e1n, a capital da Lombard\u00eda. Fundado en 1936 por Adolfo Bogoncelli, e actualmente propiedade de Giorgio Armani, \u00e9 o club de baloncesto m\u00e1is laureado de Italia e un dos m\u00e1is prestixiosos de Europa. Actualmente xoga na Lega Basket Serie A, a m\u00e1xima competici\u00f3n do baloncesto italiano, e na Euroliga.\nAs cores do uniforme habituais do Olimpia Milano son o vermello e o branco, e o equipo \u00e9 \u00e1s veces co\u00f1ecido como \"Scarpette Rosse\" (\"zapatos vermellos\"), isto \u00e9 debido a que empregados do club importaban zapatillas Converse desa cor para os xogadores. Con todo, o club tam\u00e9n \u00e9 co\u00f1ecido de diversos xeitos por mor dos seus patrocinadores, sendo os m\u00e1is co\u00f1ecidos Borletti, Simmenthal, Innocenti, Cinzano, Simac, Tracer, Phillips, Sony, Stefanel e o actual, Emporio Armani. O Olimpia Milano \u00e9 o club italiano m\u00e1is laureado, posu\u00edndo nas s\u00faas vitrinas tres EuroLigas, vinte e sete Scudetti, seis Copas de Italia, unha Copa Intercontinental, tres Copas Saporta, d\u00faas Copas Kora\u0107 e outros moitos t\u00edtulos menores. O equipo xoga os seus partidos coma local no Mediolanum Forum, un pavill\u00f3n con capacidade para 12\u00a0700 espectadores.\nHistoria.\nFundaci\u00f3n e primeiros anos.\nEn 1936 a cidade de Mil\u00e1n era o centro neur\u00e1lxico do baloncesto transalpino, xunto con Bolo\u00f1a, Trieste, Venecia e, m\u00e1is ao sur, Roma. as\u00ed, dende Trieste chagar\u00eda \u00e1 capital longobarda Adolfo Bogoncelli, que fundar\u00eda un club co\u00f1ecido como \"Triestina Milano\". Durante os seguintes anos \u00e1 s\u00faa fundaci\u00f3n a \"Triestina\" competiu modestamente \u00e1 sombra doutros equipos da cidade como a \"Dopolavoro Borletti\", habitual campi\u00f3n da liga nacional. En 1947 o equipo fusionar\u00edase precisamente co equipo da f\u00e1brica Borletti, dando como resultado a creaci\u00f3n dun novo club co nome de \"Olimpia\". Con todo, os dirixentes do club decidiron manter, pese \u00e1 fusi\u00f3n, a data de fundaci\u00f3n en 1936, co que os t\u00edtulos acadados polo Dopolavoro en solitario pasaron a figurar nas vitrinas do Olimpia.\nBogoncelli, coa s\u00faa visi\u00f3n de negocio, conseguiu que Borletti patrocinase ao equipo, sendo o primeiro patrocinador dun club deportivo da historia do deporte italiano, comezando unha etapa de profesionalizaci\u00f3n e recrutando aos mellores xogadores do pa\u00eds. Ademais disto comezou a traballar con novos xogadores dende os seus anos mozos. Alg\u00fans dos xogadores m\u00e1is importantes desta \u00e9poca foron Cesare Rubini, Romeo Romanutti e Sergio Stefanini. As\u00ed, entre 1949 e 1954 a Olimpia lograba cinco ligas consecutivas. En 1956 producir\u00edase o asentamento definitivo do equipo coa chegada dun novo patrocinador, Simmenthal. Co cambio chegaron dous novos xogadores, Adolfo Bogoncelli e Alfonso Sada, creando a un dos equipos m\u00edticos do deporte italiano: o \"Scarpette Rosse\".\nSalto a Europa.\nOs xogadores for\u00e1neos comezaron a xogar en Italia en 1957, mais isto non supuxo un troco na longa traxectoria de \u00e9xitos do Milano, que continuou a ga\u00f1ar a Lega con xogadores como Nane Vianello, Sandro Riminucci ou Pieri. Durante \u00e1s d\u00e9cadas de 1960 e 1970 tres equipos competiron pola supremac\u00eda do baloncesto europeo, o Olimpia Milano, o Ignis Varese e o Real Madrid. O Pallacanestro Varese e a Olimpia eran grandes rivais, separando tan s\u00f3 as cidades de Varese e Mil\u00e1n corenta quil\u00f3metros.\nEn 1966 a Olimpia conseguir\u00eda o seu primeiro t\u00edtulo de campi\u00f3n de Europa. O partido, disputado en Bolo\u00f1a, enfrontaba o equipo de Mil\u00e1n fronte ao checoslovaco Slavia de Praga de Jiri Zidek. O Mil\u00e1n nesta \u00e9poca tivo a fortuna de contar con Bill Bradley (xogador dos New York Knicks durante os anos 1970, os cales retiraron o seu dorsal a modo de homenaxe) como estranxeiro s\u00f3 para a competici\u00f3n europea, xa que estudaba ao mesmo tempo en Oxford. Bradley formou unha co\u00f1ecida parella de xogadores xunto a Duane \"Skip\" Thoren. As\u00ed, a Olimpia sumouse ao Real Madrid como principais referencias ante os equipos sovi\u00e9ticos. Un ano despois do t\u00edtulo, en 1967, xogar\u00edan de novo a final, precisamente contra o Madrid, mais perdendo esta vez por 91-83.\nCa\u00edda e rexurdimento.\nA\u00ednda que o Milano era habitualmente o campi\u00f3n da liga italiana non foi capaz de chegar ga\u00f1ar a prestixiosa Copa de Europa, a cal conseguiu durante os anos 1970 o Ignis Varese at\u00e9 en cinco ocasi\u00f3ns despois de xogar dez finais consecutivas. A finais dos anos 1970, a calidade do seu xogo descendeu notablemente, con todo, o Olimpia a\u00ednda foi capaz de ga\u00f1ar unha Recopa de Europa. Na segunda metade desta d\u00e9cada o club a\u00ednda seguiu contratando co\u00f1ecidos xogadores como os xemelgos Boselli, Mike Silvester e Mike D'Antoni. Finalmente, o adestrados estadounidense Dan Peterson e un novo patrocinador levaron de volta a fama ao club, polo que en 1980 a familia Gabetti adquire o equipo. Un ano despois, chega ao club un xogador considerado un dos mellores europeos da historia, Dino Meneghin, chegando con el outros co\u00f1ecidos xogadores como John Gianelli, Roberto Premier, Bob McAdoo, Joe Barry Carroll, Russ Schoene, Antoine Carr ou Mike Brown.\nDurante os anos 1980, clasific\u00e1ronse para nove finais da Lega, das cales ga\u00f1aron cinco. O ano m\u00e1is hist\u00f3rico para o club foi 1987 xa que o equipo ga\u00f1a a Euroliga (que tam\u00e9n ga\u00f1a ao ano seguinte, 1988, ambas contra o Maccabi Tel Aviv), a LEGA Serie A, a Copa de Italia e a Copa Intercontinental, conseguindo o equipo a Tripla Coroa e mesmo a a\u00ednda menos habitual Cu\u00e1drupla Coroa.\nDurante os anos 1990, liderados polo base serbio Sa\u0161a \u0110or\u0111evi\u0107, o club ga\u00f1a a s\u00faa segunda Copa Kora\u0107 en 1993. Bepi Stefanel mercou o club en 1994, asinando a co\u00f1ecidos xogadores como Dejan Bodiroga, Gregor Fu\u010dka, Sandro De Pol e Nando Gentile. En 1996, coincidindo co sesenta aniversario do club, o equipo ga\u00f1a a Copa de Italia e o seu vix\u00e9simo quinto campionato de liga. Dende 1998 a 2004 o club tivo m\u00faltiples donos, inclu\u00edndo a Warren Kidd, Hugo Sconochini, Claudio Coldebella e Petar Naumoski. Por\u00e9n, os actuais propietarios dende 2004 son o modisto Giorgio Armani, o xogador da NBA Kobe Bryant, Adriano Galliani (director do club de f\u00fatbol A.C. Milan), Massimo Moratti (presidente do club de f\u00fatbol Internazionale).\nPatrocinadores.\nAs cores do Olimpia Milano son o branco e o vermello. Normalmente o primeiro equipamento \u00e9 de pantal\u00f3n e camiseta branca con detalles vermellos. O segundo equipamento consiste nun pantal\u00f3n e camiseta vermella con detalles brancos. A trav\u00e9s dos anos, por mor de raz\u00f3ns de patrocinio, os dese\u00f1os do equipamento, as\u00ed como o nome do equipo trocaron. As\u00ed o Olimpia Milano foi co\u00f1ecido ao longo de tempo como:\nPalmar\u00e9s.\nT\u00edtulos internacionais.\nEuroliga\nCopa Saporta\nCopa Kora\u0107\nCopa Intercontinental da FIBA\nT\u00edtulos nacionais.\nLiga de Italia\nCopa de Italia\nSupercopa de Italia"}
{"id": "133110", "revid": "98629", "url": "https://gl.wikipedia.org/wiki?curid=133110", "title": "Pallacanestro Cant\u00f9", "text": "O Pallacanestro Cant\u00e0, tam\u00e9n co\u00f1ecido por motivos de patrocinio como Acqua S. Bernardo Cant\u00f9, \u00e9 un club profesional de baloncesto italiano con sede na cidade de Cant\u00f9 (Lombard\u00eda). O Cant\u00f9 \u00e9 o segundo equipo, detr\u00e1s do Real Madrid (contra os que te\u00f1en un balance de 8\u22122), con maior n\u00famero de t\u00edtulos europeos ga\u00f1ados, con doce: d\u00faas Euroliga, catro Copas Saporta e catro Copas Kora\u0107, al\u00e9n dunha Copa Intercontinental da FIBA. A nivel dom\u00e9stico pos\u00faen nas s\u00faas vitrinas tres Ligas e catro Copas de Italia. Actualmente compite na Lega Basket Serie A, a m\u00e1xima categor\u00eda do baloncesto italiano. O Cant\u00f9 xoga os seus partidos como local no Palasport Pianella, con capacidade para 3.910 espectadores, e ocasionalmente no PalaDesio, recinto con capacidade de at\u00e9 8.000 espectadores na localidade veci\u00f1a de Desio.\nHistoria.\nFundado en 1936 por Mario Broggi e Angiolino Polli, o Pallacanestro Cant\u00fa chegou a converterse nun dos mellores clubs de baloncesto de Italia e un dos m\u00e1is prestixiosos de Europa pese a estar situado nunha cidade de aproximadamente 35000 habitantes. No seu palmar\u00e9s destacan dous t\u00edtulos da Euroliga, catro Recopas de Europa, e catro Copas Kora\u0107. Actualmente milita na Serie A (m\u00e1xima categor\u00eda) da Liga Italiana de Baloncesto, que ga\u00f1ou en tres ocasi\u00f3ns.\nA pesar de que o nome oficial do club \u00e9 \"Pallacanestro Cant\u00fa\", xeralmente foi co\u00f1ecido polo nome comercial que recibiu dos diferentes patrocinadores cos que contou ao longo da s\u00faa historia: Forst, Clear, Squibb e Ford son alg\u00fans dos m\u00e1is co\u00f1ecidos.\nPatrocinadores.\nAo longo da hisoria, por mor de raz\u00f3ns de patrocinio, o Pallacanestro Cant\u00f9 recibiu os seguintes nomes:"}
{"id": "133117", "revid": "98629", "url": "https://gl.wikipedia.org/wiki?curid=133117", "title": "Fullmetal Alchemist", "text": " \n \u00e9 unha serie manga escrita e ilustrada por Hiromu Arakawa. A s\u00faa primeira adaptaci\u00f3n ao anime foi dirixida por Seiji Mizushima e a segunda por Yasuhiro Irie. O mundo de \"Fullmetal Alchemist\" ten un estilo \"steampunk\", similar ao de logo da Revoluci\u00f3n industrial europea. Nese universo ficticio no que a alquimia \u00e9 unha das t\u00e9cnicas cient\u00edficas m\u00e1is avanzadas co\u00f1ecidas polo ser humano, a historia c\u00e9ntrase nos irm\u00e1ns Edward e Alphonse Elric, uen queren restaurar os seus corpos por medio da pedra filosofal tras un errado intento de resucitar \u00e1 s\u00faa nai a trav\u00e9s da alquimia.\nO manga comezou a publicarse en agosto de 2001 pola editorial Square Enix (Tam\u00e9n famosa polos seus videoxogos), na revista mensual xaponesa \"Sh\u014dnen Gangan\" e componse ata novembro de 2009 por 23 volumes recopilados en \"tank\u014dbon\". O manga foi adaptado a unha serie de anime producida por BONES ata que chegou ao seu final cun total de 51 episodios. O anime foi emitido no Xap\u00f3n desde o 4 de outubro de 2003 ata o 2 de outubro de 2004 polas canles de televisi\u00f3n MBS-TBS e Animax. M\u00e1is tarde, estreouse a pel\u00edcula \"\", unha secuela que conclu\u00edu a historia do anime. Posteriormente creouse unha segunda serie de anime chamada \"Fullmetal Alchemist: Brotherhood\",que se comezou a transmitir no Xap\u00f3n o 5 de abril de 2009 por MBS-TBS, a cal \u00e9 m\u00e1is fiel ao argumento do manga. A serie tam\u00e9n deu lugar a unha novela lixeira, m\u00faltiples OVA, CD drama e diversos videoxogos, as\u00ed como \u00e1 comercializaci\u00f3n de moitos tipos de mercanc\u00edas baseadas nos personaxes da franqu\u00eda, xogos de cartas coleccionables e varios libros suplementarios. A versi\u00f3n en espa\u00f1ol do manga \u00e9 publicada por Norma Editorial en Espa\u00f1a.\nTanto o anime como o manga alcanzaron un grande \u00e9xito dentro e f\u00f3ra do Xap\u00f3n. No ano 2004, o manga obtivo o premio Sh\u014dgakukan na categor\u00eda \"sh\u014dnen\", un dos premios m\u00e1is prestixiosos, que se entrega anualmente no Xap\u00f3n, a\u00ednda que nesta ocasi\u00f3n quedou empatado coa serie \"Yakitate!! Japan\"; no 2003 o anime ga\u00f1ou o premio Anime Grand Prix na categor\u00eda \u00abMellor anime\u00bb, e no 2007 ga\u00f1ou o premio American Anime Awards en cinco categor\u00edas distintas. As\u00ed mesmo, nunha clasificaci\u00f3n publicada por TV Asahi sobre os cen mellores anime do 2006, , \"Fullmetal Alchemist\" alcanzou o primeiro posto, e para marzo de 2008 vend\u00e9ronse m\u00e1is de trinta mill\u00f3ns de copias do manga no Xap\u00f3n.\nSinopse.\nA historia c\u00e9ntrase nos irm\u00e1ns Edward e Alphonse Elric, quen viven nun pequeno pobo dun pa\u00eds ficticio chamado Amestris. O seu pai, Hohenheim,marchou da s\u00faa casa cando a\u00ednda eran pequenos e anos m\u00e1is tarde a s\u00faa nai, Trisha Elric, morre por unha enfermidade terminal, deixando aos irm\u00e1ns Elric sos. Logo da morte da s\u00faa nai, Edward decide resucitala a trav\u00e9s da alquimia, unha das t\u00e9cnicas cient\u00edficas m\u00e1is avanzadas co\u00f1ecidas polo ser humano. Con todo, o intento resulta errado e como consecuencia Edward perde a s\u00faa perna esquerda e Alphonse o seu corpo. Nun esforzo por salvar ao seu irm\u00e1n, Edward sacrifica o seu brazo dereito para selar a alma de Alphonse nunha armadura. Tras isto, un alquimista chamado Roy Mustang visita aos irm\u00e1ns Elric e proponlle a Edward converterse nun membro das Forzas Armadas do Estado e as\u00ed atopar unha forma de recuperar os seus corpos. Posteriormente a perna esquerda e o brazo dereito de Edward son substitu\u00eddos por un \"Automail\", un tipo de pr\u00f3tese avanzada creada pola s\u00faa amiga Winry Rockbell e a s\u00faa avoa Pinako.\nEdward proponse converterse nun e logo de pasar un arduo exame, logra alcanzar o rango desexado, polo que se lle d\u00e1 o nome de \u00abalquimista de aceiro\u00bb. Na s\u00faa procura da pedra filosofal, os irm\u00e1ns Elric loitan contra varias persoas as\u00ed como con diversos antagonistas, dos cales alg\u00fans tam\u00e9n buscan a pedra; entre eles at\u00f3pase Scar, un dos sobreviventes da guerra de Ishbal que busca vingarse dos alquimistas estatais pola destruci\u00f3n da s\u00faa raza, e os hom\u00fanculos, un grupo de criaturas con aparencia humana que te\u00f1en a habilidade de rexenerarse de calquera ferida debido a que pos\u00faen fragmentos da pedra filosofal (no anime estes fragmentos son provenientes de pedras filosofais falsas). A medida que a historia progresa, Edward e Alphonse descobren que Amestris fora creado polos hom\u00fanculos e, en segredo, controlaban ao ex\u00e9rcito. As\u00ed mesmo descobren que alg\u00fans dos oficiais de alto rango son controlados polo creador dos hom\u00fanculos, un home co\u00f1ecido como \u00abFather\u00bb, quen planeaba utilizar Amestris como un c\u00edrculo de transmutaci\u00f3n xigante e as\u00ed transmutar todo o pa\u00eds nunha pedra filosofal. Cando Edward e Alphonse descobren os plans do Father, xunto a outros membros das Forzas Armadas do Estado, deciden derrotalo.\nDiferenzas entre formatos.\nO primeiro anime da serie segue a historia do manga ata o episodio 25, a\u00ednda que desde o principio n\u00f3tanse algunhas diferenzas. Cando os irm\u00e1ns Elric e a s\u00faa amiga, Winry Rockbell, viaxan a Rush Valley, onde aparece unha alquimista chamada Dante, quen resulta ser a antagonista do anime, xa que non aparece no manga. Varios s\u00e9culos atr\u00e1s, antes do comezo da serie, ela e Hohenheim crearan unha pedra filosofal e conseguiran ter unha especie de inmortalidade, transferindo as s\u00faas almas dun corpo a outro, pero co tempo Hohenheim com\u00e9zase a sentir culpable de sacrificar tantas vidas e decide abandonar a Dante. Posteriormente, Dante utiliza aos hom\u00fanculos para que os irm\u00e1ns Elric logren crear a pedra filosofal por ela.\nCando Scar trata de crear a pedra filosofal, esta transf\u00edrese ao corpo de Alphonse, convert\u00e9ndoo no obxectivo de Dante. Despois de que o hom\u00fanculo Envy o secuestrara, Edward dir\u00edxese a rescatalo, pero o hom\u00fanculo o asasina, polo que Alphonse utiliza a pedra para revivir ao seu irm\u00e1n, pero desaparece no proceso. Doutra banda, Dante intenta escapar, pero \u00e9 asasinada polo hom\u00fanculo Gluttony. Edward, ao ser revivido, decide dar a s\u00faa vida a cambio para traer de volta ao seu irm\u00e1n; como resultado, Edward termina nun mundo paralelo mentres que Alphonse recupera o seu corpo. Separado do seu irm\u00e1n, Edward inter\u00e9sase en aprender sobre foguetes, xa que cre que desa forma poder\u00eda regresar ao seu mundo. A historia do anime contin\u00faa na pel\u00edcula ', d\u00e1ndolle un final definitivo. Debido a estas diferenzas creouse unha segunda serie de anime, ', a cal ser\u00eda m\u00e1is fiel \u00e1 historia do manga.\nAspectos da serie.\nA serie ten lugar nun universo ficticio cun estilo \"steampunk\", similar ao de logo da Revoluci\u00f3n industrial europea, onde a alquimia \u00e9 unha das t\u00e9cnicas cient\u00edficas m\u00e1is avanzadas co\u00f1ecidas polo ser humano, pero non todos os personaxes son capaces de utilizala, xa que se necesita certo tipo de habilidade para aprender a dominar as s\u00faas propiedades. No manga e a segunda serie de anime, os habitantes de Xing utilizan un tipo de alquimia chamada \u00abalkahestry\u00bb, a cal c\u00e9ntrase na curaci\u00f3n de feridas. As\u00ed mesmo, os personaxes da serie div\u00eddense en diferentes razas: a maior\u00eda destas razas son os seres humanos, que por medio da alquimia foron mutados.\nEn \"Fullmetal Alchemist\" as razas m\u00e1is notorias, ademais dos seres humanos, son os , un grupo de criaturas con aparencia humana que te\u00f1en a habilidade de rexenerarse de calquera ferida debido a que pos\u00faen fragmentos da pedra filosofal, estes forman o seu n\u00facleo(no primeiro anime son falsos); as , seres feitos mesturando dous ou m\u00e1is persoas vivas de distintas estruturas xen\u00e9ticas cun animal mediante a alquimia; e os habitantes de , persoas que te\u00f1en crenzas relixiosas nun deus \"Ishbala\", polo que se lles prohibe o uso da alquimia..\nAlg\u00fans dos personaxes que aparecen na serie van en busca da pedra filosofal, un *amplificador do poder *alqu\u00edmico que permite ignorar os principios do intercambio equivalente, xa que para obter algo \u00e9 necesario sacrificar outra cousa dun valor igual. En ocasi\u00f3ns estes tratan de crear unha imitaci\u00f3n da pedra por medio de investigaci\u00f3ns cient\u00edficas, a\u00ednda que o seu poder non se compara \u00e1 pedra orixinal e tende a destru\u00edrse cando se usa demasiado. A maior parte dos acontecementos da historia ocorren en Amestris, un pa\u00eds con forma circular rexido polos militares.\nPersonaxes principais.\nA continuaci\u00f3n descr\u00edbese brevemente aos personaxes principais, nom\u00e9ase aos \"seiy\u016b\" da versi\u00f3n orixinal xaponesa e aos actores do dobraxe en Hispanoam\u00e9rica e Espa\u00f1a:\nProduci\u00f3n.\nArakawa comentou que logo de ler sobre a pedra filosofal sentiuse atra\u00edda pola idea de utilizar alquimia no manga. As\u00ed mesmo, dixo que lle gustou tanto que comezou a ler libros relacionados coa alquimia, a\u00ednda que eran algo complicados debido a que alg\u00fans libros contradic\u00edan aos outros. Agregou que a atraeron m\u00e1is os aspectos filos\u00f3ficos que os aspectos pr\u00e1cticos. Para o concepto de intercambio equivalente, Arakawa inspirouse no traballo dos seus pais, quen ti\u00f1an unha granxa en Hokkaid\u014d e sempre ti\u00f1an que dar todo o seu esforzo para ga\u00f1ar o di\u00f1eiro para comer.\nArakawa indicou quer\u00eda agregar alg\u00fans dos problemas sociais \u00e1 historia, polo que recolleu informaci\u00f3n dos noticieros sobre os refuxiados, as guerras e a yakuza; como resultado, varios destes elementos aparecen no argumento. Ao crear o universo ficticio de \"Fullmetal Alchemist\", Arakawa baseouse nun estilo \"steampunk\", similar ao de logo da Revoluci\u00f3n industrial europea, xa que lle sorprend\u00eda os diferentes tipos de persoas, os diferentes pa\u00edses, os termos, a cultura, a arquitectura e a roupa da \u00e9poca. Tam\u00e9n comentou que se interesou especialmente en Inglaterra durante este per\u00edodo, pero \u00abagregou o seu propio estilo, para convertelo nun mundo de fantas\u00eda\u00bb.\nCando o manga comezou a publicarse, Arakawa non ti\u00f1a en mente como terminar\u00eda a historia. Con todo, sentiu que alg\u00fans personaxes maduraran, polo que decidiu cambiar algunhas escenas e alg\u00fans bosquexos dos rostros dos mesmos. Na creaci\u00f3n e dese\u00f1o dos personaxes, a autora comentou que as s\u00faas principais fontes de inspiraci\u00f3n foron os mangakas Suih\u014d Tagawa e Hiroyuki Et\u014d, e describiu que a s\u00faa obra \u00e9 unha mestura de ambos. As\u00ed mesmo engadiu que lle gustan os cans, polo que agregou varios \u00e1 historia. No desenvolvemento do anime Arakawa permitiu que o persoal encargado traballase independentemente e pediu que tivese un final distinto ao do manga, xa que explicou que non quer\u00eda repetir o mesmo final en ambos os formatos.\nContido da obra.\nManga.\nO manga de \"Fullmetal Alchemist\" comezou a publicarse en agosto de 2001 pola editorial e produtora de videoxogos Square Enix na revista xaponesa \"Sh\u014dnen Gangan\", e nela contin\u00faa actualmente a s\u00faa edici\u00f3n cun cap\u00edtulo por mes, recompilados ata novembro de 2009 por 23 volumes con m\u00e1is de cen cap\u00edtulos. O primeiro \"tank\u014dbon\" da serie foi publicado o 22 de xaneiro de 2002, mentres que o vix\u00e9simo terceiro \"tank\u014dbon\" foi publicado o 12 de agosto de 2009. Alg\u00fans cap\u00edtulos do manga foron lanzados en revistas do Xap\u00f3n como \u00abn\u00fameros extras\u00bb e \"Fullmetal Alchemist: The First Attack\", que incl\u00fae os primeiros nove cap\u00edtulos as\u00ed como historias paralelas \u00e1 serie. As\u00ed mesmo, public\u00e1ronse m\u00faltiples \"gaiden\" nas recompilaci\u00f3ns dos \"tank\u014dbon\" dos cales alg\u00fans foron reflectidos en varios episodios do primeiro anime as\u00ed como tam\u00e9n se difundiron varios libros suplementarios e novelas baseados na obra.\nNo ano 2004 o manga obtivo o premio Sh\u014dgakukan na categor\u00eda sh\u014dnen, un dos premios m\u00e1is prestixiosos que se entrega anualmente no Xap\u00f3n, a\u00ednda que nesta ocasi\u00f3n quedou empatado coa serie \"Yakitate!! Japan\". En marzo de 2007 vend\u00e9ronse m\u00e1is de vinte e sete mill\u00f3ns de copias do manga no Xap\u00f3n, mentres que en marzo de 2008 o n\u00famero de vendas aumentou a trinta mill\u00f3ns de copias. Durante 2008 vend\u00e9ronse 1\u00a0081\u00a0575 exemplares do volume dezanove, convert\u00e9ndose no d\u00e9cimo volume mellor vendido do Xap\u00f3n. O volume vinte tam\u00e9n estivo dentro dos quince principais, pero venderonse menos exemplares. A versi\u00f3n en espa\u00f1ol do manga \u00e9 publicada por Norma Editorial en Espa\u00f1a.\nAnime.\nExisten d\u00faas adaptaci\u00f3ns ao anime debido \u00e1s grandes diferenzas do primeiro anime e o manga, xa que a autora da serie comentou que non quer\u00eda repetir o mesmo final en ambos os formatos. Posteriormente creouse unha segunda serie de anime para que seguise a historia orixinal do manga. O primeiro anime (\"Fullmetal Alchemist\") estreouse o 4 de outubro de 2003, mentres que o segundo (\"\") iniciouse o 5 de abril de 2009.\n\"Fullmetal Alchemist\".\nO anime \"Fullmetal Alchemist\", dirixido por Seiji Mizushima, producido polas compa\u00f1\u00edas xaponesas BONES, Aniplex e Mainichi Broadcasting System, comezou a transmitirse no Xap\u00f3n o 4 de outubro de 2003 por MBS-TBS e Animax ata o seu final o 2 de outubro de 2004 cun total de 51 episodios duns vinte e catro minutos cada un; tendo unha audiencia de 6,8 por cento de televidentes. Arakawa permitiu durante o desenvolvemento do anime que o persoal encargado traballase independentemente e pediu que tivese un final distinto ao manga. No 2003 o anime ga\u00f1ou o premio Anime Grand Prix na categor\u00eda \u00abMellor anime\u00bb, no 2007 ga\u00f1ou o premio American Anime Awards en cinco categor\u00edas distintas e nunha clasificaci\u00f3n publicada por TV Asahi sobre os cen mellores anime do 2006, \"Fullmetal Alchemist\" alcanzou o primeiro posto. DVD da serie tam\u00e9n foron lanzados \u00e1 venda desde o 17 de decembro de 2003.\nM\u00e1is tarde creouse a pel\u00edcula \"\", a cal foi unha secuela que conclu\u00edu coa historia do anime e estreouse no Xap\u00f3n o 23 de xullo de 2005. As\u00ed mesmo cre\u00e1ronse m\u00faltiples OVA, a maior\u00eda destas son historias diverxentes ao argumento orixinal da serie. Unha das OVA tam\u00e9n incl\u00fae escenas de \"live action\", onde Alphonse percorre unha cidade en busca do seu irm\u00e1n Edward. En marzo de 2006, un DVD con estas OVA foi lanzado no Xap\u00f3n co nome de \"\u00abFullmetal Alchemist: Premium Collection\u00bb\", e en xaneiro de 2009 BONES publicou un \u00abDVD box arquives\u00bb do anime, o cal incl\u00fae os 51 episodios do primeiro anime, a pel\u00edcula, a banda sonora e algunhas gu\u00edas sobre a serie.\nA dobraxe en espa\u00f1ol deste anime realizouse en d\u00faas versi\u00f3ns diferentes, unha en Venezuela para Hispanoam\u00e9rica e outra en Espa\u00f1a; por medio da licenza \"The Licensing Machine\", ambos os pa\u00edses reciben a serie para a s\u00faa produci\u00f3n en espa\u00f1ol. A dobraxe en Espa\u00f1a foi realizado nos estudos \"Abaira\" de Madrid, mentres que a dobraxe en Venezuela foi realizado pola compa\u00f1\u00eda \"Estudos Lain\" de Caracas. En Espa\u00f1a, \"Fullmetal Alchemist\" foi transmitido por Buzz, e en Venezuela, M\u00e9xico, a Arxentina, o Per\u00fa, a Rep\u00fablica Dominicana (en castel\u00e1n) e o Brasil (en portugu\u00e9s) por Animax Latinoam\u00e9rica, en Colombia a serie foi emitida por Caracol Televisi\u00f3n. Outras cadeas que emitiron a serie son: Adult Swim (Estados Unidos, Australia), RedeTV! (Brasil), Animax Asia (India), Animax Europa (Eslovaquia, Hungr\u00eda), MTV Italia, Cartoon Network Italia (Italia), Chilevisi\u00f3n (Chile), MCM, Canal + (Francia), Gama TV (Ecuador).\n\"Fullmetal Alchemist: Brotherhood\".\n\"Fullmetal Alchemist: Brotherhood\" \u00e9 a segunda serie de anime da franqu\u00eda \"Fullmetal Alchemist\", no entanto o t\u00edtulo desta serie contin\u00faa sendo \u00ab\"Fullmetal Alchemist\"\u00bb na versi\u00f3n xaponesa. No volume vinte do manga, a autora, Hiromu Arakawa, anunciou que un segundo anime est\u00e1base producindo, esta vez dirixido por Yasuhiro Irie e producido igualmente por BONES. O anime comezouse a emitir no Xap\u00f3n o 5 de abril de 2009 por MBS-TBS e ata decembro de 2009 alcanzou duns vinte e catro minutos cada un, xa que se adaptar\u00e1 \u00e1 historia orixinal do manga. Os DVD da serie comez\u00e1ronse a difundir no Xap\u00f3n por Aniplex e Blu-ray desde o 26 de agosto de 2009 con dous episodios cada disco, ademais dunha OVA chamada , a cal \u00e9 unha especie de \"gaiden\". No entanto, os pr\u00f3ximos DVD que sair\u00e1n \u00e1 venda custar\u00e1n de catro episodios sen OVA.\nEsta serie a\u00ednda non foi dobrada ao espa\u00f1ol, pero as cadeas que actualmente a emiten son: Animax Europa (Hungr\u00eda), MTV Italia (Italia), Dybex (Francia), Animax Asia (China), TV5 (Filipinas), e TVB J2 (Hong Kong).\nBanda sonora.\nA banda sonora de \"Fullmetal Alchemist\" foi composta por Michiru \u014cshima, quen ga\u00f1ou o premio Tokyo Anime na categor\u00eda \u00abMellor m\u00fasica\u00bb con \"\". O primeiro disco compacto recompilado, \"\u00abTV Animation Fullmetal Alchemist: Orixinal Soundtrack I\u00bb\" foi difundido no Xap\u00f3n o 24 de marzo de 2004 e conti\u00f1a trinta e tres pistas, inclu\u00edndo alg\u00fans temas de apertura e temas de peche. Este foi seguido polo segundo disco compacto, \"\u00abTV Animation Fullmetal Alchemist: Orixinal Soundtrack II\u00bb\" que foi publicado o 15 de decembro de 2004 e conti\u00f1a trinta pistas. Un ano despois, o 18 de maio de 2005, foi publicado o terceiro disco, \"\u00abTV Animation Fullmetal Alchemist: Orixinal Soundtrack III\u00bb\" que conti\u00f1a vinte e sete pistas.\n\"\u00abFullmetal Alchemist - Complete Best\u00bb\" e \"\u00abFullmetal Alchemist Hagaren Song File -Best Compilation-\u00bb\", dous \u00e1lbum\u00e9 coas compilaciones das bandas sonoras, foron publicados no Xap\u00f3n o 14 de outubro de 2004 e o 21 de decembro de 2005, respectivamente. A pel\u00edcula da serie ten un \u00e1lbum chamado \"\u00abFullmetal Alchemist The Movie Conqueror Of Shamballa OST\u00bb\", o cal foi lanzado o 21 de decembro de 2005 e conti\u00f1a corenta e seis pistas. En decembro de 2004, estreouse un concerto sobre a serie en Toquio e Osaka, titulado \"\u00abTales of Another Festival\u00bb\". O concerto contou coas actuaci\u00f3ns de varios artistas musicais de televisi\u00f3n, as\u00ed como coas narraci\u00f3ns dalg\u00fans \"seiy\u016b\". M\u00e1is tarde, publicouse un DVD sobre o concerto, chamado \"\u00abFullmetal Alchemist: Festival - Tales of Another\u00bb\". A banda sonora de \"Fullmetal Alchemist: Brotherhood\" est\u00e1 sendo composta por e o primeiro disco compacto deste anime foi difundido o 14 de outubro de 2009 co t\u00edtulo de \"\u00abFullmetal Alchemist: Orixinal Soundtrack I\u00bb\".\nVideoxogos.\nComo varias outras series, cre\u00e1ronse numerosos videoxogos de \"Fullmetal Alchemist\" e estes apareceron nas diferentes tipos de consolas. As historias que ocorren nos videoxogos a mi\u00fado difiren das do anime e manga e contan con novos personaxes. Square Enix publicou tres videoxogos de rol de acci\u00f3n titulados \"Fullmetal Alchemist and the Broken Angel\", ' e ', as\u00ed como un videoxogo de loita chamado ' para PlayStation 2. Bandai produciu dous videoxogos de acci\u00f3n chamados \"Fullmetal Alchemist: Stray Roldo\" e \"Fullmetal Alchemist: Sonata of Memory\" para Game Boy Advance e un titulado ' para Nintendo DS, mentres que a compa\u00f1\u00eda Destineer publicou un xogo de cartas coleccionables en Am\u00e9rica do Norte para a Nintendo DS. O 13 de agosto de 2009 foi publicado no Xap\u00f3n o videoxogo \"Fullmetal Alchemist: Prince of the Dawn\", para Wii.\nFUNimation Entertainment licenciou a franqu\u00eda para crear unha nova serie de videoxogos de \"Fullmetal Alchemist\", a cal foi publicada por Destineer nos Estados Unidos. Destineer publicou o primeiro videoxogo de \"Fullmetal Alchemist\" para a Nintendo DS o 15 de decembro de 2006, e o 15 de outubro de 2007 lanzou o segundo videoxogo da serie, \"Fullmetal Alchemist: Trading Card Game\". O terceiro videoxogo, \"Fullmetal Alchemist: Senka wo Takuseshi Mono\" foi publicado o 15 de outubro de 2009 para PlayStation Portable.\nNovelas.\n\"Fullmetal Alchemist\" foi adaptada para unha novela lixeira escrita por Makoto Inoue e ilustrada por Hiromu Arakawa que consta de seis volumes, a cal foi publicada por Square Enix en 2003. A novela serviu como un \"spin-off\" do manga e contin\u00faa narrando a historia dos irm\u00e1ns Elric na procura da pedra filosofal.\nO primeiro volume da novela, , foi publicado en febreiro de 2003, ademais que os episodios once e doce do anime base\u00e1ronse neste volume. O sexto volume, , foi publicado o 22 de marzo de 2007. O cuarto volume cont\u00e9n un conto extra sobre o ex\u00e9rcito, chamado \"\u00abRoy's Holiday\u00bb\". \nTam\u00e9n se escribiron novelas a partir de tres videoxogos de PlayStation 2 da serie, \"Fullmetal Alchemist and the Broken Angel\", ' e '; a primeira novela foi escrita por Makoto Inoue e as dous restantes por Jun Eishima. Con todo estas novelas sobre os videoxogos s\u00f3 foron publicadas no Xap\u00f3n.\nCD drama.\nExisten d\u00faas series de CD drama sobre \"Fullmetal Alchemist\". A primeira historia da primeira serie de CD drama, , foi publicada antes que a adaptaci\u00f3n ao anime e ten un argumento similar \u00e1 do primeiro volume da novela lixeira. A segunda e terceira historia, e , bas\u00e9anse en diversos cap\u00edtulos do manga coa adici\u00f3n doutros personaxes das Forzas Armadas do Estado.\nA segunda serie de CD drama componse de d\u00faas historias curtas de dous partes cada unha e s\u00f3 estivo dispo\u00f1ible na revista \"Sh\u014dnen Gangan\". A primeira, , foi publicada no \"Sh\u014dnen Gangan\" de abril e maio do 2004, mentres que a segunda historia, , foi publicada nos meses de novembro e decembro. Os \"seiy\u016b\"que participaron nestas series de CD drama tam\u00e9n foron os \"seiy\u016b\" de varios personaxes no anime, inclu\u00edndo aos irm\u00e1ns Elric.\nArtbooks e gu\u00edas.\nComo parte dunha franqu\u00eda tam\u00e9n existen varios libros suplementarios sobre o manga e o primeiro anime, tales como dous \"artbook\" sobre o manga denominados que foron publicados por Square Enix no Xap\u00f3n. O primeiro cont\u00e9n m\u00faltiples ilustraci\u00f3ns sobre os primeiros seis volumes do manga, as cales foron realizadas entre maio de 2001 e abril de 2003, mentres que o segundo incl\u00fae varias imaxes sobre o resto dos volumes, que foron desenvolvidas entre setembro de 2003 e outubro de 2005. Para o anime difund\u00edronse tres \"artbooks\" chamados , que foron lanzados \u00e1 venda no Xap\u00f3n en 2004.\nO manga tam\u00e9n conta con tres gu\u00edas, cada unha delas cont\u00e9n un calendario, informaci\u00f3n sobre as viaxes dos e alg\u00fans cap\u00edtulos \"gaiden\". As\u00ed mesmo, no Xap\u00f3n foi publicada unha gu\u00eda sobre perfil dalg\u00fans dos personaxes do anime titulada \"Fullmetal Alchemist: Anime Profiles\". No ano 2004 foron difundidos cinco \"fanbooks\" chamados ; cada un cont\u00e9n datos relativos sobre o primeiro anime, ademais de entrevistas exclusivas ao persoal de produci\u00f3n. Posteriormente, o 12 de agosto de 2009 foi publicada unha gu\u00eda sobre a segunda serie de anime titulada \"TV Animation Fullmetal Alchemist Official Guidebook\".\nRecepci\u00f3n.\nTanto o anime como o manga alcanzaron un grande \u00e9xito dentro e f\u00f3ra do Xap\u00f3n. Nunha clasificaci\u00f3n publicada por TV Asahi sobre os cen mellores anime do 2006, \"Fullmetal Alchemist\" alcanzou o primeiro posto. En marzo de 2007 vend\u00e9ronse m\u00e1is de vinte e sete mill\u00f3ns de copias do manga no Xap\u00f3n, mentres que en 2008 o n\u00famero de vendas aumentou a trinta mill\u00f3ns de copias. Durante ese ano vend\u00e9ronse 1\u00a0081\u00a0575 exemplares do volume dezanove, convert\u00e9ndose no d\u00e9cimo volume mellor vendido do Xap\u00f3n; o volume vinte tam\u00e9n estivo dentro dos quince principais, pero se venderon menos exemplares. As\u00ed mesmo a serie obtivo varios premios, como o Anime Grand Prix na categor\u00eda \u00abMellor anime\u00bb, o American Anime Awards en cinco categor\u00edas distintas, e o Sh\u014dgakukan na categor\u00eda sh\u014dnen, a\u00ednda que nesta ocasi\u00f3n quedou empatado coa serie \"Yakitate!! Japan\".\nDiversas publicaci\u00f3ns de diferentes medios serviron para eloxiar e criticar a serie. Melissa Harper, unha revisora de Anime News Network, eloxiou a Arakawa por ser capaz de realizar un dese\u00f1o \u00fanico e distinguible para todos os personaxes a pesar de que moitos deles utilizan un uniforme similar. Hilary Goldstein de IGN comentou que o car\u00e1cter de Edward \u00e9 unha mestura entre un \u00abmozo intelixente\u00bb e un \u00abneno teimoso\u00bb, o que lle permite ter momentos c\u00f3micos e dram\u00e1ticos subxacentes sen que parezan falsos. Os revisores de T.H.E.M. Anime Reviews comentaron que a historia da serie \u00e9 moi entretida, con todo, criticaron o uso excesivo de \"flashbacks\", o que \u00abfac\u00eda molestos os recordos\u00bb. O revisor de Anime Boredom eloxiou a serie por ter un bo equilibrio entre a acci\u00f3n, a comedia e a tristeza e engadiu que o n\u00facleo emocional dos irm\u00e1ns Elric crece m\u00e1is con cada aventura.\nZac Bertschy -outro revisor de Anime News Network- criticou a , pois os primeiros episodios non foron moi entretidos xa que eses acontecementos ocorreran no primeiro anime. Ademais sinalou que carec\u00edan de suspenso e \u00abenerx\u00eda\u00bb. Chris Beveridge de Mania Entertainment comentou que as diferenzas entre as acci\u00f3ns dos personaxes \u00e9 o que fai a esta serie entretida, e ademais agregou que os episodios despois do n\u00famero quince conte\u00f1en m\u00e1is emoci\u00f3n. Noutra revisi\u00f3n, Beveridge eloxiou as novas escenas de loita e comentou que o drama fixo a estes episodios \u00abs\u00f3lidos\u00bb.\nO primeiro volume da novela lixeira da serie, \"Fullmetal Alchemist: The Land of Sand\", foi eloxiado polo revisor de Ain't It Cool News, quen comentou que a\u00ednda que non conti\u00f1a nada novo para a serie, era o suficientemente interesante como para que os seguidores da serie puidesen gozalo. O revisor considerou que o volume era unha \u00abobra para que os mozos lectores estivesen ao tanto dalg\u00fans aspectos escuros da pol\u00edtica, a econom\u00eda e a natureza humana\u00bb. Charles Solomon de \"Os Angeles Estafes\" sinalou que a novela ten un enfoque diferente que a serie de anime, xa que co volume \"The Land of Sand\" os irm\u00e1ns Elric logran \u00abcrear un v\u00ednculo m\u00e1is forte e simp\u00e1tico entre eles\u00bb."}
{"id": "133118", "revid": "98629", "url": "https://gl.wikipedia.org/wiki?curid=133118", "title": "Juvecaserta Basket", "text": "O Juvecaserta Basket \u00e9 un club de baloncesto italiano da cidade de Caserta, Campania. Fundado no ano 1951, os seus maiores \u00e9xitos foron o t\u00edtulo de Liga en 1991 e de Copa en 1998. Tras competir desde a temporada 2010\u221211 na m\u00e1xima categor\u00eda do baloncesto italiano, en 2017 debido a problemas financeiros perden a categor\u00eda. Desde a temporada 2020\u221221 o equipo non est\u00e1 inscrito en ningunha competici\u00f3n. O Juvecaserta xoga os seus partidos como local no PalaMaggi\u00f2, pavill\u00f3n con capacidade para 6\u00a0387 espectadores.\nHistoria.\nO club foi fundado en 1951 por un grupo de seguidores locais do baloncesto co nome de Sporting Club Juventus. O nome do equipo foi escollido por Santino Piccolo, fan do equipo de f\u00fatbol hom\u00f3logo de Tur\u00edn. O equipo botou a andar nas pistas de arxila do Liceo Classico Pietro Giannone. Os maiores \u00e9xitos do club chegan a partir da segunda metade da d\u00e9cada de 1980. O primeiro \u00e9xito foi a participaci\u00f3n na final de Liga da temporada 1985\u201386, onde perden por 2 partidos a 1 contra o Simac Milano. Volver\u00edan repetir final na temporada seguinte, volvendo perder de novo ante os de Mil\u00e1n. Por\u00e9n, finalmente conseguir\u00edan alzarse co campionato na temporada 1990\u201391, tam\u00e9n ante os Milano, sendo o primeiro equipo do sur de Italia en conseguir facerse co t\u00edtulo. Antes, en 1988, xa conseguiran o seu primeiro t\u00edtulo o ga\u00f1ar a Copa ante o Divarese Varese (113-100). A nivel europeo conseguen chegar eses anos \u00e1 final da Copa Kora\u0107 en 1986, onde perden ante o Banco di Roma Virtus (72-73), e \u00e1 final da Copa Saporta de 1989, onde perden ante o Real Madrid (117-113). Na tempada 1997\u221298, o club decl\u00e1rase en bancarrota. En 2004, dous equipos da cidade de categor\u00edas inferiores un\u00edronse baixo o nome Juvecaserta. Na temporada 2009\u221210 regresan \u00e1 Serie A, onde permanecen at\u00e9 2017, cando son descendidos \u00e1 Serie D debido a problemas financeiros."}
{"id": "133125", "revid": "895", "url": "https://gl.wikipedia.org/wiki?curid=133125", "title": "Goran Dorovic", "text": ""}
{"id": "133132", "revid": "98629", "url": "https://gl.wikipedia.org/wiki?curid=133132", "title": "Dani Pedrosa", "text": "Daniel Pedrosa Ramal, co\u00f1ecido como Dani Pedrosa, nado o 29 de setembro de 1985 en Castellar del Vall\u00e8s, Barcelona, \u00e9 un piloto catal\u00e1n campi\u00f3n do mundo en diferentes categor\u00edas (1 de 125cc e 2 de 250cc). Desde 2006 compite na categor\u00eda de MotoGP, na que foi subcampi\u00f3n do mundo en 2007 e 2010.\nCarreira.\nInicios.\nA s\u00faa carreira comezou nas motos, en 1996, no Campionato de Espa\u00f1a de minimotos. Naquel ano, rematou en segundo lugar no Campionato, o seguinte ano quedou terceiro e, finalmente en 1998, conseguiu ga\u00f1ar o campionato. A pesar do seu \u00e9xito na \u00e9poca, Dani empezou a considerar a posibilidade de deixar a moto e comezar a correr en bicicleta de monta\u00f1a, debido \u00e1 falta de recursos.\nEn 1999, Pedrosa, pres\u00e9ntase \u00e1s probas de selecci\u00f3n da Copa Movistar Activa. S\u00f3 poder\u00edan formar parte do equipo de Alberto Puig os tres primeiros, pero, grazas \u00e1 confianza do presente, Dani foi escollido para correr no Campionato de Espa\u00f1a. Correu o campionato, quedando en cuarto lugar, detr\u00e1s de Oliv\u00e9, Jara e Pi\u00f1eiro. No ano seguinte, Pedrosa \u00e9 elixido, con Joan Oliv\u00e9 e Ra\u00fal Jara, a formar parte do equipo de Alberto Puig para o Campionato de Espa\u00f1a. En 2000 remata o campionato na 4\u00ba posici\u00f3n.\n125cc.\nEn 2001, pasou a correr o Campionato do Mundo de 125cc, conseguindo dous podios e quedando 8\u00ba no campionato, e xa soou como un gran piloto cun futuro brillante.\nEn 2002, de novo na categor\u00eda de 125cc, obtivo 3 vitorias e, finalmente, quedou 3\u00ba na clasificaci\u00f3n xeral, a pesar de ser un dos favoritos para o t\u00edtulo.\nEn 2003 converteuse no segundo piloto m\u00e1is novo da historia, despois Loris Capirossi, en ga\u00f1ar o campionato de 125cc, conseguiuno no Gran Premio de Malaisia a falta de 2 carreiras. Unha semana despois, nos adestramentos do Gran Premio de Australia, sufriu un accidente onde rompeu os dous nocellos, co que non participou nas \u00faltimas d\u00faas carreiras e dificultou a realizaci\u00f3n da pre tempada, cando \u00eda pasar \u00e1 categor\u00eda do cuarto de litro.\n250cc.\nA pesar de ser o campi\u00f3n de 125cc non comezou como o favorito para o t\u00edtulo xa que era novato na categor\u00eda, e tampouco tivera unha pretemporada longa debido a lesi\u00f3n, pero foi a sorpresa e ga\u00f1ou a primeira carreira do ano. Pouco antes da metade da tempada asumiu o mando e non deixou o liderado ata a fin, paradoxalmente, o fixo en Australia, onde un 4\u00ba posto foi o suficiente para ser o campi\u00f3n. Ga\u00f1o\u00fano o 17 de outubro de 2004 e converteuse no m\u00e1is novo campi\u00f3n de 250cc do mundo, e tam\u00e9n o m\u00e1is novo campi\u00f3n de d\u00faas categor\u00edas.\nEn 2005, o 16 de outubro, a\u00ednda sen rematar o campionato de 250cc, conseguiu ser matematicamente campi\u00f3n do mundo por segundo ano consecutivo, a pesar de correr diversas carreiras co \u00famero roto, como consecuencia de varias ca\u00eddas. Coa lesi\u00f3n non foi capaz de acadar boas posici\u00f3ns, mentres o seu m\u00e1ximo rival, Casey Stoner lle remontaba puntos ao ga\u00f1ar carreiras. Pero o final tam\u00e9n ga\u00f1ou a Copa do Mundo en Australia. Ese mesmo ano, no Gran Premio de Francia, ti\u00f1a anunciada a s\u00faa sinatura na carreira de MotoGP do pr\u00f3ximo ano coa HRC.\nMotoGP.\nO 9 de novembro de 2005, Daniel Pedrosa debuta en MotoGP en Repsol Honda, co n\u00famero 26, n\u00famero que ti\u00f1a dado Alberto Puig. Na s\u00faa primeira carreira, o Gran Premio de Espa\u00f1a, en Xerez, \u00e9 o segundo. O 14 de maio de 2006 obt\u00e9n a s\u00faa primeira vitoria na categor\u00eda no Gran Premio da China, a cuarta carreira da tempada. Un d\u00eda antes de ga\u00f1ar, conseguiu a s\u00faa primeira pole en MotoGP. M\u00e1is tarde, en Donington Park ten a s\u00faa segunda vitoria da tempada. Ti\u00f1a as opci\u00f3ns de matem\u00e1tica para ga\u00f1ar o t\u00edtulo ata a pen\u00faltima carreira, finalmente quedou na 5\u00ba posici\u00f3n, sendo o mellor novata da historia. O 21 de setembro de 2007 renovou o seu contrato con Honda (HRC Repsol Honda) por dous anos mais, a\u00ednda que estaba negociando con outros equipos, inclu\u00edndo a Kawasaki. Finalmente rematou 2 \u00ba posto no Campionato Moto GP 2007, batendo a Valentino Rossi na \u00faltima carreira, remont\u00e1ndolle 24 puntos no GP de Valencia (venceu Dani e Valentino tivo que abandonar debido a problemas mec\u00e1nicos). Dani sufriu durante este ano todos os tipos de problemas cos seus pneum\u00e1ticos. Michelin reco\u00f1eceu que os seus pneum\u00e1ticos non estaban a altura de Bridgestone, Dani, a\u00ednda puido rematar en segundo lugar e terceiro Rossi (ambos Michelin), a\u00ednda que moi atr\u00e1s de Casey Stoner (Bridgestone). P\u00f3dese dicir que este ano os pneum\u00e1ticos decidiron o campi\u00f3n do mundo.\nDespois dunha mala pretempada por unha lesi\u00f3n sufrida en Sepang en xaneiro, Pedrosa queda terceiro na primeira carreira e logra ga\u00f1ar en Xerez, segunda cita da tempada de 2008, quedando provisional l\u00edder de MotoGP. Este ano Dani Pedrosa acabou na terceira posici\u00f3n por detr\u00e1s de Valentino Rossi e Casey Stoner.\nO 5 de xullo de 2009 logrou a primeira vitoria para o motociclismo espa\u00f1ol no Gran Premio dos Estados Unidos en Laguna Seca. Ese mesmo ano ga\u00f1ou en Valencia e acabou na terceira posici\u00f3n do mundial, por detr\u00e1s de Valentino Rossi e Jorge Lorenzo.\nNa tempada 2010 proclamouse novamente subcampi\u00f3n da categor\u00eda, por detr\u00e1s de Jorge Lorenzo. En 2011 acabou en cuarta posici\u00f3n."}
{"id": "133133", "revid": "88215", "url": "https://gl.wikipedia.org/wiki?curid=133133", "title": "Waldo Botana", "text": "Jos\u00e9 Luis Botana Pedreira, m\u00e1is co\u00f1ecido como Waldo Botana, nado en Rutis (Culleredo) o 22 de decembro\u00a0de 1919 e finado na Coru\u00f1a o 20 de xu\u00f1o de 1998, foi un futbolista galego.\nTraxectoria.\nO seu primeiro equipo foi o R\u00e1pido de Rutis, xogando posteriormente no Arsenal de Santa Luc\u00eda. Na tempada 1935-1936 pasou ao Real Club Deportivo da Coru\u00f1a e pronto xogar\u00eda no equipo titular.\nA guerra civil espa\u00f1ola levouno a terras valenci\u00e1s e al\u00f3 ingresou no Recuperaci\u00f3n de Levante, xogando o campionato rexional e outro de clasificaci\u00f3n para a Copa. Na tempada 1939-1940 pasou ao Valencia CF. Xogou varios partidos e figurou como suplente na final da Copa del General\u00edsimo fronte o RCD Espa\u00f1ol de Barcelona. Na tempada 1941-1942 Botana marchou para o CD Alcoyano, onde haber\u00eda permanecer sete tempadas, varias delas na Primeira Divisi\u00f3n espa\u00f1ola de f\u00fatbol.\nNa tempada 1949\u201350\u00a0volveu para o Deportivo da Coru\u00f1a, adestrado por Alejandro Scopelli. Na s\u00faa primeira campa\u00f1a formou parte do mediocampo titular, xunto con Dagoberto Moll, Manuel Guimer\u00e1ns e Juanete. Ese ano participou en 26 partidos e o Deportivo foi subcampi\u00f3n, cun punto menos que o l\u00edder, o Atl\u00e9tico de Madrid. Na 1950\u201351 participou en 12 encontros.\nO 27 de novembro de 1950 sufriu unha grave lesi\u00f3n en Riazor (fractura de tibia e peron\u00e9) xogando contra o Sevilla FC, o que adiantar\u00eda a s\u00faa retirada, con 31 anos. Por\u00e9n, volveu ao f\u00fatbol na tempada 1954/55, xogando co Deportivo Xuvenil a hist\u00f3rica campa\u00f1a do club coru\u00f1\u00e9s na Segunda Divisi\u00f3n. En febreiro de 1955, tras a dimisi\u00f3n de Eduardo Viso, converteuse no adestrador do equipo, ao que non puido salvar do descenso. \nPosteriormente pertenceu ao cadro t\u00e9cnico do Deportivo e rexentou un establecemento de venda de material deportivo co tam\u00e9n xogador deportivista Juli\u00e1n Cuenca na r\u00faa de Santo Andr\u00e9, que atend\u00edan persoalmente. Faleceu na Coru\u00f1a en 1998."}
{"id": "133134", "revid": "25871", "url": "https://gl.wikipedia.org/wiki?curid=133134", "title": "Carlos \u00c1lvarez Botana", "text": "Carlos \u00c1lvarz Botana, nado na Coru\u00f1a o 17 de decembro de 1936 e finado na mesma cidade o 20 de xaneiro\u00a0de 2007, foi un futbolista galego. Xogaba alternativamente de defensa ou centrocampista.\nTraxectoria.\nCurm\u00e1n de tam\u00e9n deportivista Waldo Botana, Carlos formouse nas categor\u00edas inferiores do Deportivo da Coru\u00f1a, e en 1954 foi ascendido ao primeiro equipo e cedido ao Deportivo Xuvenil. Ese mesmo ano proclamouse campi\u00f3n, xunto cos seus compa\u00f1eiros da selecci\u00f3n espa\u00f1ola, do Campionato Mundial Xuvenil que se celebraba en Alema\u00f1a.\nNa tempada 1954\u201355 debutou co Deportivo Xuvenil en Segunda Divisi\u00f3n, participando en 20 partidos e anotando un gol. Esa foi a \u00fanica campa\u00f1a do Xuvenil en Segunda Divisi\u00f3n, descendendo a Terceira ao remate da mesma.\nNa tempada 1955\u201356\u00a0volveu ao Deportivo da Coru\u00f1a, co que debutou en Primeira Divisi\u00f3n, participando en 17 partidos e anotando un gol. Ese ano o club branquiazul contou con tres adestradores, Vizoso, Pahi\u00f1o e \u00c1ngel Zubieta. O seu primeiro (e \u00fanico) gol en Primeira Divisi\u00f3n produciuse na xornada 7, nunha vitoria en Riazor fronte o Sevilla FC (3\u20132), marcando Botana o primeiro tanto.\nNa tempada 1956\u201357 fichou polo CD Castell\u00f3n, de Segunda Divisi\u00f3n, onde participar\u00eda en 35 partidos e anotar\u00eda 5 goles, pero sen lograr a permanencia na categor\u00eda.\nNa tempada 1957\u201358 firmou co Real Murcia, de Segunda Divisi\u00f3n, participando en 18 partidos e sen lograr ning\u00fan gol.\nNa tempada 1958\u201359 fichou polo C\u00e1diz CF, de Segunda Divisi\u00f3n, onde permanecceu d\u00faas campa\u00f1as. No club andaluz participou en 21 partidos e logrou 5 goles.\nNa tempada 1960\u201361 volveu ao Deportivo da Coru\u00f1a, en Segunda Divisi\u00f3n. No equipo coru\u00f1\u00e9s participou en 3 encontros de cara ao final da campa\u00f1a, sendo un dos defensas menos habituais, xunto con Juan Luis Igartua, do cadro adestrado por Juan Otxoantezana. Ese ano lograr\u00eda o ascenso a Primeira Divisi\u00f3n.\nNa tempada 1962-63 fichou polo Racing Club de Ferrol, que estaba na Terceira Divisi\u00f3n (a onde descendera dous anos antes), e no cadro verde participou s\u00f3 en 5 partidos."}
{"id": "133135", "revid": "5863", "url": "https://gl.wikipedia.org/wiki?curid=133135", "title": "S.S. Felice Scandone", "text": "A Societ\u00e0 Sportiva Felice Scandone Basket Avellino foi un club profesional de baloncesto italiano da cidade de Avellino, na rexi\u00f3n da Campania. En 2019 o equipo renunciou \u00e1 s\u00faa praza na Lega Basket Serie A, a m\u00e1xima competici\u00f3n do baloncesto italiano, por motivos econ\u00f3micos. Despois de competir na temporada 2020\u221221 da Serie B, terceira categor\u00eda do pa\u00eds, o equipo descende de categor\u00eda, decidindo non se inscribirse en ningunha competici\u00f3n para a seguinte temporada. Fundado en 1948, obtiveron o seu primeiro t\u00edtulo no ano 2008, cando ga\u00f1aron a Coppa Italia tras vencer na final \u00e1 Virtus Bologna por 73 a 67. Xogaba os seus encontros como local no Palasport Giacomo Del Mauro, un pavill\u00f3n remodelado en 2008 con capacidade para 5\u00a0100 espectadores.\nHistoria.\nO mellor resultado na historia do club \u00e9 a terceira praza da Serie A italiana obtida na tempada 2007-08 e que lle permitiu participar na Euroliga na tempada 2008-09. O \u00fanico t\u00edtulo do club chegou no 2008, ao ga\u00f1ar a Copa de Italia. En 2019 debido a motivo econ\u00f3micos o Felice Scandone renuncia \u00e1 s\u00faa praza na Serie A, sendo descendido en consecuencia \u00e1 Serie B, terceira categor\u00eda italiana. Na temporada 2020\u221221, o equipo finaliza en 15\u00ba lugar, perdendo nas eliminatorias polo descenso a categor\u00eda. Ap\u00f3s a finalizaci\u00f3n da temporada, o club decide non inscribirse en ningunha competici\u00f3n, facendo as\u00ed oficial a desaparici\u00f3n da sociedade o 29 de xullo de 2021.\nPatrocinadores.\nAo longo da s\u00faa historia o Felice Sandone de Avellino levou diferentes nomes por mor de motivos de patrocinio:"}
{"id": "133136", "revid": "89787", "url": "https://gl.wikipedia.org/wiki?curid=133136", "title": "Prot\u00f3stomos", "text": "Os prot\u00f3stomos ou protostomados son unha agrupaci\u00f3n (clado) de superfilos do Reino Animal.\nO seu nome est\u00e1 formado polos elementos do lat\u00edn cient\u00edfico \"proto-\" e \"-stomia\" (ou \"-stomata\") tirados do grego antigo \u03c0\u03c1\u1ff6\u03c4\u03bf\u03c2 \"pr\u014dtos\", 'primeiro' e \u03c3\u03c4\u03cc\u03bc\u03b1 \"st\u00f3ma\", 'boca', respectivamente.\nXunto cos deuter\u00f3stomos, forman as d\u00faas grandes ramas en que se dividen os bilaterais (\"Bilateria\"). A separaci\u00f3n destas d\u00faas li\u00f1as evolutivas fundamentais \u00e9 ancestral; durante a explosi\u00f3n c\u00e1mbrica (hai uns 540 mill\u00f3ns de anos) aparecen xa filos prot\u00f3stomos e deuter\u00f3stomos diferenciados.\nA diferenza fundamental entre ambos radica na orixe embrionaria da boca. Nos prot\u00f3stomos, a boca do adulto deriva do blast\u00f3poro embrionario (de a\u00ed prov\u00e9n o nome do grupo), mentres que nos deuter\u00f3stomos \u00e9 de neoformaci\u00f3n.\nOs xenes que se empregan na construci\u00f3n embrionaria da boca dos acelomorfos son os mesmos que os que se expresan pola boca do prot\u00f3stomo. Tam\u00e9n, en todos os prot\u00f3stomos, o celoma resulta dunha escisi\u00f3n do mesoderma, e o sistema nervioso \u00e9 unha estrutura dupla e ventral.\nCaracter\u00edsticas.\nNon todos os filos presentan todas estas caracter\u00edstica \u00e1 vez; por exemplo, os acelomados e pseudocelomados, carecen de celoma e estes \u00faltimos non te\u00f1en larvas troc\u00f3foras.\nSistem\u00e1tica e filoxenia.\nActuais datos moleculares suxiren que os animais prot\u00f3stomos p\u00f3dense dividir en tres grupos principais:\nas\u00ed como un menor n\u00famero de tax\u00f3ns de afinidade basal ou ambiguos."}
{"id": "133138", "revid": "1822", "url": "https://gl.wikipedia.org/wiki?curid=133138", "title": "Protostomado", "text": ""}
{"id": "133139", "revid": "1822", "url": "https://gl.wikipedia.org/wiki?curid=133139", "title": "Protostomia", "text": ""}
{"id": "133140", "revid": "98629", "url": "https://gl.wikipedia.org/wiki?curid=133140", "title": "Miranda (l\u00faa)", "text": "Miranda \u00e9 a l\u00faa m\u00e1is pequena e interior das cinco grandes l\u00faas (as cinco l\u00faas cl\u00e1sicas) do planeta Urano. Foi descuberta por Gerard Kuiper o 16 de febreiro de 1948 no Observatorio McDonald. Foi m\u00e1is tarde chamada Miranda, personaxe da obra de William Shakespeare, \"A Tempestade\", nome suxerido por Kuiper no seu informe do descubrimento. Foi tam\u00e9n designada coma Urano\u00a0V.\nAs \u00fanicas imaxes de Miranda tomadas de preto f\u00edxoas a sonda espacial \"Voyager 2\", estas observaci\u00f3ns da l\u00faa realiz\u00e1ronse durante o sobrevoo de Urano en xaneiro de 1986, como nese momento o hemisferio sur da l\u00faa apuntaba cara ao Sol s\u00f3 se puido estudar esa parte. Miranda amosa m\u00e1is evidencias dunha actividade xeol\u00f3xica pasada que calquera outra l\u00faa de Urano.\nCaracter\u00edsticas f\u00edsicas.\nA superficie de Miranda poder\u00eda estar composta principalmente de xeo de auga, e tam\u00e9n poder\u00eda conter silicatos e compo\u00f1entes org\u00e1nicos no seu interior. A superficie de Miranda ten rexi\u00f3ns con \"parches\" nos terreos \"rachados\" e con fisuras, indicativos estes trazos dunha intensa actividade xeol\u00f3xica en tempos pasados da l\u00faa, tam\u00e9n a s\u00faa superficie est\u00e1 cruzada de lado a lado por profundos canons. Existen tam\u00e9n grandes estruturas ovais, chamadas coronae, que poder\u00edan estar formadas por magma procedente do manto ou no caso de Miranda por diapiros baseados no ascenso de xeos quentes (no canto de sales, o cal ser\u00eda o normal nos diapiros), a parte central destes domos elevados, colapsar\u00edase e afundir\u00edase, deixando unha forma de coroa, de a\u00ed o nome latino de \"corona\" (en plural, \"coronae\") .\n Os canons e cristas elevadas ser\u00edan debidas a fallas extensivas, estas tipos de \"fallas compostas\" normalmente levan consigo a formaci\u00f3n de bloques na superficie chamados graben e horst, os graben ser\u00edan os bloques que estar\u00edan nas depresi\u00f3ns das fallas e os horst ser\u00edan os bloques elevados entre as fallas (v\u00e9xase o diagrama para visualiza-lo fen\u00f3meno). Outros accidentes xeol\u00f3xicos ser\u00edan debido o criovulcanismo, erupci\u00f3ns de xeos \"mornos\" (criomagma). Os diapiros poder\u00edan ter cambiado a distribuci\u00f3n da densidade no interior da l\u00faa, a cal poder\u00eda se-la causa de \"auto-reorientaci\u00f3n\" de Miranda, de xeito semellante o acontecido coa l\u00faa xeoloxicamente activa de Saturno,Encelado. Miranda \u00e9 un dos poucos corpos celestes do Sistema Solar no cal a circunferencia ecuatorial \u00e9 m\u00e1is pequena c\u00e1 circunferencia polar (circunferencia pasando a trav\u00e9s dos dous polos), posiblemente unha consecuencia da actividade dos diapiros.\nPensase que a actividade xeol\u00f3xica pasada de Miranda foi producida polo \"quencemento gravitatorio\" nun tempo pasado no cal a \u00f3rbita de Miranda era moito m\u00e1is exc\u00e9ntrica do que o \u00e9 hoxe en d\u00eda. Nos primeiros tempos da s\u00faa historia, Miranda aparentemente estaba nunha resonancia orbital de 3:1 con Umbriel, da cal escapar\u00eda posteriormente. A resonancia deber\u00eda ter incrementado a excentricidade orbital; dando coma resultado unha \"fricci\u00f3n gravitatoria\" debido \u00e1s oscilaci\u00f3ns das forzas gravitatorias procedentes de Urano que poder\u00edan causa-lo quecemento do interior da l\u00faa. No sistema de Urano, debido \u00f3 baixo \u00edndice de achatamento, e o tama\u00f1o relativamente grande dos seus sat\u00e9lites, estes poden escapar dunha resonancia dun xeito moito m\u00e1is doado c\u00f3s sat\u00e9lites de X\u00fapiter ou Saturno. A inclinaci\u00f3n orbital de Miranda (4,34\u00b0) \u00e9 estra\u00f1amente alta para unha l\u00faa tan pr\u00f3xima \u00f3 seu planeta. Miranda probablemente escapou da s\u00faa resonancia con Umbriel v\u00eda unha segunda resonancia, e este mecanismo de escape explicar\u00eda c\u00e1 s\u00faa inclinaci\u00f3n orbital \u00e9 10 veces m\u00e1is grande respecto das outras grandes l\u00faas de Urano.\nUn teor\u00eda m\u00e1is antiga, propuxo pouco antes de sobrevoo de Urano por parte da \"Voyager 2\", que a antiga Miranda foi alcanzada por un impacto masivo, dando fragmentos que se volver\u00edan a ensamblar e os m\u00e1is densos afundir\u00edanse dando coma resultado o \u00e9strano patr\u00f3n actual.\nOs cient\u00edficos d\u00e9ronlle nome a unha serie de tipos de accidentes xeol\u00f3xicos de Miranda:\nV\u00e9xase tam\u00e9n.\nLigaz\u00f3ns externas.\n&lt;br&gt;"}
{"id": "133141", "revid": "1131", "url": "https://gl.wikipedia.org/wiki?curid=133141", "title": "Daniel Pedrosa", "text": ""}
{"id": "133142", "revid": "89787", "url": "https://gl.wikipedia.org/wiki?curid=133142", "title": "Panellinios B.C.", "text": "O Panellinios Gymnastikos Syllogos \u00e9 un club polideportivo grego da cidade de Atenas. A s\u00faa secci\u00f3n de baloncesto xoga na terceira categor\u00eda do baloncesto grego.\nHistoria.\nFundado a finis do s\u00e9culo XIX, orixinariamente foi un club de ximnasia. Varios dos seus ximnastas participaran nos primeiros Xogos Ol\u00edmpicos da era moderna en Atenas 1896 coma Sotirios Athanasopoulos, Nikolaos Andriakopoulos, Petros Persakis, Thomas Xenakis, entroutros. Posteriormente cr\u00e9ase unha secci\u00f3n de baloncesto que destacou moito durante os primeiros anos do baloncesto grego, ga\u00f1ando seis campionatos de liga os anos 1929, 1939, 1940, 1953, 1955 e 1957.\n\u00daltimos anos.\nO club \u00e9 propiedade do multimillonario empresario grego Minos Kyriakou, presidente do Comit\u00e9 Ol\u00edmpico Grego, co\u00f1ecido no seu pa\u00eds por ter varios problemas coa xustiza, e quen en 2010 decidiu levarse o equipo dende Atenas \u00e1 localidade de Lamia, no centro do pa\u00eds, despois de 81 anos na capital grega (dende a s\u00faa fundaci\u00f3n). S\u00f3 un ano despois, \u00f3 remate da tempada 2010-11, o Comit\u00e9 de Deportes Profesionais grego retiroulle a licenza profesional \u00f3 club, feito que lle impide competir na A1 Ethniki, de xeito que o equipo foi degradado dende a m\u00e1xima categor\u00eda do baloncesto grego a categor\u00edas de afeccionados."}
{"id": "133143", "revid": "2074", "url": "https://gl.wikipedia.org/wiki?curid=133143", "title": "Arco oxival", "text": ""}
{"id": "133149", "revid": "89787", "url": "https://gl.wikipedia.org/wiki?curid=133149", "title": "Paquita la del Barrio", "text": "Francisca Viveros Barradas, co\u00f1ecida como Paquita la del Barrio, nada en Veracruz o 2 de abril de 1947 \u00e9 unha cantante mexicana de rancheras e outros estilos musicais populares mexicanos. Iniciou a s\u00faa carreira na Cidade de M\u00e9xico en 1970. Un dos seus meirandes \u00e9xitos \u00e9 \"Rata de dos patas\"."}
{"id": "133150", "revid": "89787", "url": "https://gl.wikipedia.org/wiki?curid=133150", "title": "Kast\u00f3s", "text": "Kast\u00f3s (en grego, \u039a\u03b1\u03c3\u03c4\u03cc\u03c2) \u00e9 unha illa grega e unha comunidade das Illas X\u00f3nicas. Desde a reforma de 2011 ds gobernos locais forma parte do municipio de Lefkada, da cal \u00e9 unha unidade municipal. Forma parte da prefectura de Lefkada. Ata mediados da d\u00e9cada de 1970, a illa foi administrada por Cefalonia na prefectura de Itaca. A illa m\u00e1is pr\u00f3xima \u00e9 K\u00e1lamos, cunha canle profunda entre elas, a parte continental est\u00e1, aproximadamente, a 5\u00a0km ao nord\u00e9s da prefectura de Aitoloakarnania. Kast\u00f3s ten unha escola, unha igrexa e unha praza (\"plateia\"), o liceo (escola media) e o ximnasio (escola secundaria) m\u00e1is pr\u00f3ximos at\u00f3panse na prefectura de Aitoloakarnania na Grecia continental, pero a maior\u00eda dos seus estudantes tam\u00e9n asisten aos de Nydri (na illa de Lefkada).\nXeograf\u00eda.\nA illa ten 7\u00a0km de longo de norte a sur e 800 m de ancho. Cunha superficie de 5\u00b4901\u00a0km\u00b2, e o seu punto m\u00e1is alto \u00e9 de 142 m sobre o nivel do Mediterr\u00e1neo.\nA illa ten unha soa vila, a hom\u00f3nima Kast\u00f3s, situado na costa leste. Ten unha poboaci\u00f3n de ao redor de 120 habitantes, que se dedican principalmente \u00e1 pesca e os servizos tur\u00edsticos. Durante o ver\u00e1n a di\u00e1spora retorna a Kastioti para as vacaci\u00f3ns e, xunto coa flutuaci\u00f3n dos visitantes que chegan en barcos, forman o seu car\u00e1cter estacional."}
{"id": "133151", "revid": "1131", "url": "https://gl.wikipedia.org/wiki?curid=133151", "title": "Atl\u00e9tico Arteixo", "text": "O Atl\u00e9tico Club Arteixo \u00e9 un club de f\u00fatbol galego, da localidade de Arteixo, na provincia da Coru\u00f1a. Fundado en 1949, actualmente xoga na Terceira Divisi\u00f3n RFEF, no Grupo 1. O seu campo \u00e9 o Ponte dos Brozos, con capacidade para 2.000 espectadores.\nNa tempada 2004\u201305, o Atl\u00e9tico Arteixo xogou en Segunda Divisi\u00f3n B. Ao final da tempada o equipo foi descendido d\u00faas categor\u00edas, a Preferente Auton\u00f3mica de Galicia, debido aos impagamentos.\nHistoria.\nA s\u00faa mellor posici\u00f3n foi na tempada 2004\u201305, onde xogou na Segunda Divisi\u00f3n B, eliminando na fase de ascenso da ligui\u00f1a a Segunda B ao Real Oviedo. Nesta tempada enfrontouse a hist\u00f3ricos como a UD Las Palmas ou o Rayo Vallecano. Ao final da campa\u00f1a o equipo foi descendido d\u00faas categor\u00edas \u00e1 Preferente Auton\u00f3mica, debido aos non pagamentos."}
{"id": "133154", "revid": "89787", "url": "https://gl.wikipedia.org/wiki?curid=133154", "title": "Mathraki", "text": "Mathraki (grego: \u039c\u03b1\u03b8\u03c1\u03ac\u03ba\u03b9), \u00e9 unha illa grega nas Illas X\u00f3nicas. Tr\u00e1tase dunha comunidade que incl\u00fae tres illas pr\u00f3ximas Diakopo, Diaplo e Tracheia, forma parte da Prefectura de Corf\u00fa. Mathraki est\u00e1 a 45 minutos en barco da costa de Corf\u00fa. Ten tres restaurantes que serven tam\u00e9n como almac\u00e9ns xerais, vilas e \"habitaci\u00f3ns en alugueiro\".\nMathraki \u00e9 unha illa tranquila que se arranxa para manterse afastada dos turistas, excepto para os excursionistas ocasionais da costa rochosa. Hoxe en d\u00eda viven en Mathraki aproximadamente 297 habitantes, principalmente nas d\u00faas pequenas aldeas \"Ano Mathraki\" (Mathrakide de Arriba) e \"Kato Mathraki\" (Mathraki de Abaixo). Viven da agricultura (principalmente de olivas) dun escaso turismo, e das remesas dos emigrantes.\nSe o tempo o perm\u00edte, hai un servizo regular de transbordador \u00e1 capital de Corf\u00fa Kerkyra e nos meses de ver\u00e1n cos complexos tur\u00edsticos na costa noroeste da illa de Corf\u00fa. Hai unha fermosa praia cerca do peirao e a maior\u00eda dos visitantes permanecen s\u00f3 unhas horas na illa."}
{"id": "133155", "revid": "22570", "url": "https://gl.wikipedia.org/wiki?curid=133155", "title": "Meganisi", "text": "Meganisi ou Meganissi (grego: \u039c\u03b5\u03b3\u03b1\u03bd\u03ae\u03c3\u03b9, literalmente \"illa grande\"), \u00e9 unha illa grega e un municipio pr\u00f3ximo a illa de Lefkada. O municipio incl\u00fae as illas de Skorpios (poboaci\u00f3n de 2 persoas) e Esparta. A s\u00faa poboaci\u00f3n total era de 1.092 no censo de 2001.\nA illa ten tres pobos: o pobo central de Katomeri (poboaci\u00f3n 492) e os portos de Vathy (145) e Spartochori (tam\u00e9n co\u00f1ecido como Spiglia, 453 habitantes). Tam\u00e9n hai un porto na Ba\u00eda de Atheni utilizado principalmente polos barcos de pesca. Meganisi est\u00e1 conectado con Lefkada por un servizo de transbordador desde Vathy e Spartochori. Meganisi ten unha escola, un liceo (escola media), bancos, igrexas e algunhas prazas (\"plateies \"). A illa non ten escola secundaria, polo que os alumnos asisten \u00e1 escola en Nydri, o Lefkada."}
{"id": "133157", "revid": "25871", "url": "https://gl.wikipedia.org/wiki?curid=133157", "title": "Las consecuencias", "text": "Las consecuencias \u00e9 o sexto disco de estudio do m\u00fasico Enrique Bunbury. O \u00e1lbum publicouse o 16 de febreiro de 2010 en 3 formatos: LP, CD e edici\u00f3n dixital.\nO primeiro sinxelo deste \u00e1lbum, \"Frente a frente\", estreouse un mes antes da sa\u00edda do disco, o 15 de xaneiro de 2010. Tr\u00e1tase dunha interpretaci\u00f3n de Bunbury do tema cl\u00e1sico de Jeanette de 1981, acompa\u00f1ado de Miren Iza, cantante de Tulsa. Este primeiro single contar\u00e1 co seu respectivo videoclip, dirixido por Juan Antonio Bayona, e no que a mesma Jeanette quixo aparecer."}
{"id": "133158", "revid": "1308", "url": "https://gl.wikipedia.org/wiki?curid=133158", "title": "XII", "text": ""}
{"id": "133159", "revid": "98629", "url": "https://gl.wikipedia.org/wiki?curid=133159", "title": "Hal Holbrook", "text": "Harold Holbrook, nado en Cleveland (Ohio) o 17 de febreiro de 1925 e finado en Beverly Hills o 23 de xaneiro de 2021, foi un actor de cine, televisi\u00f3n e teatro estadounidense.\nTraxectoria.\nServiu no ex\u00e9rcito dos Estados Unidos na segunda guerra mundial. En 1984 casou en terceiras nupcias coa actriz de televisi\u00f3n Dixie Carter (\"Desperate Housewives\") e o matrimonio durou ata a morte dela en 2010. \u00d3s 82 anos foi o candidato a un premio mais vello na historia dos premios Oscar ata ese momento.\nPremios e nomeamentos.\nEntre outros:"}
{"id": "133160", "revid": "25871", "url": "https://gl.wikipedia.org/wiki?curid=133160", "title": "Diccionario enciclop\u00e9dico gallego-castellano", "text": "O Diccionario enciclop\u00e9dico gallego-castellano \u00e9 un dicionario biling\u00fce galego castel\u00e1n de 45.673 entradas e coas definici\u00f3ns en castel\u00e1n, elaborado por Eladio Rodr\u00edguez Gonz\u00e1lez e publicado postumamente pola Editorial Galaxia en tres volumes en 1958, 1960 e 1961. Consid\u00e9rase o dicionario galego m\u00e1is importante ata a aparici\u00f3n dos dicionarios monoling\u00fces e o \u00faltimo importante baseado na colleita directa. O dicionario de Eladio foi, ademais, a fonte principal para a realizaci\u00f3n dos dicionarios monoling\u00fces modernos do galego.\nElaboraci\u00f3n.\nEladio Rodr\u00edguez elaborou o seu dicionario durante gran parte da s\u00faa vida, comez\u00e1ndoo entre 1914 e 1916. En 1922 \"A Nosa Terra\" comenta que \"a\u00ednda tardar\u00e1 moito en sa\u00edr \u00e1 luz\". En 1926 Lesta Meis escribe que o autor a\u00ednda vai polo R pero que o dicionario poder\u00eda estar rematado en cuesti\u00f3n duns meses. A finais da d\u00e9cada de 1920 semellaba telo practicamente rematado e suponse que a partir de 1936 s\u00f3 far\u00eda algunha correcci\u00f3n e reescribir\u00eda algunha entrada .\nO dicionario seguiu o modelo do \"Diccionario de la Real Academia Espa\u00f1ola\". Isto levou \u00e1 incorporaci\u00f3n de castelanismos propios de Am\u00e9rica innecesarios en galego. Este dicionario tam\u00e9n incorporou boa parte das entradas dos dicionarios anteriores, moitas veces por medio do dicionario publicado pola Real Academia Galega as\u00ed como voces procedentes da terra natal do autor. O vocabulario recolle tam\u00e9n como entrada, con certa incoherencia, alg\u00fans top\u00f3nimos e antrop\u00f3nimos (mesmo alg\u00fans hipocor\u00edsticos), as\u00ed como alg\u00fan xentilicio e dialectalismos (especialmente baseados no seseo implosivo). Disc\u00fatese o seu car\u00e1cter \"enciclop\u00e9dico\", dado que non incl\u00fae biograf\u00edas nin outros conceptos propios dunha enciclopedia. S\u00f3 aquelas palabras que designan aspectos da cultura material e espiritual de Galicia -como \"casa\", \"mu\u00ed\u00f1o\", \"antroido\", \"maiordomo\", \"foro\", \"aire\", \"demo\" etc- desenv\u00f3lvense nun formato propio dunha enciclopedia mentres o resto das voces \u2014a gran maior\u00eda\u2014 def\u00ednense como en calquera dicionario convencional\nNon obstante, o valor do dicionario de Eladio Rodr\u00edguez reside na achega en moitas entradas de comentarios de valor etnogr\u00e1fico e fraseol\u00f3xico, inclu\u00edndo ata 11.363 refr\u00e1ns e locuci\u00f3ns. \nPublicaci\u00f3n.\nNun artigo publicado en 1928 en \"A Nosa Terra\" por Vicente Risco an\u00fanciase a pr\u00f3xima publicaci\u00f3n por parte da Editorial N\u00f3s do \"Diccionario\" en fasc\u00edculos :\nNo limiar do \"Diccionario\", escrito por Otero Pedrayo, este escritor manifesta que o Concello da Coru\u00f1a xa aprobara en 1933 apoiar a publicaci\u00f3n:\nNon callou ning\u00fan destes intentos e o dicionario non foi publicado ata case 20 anos despois da morte de Eladio Rodr\u00edguez. A Editorial Galaxia, co patrocinio da Casa de Galicia de Caracas e grazas ao esforzo de Ram\u00f3n Pi\u00f1eiro, editouno en tres tomos: o primeiro en 10 de decembro de 1958, o segundo en 1960 e o terceiro en 1961. En 1980 publicouse unha reimpresi\u00f3n facsimilar e no ano 2001, co gallo do D\u00eda das Letras Galegas, unha segunda reimpresi\u00f3n.\nA publicaci\u00f3n f\u00edxose a partir das cuartillas manuscritas que conservaba Julio Rodr\u00edguez Yordi, fillo do autor. Estas cuartillas cons\u00e9rvanse hoxe en d\u00eda na Fundaci\u00f3n Penzol. O volume deste manuscrito era tal que houbo que recortar o material dispo\u00f1ible por raz\u00f3ns econ\u00f3micas. Este labor foi realizado por Ram\u00f3n Pi\u00f1eiro . Asemade suprim\u00edronse numerosas entradas, sobre todo tecnicismos e palabras cultas que coincid\u00edan co castel\u00e1n.\nAp\u00e9ndice.\nNo terceiro volume rec\u00f3llese un ap\u00e9ndice constitu\u00eddo por 4.639 entradas que non aparec\u00edan na obra orixinal de Eladio Rodr\u00edguez e un vocabulario castel\u00e1n-galego baseado no das Irmandades da Fala.\nO ap\u00e9ndice foi ordenado por Xos\u00e9 Lu\u00eds M\u00e9ndez Ferr\u00edn e Bernardino Gra\u00f1a. Recompila voces achegadas por Ces\u00e1reo Saco (procedentes da Terra de Lemos), Novoneyra (O Courel), Bernardino Gra\u00f1a (Cangas e algunhas de Ribadavia), Franco Grande (Tebra), Santos Alonso (A Limia), \u00c1nxel Fole (O Incio e Quiroga), Ram\u00f3n Pi\u00f1eiro (L\u00e1ncara, Lugo e outras zonas da provincia de Lugo), Garc\u00eda-Sabell (voces referidas a enfermidades e doenzas recollidas de enfermos de toda Galicia), Ram\u00f3n Lorenzo V\u00e1zquez (A Ma\u00eda), A. Germade (S\u00e1rdoma, Vigo), Benito Fern\u00e1ndez \u00c1lvarez (Lobios) e Laureano Prieto (Viana do Bolo). Tam\u00e9n incl\u00fae l\u00e9xico recollido por An\u00edbal Otero, Jos\u00e9 Mar\u00eda Pereda \u00c1lvarez e Silvio Santiago.\nRemata a obra cun vocabulario castel\u00e1n-galego elaborado sobre a base do \"Vocabulario castellano-gallego de las Irmandades da Fala\" de 1933. Neste vocabulario elimin\u00e1ronse arca\u00edsmos e engad\u00edronse voces vivas que non recoll\u00eda."}
{"id": "133161", "revid": "5132", "url": "https://gl.wikipedia.org/wiki?curid=133161", "title": "Iraklis Thessaloniki B.C.", "text": "O Iraklis Thessaloniki B.C. (en grego: \u039a\u0391\u0395 \u0397\u03c1\u03b1\u03ba\u03bb\u03ae\u03c2), \u00e9 un equipo de baloncesto grego da cidade de Tesal\u00f3nica, que xoga na A2 Ethniki, a segunda categor\u00eda do baloncesto heleno. Disputa os seus partidos como local no \"Ivanofio\", con capacidade para 2.500 espectadores.\nHistoria.\nForma parte dun club polideportivo creado en 1908, o \"Gymnastic Club Iraklis Thessaloniki\", ao que tam\u00e9n pertence a secci\u00f3n de f\u00fatbol, o Iraklis FC, a\u00ednda que a secci\u00f3n de baloncesto non se fundou ata 1924. O nome do equipo prov\u00e9n do deus grego H\u00e9rcules. Ga\u00f1ou o primeiro Campionato de Grecia, en 1928, repetindo t\u00edtulo en 1935, nos que son os seus \u00fanicos t\u00edtulos. Xa na era moderna, permaneceu na A1 Ethniki ata o 2006, acadando os seus mellores resultados en 1995 e 2004, quedando en terceira posici\u00f3n. Participou en 16 ocasi\u00f3ns en competici\u00f3ns europeas, sendo as s\u00faas mellores clasificaci\u00f3ns as semifinais acandadas na Copa Saporta en 1995 e 1997.\nV\u00e9xase tam\u00e9n.\nLigaz\u00f3ns externas.\nSitio web oficial"}
{"id": "133165", "revid": "89787", "url": "https://gl.wikipedia.org/wiki?curid=133165", "title": "Apollon Patras", "text": "O KAE Apollon Patras (en grego: \u0391.\u03a3. \u0391\u03c0\u03cc\u03bb\u03bb\u03c9\u03bd \u03a0\u03b1\u03c4\u03c1\u03ce\u03bd), \u00e9 un equipo grego de baloncesto da cidade de Patras, Grecia. O club foi fundado en 1926 (baloncesto 1947) e d\u00e9belle o seu nome ao deus grego Apolo. O Apollon Patras BC \u00e9 a secci\u00f3n de baloncesto do club polideportivo AS Apollon Patras. Actualmente, o Apollon Patras xoga A2 Ethniki, a segunda divisi\u00f3n do baloncesto grego trala A1 Ethniki.\nHistoria.\nO Apollon Patras BC competiu na m\u00e1xima categor\u00eda do baloncesto grego, a A1 Ethniki un total de 28 tempadas, o que o converteu nun dos cl\u00e1sicos da categor\u00eda. A primeira vez que xogou na A1 Ethniki foi na tempada 1971-72, xogando por \u00faltima vez na m\u00e1xima categor\u00eda no ano 2007, no que descendeu. O Apollon o torneo local de Achaea en catro ocasi\u00f3ns: 1956, 1958, 1971 e 1973.\nEn 1997, o Apollon BC xogou a final da Copa de baloncesto de Grecia, o que supuxo a s\u00faa mellor clasificaci\u00f3n na competici\u00f3n e a s\u00faa \u00fanica final, na que caeu fronte ao Olympiakos. Nesa tempada, o Olympiakos foi considerado un dos mellores equipos da historia do baloncesto europeo, ga\u00f1ando a Tripla Coroa en Baloncesto. En 1992 e 2003, o Apollon BC ga\u00f1ou a Segunda Divisi\u00f3n grega, a A2 Ethniki."}
{"id": "133166", "revid": "22570", "url": "https://gl.wikipedia.org/wiki?curid=133166", "title": "Castela a Nova", "text": "Castela a Nova era unha rexi\u00f3n hist\u00f3rica castel\u00e1, que comprend\u00eda aproximadamente as actuais provincias de Cidade Real, Cuenca, Guadalaxara, Madrid e Toledo. Estaba formada, basicamente, polas comarcas hist\u00f3ricas de La Alcarria, La Sierra e A Mancha, e estaba delimitada por Castela a Vella polo norte, Arag\u00f3n e Valencia \u00f3 leste, Murcia e Andaluc\u00eda polo sur, e Estremadura polo oeste.\nHistoria e caracter\u00edsticas.\nA s\u00faa orixe est\u00e1 no reino de Toledo, taifa conquistado en 1085 polo rei Afonso VI de Castela. Desde o s\u00e9culo XVI comezou a co\u00f1ecerse como Castela a Nova.\nO 1785, despois do Ordenamento territorial de Floridablanca, Castela a Nova quedou dividida nas provincias de Cuenca, Guadalaxara, A Mancha, Madrid e Toledo, quedando f\u00f3ra da rexi\u00f3n o centro e sur da actual provincia de Albacete, que quedou integrada dentro da provincia de Murcia.\nCoa divisi\u00f3n provincial de 1833 de Francisco Javier de Burgos, a provincia da Mancha substitu\u00eduse pola de Cidade Real, a\u00ednda que parte do seu territorio tam\u00e9n pasou \u00e1s provincias de Toledo, Cuenca e Albacete, provincia inexistente ata ent\u00f3n e que se creou con territorios das antigas provincias de Cuenca, A Mancha e Murcia, e quedou integrada administrativamente dentro da Rexi\u00f3n de Murcia, a\u00ednda que a maior parte da provincia formaba parte da Mancha.\nHoxe en d\u00eda Castela a Nova non ten entidade pol\u00edtica e o seu antigo territorio corresponde aproximadamente \u00e1s comunidades de Madrid e Castela-A Mancha."}
{"id": "133167", "revid": "98629", "url": "https://gl.wikipedia.org/wiki?curid=133167", "title": "Peristeri B.C.", "text": "O Peristeri GS BC ou KAE Gymnastikos Syllogos Peristeriou (en grego \u0393.\u03a3. \u03a0\u03b5\u03c1\u03b9\u03c3\u03c4\u03b5\u03c1\u03af\u03bf\u03c5) \u00e9 un club de baloncesto grego fundado o 22 de outubro de 1971 con sede na cidade de Peristeri, Grecia. O equipo xoga na A1 Ethniki, m\u00e1xima categor\u00eda do baloncesto grego.\nHistoria.\nEn 1983, o Peristeri acadou a primeira posici\u00f3n da Segunda Divisi\u00f3n do baloncesto grego, a A2 Ethniki. En 1989 ga\u00f1a novamente a Segunda Divisi\u00f3n, ascendendo \u00e1 A1 Ethniki. Na tempada 1989-90, o Peristeri competiu por primeira vez na m\u00e1xima categor\u00eda do baloncesto grego, a A1 Ethniki.\nNos seguintes anos converteuse nun equipo competitivo e acadou moitos \u00e9xitos. Durante este tempo, o Peristeri xogou en sete ocasi\u00f3ns a Copa Kora\u0107 (nos anos 1992, 1993, 1994, 1995, 1997, 1998 e 2000). Xogadores ben co\u00f1ecidos coma Marko Jaric, Milan Gurovi\u0107, Aggelos Koronios, Michalis Pelekanos, Kostas Tsartsaris, e Alphonso Ford xogaron no club nesa etapa.\nEn 2001, o Peristeri rematou na segunda posici\u00f3n a Greek League na liga regular. O club competiu na Euroliga na tempada 2000-01 e na 2001-02. En 2003, Peristeri xogou a Eurocopa do Desaf\u00edo. En 2004, o club xogou a EuroCup. En 2004 o equipo descendeu \u00e1 Segunda Divisi\u00f3n debido a problemas financeiros, volvendo \u00e1 m\u00e1xima competici\u00f3n de Grecia en 2009, tras proclamarse campi\u00f3n da A2 Ethniki."}
{"id": "133168", "revid": "98629", "url": "https://gl.wikipedia.org/wiki?curid=133168", "title": "Aris B.C.", "text": "O Aris B.C. (en grego: K.A.E. \u0386\u03c1\u03b7\u03c2) \u00e9 a secci\u00f3n de baloncesto da sociedade polideportiva Aris con sede na cidade de Tesal\u00f3nica, Grecia. A secci\u00f3n de baloncesto foi fundada en 1922, oito anos despois que a propia sociedade e a secci\u00f3n de f\u00fatbol. O pavill\u00f3n onde xoga tradicionalmente como local \u00e9 o Alexandreio Melathron (Nikos Galis Hall).\nO Aris \u00e9 un dos clubs con m\u00e1is \u00e9xito de toda a historia do baloncesto heleno, pous\u00edndo dez campionatos de liga, oito copas, ademais de tres t\u00edtulos europeos: a Copa Saporta (1993), a Copa Kora\u0107 (1997) e o EuroCup Challenge (2003). \u00c9 ademais o \u00fanico equipo club que participou en todas as edici\u00f3n da A1 Ethniki, m\u00e1xima categor\u00eda do baloncesto grego, xunto co Panathinaikos. Os mellores anos do club foron os anos 1980 e 1990, onde baixo o liderado de Nikos Galis e Panagiotis Giannakis, dominaron o baloncesto heleno. Durante este per\u00edodo o club era alcumado como \"O Emperador\", sendo votado como o club deportivo grego m\u00e1is exitoso do s\u00e9culo XX."}
{"id": "133171", "revid": "5863", "url": "https://gl.wikipedia.org/wiki?curid=133171", "title": "Animismo", "text": "O animismo (do lat\u00edn \"\u00e1nima\", alma) \u00e9 un concepto que abrangue diversas crenzas nas que tanto os obxectos (\u00fatiles de uso coti\u00e1n ou ben aqueles reservados a ocasi\u00f3ns especiais) como calquera elemento do mundo natural (monta\u00f1as, r\u00edos, o ceo, a terra, determinados lugares caracter\u00edsticos, rochas, plantas, animais, \u00e1rbores etc) est\u00e1n dotados de alma e son venerados ou tidos como deuses.\nMalia caber dentro desta concepci\u00f3n m\u00faltiples variantes do fen\u00f3meno, como a crenza en seres espirituais, inclu\u00eddas as almas humanas, na pr\u00e1ctica a definici\u00f3n est\u00e9ndese que seres sobrenaturais personificados, dotados de raz\u00f3n, intelixencia e vontade, habitan os obxectos inanimados e gobernan a s\u00faa existencia. Isto p\u00f3dese expresar sinxelamente como que \"todo est\u00e1 vivo, \u00e9 consciente ou ten unha alma.\nEn \u00c1frica o animismo at\u00f3pase na s\u00faa versi\u00f3n m\u00e1is complexa e rematada, sendo as\u00ed que incl\u00fae o concepto de \"magara\" ou forza vital universal, que conecta a todos os seres animados, as\u00ed como a crenza nunha relaci\u00f3n estreita entre as almas dos vivos e dos mortos. Noutros lugares o animismo \u00e9 en cambio a crenza na que os obxectos (como animais, ferramentas e fen\u00f3menos naturais) son ou pos\u00faen expresi\u00f3ns de vida intelixente.\nOs neopaganos \u00e1s veces describen como animista ao seu sistema de crenzas; un exemplo desta idea \u00e9 que a Deusa nai e o Deus cornudo coexisten en todas as cousas. As\u00ed mesmo, os pante\u00edstas igualan a Deus coa existencia.\nO termo tam\u00e9n \u00e9 o nome dunha teor\u00eda da relixi\u00f3n proposta en 1871 polo antrop\u00f3logo sir Edward Burnett Tylor no seu libro \"Primitive Culture\" (Cultura primitiva).\nO animismo e as orixes das relixi\u00f3ns.\nCo\u00f1\u00e9cense d\u00faas teor\u00edas que supo\u00f1en que o animismo foi a orixe das relixi\u00f3ns actuais. A primeira, chamada teor\u00eda \"das pantasmas\", relaciona os comezos das relixi\u00f3ns humanas co culto aos mortos. Asociase principalmente co nome de Herbert Spencer, a\u00ednda que tam\u00e9n foi mantida por Grant Allen.\nA outra teor\u00eda, presentada por Edward Burnett Tylor, sost\u00e9n que a base de toda relixi\u00f3n \u00e9 animista, pero reco\u00f1ece o car\u00e1cter non humano dos deuses do polite\u00edsmo. A\u00ednda que a adoraci\u00f3n aos antepasados ou, m\u00e1is amplamente falando, o culto aos mortos, nalg\u00fans casos se superpuxo a outros cultos ou ata os fixo desaparecer, non se pode asegurar a s\u00faa importancia, sen\u00f3n m\u00e1is ben o contrario (outros cultos terminaron superpo\u00f1endose ao culto aos antepasados). Na maior\u00eda dos casos, o pante\u00f3n de deuses est\u00e1 formado por unha multitude de esp\u00edritos con forma \u00e1s veces humana, \u00e1s veces animal, que non te\u00f1en signos de haberse encarnado algunha vez. Os deuses do Sol e , os , do vento e , os deuses oce\u00e1nicos, e por encima de todos os deuses do ceo, non mostran signos de ser pantasmas en ning\u00fan per\u00edodo da s\u00faa historia. \u00c9 verdade que alg\u00fans se poden asociar con deuses pantasmas. Por exemplo, alg\u00fans ind\u00edxenas de Australia non din en ning\u00fan momento que os deuses son esp\u00edritos, e moito menos esp\u00edritos de mortos; os seus deuses son simplemente meigos magnificados, super-homes que nunca morreron. P\u00f3dese dicir en xeral que en Australia nunca existiu a adoraci\u00f3n aos antepasados nin o culto aos mortos."}
{"id": "133176", "revid": "89787", "url": "https://gl.wikipedia.org/wiki?curid=133176", "title": "SL Benfica (rugby)", "text": "A secci\u00f3n de rugby do Sport Lisboa e Benfica, fundada en 1924, \u00e9 o equipo de rugby m\u00e1is antigo de Portugal e un dos m\u00e1is laureados. \nHistoria.\nO equipo de rugby do SL Benfica foi un dos catro membros fundadores da \"Associa\u00e7\u00e3o de Rugby de Lisboa\" en 1927 con Sporting, Ginasio e Carcavelinhos, participando dende marzo dese ano na primeira edici\u00f3n do Campionato de Rugby de Lisboa. O primeiro encontro do torneo enfrontou \u00f3 Benfica co Sporting no Campo das Amoreiras ga\u00f1ando o Sporting por 10 a 0. O Benfica rematou o torneo inaugural na terceira posici\u00f3n.\nO primeiro t\u00edtulo no Campionato de Lisboa para o SL Benfica chegou na tempada 1930/31, ao que se sumaron os das tempadas 1935/36, 1936/37, 1939/39, 1941/42, 1946/47, 1947/48, 1948/49, 1949/50, 1950/51, 1953/54 e 1954/55 antes da fundaci\u00f3n da Federaci\u00f3n Portuguesa de Rugby e a creaci\u00f3n do Campionato Portugu\u00e9s de Rugby.\nComo socio fundador da FPR o Benfica participou no novo Campionato Nacional dende a primeira edici\u00f3n de 1958/59, acadando o t\u00edtulo de campi\u00f3n nas tempadas 1959/60, 1960/61, 1961/62, 1969/70 e 1975/76 antes de perder a s\u00faa praza na m\u00e1xima categor\u00eda por primeira vez na s\u00faa historia na tempada 1982/83, acadando axi\u00f1a o ascenso para ser novamente campi\u00f3n nas tempadas 1985/86, 1987/88 e 1990/91. Na tempada 1994/95 perdeu a m\u00e1xima categor\u00eda por segunda vez, ascendendo \u00f3 ano seguinte, e acadou o seu noveno e \u00faltimo t\u00edtulo do Campionato Nacional na tempada 2000/01. O terceiro descenso de categor\u00eda do Benfica chegou na tempada 2012/13, acadando o ascenso na tempada 2016/17 para descender inmediatamente na tempada 2017/18.\nPalmar\u00e9s.\nMalia a crise deportiva do equipo de rugby do SL Benfica na \u00faltima d\u00e9cada, o seu palmar\u00e9s \u00e9 un dos m\u00e1is salientables do rugby portugu\u00e9s e ib\u00e9rico. Segue a ser o terceiro equipo con maior n\u00famero de Campionatos de Portugal, e o segundo con maior n\u00famero de vitorias na Copa Ib\u00e9rica."}
{"id": "133180", "revid": "12452", "url": "https://gl.wikipedia.org/wiki?curid=133180", "title": "Pa\u00edses en v\u00edas de desenvolvemento", "text": ""}
{"id": "133181", "revid": "98629", "url": "https://gl.wikipedia.org/wiki?curid=133181", "title": "Pa\u00eds desenvolvido", "text": "O termo pa\u00eds desenvolvido ref\u00edrese a pa\u00edses que lograron un alto grao de industrializaci\u00f3n (actualmente ou historicamente), e cuxos habitantes gozan dun alto est\u00e1ndar de vida. Xeralmente un Pa\u00eds desenvolvido Promedia un IDH que pode ser de entre 0,800 a 0,1; e Un PIB per c\u00e1pita de 18,500 en diante.\nOutros sin\u00f3nimos empregados comunmente son,econom\u00edas avanzadas, pa\u00edses industrializados, pa\u00edses con maior desenvolvemento econ\u00f3mico e pa\u00edses do primeiro mundo.\nA aqueles pa\u00edses que non pertencen a este grupo ch\u00e1maselles comunmente pa\u00edses en v\u00edas de desenvolvemento, pa\u00edses subdesenvolvidos, e pa\u00edses do segundo ou terceiro mundo.\nPa\u00edses Desenvolvidos Segundo a ONU.\nNo seu informe Mundial sobre o desenvolvemento Humano 2009, a ONU, cita como pa\u00edses desenvolvidos a aqueles que promedien \u00edndices por encima de 0,900 (Moi Alto). Cousa que mudou co tempo.\nPa\u00edses con Econom\u00edas Desenvolvidas Segundo o Foro Econ\u00f3mico Mundial.\nFonte\nPIB per c\u00e1pita proveniente do Banco Mundial\nPa\u00edses con Econom\u00edas Pr\u00f3ximas a Desenvolverse Segundo o Foro Econ\u00f3mico Mundial.\nFonte Pib per c\u00e1pita proveniente do Banco Mundial"}
{"id": "133182", "revid": "1131", "url": "https://gl.wikipedia.org/wiki?curid=133182", "title": "Campeonato Portugu\u00eas de Rugby", "text": "O Campionato Portugu\u00e9s de Rugby \u00e9 a liga de rugby de Portugal. A Divis\u00e3o de Honra, chamada Campeonato Super Bock por raz\u00f3ns de patrocinio, \u00e9 a m\u00e1xima categor\u00eda s\u00e9nior masculina. O torneo naceu na tempada 1958/59, e na actualidade conta con 8 equipos. O club m\u00e1is laureado \u00e9 o CDUL, que ga\u00f1ou 20 t\u00edtulos. O vixente campi\u00f3n \u00e9 o Tecnico.\nHistoria.\nA fundaci\u00f3n da Federaci\u00f3n Portuguesa de Rugby (FPR), o 23 de setembro de 1957, e a toma de posesi\u00f3n dos Corpos Sociais da Federaci\u00f3n polo seu socio fundador, a Asociaci\u00f3n de Rugby de Lisboa (ARL), terminando deste xeito a s\u00faa actividade en xullo de 1958, levaron a que a primeira edici\u00f3n do campionato portugu\u00e9s de rugby, chamado \"Campeonato de Portugal\" se realizase na tempada 1958-59; o campi\u00f3n foi o CF Os Belenenses. Nesa \u00e9poca, nove equipos s\u00e9nior loitaran polo t\u00edtulo, sendo catro universitarios e todos da rexi\u00f3n de Lisboa, coa excepci\u00f3n da Acad\u00e9mica de Coimbra. Foi tam\u00e9n nesa tempada na que tivo lugar a primeira edici\u00f3n da Copa de Portugal.\nNas d\u00e9cadas dos anos '60 e '70, viviuse un gran crecemento na pr\u00e1ctica do rugby en Portugal; os clubs universitarios eran cada vez m\u00e1is, e a implantaci\u00f3n do rugby cara ao Norte e cara ao Sur de Lisboa foron determinantes. Despois de 1974, coa Revoluci\u00f3n dos caraveis, \u00e1 par doutras modalidades deportivas, o rugby ten un gran crecemento debido \u00e1 creaci\u00f3n de categor\u00edas inferiores, que posibilitaron a pr\u00e1ctica deste deporte por parte dos m\u00e1is xoves. En 1965, produciuse a primeira edici\u00f3n da Copa Ib\u00e9rica que pu\u00f1a fronte a fronte aos campi\u00f3ns e subcampi\u00f3ns de Portugal e Espa\u00f1a.\nCon todo, este crecemento coincidiu cun per\u00edodo, entre 1974 e 1979, no que os \"s\u00e9niores\" deixaran de competir internacionalmente, atrasando o nivel competitivo da modalidade no pa\u00eds luso. A aposta nas selecci\u00f3ns nacionais dos m\u00e1is xoves, e o contacto con equipos semellantes do estranxeiro, formaran unha vasta gama de bos xogadores, que nas d\u00e9cadas de 1980 e 1990 contribu\u00edsen para unha mellora da calidade do rugby portugu\u00e9s.\nA partir de 1990 o rugby entrou nunha fase menos boa da s\u00faa evoluci\u00f3n en Portugal; os impulsos na modalidade, nos anos 70 polo Estado, e despois, nos anos '80, polas asociaci\u00f3ns de rugby nacionais, deixaran de ser tan abundantes. O reducido n\u00famero de practicantes (eran 2008 en 1995, dos cales un terzo eran s\u00e9niores) atrasou moito o desenvolvemento. A pesar das dificultades, nese ano a creaci\u00f3n do rugby feminino e unha posible profesionalizaci\u00f3n da modalidade, ve\u00f1en darlle un novo alento ao rugby portugu\u00e9s.\nPalmar\u00e9s.\nAt\u00e9 a tempada 2004/05 o campi\u00f3n da liga era o primeiro clasificado na t\u00e1boa. Dende que na tempada 2005/06 se instalou o sistema de eliminatorias polo campionato unha vez rematada a fase de liga regular (play-off) tan so d\u00faas veces acadou o t\u00edtulo o primeiro clasificado na t\u00e1boa: \nCampi\u00f3ns.\nDende a creaci\u00f3n da liga portuguesa de rugby s\u00f3 8 equipos acadaron o t\u00edtulo de campi\u00f3ns.\nA liga portuguesa naceu como sucesora da liga de Lisboa, que se vi\u00f1a disputando dende 1926."}
{"id": "133183", "revid": "23562", "url": "https://gl.wikipedia.org/wiki?curid=133183", "title": "CDUL", "text": "O Centro Desportivo Universit\u00e1rio de Lisboa, popularmente co\u00f1ecido polo acr\u00f3nimo CDUL, \u00e9 unha entidade polideportiva da capital portuguesa, Lisboa. Fundado en 1952, o CDUL acadou os seus \u00e9xitos m\u00e1is salientables no rugby, unha disciplina na que \u00e9 o club m\u00e1is laureado do pa\u00eds."}
{"id": "133184", "revid": "23562", "url": "https://gl.wikipedia.org/wiki?curid=133184", "title": "CF Os Belenenses", "text": "O Clube de Futebol Os Belenenses \u00e9 un club polideportivo portugu\u00e9s de Belem, Lisboa. A s\u00faa secci\u00f3n de rugby xoga actualmente no Campionato portugu\u00e9s de rugby, a m\u00e1xima categor\u00eda do rugby neste pa\u00eds. A parte de ga\u00f1ar varios t\u00edtulos coma equipo, achegou cinco xogadores \u00e1 Selecci\u00f3n de rugby de Portugal na Copa do Mundo de Rugby 2007.\nHistoria.\nA secci\u00f3n de rugby do Clube de Futebol Os Belenenses foi fundada o 30 de decembro de 1928, data na que xogaron o seu primeiro encontro fronte ao Benfica, gan\u00e1ndoo por 11-0."}
{"id": "133185", "revid": "23562", "url": "https://gl.wikipedia.org/wiki?curid=133185", "title": "Grupo Dram\u00e1tico Sportivo Cascais", "text": "O Grupo Dram\u00e1tico e Sportivo Cascais \u00e9 un club de rugby portugu\u00e9s da localidade de Cascais. O seu xogador Paulo Murinello xogou coa Selecci\u00f3n de rugby de Portugal na Copa do Mundo de Rugby 2007. Actualmente compite no Campionato portugu\u00e9s de rugby, a m\u00e1xima competici\u00f3n do rugby portugu\u00e9s."}
{"id": "133186", "revid": "23562", "url": "https://gl.wikipedia.org/wiki?curid=133186", "title": "CDUP", "text": "O Centro Desportivo Universit\u00e1rio do Porto ou CDUP \u00e9 un club de rugby portugu\u00e9s da cidade de Porto. O CDUP \u00e9 un dos equipos m\u00e1is importantes de Portugal ao achegar tres xogadores \u00e1 Selecci\u00f3n de rugby de Portugal na Copa do Mundo de Rugby 2007. En Portugal, o rugby \u00e9 considerado traditionalmente un deporte universitario.\nO club foi fundado en 1964 e evolucionou ata a m\u00e1xima categor\u00eda do rugby portugu\u00e9s, o Campionato portugu\u00e9s de rugby ou \"Divisi\u00f3n de Honra\".\nAdemais da secci\u00f3n de rugby conta con moitas outras modalidades deportivas tales coma: atletismo, balonm\u00e1n, b\u00e1dminton, baloncesto, bridge, pirag\u00fcismo, nataci\u00f3n, w\u00e1ter-polo, remo, tenis de mesa, voleibol e xadrez."}
{"id": "133187", "revid": "56817", "url": "https://gl.wikipedia.org/wiki?curid=133187", "title": "Paridae", "text": "Os P\u00e1ridos (Paridae) son unha familia de aves da orde Passeriformes."}
{"id": "133188", "revid": "56817", "url": "https://gl.wikipedia.org/wiki?curid=133188", "title": "N\u00ed\u00f0h\u00f6ggr", "text": "N\u00ed\u00f0h\u00f6ggr na mitolox\u00eda n\u00f3rdica \u00e9 un drag\u00f3n que habita no Niflheim, o inferno n\u00f3rdico, onde permanece comendo as ra\u00edces do Yggdrasil, a \u00e1rbore do mundo. Vive en eterno conflito con Ve\u00f0rf\u00f6lnir, o falc\u00f3n que vive entre os ollos dunha aguia na copa da \u00e1rbore. A Edda po\u00e9tica local\u00edzao en concreto no N\u00e1str\u00f6nd, o lugar onde penan os perxuros, ad\u00falteros e asasinos."}
{"id": "133189", "revid": "23204", "url": "https://gl.wikipedia.org/wiki?curid=133189", "title": "Homnabad", "text": "Homnabad (kanar\u00e9s: \u0cb9\u0cc1\u0cae\u0ccd\u0ca8\u0cbe\u0cac\u0cbe\u0ca6\u0ccd) \u00e9 unha cidade india do estado de Kernakata no distrito de Bidar a 638 metros de altura, segundo o censo de 2001 contaba cunha poboaci\u00f3n de 36.511 habitantes."}
{"id": "133191", "revid": "2074", "url": "https://gl.wikipedia.org/wiki?curid=133191", "title": "Pa\u00edses desenvolvidos", "text": ""}
{"id": "133192", "revid": "1987", "url": "https://gl.wikipedia.org/wiki?curid=133192", "title": "Valles Marineris", "text": "Os Valles Marineris \u00e9 un sistema de enormes can\u00f3ns \u00f3 leste da rexi\u00f3n de Tharsis \u00f3 longo do ecuador de Marte. O sistema comeza no oeste cos Noctis Labyrinthus e remata no leste coa Chryse Planitia.\nXeograf\u00eda.\nO sistema est\u00e9ndese \u00f3 longo de 4.500 quil\u00f3metros, ten 200 quil\u00f3metros de ancho e 7 de profundidade.\nHistoria.\nDescubriuse grazas \u00e1 sonda Mariner 9 en 1971-1972 que lle deu o nome."}
{"id": "133193", "revid": "56817", "url": "https://gl.wikipedia.org/wiki?curid=133193", "title": "Fe (relixi\u00f3n)", "text": "A fe \u00e9 a firme e absoluta convicci\u00f3n de que algo \u00e9 verdade, independentemente de que haxa ou non evidencias que ratifiquen tal verdade.\nCausas e explicaci\u00f3ns.\nAs causas polas cales nos convencemos da veracidade da nosa fe, depender\u00e1n dos elementos nos que confiamos e, en \u00faltima instancia da corroboraci\u00f3n entre o agardado e mailo obtido. Dependendo do tipo de intelixencia que te\u00f1amos m\u00e1is desenvolvida, o que agardamos e obtemos poderase compartir con outras persoas af\u00edns \u00e1 nosa tendencia intelixente, ou pola contra, calar por temor a ser rexeitados. A integraci\u00f3n m\u00e1is ou menos completa de todas as intelixencias, capacitaranos para facer valer dun modo m\u00e1is ou menos efectivo, as deduci\u00f3ns resultantes do procesamiento da informaci\u00f3n polo noso consciente. Ao compartilo de forma intelixente con outras persoas, poderemos chegar \u00e1 conclusi\u00f3n de que a nosa orientaci\u00f3n nos permitir\u00e1 aplicar un traballo que confirme a fe, e por tanto conseguir unha motivaci\u00f3n que nos alente a traballar por aquilo no cal nos confirmaron que a formulaci\u00f3n \u00e9 bo. O punto dende o cal se observa este tipo de din\u00e1mica repercutir\u00e1 nos nosos valores, provocando reacci\u00f3ns polo que realmente valoramos, que \u00e9 en definitiva no que confiamos e temos a fe.\nSegundo Friedrich Nietzsche \"\u201cter fe significa non querer saber a verdade.\u201d\""}
{"id": "133194", "revid": "5749", "url": "https://gl.wikipedia.org/wiki?curid=133194", "title": "Walibi Holland", "text": "Walibi World \u00e9 un parque de atracci\u00f3ns dos Pa\u00edses Baixos. O parque est\u00e1 situado en Biddinghuizen, no concello (Dronten), na provincia holandesa de Flevoland. Anteriormente era chamado parque \"Six Flags Holland\", \"Walibi Flevo\" e con anterioridade \"Flevohof\".\nBaixo o nome de \"Flevohof\" o parque comezou como un parque urbano. O \"Flevohof\" fracasou pouco despois e nove anos m\u00e1is tarde o parque foi renomeado como \"Walibi Flevo\". Este parque foi adquirido en 1998 por Premier Parks e en 2000 mudou o seu nome a \"Six Flags Holland\". O seu nome actual est\u00e1 en uso dende o 2005. A maior\u00eda das atracci\u00f3ns, inclu\u00edndo monta\u00f1as rusas e moitas outras, datan da \u00e9poca do \"Six Flags\" e do \"Flevohof\". Nos \u00faltimos anos o parque tenta se presentar m\u00e1is como un parque familiar.\nWalibi World ten sete monta\u00f1as rusas, inclu\u00edndo a maior e m\u00e1is r\u00e1pida do Benelux. Walibi World tam\u00e9n ten unha monta\u00f1a rusa de madeira e m\u00e1is de 50 atracci\u00f3ns e concertos."}
{"id": "133196", "revid": "65337", "url": "https://gl.wikipedia.org/wiki?curid=133196", "title": "Maurice Sendak", "text": "Maurice Sendak, nado en Brooklyn (Nova York) o 10 de xu\u00f1o de 1928 e finado en Danbury (Connecticut) o 8 de maio de 2012 foi un escritor e ilustrador de libros para nenos estadounidense. Foi mundialmente co\u00f1ecido polo libro \"Onde viven os monstros\", publicado en 1963.\nTraxectoria.\nInicios.\nNaceu en Brooklyn de pais xudeus polacos emigrados aos Estados Unidos e decidiu facerse ilustrador impulsado pola visi\u00f3n da pel\u00edcula \"Fantas\u00eda\", de Walt Disney, cando ti\u00f1a 12 anos. O seu amor pola lectura desenvolveuse moi pronto porque unha enfermidade o mantivo moito tempo na cama, deix\u00e1ndolle a lectura como \u00fanico entretemento. O seu primeiro traballo foi crear imaxes para os escaparates de FAO Schwarz, unha tenda de bonecos de Nova York. Ao longo dos anos cincuenta ilustrou libros que outros autores escrib\u00edan, especialmente a serie \"O osi\u00f1o\", de Else Homelund Minarik, para converterse posteriormente no autor dos seus propios textos.\nObra.\nMaurice Sendak ga\u00f1ou sona como ilustrador trala publicaci\u00f3n do libro \"Where the Wild Things Are\" (1963), publicado en galego baixo o t\u00edtulo \"Onde viven os monstros\". A\u00ednda que a moitos pais os desgustou o aspecto monstruoso dos personaxes, foi un libro adorado polos nenos e nenas de fala inglesa. Sendak semella sentir unha atracci\u00f3n polo lado prohibido e aterrador das fantas\u00edas infant\u00eds que o converteu no pasado no centro da controversia.\nLeva innumerables reedici\u00f3ns ata converterse nun dos cl\u00e1sicos do s\u00e9culo XX."}
{"id": "133197", "revid": "1131", "url": "https://gl.wikipedia.org/wiki?curid=133197", "title": "R\u00edo Teil\u00e1n", "text": "O Teil\u00e1n \u00e9 un r\u00edo galego que transcorre polo concello lucense de B\u00f3veda e \u00e9 afluente do Mao.\nNace preto do monte Neboeiro, en Remesar, B\u00f3veda. Desemboca no Mao no centro de B\u00f3veda. O seu maior afluente \u00e9 o regato de Penacova."}
{"id": "133198", "revid": "56817", "url": "https://gl.wikipedia.org/wiki?curid=133198", "title": "Cant\u00f3n de Lezoux", "text": "O cant\u00f3n de Lezoux \u00e9 unha divisi\u00f3n administrativa francesa do distrito de Thiers, do departamento de Puy-de-D\u00f4me en Auvernia."}
{"id": "133199", "revid": "72012", "url": "https://gl.wikipedia.org/wiki?curid=133199", "title": "Teodoro Fern\u00e1ndez", "text": "Teodoro Fern\u00e1ndez Meyz\u00e1n, nado en San Vicente de Ca\u00f1ete, Provincia de Ca\u00f1ete, o 20 de maio de 1913 e finado en Lima o 17 de setembro de 1996, foi un destacado futbolista peruano.\nBiograf\u00eda.\nDebutou en Club Universitario de Deportes no 1930, \u00f3s 17 anos de idade, onde ga\u00f1ou a Liga peruana en 1945 e 1956. Xogou 63 encontros e anotou 28 goles.\nSelecci\u00f3n nacional.\nFoi internacional coa selecci\u00f3n peruana. Coa escuadra peruana xogou 32 econtros e anotou 24 goles, ga\u00f1ando tam\u00e9n a Copa Am\u00e9rica de 1939."}
{"id": "133201", "revid": "1987", "url": "https://gl.wikipedia.org/wiki?curid=133201", "title": "Belegost", "text": "Belegost \u00e9 unha cidade ficticia do universo de J. R. R. Tolkien \"O Se\u00f1or dos Aneis\", habitada por ananos. Os ananos constru\u00edrona durante a Primeira Idade en Ered Luin, enfrontouse a Melkor, tras unha gran batalla perdida cos drag\u00f3ns enviados por Melkor a cidade entrou en decadencia quedando abandonada definitivamente na Segunda Idade."}
{"id": "133202", "revid": "23204", "url": "https://gl.wikipedia.org/wiki?curid=133202", "title": "R\u00edo Nervi\u00f3n", "text": "O Nervi\u00f3n (en \u00e9uscaro: \"Nerbioi\") \u00e9 un r\u00edo da Pen\u00ednsula Ib\u00e9rica, que discorre polo norte de Espa\u00f1a.\nNace no l\u00edmite das provincias de Burgos e \u00c1raba, das augas que baixan dos Altos do Curral, Bagate e Urkabustaitz por unha banda e a serra de Garobel ou Salvada pola outra, na cordilleira Cant\u00e1brica.\nA poucos quil\u00f3metros do seu nacemento, forma un impo\u00f1ente salto de 270 metros, para continuar logo polo val de D\u00e9lica en direcci\u00f3n nord\u00e9s. Baixa polo chamado val do Nervi\u00f3n ou Alto Nervi\u00f3n ata entrar \u00e1 provincia de Biscaia, cerca do pobo de Ordu\u00f1a.\nNo concello de Basauri, confl\u00fae co Ibaizabal, r\u00edo de caudal e lonxitude semellantes, e xuntos dividen o resto da comarca do Gran Bilbao, cruzando Bilbao baixo o nome de R\u00eda de Bilbao (tam\u00e9n co\u00f1ecida como \"R\u00eda do Nervi\u00f3n\" ou \"do Ibaizabal\"), ata chegar \u00e1 s\u00faa desembocadura no mar Cant\u00e1brico, entre os concellos de Portugalete e Getxo.\nNos seus primeiros tramos, durante as \u00e9pocas estivais ao non ser tempada de choivas nin haber neve sobre as serras, a s\u00faa curta e imprecisa canle vese ausente de auga.\nHidrolox\u00eda.\nO r\u00edo percorre 72 quil\u00f3metros desde o seu nacemento ata a s\u00faa desembocadura no mar Cant\u00e1brico. Corre en direcci\u00f3n suroeste - nord\u00e9s. A influencia das mareas alcanza os 15 quil\u00f3metros terra dentro, ata o barrio de Abusu de Bilbao, lugar onde a auga salgada non logra imponerse \u00e1 auga doce.\nAfluentes.\nO r\u00edo Ibaizabal \u00e9 xeralmente considerado o principal afluente do Nervi\u00f3n pola dereita. Outros autores consideran que o Ibaiz\u00e1bal \u00e9 o r\u00edo principal, e que recibe ao seu principal afluente, o Nervi\u00f3n, pola esquerda. Outros chaman a todo o sistema Nervi\u00f3n-Ibaizabal.\nOs principais afluentes do Alto Nervi\u00f3n (antes de unirse co Ibaizabal) son o Altube, o Orozco e o Zeberio.\nOs afluentes da R\u00eda de Bilbao tam\u00e9n adoptan a forma de pequenas r\u00edas ao desembocar. Estas son: \nHistoria e econom\u00eda.\nA orixe do nome do r\u00edo Nervi\u00f3n non est\u00e1 clara para os autores. Uns relaci\u00f3nano coa Pena Nervina de 920 metros, zona na que salta sobre as inmediaci\u00f3ns de D\u00e9lica. Outros o relacionan co emperador romano Nerva. Tam\u00e9n foi denominado \"Nervio\" ou \"Nansa\".\nDesde tempos antigos, o paso de Ordu\u00f1a que un\u00eda a planicie interna de Espa\u00f1a co val do Nervi\u00f3n tivo un gran peso econ\u00f3mico. Durante a Idade Media, serviu de l\u00edmite natural entre o Se\u00f1or\u00edo de Biscaia e os condados de Castela, cobr\u00e1ndose peaxe nese punto. A trav\u00e9s dos s\u00e9culos, o val do Nervi\u00f3n foi un corredor de vital importancia para a comunicaci\u00f3n de Biscaia. A principal v\u00eda de ferrocarril constru\u00eduse en 1863 seguindo a canle do r\u00edo.\nAo mesmo tempo, Bilbao desenvolveu unha importante actividade comercial, sendo o seu porto o m\u00e1is importante de toda a costa norte da Pen\u00ednsula Ib\u00e9rica. Esta actividade depend\u00eda completamente da navegabilidade dos \u00faltimos 15 quil\u00f3metros do r\u00edo. Dada esta situaci\u00f3n, o enxe\u00f1eiro Evaristo de Churruca levou a cabo un enorme proxecto para desenvolver o porto exterior.\nO r\u00edo Nervi\u00f3n e Bilbao son os maiores motores ec\u00f3nomicos do Pa\u00eds Vasco.\nConservaci\u00f3n ambiental.\nLogo dun s\u00e9culo de intensa actividade industrial no r\u00edo, especialmente nos \u00faltimos 25\u00a0km, este atop\u00e1base contaminado, cos seus niveis de os\u00edxeno un 20% por baixo do normal. En 1978, as autoridades locais lanzaron un plan para soportar esta situaci\u00f3n, resultando nunha constante mellora da calidade do ambiente, logrando restitu\u00edr case totalmente a fauna e a flora. Actualmente os niveis de os\u00edxeno est\u00e1n en torno ao 60%, e recuper\u00e1ronse peixes como a robaliza, dourada, anchoa, ou mariscos como a n\u00e9cora ou o lumbrigante."}
{"id": "133212", "revid": "34155", "url": "https://gl.wikipedia.org/wiki?curid=133212", "title": "Coronel Fabriciano", "text": "Coronel Fabriciano \u00e9 unha cidade brasileira do estado de Minas Gerais. Est\u00e1 ao leste da capital do estado, Belo Horizonte, a unha distancia de 198\u00a0km desta. Ten unha \u00e1rea total de 221,049\u00a0km\u00b2 e unha poboaci\u00f3n estimada, no ano 2018, de 109.405 habitantes."}
{"id": "133217", "revid": "1987", "url": "https://gl.wikipedia.org/wiki?curid=133217", "title": "R\u00edo Millars", "text": "O r\u00edo Millars (en castel\u00e1n: \"Mijares\") \u00e9 un r\u00edo da Pen\u00ednsula Ib\u00e9rica que nace na Serra de G\u00fadar no termo municipal de El Castellar (Teruel), da uni\u00f3n de diversos r\u00edos a uns 1.600 m de altitude e que desemboca entre os termos de Almassora e Borriana, na provincia de Castell\u00f3, tras 156\u00a0km de percorrido.\nNacemento.\nO Millars nace en El Castellar, Teruel.\nAfluentes.\nPreto do seu nacemento est\u00e1 tam\u00e9n o do seu principal afluente o Valbona e o do tam\u00e9n afluente Albentosa. Xa na Comunidade Valenciana os principais afluentes do Millars son: Maimona, Mont\u00e1n, o barranco de Paus, a rambla de la Viuda e o r\u00edo Villahermosa en Vallat.\nR\u00e9xime fluvial.\nO r\u00e9xime do r\u00edo \u00e9 pluvial mediterr\u00e1neo a\u00ednda que cun lixeiro matiz nival debido \u00e1 altura \u00e1 que nace. Iso provoca no curso baixo do r\u00edo a existencia dun per\u00edodo de relativo caudal en febreiro e xu\u00f1o, superados en outubro e notorios descensos en xaneiro e sobre todo agosto. O car\u00e1cter mediterr\u00e1neo do r\u00edo provoca a existencia de monstruosas avenidas das cales as m\u00e1is importantes foron a de 1922 cun m\u00e1ximo de 3000 m\u00b3/s e a de 1957 da que non se te\u00f1en estimaci\u00f3ns debido a que destru\u00edu os aforamentos.\nDesembocadura.\nNa s\u00faa desembocadura forma unha marisma, Les Goles del Millars, alargada duns 90 metros de anchura, que se fai m\u00e1is angosta na li\u00f1a da costa polo avance dun cord\u00f3n litoral desde o norte que a pecha parcialmente (40 metros).\nConca.\nA superficie da conca \u00e9 de 4.028 km\u00b2 e o caudal medio \u00e9 de 14,72 m\u00b3/s, na localidade de Cirat."}
{"id": "133218", "revid": "10599", "url": "https://gl.wikipedia.org/wiki?curid=133218", "title": "R\u00edo Mijares", "text": ""}
{"id": "133219", "revid": "23204", "url": "https://gl.wikipedia.org/wiki?curid=133219", "title": "Charles Walter De Vis", "text": "Charles Walter De Vis, nado en Birmingham o 9 de maio de 1829 e finado en Brisbane o 30 de abril de 1915, foi un zo\u00f3logo e ornit\u00f3logo ingl\u00e9s que desenvolveu gran parte das s\u00faas investigaci\u00f3ns en Australia.\nLi\u00f1a de traballo.\nO groso da s\u00faa foi sobre os paxaros f\u00f3siles pero tam\u00e9n describiu especies actuais, entre elas \"arses lorealis\"."}
{"id": "133221", "revid": "6279", "url": "https://gl.wikipedia.org/wiki?curid=133221", "title": "N\u00edxer (hom\u00f3nimos)", "text": "N\u00edxer p\u00f3dese referir a:"}
{"id": "133222", "revid": "1372009", "url": "https://gl.wikipedia.org/wiki?curid=133222", "title": "Enfermidade de Crohn", "text": ""}
{"id": "133223", "revid": "1987", "url": "https://gl.wikipedia.org/wiki?curid=133223", "title": "R\u00edo Guadalhorce", "text": "O r\u00edo Guadalhorce (do \u00e1rabe \"w\u0101di\", \"r\u00edo\" + lat\u00edn \"forfex\", \"tesoiras\" ou \"cizallas\") \u00e9 un curso fluvial andaluz que desemboca no mar Mediterr\u00e1neo. \u00c9 o principal r\u00edo da provincia de M\u00e1laga e da Conca hidrogr\u00e1fica do sur.\nProporciona electricidade e auga a M\u00e1laga a trav\u00e9s das centrais de Gobantes, Paredones, Gaitanejo e El Chorro, habendo unha nova central proxectada na s\u00faa desembocadura.\nCurso.\nNace no porto dos Alazores, na serra de San Jorge (Granada), drena a depresi\u00f3n de Antequera e desemboca ao oeste da cidade de M\u00e1laga. Ten un curso de 166\u00a0km e un caudal anual de 8 m\u00b3/s. \u00c9 o r\u00edo m\u00e1is longo e caudaloso (xunto ao Guadiaro) da provincia de M\u00e1laga.\nNo seu transcurso formouse o desfiladeiro dos Gaitanes, un can\u00f3n natural de 7\u00a0km de lonxitude que separa a comarca do Val do Guadalhorce e a depresi\u00f3n de Antequera. Na zona \u00faltima do seu percorrido, xunto ao r\u00edo Guadalmedina, forma a chaira aluvial da Hoya de M\u00e1laga. \nA desembocadura dese\u00f1ouse en dous brazos que forman unha zona h\u00famida que serve de zona cinex\u00e9tica para aves migratorias e que constit\u00fae o Paraxe Natural Desembocadura do Guadalhorce. Dese\u00f1ouse para evitar inundaci\u00f3ns frecuentes como a \u00faltima que ocorreu na cidade de M\u00e1laga en novembro de 1989. Preto da desembocadura est\u00e1 situada a depuradora de augas de M\u00e1laga e os restos do asentamento fenicios do Cerro do Villar.\nAtravesa os termos municipais de Villanueva del Trabuco, Villanueva del Rosario, Archidona, Antequera, Alhaur\u00edn el Grande, Alhaur\u00edn de la Torre, Almog\u00eda, \u00c1lora, C\u00e1rtama, Co\u00edn, Losa, Val de Abdalaj\u00eds e M\u00e1laga.\nXeolox\u00eda.\nXeoloxicamente, durante o Mioceno Superior, existiu no seu val un brazo de mar, que comunicaba as augas mediterr\u00e1neas e as atl\u00e1nticas a trav\u00e9s da Depresi\u00f3n B\u00e9tica, tam\u00e9n un leito mari\u00f1o. No Plioceno Inferior, seguinte per\u00edodo xeol\u00f3xico, devandito brazo converteuse nunha gran ba\u00eda mar\u00edtima delimitada pola Serra de Mijas e as ladeiras occidentais dos Montes de M\u00e1laga, que non exced\u00eda \u00c1lora e en cuxo centro elevar como unha illa a serra de C\u00e1rtama. Durante o resto do Plioceno, o Baixo Guadalhorce adquire a s\u00faa configuraci\u00f3n xeol\u00f3xica actual."}
{"id": "133225", "revid": "2074", "url": "https://gl.wikipedia.org/wiki?curid=133225", "title": "Follas", "text": ""}
{"id": "133226", "revid": "98629", "url": "https://gl.wikipedia.org/wiki?curid=133226", "title": "Vaga de calor europea de 2003", "text": "O ver\u00e1n boreal de 2003 caracterizouse por unha vaga de calor en Europa, cuxa duraci\u00f3n e a s\u00faa intensidade, reflectiron os valores alcanzados noutras ondas xeradas nos s\u00e9culos XIX e XX.\nAs consecuencias foron dram\u00e1ticas nos ecosistemas, na poboaci\u00f3n e as infraestruturas, pero nalg\u00fans pa\u00edses, como \u00e9 o caso de Francia tiveron lugar importantes crises pol\u00edticas relacionadas coa resposta aos danos ocasionados polas altas temperaturas.\nMeteorolox\u00eda.\nComo \u00e9 habitual, os pa\u00edses do sur (Espa\u00f1a, Italia e Portugal) foron os que rexistraron as temperaturas m\u00e1is altas. No Alentexo, ao sur de Portugal, alcanz\u00e1ronse os 47,3\u00a0\u00b0C o 1 de agosto. Ese mesmo d\u00eda bat\u00e9ronse os rexistros de temperatura m\u00e1xima en Badaxoz con 45\u00a0\u00b0C e en Xerez da Fronteira con 45,1\u00a0\u00b0C. Sevilla alcanzou 45,2\u00a0\u00b0C e C\u00f3rdoba 46,2\u00a0\u00b0C. As temperaturas m\u00e1ximas foron excepcionalmente altas, e tam\u00e9n as m\u00ednimas, nalg\u00fans casos superiores aos 24\u00a0\u00b0C. As temperaturas altas prolong\u00e1ronse durante toda a primeira quincena de agosto alcanz\u00e1ndose rexistros en Toledo e Ourense de 42\u00a0\u00b0C, Bilbao de 41,9\u00a0\u00b0C, Murcia de 41,8\u00a0\u00b0C, Cidade Real de 41,6\u00a0\u00b0C, Xirona, Granada e Xa\u00e9n de 41,2\u00a0\u00b0C, Zaragoza 41\u00a0\u00b0C, Burgos 38,8\u00a0\u00b0C, Donostia 38,6\u00a0\u00b0C, Pontevedra 38,2\u00a0\u00b0C, Barcelona 37,3\u00a0\u00b0C e super\u00e1ndose os 40\u00a0\u00b0C a diario en boa parte da Pen\u00ednsula Ib\u00e9rica.\nEn Francia, as temperaturas e a duraci\u00f3n da onda de calor foron as m\u00e1is importantes desde 1950 (no s. XIX houbo moito m\u00e1is importantes). Segundo M\u00e9t\u00e9o-France, rexistr\u00e1ronse temperaturas superiores aos 35\u00a0\u00b0C en dous terzos das estaci\u00f3ns meteorol\u00f3xicas, e temperaturas superiores aos 40\u00a0\u00b0C no 15 % das cidades. En Par\u00eds alcanz\u00e1ronse os 39,8\u00a0\u00b0C durante o d\u00eda, e a temperatura nocturna marca de 25,5\u00a0\u00b0C na noite entre o 10 e o 11 de agosto.\nOs pa\u00edses n\u00f3rdicos, as rexi\u00f3ns occidentais e meridionais de Alema\u00f1a e o sur do Reino Unido tam\u00e9n foron afectados, con temperaturas marca de 37,9\u00a0\u00b0C no Aeroporto de Heathrow, en Londres (baixo a bomba de calor urbana actual, Reino Unido), 33,3\u00a0\u00b0C en Finlandia e 32\u00a0\u00b0C en Dinamarca.\nAs causas da infrecuente can\u00edcula hai que buscalas nunha seca importante durante a primavera e o principio do ver\u00e1n.\nConsecuencias da vaga.\nDurante xullo e agosto, morreron miles de persoas en Europa como consecuencia da onda de calor. Os m\u00e1is afectados foron os m\u00e1is d\u00e9biles: os anci\u00e1ns, nenos e enfermos.\nRealiz\u00e1ronse recontos oficiais de mortos ao longo do ver\u00e1n nos pa\u00edses afectados.\nFrancia.\nO n\u00famero exacto de mortes relacionadas directamente coa forte calor est\u00e1 suxeito a controversias. O Goberno anunciou ao principio 3.000 mortes, posteriormente 5.000, e as proxecci\u00f3ns elaboradas polas empresas de pompas f\u00fanebres calcularon un exceso dunhas 10.400 mortes en relaci\u00f3n con anos anteriores, susceptibles de ser imputables a esta can\u00edcula.\nSegundo un estudo publicado o 25 de setembro, faleceron 14.802 persoas entre o 1 e o 15 de agosto, o que sup\u00f3n unha sobremortalidad do 55 %.\nOs d\u00edas 11 e 12 de agosto foron particularmente funestos debido \u00e1 ausencia de vento. Os efectos da can\u00edcula foron acentuados por temperaturas nocturnas moi elevadas.\nA\u00ednda que os servizos p\u00fablicos mobiliz\u00e1ronse durante xullo polos incendios forestais, tardaron en tomar conciencia do drama humano que a onda de calor estaba provocando. Os responsables dos servizos de urxencias dos hospitais, que se v\u00edan desbordados, lanzaron as primeiras alarmas. Cando os efectos da can\u00edcula atenu\u00e1ronse despois do 15 de agosto, sinalouse \u00e1s autoridades francesas pola lentitude do plan de urxencia (plan blanc). O director xeral da sa\u00fade, Lucien Abenha\u00efm dimitiu. O presidente da Rep\u00fablica, Jacques Chirac, cuxo silencio foi criticado pola oposici\u00f3n de esquerda e extrema dereita, expresouse sobre a situaci\u00f3n tras o final da crise, cando regresou de vacaci\u00f3ns. Negou a responsabilidade do executivo na traxedia e subli\u00f1ou a falta de solidariedade entre os cidad\u00e1ns, e anunciou unha revisi\u00f3n dos servizos de prevenci\u00f3n e de alerta, as\u00ed como dos servizos de socorro e urxencias. O mundo m\u00e9dico contestou de forma xeral rexeitando a simplificaci\u00f3n e a falta de responsabilizaci\u00f3n.\nA cifra dos mortos en Francia foi a maior de Europa. Isto expuxo varios interrogantes sobre a sociedade francesa, a solidariedade interxeneracional e a eficacia dos servizos sociais.\nEspa\u00f1a.\nA\u00ednda que as cifras oficiais que o Ministerio de Sanidade manexou no seu momento foron de 141 mortos, o Centro Nacional de Epidemiolox\u00eda cifra en 6.500 o n\u00famero de falecementos atribu\u00edbles \u00e1 calor. A\u00ednda que se alcanzaron temperaturas moi altas en todo o pa\u00eds, con m\u00e1ximas de m\u00e1is de 40\u00a0\u00b0C na maior\u00eda da cidades do interior e m\u00ednimas de m\u00e1is de 20\u00a0\u00b0C no sur e a costa mediterr\u00e1nea, a superaci\u00f3n das m\u00e1ximas hist\u00f3ricas s\u00f3 se produciu nalg\u00fans observatorios, tal como p\u00f3dese ver na t\u00e1boa adxunta.\nPortugal.\nEn Portugal, durante a vaga de calor houbo numerosos incendios forestais. O 5% do monte e o 10% dos bosques (215.000 hect\u00e1reas) foron destru\u00eddos, aproximadamente 4.000 quil\u00f3metros cadrados. Ademais, 18 persoas faleceron nos incendios e houbo entre 1.866 e 2.039 mortes pola calor. As temperaturas chegaron ata os 48\u00a0\u00b0C en Amareleja, no sueste do pa\u00eds. O 1 de agosto foi o d\u00eda m\u00e1is caloroso en s\u00e9culos, con temperaturas nocturnas pr\u00f3ximas aos 30\u00a0\u00b0C. Ese mesmo d\u00eda produciuse unha gran tormenta na zona sur durante a madrugada e os d\u00edas seguintes o vento quente do S\u00e1hara foi intenso.\nItalia.\nO ver\u00e1n de 2003 foi un dos m\u00e1is c\u00e1lidos dos \u00faltimos tres s\u00e9culos en Italia e as temperaturas m\u00e1ximas dos meses de xullo e agosto estiveron por enriba dos 30\u00a0\u00b0C. A alta humidade aumentou a sensaci\u00f3n da calor na poboaci\u00f3n. Moitas estaci\u00f3ns rexistraron longos per\u00edodos de temperaturas extremas. Por exemplo, a estaci\u00f3n meteorol\u00f3xica de Catenanuova, en Sicilia, rexistrou unha media mensual de 31,5\u00a0\u00b0C en xullo, cunha m\u00e1xima absoluta de 46,0\u00a0\u00b0C o 17 de xullo. A media de temperaturas m\u00e1ximas nesta estaci\u00f3n foron de 36\u00a0\u00b0C en xu\u00f1o, 38,9\u00a0\u00b0C en xullo e 38\u00a0\u00b0C en agosto de 2003.\nChipre.\nA temperatura m\u00e1is alta da vaga de calor rexistrouse en Chipre. Na capital, Nicosia, oficialmente as temperaturas chegaron aos 52,1\u00a0\u00b0C, a\u00ednda que de forma non oficial hai rexistros que afirman que se superaron os 57\u00a0\u00b0C. Como resultado das mortes pola calor e as altas temperaturas, o goberno declarou o toque de queda durante tres d\u00edas entre as 11 da ma\u00f1\u00e1 e as 5 da tarde. O anterior r\u00e9cord de temperatura en Chipre databa de 1995 cando se rexistraron 49,2\u00a0\u00b0C. Neste pequeno pa\u00eds mediterr\u00e1neo, as temperaturas adoitan chegar aos 45\u00a0\u00b0C durante o ver\u00e1n.\nPa\u00edses Baixos.\nHoubo aproximadamente 1.500 mortes nos Pa\u00edses Baixos pola calor, especialmente persoas maiores. A vaga de calor non rompeu aqu\u00ed ning\u00fan rexistro, pero a temperatura m\u00e1is alta rexistrada foi o 7 de agosto, cando se rexistrou en Arcen, en Limburgo, unha temperatura de 37,8\u00a0\u00b0C, que est\u00e1 0,8\u00a0\u00b0C por debaixo do r\u00e9cord do estado (desde 1704). O 8 de agosto a temperatura foi de 37,7\u00a0\u00b0C e o 12 de agosto, 37,2\u00a0\u00b0C.\nAlema\u00f1a.\nEn Alema\u00f1a, rexistrouse unha nova marca de temperatura de 40,4\u00a0\u00b0C en Roth bei N\u00fcrnberg, Baviera. Con todo, alg\u00fans expertos cren que as temperaturas m\u00e1is altas foron rexistradas no Rin Superior, zona caracterizada polas s\u00faas altas temperaturas. Nalgunhas estaci\u00f3ns (emisoras privadas, como Mannheim o Frankenthal), as temperaturas chegaron aos 41\u00a0\u00b0C pero non son reco\u00f1ecidas nas estat\u00edsticas oficiais. Con s\u00f3 a metade das precipitaci\u00f3ns habituais, o nivel dos r\u00edos era moito m\u00e1is baixo do habitual e non se pod\u00eda navegar polo Elba ou o Danubio. Unhas 300 persoas, especialmente maiores, faleceron pola vaga de calor.\nSu\u00edza.\nO derretemento dos glaciares nos Alpes causou inundaci\u00f3ns repentinas e avalanchas en Su\u00edza. Un novo r\u00e9cord de temperatura a nivel nacional de 41,5\u00a0\u00b0C foi rexistrado en Grono, no cant\u00f3n dos Gris\u00f3ns.\nReino Unido.\nO Reino Unido en xeral sufr\u00eda un ver\u00e1n c\u00e1lido con temperaturas bastante m\u00e1is altas que a media. Con todo, os cicl\u00f3ns do Atl\u00e1ntico trouxeron un tempo m\u00e1is fresco e h\u00famido a finais de xullo e principios de agosto, xusto antes de que as temperaturas comezaran a aumentar considerablemente a partir do 3 de agosto. Bat\u00e9ronse varios rexistros, inclu\u00edndo a temperatura m\u00e1is alta estatal, cos 38,5\u00a0\u00b0C rexistrados en Gravesend, en Kent, o 10 de agosto. Londres tam\u00e9n rexistrou 38,0\u00a0\u00b0C. Tam\u00e9n en Escocia alcanz\u00e1ronse novos r\u00e9cords, con 32,9\u00a0\u00b0C en Greycrook o 9 de agosto. Segundo a BBC ao redor de 2.000 persoas m\u00e1is do habitual morreron no Reino Unido durante a vaga de calor de 2003.\nIrlanda.\nO ver\u00e1n de 2003 foi m\u00e1is c\u00e1lido que a media en Irlanda, pero moito menos pronunciado que no resto de Europa. Agosto foi o m\u00e1is c\u00e1lido, soleado e seco, con temperaturas duns 2\u00a0\u00b0C m\u00e1is altas que a media. A temperatura m\u00e1is alta rexistrouse o 8 de agosto en Belderrig, no Condado de Mayo, con 30,3\u00a0\u00b0C."}
{"id": "133227", "revid": "2074", "url": "https://gl.wikipedia.org/wiki?curid=133227", "title": "Leucocitos", "text": ""}
{"id": "133230", "revid": "89787", "url": "https://gl.wikipedia.org/wiki?curid=133230", "title": "Othonoi", "text": "Othonoi (grego: \u039f\u03b8\u03c9\u03bd\u03bf\u03af), ou, Fano \u00e9 a m\u00e1is occidental das illas gregas nas illas X\u00f3nicas, situada ao noroeste de Corf\u00fa. Tr\u00e1tase dunha comunidade, da Prefectura de Corf\u00fa. No s\u00e9culo 19 a illa adoitaba ser a capital das illas Diapontia, que consist\u00eda nas illas de Fano, Marlera e Mathrachi. A maior\u00eda dos habitantes da illa poden atopar as s\u00faas orixes en Paxoi xa que os habitantes destoutra illa se asentaron en Fano a partir da d\u00e9cada de 1570 por Venecia. Nunha cova, preto da praia de Ammos Aspros (areas brancas), tradicionalmente crese que foi o lugar onde Calipso tivo cativo a Ulises."}
{"id": "133232", "revid": "29398", "url": "https://gl.wikipedia.org/wiki?curid=133232", "title": "Adriano Leite Ribeiro", "text": "Adriano Leite Ribeiro, m\u00e1is co\u00f1ecido por Adriano, nado o 17 de febreiro de 1982 en R\u00edo de Xaneiro, \u00e9 un futbolista brasileiro. Xoga de dianteiro e o seu equipo actual \u00e9 o Corinthians.\nTraxectoria.\nZurdo, \u00e9 xogador da selecci\u00f3n de f\u00fatbol do Brasil dende os dezaoito anos de idade, participou no mundial de F\u00fatbol Alema\u00f1a 2006 marcando dous goles."}
{"id": "133235", "revid": "56817", "url": "https://gl.wikipedia.org/wiki?curid=133235", "title": "Oxeia", "text": "Oxe\u00eda (tam\u00e9n Oxi\u00e9s, Oxi\u00e1 ou Oxia, grego: \u039f\u03be\u03b5\u03af\u03b1) \u00e9 unha illa grega. \u00c9 a illa principal das Oxeiae no grupo sur das illas Equ\u00ednadas, parte da illas X\u00f3nicas. Oxe\u00eda pos\u00fae o punto m\u00e1is alto das Equ\u00ednadas, 421 m. As monta\u00f1as de Aitoloakarnania no continente est\u00e1n ao nord\u00e9s. A illa ten uns 4\u00a0km de lonxitude e a s\u00faa anchura \u00e9 de aproximadamente 2\u00a0km. Hai d\u00faas cumes. A batalla de Lepanto tivo lugar preto da illa en 1571."}
{"id": "133236", "revid": "98629", "url": "https://gl.wikipedia.org/wiki?curid=133236", "title": "Paxoi", "text": "Paxo\u00ed ou Paxos (grego: \u03a0\u03b1\u03be\u03bf\u03af) \u00e9 o nome dado ao grupo m\u00e1is pequeno das illas X\u00f3nicas (o Heptanese). En grego \u00e9 unha forma plural, ref\u00edrese a un conxunto de illas, a maior das cales son Paxos e Ant\u00edpaxos (unha pequena illa pr\u00f3xima famosa polo seu vi\u00f1o, e d\u00faas das praias de area m\u00e1is fina do mar X\u00f3nico). Na mitolox\u00eda grega, Poseid\u00f3n creou a illa de Corf\u00fa golpeando co seu tridente, para que el e a s\u00faa esposa Anfitrite puidesen ter un pouco de paz e tranquilidade.\nHistoria.\nA\u00ednda que posiblemente habitada desde tempos prehist\u00f3ricos, crese que os fenicios foron os primeiros poboadores de Paxos. O nome crese que se deriva de Pax que significaba lousa na s\u00faa lingua.\nRoma gobernou a illa desde o 2\u00ba s\u00e9culo a.C., e durante o per\u00edodo bizantino, e a Idade Media foi constantemente atacada por piratas. Logo de varios gobernantes e cruzados pasaron pola illa que foi tomada polos venecianos ao final do s\u00e9culo 14.\nDurante as guerras napole\u00f3nicas as illas X\u00f3nicas foron tomadas por Francia e a alianza ruso-turca. O 13 de febreiro de 1814, a illa de Paxo\u00ed foi entregada \u00e1 fragata da Royal Navy HMS \"Apollo\" e 160 soldados do 2\u00aa de Infanter\u00eda Lixeira Grega de Cefalonia e o 35 Rexemento dos Rangers Corsos Reais. Para rematar, os brit\u00e1nicos, estableceron a Uni\u00f3n X\u00f3nica en 1815. En 1864, xunto co resto da Heptanese, Paxo\u00ed foi cedida a Grecia.\nXeograf\u00eda.\nA illa ten aproximadamente dez quil\u00f3metros de longo e nalg\u00fan punto chega aos dous de ancho. A costa oeste est\u00e1 dominada por escarpados cant\u00eds calcarios brancos que est\u00e1n moi erosionados a nivel do mar existen moitas covas que se poden explorar nas excursi\u00f3ns que saen de Gaios. Gran parte da atractiva paisaxe est\u00e1 cuberta de oliveiras. Estes est\u00e9ndense desde Lakka, a concello portuaria do norte, a trav\u00e9s de Magazia e ata Gaios, a capital. A produci\u00f3n de aceite de oliva, a fabricaci\u00f3n de xab\u00f3n e a pesca foron substitu\u00eddos polo turismo como a industria principal a mediados dos sesenta, dando lugar a un auxe da construci\u00f3n que alterou en gran xeito a li\u00f1a de costa ao redor de Gaios, a \"capital\" da \"demos\"(comunidade) . Hai barcos con conexi\u00f3ns diarias en jetfoil con Kerkyra (Corf\u00fa) e co continente en Parga, as\u00ed como un servizo de hidroavi\u00f3n regular a Corfu na tempada tur\u00edstica. Tam\u00e9n se poden arranxar excursi\u00f3ns a Albania (a localidade de Saranda e o magn\u00edfico asentamento Greco-romano de Butrint) cos operadores de jetfoil locais.\nComunidades e asentamentos.\n "}
{"id": "133237", "revid": "23204", "url": "https://gl.wikipedia.org/wiki?curid=133237", "title": "Primeira Rep\u00fablica Francesa", "text": "A Primeira Rep\u00fablica Francesa (en franc\u00e9s: \"Republique fran\u00e7aise\") foi fundada o 22 de setembro de 1792, pola Convenci\u00f3n Nacional. A Primeira Rep\u00fablica estivo vixente ata a proclamaci\u00f3n do Primeiro Imperio Franc\u00e9s en 1804 baixo Napole\u00f3n. Este per\u00edodo est\u00e1 caracterizado pola ca\u00edda da monarqu\u00eda, o establecemento da Convenci\u00f3n Nacional e o famoso Reinado do Terror, e a creaci\u00f3n do Consulado Franc\u00e9s coa subida \u00f3 poder de Napole\u00f3n.\nO fin da monarqu\u00eda en Francia.\nBaixo a Asemblea Lexislativa, que estivo no poder tras a proclamaci\u00f3n da Primeira Rep\u00fablica, Francia entrou en guerra contra Prusia e Alema\u00f1a. En xu\u00f1o de 1792 o duque de Brunswick, comandante xeneral do ex\u00e9rcito Austro-Pruso, ameazou coa destruci\u00f3n de Par\u00eds se algo lle suced\u00eda \u00f3 rei Lu\u00eds XVI. Cos ex\u00e9rcitos prusianos preto de Par\u00eds, os cidad\u00e1ns asaltaron o palacio das Tuller\u00edas, asasinando a 600 gardas su\u00edzos do rei e insistindo na destituci\u00f3n do rei .\nUn novo temor incitou \u00e1 acci\u00f3n anti-revolucionaria a violencia adicional, e a primeira semana de setembro de 1792, as multitudes de Par\u00eds asaltaron as prisi\u00f3ns da cidade, matando sobre a metade dos presos. Nobres, cl\u00e9rigos, e presos pol\u00edticos foron asasinados nas s\u00faas celas. Isto pasou \u00e1 historia como os Masacres de Setembro .\nA Convenci\u00f3n Nacional.\nComo resultado \u00e1 inestabilidade da monarqu\u00eda constitucional e da violencia p\u00fablica, un partido de seis membros da Asemblea Lexislativa de Francia foi asignado para a tarefa de supervisar as elecci\u00f3ns. A convenci\u00f3n resultante foi fundada coa intenci\u00f3n de abolir a monarqu\u00eda e crear unha nova constituci\u00f3n. O primeiro acto da Convenci\u00f3n foi establecer oficialmente a Rep\u00fablica Francesa e quitarlle \u00f3 rei todos os seus poderes pol\u00edticos. O rei, que por ent\u00f3n non era m\u00e1is que un simple cidad\u00e1n chamado Lu\u00eds Capeto, nome sinxelo dado polos revolucionarios co que lle restrinx\u00edan facer vangloria dos t\u00edtulos acostumados pola realeza e que prov\u00e9n da antiga dinast\u00eda dos Capetos da que ve\u00f1en os Borb\u00f3ns., foi secuencialmente acusado de varios crimes de altra traiz\u00f3n a partir de decembro de 1792. O 16 de xaneiro de 1793 foi acusado culpable, e o 21 de xaneiro dese mesmo ano foi guillotinado.\nEntre inverno de 1792 e primavera de 1793, Par\u00eds estivo chea de sanguentos alborotos e fame. A nova Convenci\u00f3n fixo pouco para resolver o problema ata a primavera de 1793, estando m\u00e1is ocupada nas tarefas militares. Finalmente o 6 de abril de 1793, a Convenci\u00f3n creou o Comit\u00e9 de Seguridade P\u00fablica, encabezado por Maximilien de Robespierre. Este comit\u00e9 instaurou unha pol\u00edtica de terror, e a guillotina comezou a acabar cos inemigos da rep\u00fablica. Esta etapa \u00e9 co\u00f1ecida hoxe como o Reinado do Terror.\nA pesar do gran descontento, a Convenci\u00f3n Nacional seguiu no poder. En xu\u00f1o estableceuse a Constituci\u00f3n de 1793, que foi ratificada polo voto popular en agosto. Por\u00e9n, o Comit\u00e9 de Seguridade P\u00fablica era visto como un goberno de \"emerxencia\", e os dereitos que se garantiron coa Declaraci\u00f3n dos dereitos do home e do cidad\u00e1n de 1789 e a nova constituci\u00f3n foron suspendidos por este comit\u00e9. O comit\u00e9 realizou miles de execuci\u00f3ns contra inimigos supostos da recentemente creada rep\u00fablica, de modo que a guillotina veu a ser co\u00f1ecida como \u201ca maquinilla de afeitar nacional\u201d\u2014porque parec\u00eda que ca\u00eda sobre o pescozo de todos. As leis do comit\u00e9 levaron a revoluci\u00f3n a l\u00edmites sen precedentes, introduciron o calendario revolucionario en 1793, pecharon igrexas dentro e f\u00f3ra de Par\u00eds como parte do movemento de descristianizaci\u00f3n, xulgaron e executaron a Mar\u00eda Antonieta e institu\u00edron entre outras a lei de sospeitosos. Baixo o liderado de Robespierre, membros de varias facci\u00f3ns revolucionarias e grupos foron executados inclu\u00edndo os H\u00e9bertistas e os Dantonistas, moitos dos cales foran amigos persoais do propio Robespierre.\nOs esforzos da guerra estaban mellorando en Francia para 1794, por unha parte debidos \u00e1 excelencia militar de Napole\u00f3n Bonaparte. Moitos na Convenci\u00f3n Nacional chamaban \u00e1 volta da normalidade, pero Robespierre neg\u00e1base. Entre as execuci\u00f3ns totales, o medo salvaxe do pobo, e a instituci\u00f3n do Festival da Raz\u00f3n, a mediados de 1794 hab\u00eda \u201cmoito entusiasmo para terminar o terror, pero ningu\u00e9n sab\u00eda como facelo... A \u00fanica soluci\u00f3n posible era a ca\u00edda de Robespierre\". Robespierre foi xulgado e executado o 28 de xullo de 1794.\nO Directorio.\nTras a ca\u00edda de Robespierre, o \"club Xacobino\" foi pechado e os Xirondinos superviventes foron reinstaurados. En agosto, a Convenci\u00f3n Nacional adoptou a Constituci\u00f3n de 1795 e restableceron a liberdade de emprego. O 3 de novembro de 1795, o Directorio foi establecido. Baixo este sistema, Francia estaba dirixida por unhas cortes bicamerais, compostas pola C\u00e1mara Alta chamada Consello de Anci\u00e1ns (250 membros) e a C\u00e1mara Baixa chamada Consello dos 500 (500 membros). O poder executivo consist\u00eda en cinco membros que formaban o Directorio. Debido \u00e1 inestabilidade e aos desastres militares franceses en 1798 e 1799, o Directorio s\u00f3 durou catro anos.\nO Consulado.\nO sistema caeu co golpe de Estado do 18 de brumario de 1799, que iniciou un novo per\u00edodo co\u00f1ecido como o Consulado Franc\u00e9s. Os propios membros do Directorio planearon o golpe. Napole\u00f3n Bonaparte foi un dos conspiradores do mesmo, e alzouse co poder como o Primeiro C\u00f3nsul. M\u00e1is tarde nomear\u00edase a si mesmo como emperador, po\u00f1endo fin \u00e1 Primeira Rep\u00fablica Francesa e iniciando o Primeiro Imperio Franc\u00e9s.\nDe xeito inconstitucional a Primeira Rep\u00fablica estivo formada por:"}
{"id": "133256", "revid": "23204", "url": "https://gl.wikipedia.org/wiki?curid=133256", "title": "Reino de Francia (1791-1792)", "text": "O Reino de Francia (en franc\u00e9s:Royaume de France) foi un curto per\u00edodo de monarqu\u00eda constitucional que estivo vixente en Francia desde o 3 de setembro de 1791 ata o 21 de setembro de 1792. Lu\u00eds XVI dos franceses (anteriormente Lu\u00eds XVI de Francia) foi o \u00fanico rei dos franceses desde a creaci\u00f3n do estado ata a s\u00faa ca\u00edda. O reino dos franceses foi a primeira monarqu\u00eda constitucional que estivo vixente en Francia. O predecesor deste reino foi unha monarqu\u00eda absoluta. A Asemblea Lexislativa suspendeu a monarqu\u00eda o 11 de agosto un d\u00eda despois de que se producira o asalto \u00f3 palacio das Tullerias. Esta Asemblea Lexislativa, puxo o destino da monarqu\u00eda en mans da Asemblea Nacional Constitu\u00ednte elixida por sufraxio universal masculino. A recentemente elixida Asemblea Nacional Constitu\u00ednte aboliu a monarqu\u00eda o 21 de setembro de 1792, po\u00f1endo fin a 203 anos de goberno da dinast\u00eda da Casa de Borb\u00f3n en Francia."}
{"id": "133258", "revid": "89787", "url": "https://gl.wikipedia.org/wiki?curid=133258", "title": "Joey O'Brien", "text": "Joseph Martin O'Brien, nado en Dubl\u00edn o 17 de febreiro de 1986 en Dubl\u00edn, \u00e9 un futbolista irland\u00e9s. Xoga de defensa\u00a0e o seu equipo actual \u00e9 o West Ham United.\nTraxectoria.\nInternacional coa Selecci\u00f3n de F\u00fatbol de Irlanda."}
{"id": "133259", "revid": "23204", "url": "https://gl.wikipedia.org/wiki?curid=133259", "title": "Reino de Francia", "text": "O Reino de Francia \u00e9 un per\u00edodo da historia moderna de Francia que abrangue desde o s\u00e9culo XV \u00f3 XVIII, co estalido da Revoluci\u00f3n Francesa e a instauraci\u00f3n do Reino dos Franceses. Durante este per\u00edodo Francia evolucionou do feudalismo a un r\u00e9xime moi centralizado na figura do rei, que se baseaba na \"Divindade Real\" e no apoio da Igrexa Cat\u00f3lica.\nHistoria.\nA Paz de Etaples en (1492) \u00e9 para alg\u00fans, o inicio da idade moderna en Francia.\n\u00d3 rematar a Guerra dos Cen Anos (1337-1453) e a firma do Tratado de Picquingny en (1475), en 1492 e 1493, o rei Carlos VIII de Francia asinou tres tratados adicionais con Henrique VII de Inglaterra, Maximiliano de Habsburgo e Fernando II de Arag\u00f3n respectivamente en \u00c9taples o Tratado de Senlis (1493) e o de Barcelona (1493). Estes tres tratados deixaron v\u00eda libre a Francia para tomar partido nas Guerras Italianas (1494-1559), que marcaron o comezo do moderno reino de Francia.\nA Francia dos Borb\u00f3n.\nTras a morte de Carlos IX asumiu o trono o seu irm\u00e1n Henrique III, pero \u00e1 morte de Francisco de Alen\u00e7on en 1584, irm\u00e1n e herdeiro do rei cat\u00f3lico Henrique III de Francia, converteu a Henrique de Navarra no lex\u00edtimo herdeiro de Francia, o que Henrique III debeu admitir, pois as s\u00faas irm\u00e1s estaban f\u00f3ra da sucesi\u00f3n pola Lei s\u00e1lica.\nHenrique IV.\nHenrique de Navarra subiu \u00f3 trono en 1553 e converteuse no primeiro rei de Francia da dinast\u00eda Borb\u00f3n. Instaurou a paz relixiosa no pa\u00eds, tralas guerras entre cat\u00f3licos e hugonotes, aumentou o poder real deixando de convocar os Estados Xerais e regulamentando o parlamento. Situou a Francia como unha potencia econ\u00f3mica en Europa, e levou a cabo pol\u00edticas para garantir o benestar dos seus s\u00fabditos, o que o fixo moi querido polo pobo franc\u00e9s. Durante o seu reinado se fundaron as primeiras colonias francesas no Canad\u00e1. Morre asasinado o 14 de maio de 1610 por Fran\u00e7ois Ravaillac, deixando o trono \u00f3 seu fillo, Lu\u00eds.\nLu\u00eds XIII.\nO reinado de Lu\u00eds XIII estivo marcado polo sometemento dos Grandes e dos protestantes, as\u00ed como pola loita contra a dinast\u00eda Habsburgo. A imaxe deste rei est\u00e1 inseparablemente ligada \u00e1 do seu primeiro ministro, o Cardeal Richelieu, quen o axudar\u00e1 na reorientaci\u00f3n da monarqu\u00eda francesa.\nLu\u00eds XIV.\nLu\u00eds XIV \u00e9 o rei m\u00e1is co\u00f1ecido desta etapa segundo a maior\u00eda dos historiadores. Foi alcumado como o \"Rei Sol\". Nado en 1938, ascende \u00f3 trono en 1715. Combate en tres grandes guerras (a Guerra de Holanda, a Guerra dos Nove Anos e a Guerra de Sucesi\u00f3n Espa\u00f1ola), aumenta a influencia de Francia en Europa, non s\u00f3 no pol\u00edtico, sen\u00f3n tam\u00e9n no cultural, con artistas como Moli\u00e8re. Isto fixo que ascendera en prestixio, Francia, a s\u00faa lingua, e o seu rei. Morre en 1715, deixando o trono \u00f3 seu bisneto, Lu\u00eds XV.\nLu\u00eds XVI.\nNado en 1754, Lu\u00eds XVI ascende \u00f3 trono de Francia trala morte do seu av\u00f3 Lu\u00eds XV en 1774. Casou con Mar\u00eda Antonieta, filla de Francisco I de Austria e a emperatriz Mar\u00eda Tareixa. Durante o seu reinado crece o descontento popular, debido \u00e1 escaseza de alimentos e \u00e1s subidas dos prezos, debido \u00e1 s\u00faa vez as malas colleitas que se suced\u00edan desde o reinado de Lu\u00eds XIV. En 1791, tras varios levantamentos e a Toma da Bastilla, conv\u00e9rtese en monarca constitucional, tras xurar a nova constituci\u00f3n, e o seu t\u00edtulo pasa a ser \"Rei dos franceses\". Tras un intento de fuxida en 1792 e o \"Manifesto de Brunswick\", procl\u00e1mase a Rep\u00fablica en Francia e \u00e9 xulgado por traiz\u00f3n e condenado \u00e1 guillotina, onde morre o 21 de xaneiro de 1793 po\u00f1endo fin a 203 anos de goberno dos Borb\u00f3ns. O seu fillo Lu\u00eds Carlos morrer\u00e1 na prisi\u00f3n do Temple e nunca chegou a reinar a\u00ednda que os mon\u00e1rquicos o reco\u00f1eceron como rei tras a morte de Lu\u00eds XVI."}
{"id": "133260", "revid": "98629", "url": "https://gl.wikipedia.org/wiki?curid=133260", "title": "Skorpios", "text": "Skorpios (grego:\u03a3\u03ba\u03bf\u03c1\u03c0\u03b9\u03cc\u03c2) \u00e9 unha illa privada no mar X\u00f3nico, preto da costa occidental de Grecia, apenas ao leste da illa de Leucas. Segundo o censo de 2001 ti\u00f1a unha poboaci\u00f3n de dous habitantes. Administrativamente pertence \u00e1 municipalidade de Meganisi na prefectura de Leucas.\nXeograf\u00eda.\nA illa est\u00e1 cuberta de bosques de sur a norte e conta con m\u00e1is de 200 variedades de \u00e1rbores importadas \u00e1 illa, unha vez case est\u00e9ril, por Arist\u00f3teles Onassis. Hai algunhas praias areosas, especialmente East Beach, que foi creada por Onassis, que trouxo area da illa de Salamina para este fin. Tam\u00e9n hai unha pequena praia de area onde est\u00e1 a casa de Myconos, anteriormente co\u00f1ecida como a \"Casa do porco\". Al\u00ed era onde Jackie Onassis foi fotografado espida por un paparazzi grego.\nHistoria.\n\u00c9 principalmente co\u00f1ecida por ser a illa do \u00faltimo armador grego multimillonario, Arist\u00f3teles Onassis. Foi o lugar da s\u00faa voda coa exPrimeira Dama dos Estados Unidos Jacqueline Kennedy o 20 de outubro de 1968. \u00c1 s\u00faa morte pasou \u00e1 s\u00faa filla Christina, e logo \u00e1 s\u00faa vez \u00e1 s\u00faa filla Athina Roussel. Onassis, o seu fillo Alexander, e a s\u00faa filla Christina est\u00e1n enterrados na illa.\nAthina visitou a illa d\u00faas veces despois da morte da s\u00faa nai, unha vez cando ti\u00f1a oito anos e logo o 18 e 19 de novembro de 1998 co seu pai Thierry Roussel e o seu asesor de prensa e portavoz Alexis Mantheakis a fin de celebrar un servizo conmemorativo no d\u00e9cimo aniversario da morte da nai de Athina, Christina Onassis. Informes da televisi\u00f3n grega e publicados en todo o mundo din que a illa vendeuse a Giorgio Armani por 150 mill\u00f3ns de euros en setembro de 2010 foron denegados, segundo a axencia ANSAmed."}
{"id": "133261", "revid": "98629", "url": "https://gl.wikipedia.org/wiki?curid=133261", "title": "Vido", "text": "Vido (grego: \u0392\u03af\u03b4\u03bf) \u00e9 unha illa no grupo das illas X\u00f3nicas en Grecia. \n\u00c9 unha illa pequena na boca do porto de Corf\u00fa.\nHistoria.\nDurante a primeira guerra mundial, a illa de Corf\u00fa serviu de refuxio para o ex\u00e9rcito serbio que se retirou en barcos das forzas aliadas do seu pa\u00eds ocupado polos austr\u00edacos e b\u00falgaros.\nMentres que os principais campamentos do ex\u00e9rcito estaban en Corf\u00fa (un continxente foi enviado tam\u00e9n a Bizerte, e moitos dos refuxiados civ\u00eds foron aceptados por Francia), os m\u00e1is enfermos e os moribundos, na s\u00faa maior\u00eda soldados, foron tratados en Vido para previr epidemias. Malia a axuda de material aliados, as malas condici\u00f3ns das instalaci\u00f3ns m\u00e9dicas improvisadas e a escaseza de alimentos tivo como resultado unha alta taxa de mortalidade entre moitos dos pacientes da illa. Debido \u00e1 pequena superficie da illa e o seu chan rocoso, pronto se fixo necesario enterrar aos mortos no mar (mediante a ponderaci\u00f3n dos cad\u00e1veres coas rocas para evitar que flotaran). M\u00e1is de 5.000 persoas foron enterradas no mar preto da illa de Vido.\nUn monumento de agradecemento \u00e1 naci\u00f3n grega erixiuse en Vido polos serbios na d\u00e9cada de 1930."}
{"id": "133262", "revid": "56817", "url": "https://gl.wikipedia.org/wiki?curid=133262", "title": "Arthur Harden", "text": "Sir Arthur Harden, nado en Manchester (Inglaterra) o 12 de outubro de 1865 e finado en Bourne End, Buckinghamshire o 17 de xu\u00f1o de 1940, foi un bioqu\u00edmico e profesor universitario ingl\u00e9s galardoado co Premio Nobel de Qu\u00edmica do ano 1929.\nTraxectoria.\nFoi educado nunha escola privada e no Tettenhall College, Staffordshire. Entrou no Owens College da Universidade de Manchester en 1882, onde se gradu\u00f3 en 1885. En 1886 ga\u00f1ou a bolsa Dalton de Qu\u00edmica e pasou un ano traballando con Henry Enfield Roscoe en Erlangen. Volveu a Manchester como lector e demostrador, e permaneceu ata 1897, cando foi nomeado qu\u00edmico do recentemente fundado Instituto Brit\u00e1nico de Medicina Preventiva, que m\u00e1is tarde pasar\u00eda a chamarse Instituto Lister. \nEn 1907 foi nomeado director do departamento de bioqu\u00edmica, posto que mantivo ata a s\u00faa xubilaci\u00f3n en 1930, continuando o seu labor investigador no Instituto logo do seu retiro.\nFoi membro da Royal Society de Londres, e en 1936 o rei Eduardo VIII do Reino Unido concedeulle o t\u00edtulo de cabaleiro do Imperio Brit\u00e1nico (\"sir\").\nEn 1935 recibiu a medalla Davy da Royal Society e recibiu numerosos nomeamentos de \"Doutor honoris causa\".\nInvestigaci\u00f3ns cient\u00edficas.\nAs s\u00faas investigaci\u00f3ns m\u00e1is importantes ref\u00edrense aos procesos qu\u00edmicos que te\u00f1en lugar na fermentaci\u00f3n dos azucres polas c\u00e9lulas dos fermentos. Descubriu un procedemento de aceleraci\u00f3n na fermentaci\u00f3n engadindo fosfatos inorg\u00e1nicos, e estudou a acci\u00f3n da luz nas mesturas de di\u00f3xido de carbono e cloro.\nEn 1929 foi galardoado co premio Nobel de Qu\u00edmica, compartido con Hans von Euler-Chelpin, \"polas s\u00faas investigaci\u00f3ns na fermentaci\u00f3n de azucres mediante encimas\".\nEntre 1913 e 1937 foi codirector do \"Biochemical Journal\". Entre os seus libros destaca \"Alcoholic Fermentation\" (1911)."}
{"id": "133263", "revid": "5863", "url": "https://gl.wikipedia.org/wiki?curid=133263", "title": "Microscopio", "text": "O microscopio (das palabras gregas \"micro\"-, \u03bc\u03b9\u03ba\u03c1\u03bf, pequeno, e \"scopio\", \u03c3\u03ba\u03bf\u03c0\u03b5\u03c9, observar) \u00e9 un aparello utilizado para visualizar estruturas min\u00fasculas, demasiado pequenas para ser observadas a simple vista, como as c\u00e9lulas.\nO tipo m\u00e1is com\u00fan, e o primeiro en ser inventado, foi o microscopio \u00f3ptico. Tr\u00e1tase dun instrumento \u00f3ptico que cont\u00e9n unha ou varias lentes que permiten obter unha imaxe aumentada do obxecto e que funciona por refracci\u00f3n.\nA ciencia que investiga os obxectos pequenos empregando este instrumento recibe o nome de microscopia.\nCrese que o microscopio foi inventado en 1590 por Hans Janssen e o seu pai Zacharias, dous holandeses fabricantes de \u00f3culos. Todo indica, por\u00e9n, que o primeiro en facer observaci\u00f3ns microsc\u00f3picas de materiais biol\u00f3xicos foi o holand\u00e9s Antoni van Leeuwenhoek (1632 - 1723).\nOs microscopios de Leeuwenhoek estaban dotados dunha \u00fanica lente, pequena e case esf\u00e9rica. Neses aparellos el observou polo mi\u00fado diversos tipos de material biol\u00f3xico, como embri\u00f3ns de plantas, os gl\u00f3bulos vermellos do sangue e os espermatozoides presentes no seme dos animais. Foi tam\u00e9n Leeuwenhoek quen descubriu a existencia dos microbios, como eran antigamente chamados os seres microsc\u00f3picos, hoxe co\u00f1ecidos como microorganismos."}
{"id": "133264", "revid": "54334", "url": "https://gl.wikipedia.org/wiki?curid=133264", "title": "Carlos Gamarra", "text": "Carlos Alberto Gamara Pav\u00f3n, nado o 17 de febreiro de 1971 en Ypacara\u00ed, \u00e9 un exfutbolista paraguaio. Xogaba de defensa e foi internacional coa selecci\u00f3n paraguaia.\nTraxectoria.\nDestro, foi xogador da Selecci\u00f3n de F\u00fatbol de Paraguai, participou no Mundial de F\u00fatbol Francia 1998, no Mundial de F\u00fatbol Corea-Xap\u00f3n 2002 e no Mundial de F\u00fatbol Alema\u00f1a 2006."}
{"id": "133269", "revid": "22570", "url": "https://gl.wikipedia.org/wiki?curid=133269", "title": "Cascais Rugby Linha", "text": "O Cascais Rugby Linha \u00e9 un club de rugby portugu\u00e9s da localidade de Cascais. O seu adestrador, comon xogador-adestrador, \u00e9 actualmente Nuno Dur\u00e3o. O equipo perdeu a final da Campionato portugu\u00e9s de rugby 2\u00aa Divisi\u00f3n fronte ao Vit\u00f3ria de Set\u00fabal en maio de 2008, perdendo a posibilidade de ascender \u00e1 Primeira Divisi\u00f3n."}
{"id": "133273", "revid": "23562", "url": "https://gl.wikipedia.org/wiki?curid=133273", "title": "Vit\u00f3ria F.C. (rugby)", "text": "O Vit\u00f3ria Futebol Clube \u00e9 un club polideportivo portugu\u00e9s da localidade de Set\u00fabal. A s\u00faa secci\u00f3n de rugby xogou na tempada 2008-09 na Primeira Divisi\u00f3n do rugby en Portugal logo de acadar o ascenso dende a Segunda Divisi\u00f3n, ga\u00f1ando na final ao Cascais Rugby Linha."}
{"id": "133274", "revid": "98629", "url": "https://gl.wikipedia.org/wiki?curid=133274", "title": "Complexo Municipal de Atletismo de Set\u00fabal", "text": "O Complexo Municipal de Atletismo de Set\u00fabal foi inaugurado o 30 de xullo de 2005, sendo actualmente empregado para a pr\u00e1ctica do rugby do Vit\u00f3ria Futebol Clube.\nO estadio ten unha bancada cuberta con capacidade para 1.600 espectadores."}
{"id": "133275", "revid": "23204", "url": "https://gl.wikipedia.org/wiki?curid=133275", "title": "Agr\u00e1ria", "text": "O Agr\u00e1ria \u00e9 o equipo de rugby dos estudantes da Escola Superior Agr\u00e1ria de Coimbra, na cidade portuguesa de Co\u00edmbra. O Agr\u00e1ria ten competido na m\u00e1xima categor\u00eda do rugby portugu\u00e9s, o Campionato portugu\u00e9s de rugby. O equipo pos\u00fae categor\u00edas masculina, feminina e infantil.\nActualmente compite no Campionato portugu\u00e9s de rugby I Divisi\u00f3n, a segunda liga en importancia de Portugal."}
{"id": "133279", "revid": "1372746", "url": "https://gl.wikipedia.org/wiki?curid=133279", "title": "Tener\u00e9", "text": ""}
{"id": "133280", "revid": "1987", "url": "https://gl.wikipedia.org/wiki?curid=133280", "title": "Hans von Euler-Chelpin", "text": "Hans Karl August Simon von Euler-Chelpin nado en Augsburgo (Alema\u00f1a) o 15 de febreiro de 1873 e finado en Estocolmo (Suecia) o 6 de novembro de 1964, foi un bioqu\u00edmico e profesor universitario sueco.\nBiograf\u00eda.\nComezou a estudar pintura, pero o seu desexo de estudar os problemas da cor, e especialmente as cores do espectro, fix\u00e9ronlle comezar a estudar ciencias. Estudou na Universidade de Gotinga, na Universidade de Wurzburgo e na Universidade de Berl\u00edn, onde alcanzou o doutoramento en 1895.\nPosteriormente foi profesor na Universidade de Estocolmo, sendo nomeado director do Instituto de Bioqu\u00edmica da Universidade desde 1929. En 1941 abandonou o ensino, pero continuou coas s\u00faas investigaci\u00f3ns.\nHans casou coa qu\u00edmica Astrid Cleve (filla do qu\u00edmico Per Teodor Cleve de Uppsala). Ambos tiveron un fillo Ulf von Euler, que foi galardoado co Premio Nobel de Fisiolox\u00eda ou Medicina do ano 1970.\nInvestigaci\u00f3ns cient\u00edficas.\nAs s\u00faas investigaci\u00f3ns dirix\u00edronse fundamentalmente ao estudo do contido en vitaminas dalg\u00fans vexetais, \u00e1 carotina como provitamina A e \u00e1 qu\u00edmica dos encimas da fermentaci\u00f3n.\nFoi galardoado en 1929 co premio Nobel de Qu\u00edmica (premio compartido con sir Arthur Harden) polas s\u00faas investigaci\u00f3ns no campo da fermentaci\u00f3n do azucre e os encimas da fermentaci\u00f3n.\nEntre as obras que escribiu a m\u00e1is importante \u00e9 \"Chemie der Enzyme\" (1910)."}
{"id": "133288", "revid": "1131", "url": "https://gl.wikipedia.org/wiki?curid=133288", "title": "Catedral de Colonia", "text": "A Catedral de Colonia (en ), de estilo neog\u00f3tico, comezou constru\u00edrse en 1248 e non se rematou at\u00e9 1880. Est\u00e1 situada no centro da cidade de Colonia. \u00c9 o monumento m\u00e1is visitado de Alema\u00f1a. Cos seus 157 metros de altura foi o edificio m\u00e1is alto do mundo at\u00e9 a culminaci\u00f3n do Monumento Washington en 1884, con 170 metros.\nFoi declarada Patrimonio da Humanidade pola Unesco no ano 1996."}
{"id": "133289", "revid": "23204", "url": "https://gl.wikipedia.org/wiki?curid=133289", "title": "Restauraci\u00f3n Francesa", "text": "A Restauraci\u00f3n Francesa \u00e9 o nome que se lle da a un per\u00edodo da historia de Francia que comeza coa volta dos Borb\u00f3ns ao trono franc\u00e9s e remata coa Revoluci\u00f3n de 1830.\nHistoria.\nA Primeira Restauraci\u00f3n.\nA restauraci\u00f3n de Lu\u00eds XVIII ao trono en 1814 se puido levar a cabo grazas a axuda do ministro de exterior de Napole\u00f3n, Talleyrand quen convenceu as forzas aliadas do desexo de restaurar aos Borb\u00f3n no trono. Os aliados que hab\u00edan apoiado a diferentes candidatos nun principio: Gran Breta\u00f1a aos Borb\u00f3ns, Austria considerou a rexencia do fillo de Napole\u00f3n, Fran\u00e7ois Bonaparte, e os Rusos dubidaban entre o duque de Orle\u00e1ns Lu\u00eds Filipe ou Jean-Baptiste Bernadotte (antigo Mariscal de Francia baixo o goberno de Napole\u00f3n que era ademais herdeiro ao trono de Suecia). Ofrec\u00e9uselle a Napole\u00f3n conservar o trono ata febreiro de 1814, coa condici\u00f3n de que as fronteiras de Francia volveran as de 1792, pero este negouse.\nLu\u00eds, en acordo coa Declaraci\u00f3n de Saint-Ouen aceptou a constituci\u00f3n escrita, a Carta de 1814, que garant\u00eda unha lexislatura bicameral. O sufraxio estaba limitado aos homes con propiedades considerables, e s\u00f3 un 1% da poboaci\u00f3n pod\u00eda votar.\nLogo da popularidade inicial, Lu\u00eds XVIII de Francia tratou de desfacer os avances logrados trala revoluci\u00f3n o que fixo que perdera os seus apoios maioritarios. Actos como o de trocar a bandeira tricolor pola bandeira dos Borb\u00f3ns, nomearse Lu\u00eds XVIII, como sucesor de Lu\u00eds XVII quen nunca gobernou, o de adoptar o t\u00edtulo de \"Rei de Francia\" en lugar de \"Rei dos Franceses\" e o reco\u00f1ecemento dos aniversarios das mortes de Lu\u00eds XVI e de Mar\u00eda Antonieta foron significantes para o descontento popular.\nA ca\u00edda da Primeira Restauraci\u00f3n.\nNapole\u00f3n que estaba na illa de Elba aproveitou un descoido dos seus vixilantes para poder escapar e chega a Antibes o 1 de marzo de 1815, a s\u00faa chegada \u00e9 acollida con clamor en toda Francia excepto en Provenza onde sempre apoiaron aos Borb\u00f3ns. Sen disparar nin un s\u00f3 tiro, a pequena tropa de Napole\u00f3n pasou a converterse nun grande ex\u00e9rcito que cinco d\u00edas m\u00e1is tarde da s\u00faa chegada a Francia, chega a Par\u00eds de onde Lu\u00eds XVIII fuxira con celeridade. Comezan as\u00ed os Cen D\u00edas que rematar\u00e1n coa Batalla de Waterloo e a ca\u00edda definitiva de Napole\u00f3n.\nA Segunda Restauraci\u00f3n.\nTrala ca\u00edda definitiva de Napole\u00f3n en 1815, Lu\u00eds XVIII regresa a Francia. Entre 1816 e 1817, Lu\u00eds XVIII rebaixa os impostos durante unhas fames causando a baixada dos prezos e provocando a ira dos terratenentes, fonte de lexitimidade dos Borb\u00f3ns. Coa morte deste en 1824, sobe ao trono de Francia, Carlos X. A\u00ednda hoxe existe un grande debate entre os historiadores sobre cales foron as causas reais que levaron \u00e1 ca\u00edda de Carlos X. Considerase, por\u00e9n, que \u00e9 desde 1827 ata 1830 cando unha serie de crises econ\u00f3micas, combinadas co auxe da oposici\u00f3n liberal na C\u00e1mara dos Deputados a que fixo caer aos conservadores pro-borb\u00f3nicos. En 1830, o goberno de Carlos X se atopaba con problemas por todas partes. A nova maior\u00eda liberal, o auxe da prensa liberal en Par\u00eds, que superaba ao oficial do goberno, indicaban un xiro ata a esquerda dos parisienses. A situaci\u00f3n pronto chegou ao extremo a revoluci\u00f3n que estalou ese mesmo ano e que rematou con Lu\u00eds-Filipe de Orle\u00e1ns como novo \"Rei dos Franceses\". Po\u00f1\u00edase inicio \u00e1 Monarqu\u00eda de Xullo."}
{"id": "133290", "revid": "98629", "url": "https://gl.wikipedia.org/wiki?curid=133290", "title": "Alicerces do islam", "text": "Os alicerces do islam (en \u00e1rabe, \u0623\u0631\u0643\u0627\u0646 \u0627\u0644\u0625\u0633\u0644\u0627\u0645 \"ark\u0101n al-isl\u0101m\") constit\u00faen os preceutos fundamentais desta relixi\u00f3n, obrigatorios para todos os musulm\u00e1ns. Son cinco: profesi\u00f3n de fe, oraci\u00f3n, esmola, xax\u00fan e peregrinaci\u00f3n \u00e1 Meca.\nA profesi\u00f3n de fe.\nA \"shahada\" ou profesi\u00f3n de fe (\u0634\u0647\u0627\u062f\u0629 \"[\u0161ah\u0101da]\", \u2018testemu\u00f1o\u2019) \u00e9 o primeiro e m\u00e1is importante dos piares do islam. Condensa o esencial da doutrina isl\u00e1mica na breve frase \u00abnon hai m\u00e1is divindade que Deus e Mohammad \u00e9 o mensaxeiro de Deus\u00bb (traducida \u00e1s veces erroneamente como \u00abnon hai m\u00e1is deus que Al\u00e1 e Mahoma \u00e9 o seu profeta\u00bb), lema do islam que aparece en cantidade de motivos decorativos, estandartes e bandeiras (como por exemplo a de Arabia Saudita).\nA profesi\u00f3n de fe propiamente dita, \u00e9 dicir, o proceso ritual mediante o que unha persoa profesa a s\u00faa adhesi\u00f3n ao islam \u00e9 unha frase algo m\u00e1is longa, pronunciada sempre en \u00e1rabe, que incl\u00fae a anterior e di:\nMediante esta f\u00f3rmula o musulm\u00e1n proclama a unidade e a unicidade divina. A unidade, porque declara que hai unha \u00fanica divindade e a unicidade pois declara que dita divindade \u00e9 esencialmente unha, \u00e9 dicir, que non ten asociadas outras figuras divinas. A unidade divina marca a distancia respecto ao polite\u00edsmo, maioritario na Arabia preisl\u00e1mica, mais presente para moitos musulm\u00e1ns tam\u00e9n no cristianismo a trav\u00e9s do culto aos santos, mentres que o concepto de unicidade ou \"tawhid\", que \u00e9 central no islam, marca a distancia respecto a crenzas como o da Trindade cristi\u00e1.\nA crenza sincera na \"shahada\" basta para ser considerado musulm\u00e1n. A s\u00faa pronunciaci\u00f3n ante testemu\u00f1as, tras unha abluci\u00f3n, constit\u00fae todo o ritual necesario para converterse ao islam. A\u00ednda que, de acordo coa doutrina isl\u00e1mica, por si soa non abonda para conducir ao crente ao Para\u00edso, sen\u00f3n que \u00e9 necesario o cumprimento das obrigaci\u00f3ns dos outros catro alicerces.\nA oraci\u00f3n.\nA oraci\u00f3n ou sal\u00e1 (\u0635\u0644\u0627\u0629 \"[\u1e63al\u0101t]\", \u2018pregaria, acto de devoci\u00f3n\u2019) \u00e9 o segundo alicerce do islam. Cada musulm\u00e1n debe rezar cinco veces ao d\u00eda en direcci\u00f3n \u00e1 Meca.\nAntes de rezar, o musulm\u00e1n debe efectuar as abluci\u00f3ns. A abluci\u00f3n menor, que \u00e9 a habitual, consiste no lavado de cara, mans, cabeza e p\u00e9s. A abluci\u00f3n maior, requirida nalg\u00fans casos, consiste no lavado completo do corpo. As mesquitas te\u00f1en un lugar, xeralmente un patio, onde realizar este lavado ritual. En caso de non dispo\u00f1er de auga, pode practicarse a chamada \u00ababluci\u00f3n seca\u00bb, refreg\u00e1ndose con area limpa.\nNon \u00e9 necesario efectuar o rezo na mesquita, pois o islam considera toda a terra igualmente sagrada. Ac\u00f3dese \u00e1 mesquita cando se quere realizar a oraci\u00f3n colectivamente, sobre todo nas sextas feiras e en determinadas data especiais. Para rezar, os musulm\u00e1ns desc\u00e1lzanse f\u00f3ra das mesquitas, e logo sit\u00faanse sobre unha alfombra especial ou un anaco de tea ou outro material que a substit\u00faa.\nA oraci\u00f3n faise en direcci\u00f3n \u00e1 Meca, centro espiritual do islam, e dentro desta, cara a Kaaba, templo situado no centro da mesquita maior da cidade. A direcci\u00f3n cara a cal se mira ao rezar ch\u00e1mase en \u00e1rabe \"al quibla\" (\u0642\u0628\u0644\u0629), palabra que derivar\u00eda en \u00abalquibla\u00bb. Nas mesquitas, un nicho indica a direcci\u00f3n da quibla, e f\u00f3ra desta o crente ten que buscar a direcci\u00f3n aproximada gui\u00e1ndose polos puntos cardinais. Nos primeiros tempos do islam, con Mahoma vivo, or\u00e1base mirando cara Xerusal\u00e9n.\nA oraci\u00f3n consiste na recitaci\u00f3n de determinadas f\u00f3rmulas e vers\u00edculos do Cor\u00e1n, acompa\u00f1ada dunha serie de inclinaci\u00f3ns.\nA continuaci\u00f3n nom\u00e9anse as oraci\u00f3ns diarias, coas indicaci\u00f3ns tradicionais para saber cando deben facerse. A maior\u00eda dos musulm\u00e1ns gu\u00edanse polas chamadas \u00e1 oraci\u00f3n que se fan dende as mesquitas. Adoitan editarse tam\u00e9n almanaques que indican as horas propicias para efectuar as oraci\u00f3ns cada d\u00eda do ano en funci\u00f3n do lugar onde o musulm\u00e1n se atope.\nA esmola.\nA esmola ou azaque (\u0632\u064e\u0643\u0627\u0629 [zak\u0101t]; probidade) \u00e9 o terceiro alicerce do islam. O Cor\u00e1n ref\u00edrese a esta en m\u00e1is de 80 ocasi\u00f3ns.\nOs musulm\u00e1ns deben dar cada ano unha esmola \u00e1s persoas m\u00e1is pobres da s\u00faa comunidade, empezando por familiares e veci\u00f1os. A cantidade do azaque establ\u00e9cese idealmente nunha corentava parte dos aforros (\u00e9 dicir, un 2,5%) sempre e cando estes superen determinada cantidade. A esmola pode facerse en di\u00f1eiro e en especie: non s\u00f3 as rendas econ\u00f3micas son computables, sen\u00f3n tam\u00e9n o gando, as mercanc\u00edas, os minerais, os froitos e os cereais.\nAs finalidades da esmola son, segundo a doutrina musulm\u00e1, limitar a acumulaci\u00f3n de riquezas, purificar a alma da avaricia e a cobiza, axudar aos pobres e necesitados, crear esp\u00edrito de comunidade e axudar \u00e1 creaci\u00f3n de obras de utilidade p\u00fablica como escolas ou hospitais.\nOs beneficiarios das d\u00e1divas son, en primeiro lugar, as persoas incapaces de asegurar a s\u00faa subsistencia. Tam\u00e9n se benefician da mesma os recadadores da propia esmola, polo traballo realizado; as persoas convertidas recentemente ao islam, sobre todo se te\u00f1en certa influencia no seu contorno; as persoas endebedadas incapaces de facer fronte \u00e1s s\u00faas d\u00e9bedas; os musulm\u00e1ns que est\u00e1n lonxe dos seus fogares e non te\u00f1en medios para volver e, cando exist\u00eda a escravitude, os escravos, pois coa esmola mercaban a s\u00faa liberdade.\nO xax\u00fan.\nO xax\u00fan ou \"sawm\" (\u0635\u064e\u0648\u0652\u0645 \"[\u1e63awm]\") do mes de ramad\u00e1n, \u00e9 o cuarto alicerce do islam e unha das caracter\u00edsticas do islam m\u00e1is co\u00f1ecidas. A palabra \u00abramad\u00e1n\u00bb designa, f\u00f3ra da lingua \u00e1rabe, m\u00e1is o propio xax\u00fan que o mes.\nO xax\u00fan recom\u00e9ndase durante outros momentos do ano, pero durante o ramad\u00e1n \u00e9 estritamente obrigatorio para todo o que poida realizalo. Efect\u00faase durante todos os d\u00edas do mes dende a sa\u00edda at\u00e9 a posta de sol. Modifica sensiblemente a vida dos musulm\u00e1ns mentres dura: v\u00edvese m\u00e1is de noite e a xente x\u00fantase para compartir a ruptura do xax\u00fan. Moitos emigrantes musulm\u00e1ns volven aos seus pa\u00edses de orixe para facelo xax\u00fan canda os seus, en parte, porque consideran que o xax\u00fan \u00e9 m\u00e1is duro se se est\u00e1 nun medio non musulm\u00e1n. Tam\u00e9n cambia a alimentaci\u00f3n e prep\u00e1ranse alimentos espec\u00edficos de gran achega enerx\u00e9tica.\nTen sete condici\u00f3ns:\nEst\u00e1n exentos de cumprir co xax\u00fan os enfermos, os viaxeiros e as embarazadas.\nA peregrinaci\u00f3n \u00e1 Meca.\nO \"hajg\" ou \"hayy\" ( \u062d\u064e\u062c\u0651 \"\u1e25a\u01e7\u01e7\") \u00e9 o quinto piar do islam. O musulm\u00e1n debe peregrinar polo menos unha vez na vida \u00e1 cidade da Meca, sempre e cando te\u00f1a os medios econ\u00f3micos e as condici\u00f3ns de sa\u00fade necesarias.\nReal\u00edzase durante o mes de du-l-higga (\u0630\u0648 \u0627\u0644\u062d\u0650\u062c\u0651\u0629 \"\u1e0f\u016b al-\u1e25i\u01e7\u01e7a\": \u2018o da peregrinaci\u00f3n\u2019, duod\u00e9cimo do calendario musulm\u00e1n. Existen peregrinaci\u00f3ns menores que poden facerse noutros momentos.\nO ritual da peregrinaci\u00f3n var\u00eda lixeiramente segundo se viva na rexi\u00f3n da Meca ou se ve\u00f1a de f\u00f3ra, particularmente o da sacralizaci\u00f3n ou \"ihr\u0101m\", que se fan \u00e1 entrada do territorio sagrado. Tam\u00e9n as escolas xur\u00eddicas do islam marcan os seus propios matices. En termos xerais, dura cinco d\u00edas. Tras unha primeira visita \u00e1 Mesquita Al-Haram, onde se circunvala a Kaaba e se bebe auga do Pozo de Zamzam, os peregrinos dir\u00edxense \u00e1 localidade de Mina, \u00e1s aforas da cidade. O d\u00eda seguinte parten cara o monte Arafat, a 20\u00a0km da Meca, e o terceiro d\u00eda volven a Mina. De Mina regresan \u00e1 Meca, pasando antes por un lugar onde se realiza o co\u00f1ecido ritual de apedrar tres piares de cachotar\u00eda que representan ao diabo. O resto de rituais real\u00edzanse de novo na cidade santa.\nNormalmente os peregrinos aproveitan a peregrinaci\u00f3n para facer a continuaci\u00f3n unha visita \u00e1 cidade de Medina, onde est\u00e1n enterrados Mahoma e outros fundadores do islam.\nAs persoas que realizaron a peregrinaci\u00f3n poden usar logo o tratamento honor\u00edfico de \u062d\u064e\u0627\u062c\u0651 [\u1e25\u0101\u01e7\u01e7] ou \u062d\u064e\u0627\u062c\u0650\u0651\u064a [\u1e25\u0101\u01e7\u01e7\u012b] (\u2018peregrino\u2019) anteposto ao nome."}
{"id": "133298", "revid": "23204", "url": "https://gl.wikipedia.org/wiki?curid=133298", "title": "Imperio dos Cen D\u00edas", "text": "O per\u00edodo co\u00f1ecido como os Cen D\u00edas (en franc\u00e9s: \"Cent-Jours\"), ou Campa\u00f1a de Waterloo, comprende desde o 20 de marzo de 1815, data do regreso de Napole\u00f3n a Par\u00eds desde o seu exilio na illa de Elba, ata o 28 de xu\u00f1o de 1815, data da Segunda Restauraci\u00f3n de Lu\u00eds XVIII como rei de Francia. Este per\u00edodo pon fin \u00e1s chamadas Guerras Napole\u00f3nicas, as\u00ed como ao Imperio Franc\u00e9s de Napole\u00f3n Bonaparte.\nEsta expresi\u00f3n foi empregada por primeira vez polo prefecto de Par\u00eds, o Conde de Chabrol, no seu discurso de benvida ao rei, e se emprega tam\u00e9n para referirse \u00e1 guerra da S\u00e9tima Coalici\u00f3n. Este per\u00edodo co\u00f1eceu o \u00faltimo dos conflitos do longo per\u00edodo napole\u00f3nico, e tanto o Reino Unido como Rusia, Prusia, Suecia, Austria e alg\u00fans estados alem\u00e1ns declararon no Congreso de Viena ao Emperador franc\u00e9s fora da lei e non o reco\u00f1eceron como l\u00edder da naci\u00f3n francesa, ali\u00e1ndose na s\u00faa contra.\nO retorno do Emperador.\nUnha vella an\u00e9cdota serve como exemplo ilustrativo do carisma e a personalidade de Napole\u00f3n: O seu ex\u00e9rcito se enfrontaba \u00e1s tropas enviadas polo rei para detelo; os homes de cada bando formaban en li\u00f1as e se preparaban para disparar. Antes de iniciarse o ataque, Napole\u00f3n cami\u00f1ou cara ao centro de ambas as d\u00faas forzas, encarando aos homes do rei e abrindo a s\u00faa pecheira mentres dic\u00eda: \u00ab\u00a1Se alg\u00fan de v\u00f3s \u00e9 capaz de disparar \u00f3 seu emperador, que o faga agora!\u00bb Pouco m\u00e1is tarde, todos os homes se un\u00edan \u00e1 s\u00faa causa. Tam\u00e9n \u00e9 co\u00f1ecida a que refire as pintadas aparecidas en Par\u00eds, que dic\u00edan: \u00abXa te\u00f1o suficientes homes Lu\u00eds, non me env\u00edes m\u00e1is. Asinado Napole\u00f3n\u00bb, que expresaba o sentir na capital desde antes da chegada do Emperador.\nNapole\u00f3n non se deixou enganar polo entusiasmo que despertaba nas provincias e en Par\u00eds. Sab\u00eda que s\u00f3 a ansia de cambio e o desprezo cara o vello rei e os seus cobizosos cortes\u00e1ns lle conduciran a esta vitoria. Instintivamente sab\u00eda que se \u00eda a enfrontar cunha nova Francia que non tolerar\u00eda o despotismo.\nWaterloo.\nO inicio da batalla de Waterloo, o 18 de xu\u00f1o de 1815, demorouse durante bastantes horas mentres Napole\u00f3n agardaba a que o campo de batalla se secara da choiva da noite anterior. As \u00faltimas horas da tarde, o ex\u00e9rcito franc\u00e9s non conseguira expulsar as forzas aliadas de Wellington do outeiro onde se fortaleceron. Unha vez que os prusianos chegaron, atacando o flanco dereito franc\u00e9s en n\u00famero cada vez maior, o punto clave da estratexia de Napole\u00f3n de dividir aos ex\u00e9rcitos inimigos fallara, e o seu ex\u00e9rcito era empurrado das s\u00faas posici\u00f3ns polo avance combinado dos aliados. \u00d3 d\u00eda seguinte, a batalla de Wavre rematou cunha vitoria francesa que non serviu para nada. O ex\u00e9rcito xa non ti\u00f1a a forza necesaria para resistir \u00e1s forzas aliadas combinadas, polo que se retiraron cara Par\u00eds.\nA ca\u00edda do Emperador.\nAo chegar a Par\u00eds, tres d\u00edas despois de Waterloo, Napole\u00f3n a\u00ednda manti\u00f1a a esperanza de preparar a resistencia nacional, pero o ambiente das c\u00e1maras e a opini\u00f3n p\u00fablica llo impediu. El mesmo e m\u00e1is Lucien Bonaparte estaban s\u00f3s na crenza de que, disolvendo as c\u00e1maras e declarando a ditadura de Napole\u00f3n poder\u00edan salvar a Francia dos ex\u00e9rcitos das potencias que se aproximaban a Par\u00eds. O propio Davout, ministro da guerra, advertiu a Napole\u00f3n de que o destino de Francia s\u00f3 atopaba nas c\u00e1maras, o cal era verdade.\nA carreira de Napole\u00f3n, que conducira a Francia moito m\u00e1is lonxe do que se atopaba a comezos de 1789, agora lle devolv\u00eda ao seu punto de inicio, o mesmo que, no aspecto f\u00edsico, fixeron as s\u00faas campa\u00f1as entre 1796 e 1814, que ao principio aumentara enormemente os seus dominios, para logo encollerse dunha forma a\u00ednda m\u00e1is portentosa. Agora era claramente o momento de salvagardar o que a\u00ednda puidera conservarse, e isto o poder\u00eda facer Talleyrand desde a s\u00faa aparencia de lexitimidade. O mesmo Napole\u00f3n reco\u00f1eceu finalmente a verdade. Cando Lucien o apertou para que se atrevera a tomar a iniciativa ditatorial, replicoulle: \u00abXa me atrev\u00edn demasiado\u00bb. O 22 de xu\u00f1o de 1815, abdicaba en favor do seu fillo, Fran\u00e7ois Bonaparte, sabendo de antem\u00e1n que isto era simplemente unha formalidade, xa que o seu fillo se atopaba en Austria. O 25 de xu\u00f1o recibiu de Fouch\u00e9, o presidente do recentemente constitu\u00eddo goberno provisional, a insinuaci\u00f3n de que deb\u00eda deixar Par\u00eds. Napole\u00f3n retirouse ent\u00f3n a Malmaison, a antiga casa de Josephine, onde esta morrera pouco despois da s\u00faa primeira abdicaci\u00f3n. O 29 de xu\u00f1o, a aproximaci\u00f3n dos prusianos, que ti\u00f1an ordes de capturalo vivo o morto, fixo que se retirara a Rochefort, onde esperaba poder embarcar cara \u00f3s Estados Unidos. A definitiva restauraci\u00f3n de Lu\u00eds XVIII tivo lugar trala sa\u00edda do Emperador. Napole\u00f3n, por\u00e9n, nunca chegou a Am\u00e9rica, sen\u00f3n que foi capturado polas forzas inglesas e enviado o exilio na illa de Santa Helena, onde pasou o resto da s\u00faa vida."}
{"id": "133304", "revid": "12452", "url": "https://gl.wikipedia.org/wiki?curid=133304", "title": "Asquelminto", "text": ""}
{"id": "133305", "revid": "12452", "url": "https://gl.wikipedia.org/wiki?curid=133305", "title": "Aschelmintha", "text": ""}
{"id": "133306", "revid": "12452", "url": "https://gl.wikipedia.org/wiki?curid=133306", "title": "Pseudocoelomata", "text": ""}
{"id": "133307", "revid": "89787", "url": "https://gl.wikipedia.org/wiki?curid=133307", "title": "Val de Jiuzhaigou", "text": "O Val de Jiuzhaigou (\"\u4e5d\u5be8\u6c9f\" en chin\u00e9s,\" Sicad\u00eagu\" en tibetano) \u00e9 unha reserva natural no norte da provincia de Sichuan da Rep\u00fablica Popular da China, co\u00f1ecida polas s\u00faas cataratas e lagos, declarada Patrimonio da Humanidade pola UNESCO en 1992.\nXeograf\u00eda.\nO Val de Jiuzhaigou queda ao sur dos montes Minshan, a 330 quil\u00f3metros ao norte da cidade de Chengdu preto do l\u00edmite coa provincia de Gansu, forma parte da Prefectura Aut\u00f3noma Tibetana e Qiang de Ngawa e do condado de Jiuzhaigou.\nO espazo protexido cobre unha \u00e1rea de 720\u00a0km\u00b2 cunha altitude que var\u00eda segundo a zona, entre os 1.998 a 2.140 m e os 4.558 - 4.764 m. O clima no val \u00e9 fr\u00edo, a temperatura media rolda os 7.2\u00a0\u00b0C., coa m\u00ednima de -1\u00a0\u00b0C en xaneiro e a m\u00e1xima de 17\u00a0\u00b0C en xullo. O volume anual de precipitaci\u00f3ns \u00e9 de 661\u00a0mm, o 80% entre maio e outubro.\nHistoria.\nA \u00e1rea \u00e9 unha zona remota habitada polo pobo tibetano durante s\u00e9culos, en 1997 viv\u00edan no val 130 familias en sete aldeas totalizando uns 1000 habitantes, tradicionalmente dedicados \u00e1 agricultura e \u00e1 silvicultura, actividades que desde a declaraci\u00f3n de reserva natural est\u00e1 prohibida, dedic\u00e1ndose a poboaci\u00f3n a actividades relacionadas co turismo, os turistas que eran tan s\u00f3 5000 en 1984 chegaron a 1.190.000 en 2002."}
{"id": "133308", "revid": "85894", "url": "https://gl.wikipedia.org/wiki?curid=133308", "title": "Agathonisi", "text": "Agathonisi (grego: \u0391\u03b3\u03b1\u03b8\u03bf\u03bd\u03ae\u03c3\u03b9) \u00e9 unha pequena illa grega e unha comunidade (\u039a\u03bf\u03b9\u03bd\u03cc\u03c4\u03b7\u03c4\u03b1 \u0391\u03b3\u03b1\u03b8\u03bf\u03bd\u03b7\u03c3\u03af\u03bf\u03c5) situada no punto m\u00e1is setentrional da prefectura do Dodecaneso en Grecia. \nEst\u00e1 rodeado por moitas illas m\u00e1is pequenas e \u00e9 o fogar de d\u00faas vilas, \u00e1mbolas d\u00faas no interior; Megalo Chorio ( \"Gran Aldea\"), e Mikro Chorio ( \"Pequena Aldea\"). O \u00fanico porto da illa \u00e9 Agios Georgios (San Xurxo), que consiste nun par de hoteis. A illa tam\u00e9n \u00e9 co\u00f1ecida localmente como \"Gaidaro\", ou polo seu antigo nome \"Tragea\".\nO punto m\u00e1is alto da illa \u00e9 de 209 metros sobre o nivel do mar. Este pico at\u00f3pase preto de Mikro Chorio. A illa ten unha superficie de 13\u00b45\u00a0km\u00b2.\nO censo da illa en 1981 mostrou que estaba poboada por 133 persoas. En 1991, outro censo mostrou que a poboaci\u00f3n descendera a 112. No censo de 2001 aumentara de novo a 158 residentes, 144 dos cales viv\u00edan en Megalo Chorio, e s\u00f3 14 en Mikro Chorio. A Comunidade de Agathonisi, que incl\u00fae os illotes deshabitados de Glaros, Koun\u00e9li, Nera, e Psathon\u00edsio, ten unha superficie combinada de 14\u00b4500\u00a0km \u00b2."}
{"id": "133309", "revid": "1888", "url": "https://gl.wikipedia.org/wiki?curid=133309", "title": "Juan Jacobo Rousseau", "text": ""}
{"id": "133314", "revid": "98629", "url": "https://gl.wikipedia.org/wiki?curid=133314", "title": "Arkoi", "text": "Arkoi (grego: \u0391\u03c1\u03ba\u03bf\u03b9) \u00e9 un grupo de varias pequenas illas situadas no leste do mar Exeo, Grecia preto da costa exea turca, que forma parte do arquip\u00e9lago do Dodecaneso. A illa at\u00f3pase dentro do municipio de Patmos, e ten unha poboaci\u00f3n de 54 habitantes no censo de 2001.\nDebido \u00e1 pouca poboaci\u00f3n non existe unha verdadeira capital, como tal, a\u00ednda que a maior\u00eda dos habitantes viven cerca do porto principal o resto vive disperso ao redor da illa ou en terreos m\u00e1is altos. A maior\u00eda da poboaci\u00f3n atopa emprego na pesca, a cr\u00eda de cabras, ou traballando nunha das catro tabernas das illas.\nXeograf\u00eda.\nA illa caracter\u00edzase pola terra seca e rochosa, con pouca vexetaci\u00f3n, \u00e1 parte das Oliveiras e alg\u00fans arbustos resistentes. A fauna da illa componse principalmente de gando, como cabra s, ou burros, tam\u00e9n p\u00f3dense ver Garzas de cando en vez. A vida mari\u00f1a nas ba\u00edas da illa non sufriu tanto como noutras illas gregas.\nMonumentos Hist\u00f3ricos.\nSobre o outeiro que domina o porto principal at\u00f3panse as ru\u00ednas dunha acr\u00f3pole. A\u00ednda que pouco queda da estrutura, as ru\u00ednas fan un bo miradoiro no que ver a posta de sol sobre o mar Exeo. Nun extremo da illa, cara \u00e1 illa de Lipsi est\u00e1 a mellor praia da illa, Tiganakia. Esta praia \u00e9 pequena con algo de roca, pero ofrece augas cristalinas para nadar e avista da ba\u00eda os illotes pr\u00f3ximos \u00e9 id\u00edlica. Esta praia e invadida en pleno ver\u00e1n (xullo e agosto) por excursionistas da pr\u00f3xima illa de Lipsi que visitan a praia con frecuencia. O outro extremo da illa, na direcci\u00f3n da illa de Samos, se co\u00f1ece como o 'c\u00e1rcere italiano'. Os poboadores din que foi utilizado durante a segunda guerra mundial como unha prisi\u00f3n polo ex\u00e9rcito Italiano que ocupou a illa. Tam\u00e9n neste extremo da illa hai unha cova, que cont\u00e9n unha serie de formaci\u00f3ns de estalactitas e estalagmitas. A cova \u00e9 moi dif\u00edcil de atopar porque \u00f3 seu redor est\u00e1 cuberto de oliveiras e arbustos.\nPreto das Illas.\nA illa habitada m\u00e1is pr\u00f3xima \u00e9 a de Marathi, a\u00ednda que a poboaci\u00f3ns m\u00e1is pr\u00f3ximas de tama\u00f1o considerable at\u00f3panse nas illas de Lipsi e Patmos.\nTransporte.\nHai servizo de transbordador que unen a illa con Samos, Patmos, e Lipsi, as\u00ed como de cando en vez pequenos transbordadores a outras illas pr\u00f3ximas, como Marathi."}
{"id": "133319", "revid": "22570", "url": "https://gl.wikipedia.org/wiki?curid=133319", "title": "Neftekamsk", "text": "Neftekamsk (\"\u041d\u0435\u0444\u0442\u0435\u043a\u0430\u043c\u0430\" en baskir e \"\u041d\u0435\u0444\u0442\u0435\u043a\u0430\u043c\u0441\u043a\" en ruso) \u00e9 unha cidade da Rep\u00fablica de Bashkortost\u00e1n localizada na beira do r\u00edo Kama, en Rusia. A s\u00faa poboaci\u00f3n era de 118.000 habitantes en 2008.\nHistoria.\nEn 1955 descubriuse petr\u00f3leo preto da aldea mari de Arlani no distrito de Krasnokamski, levant\u00e1ndose o centro administrativo do campo de petr\u00f3leo na actual localizaci\u00f3n de Neftekamsk en 1957, recibindo o status de cidade en 1963."}
{"id": "133322", "revid": "85894", "url": "https://gl.wikipedia.org/wiki?curid=133322", "title": "Tyrone Power", "text": "Tyrone Edmund Power Jr., nado en Cincinnati o 5 de maio de 1913, finado en Madrid o 15 de novembro de 1958, foi un actor estadounidense."}
{"id": "133323", "revid": "1987", "url": "https://gl.wikipedia.org/wiki?curid=133323", "title": "Tyrone", "text": "Tyrone p\u00f3dese referir a:"}
