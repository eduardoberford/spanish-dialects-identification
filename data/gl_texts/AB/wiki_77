{"id": "186749", "revid": "98629", "url": "https://gl.wikipedia.org/wiki?curid=186749", "title": "Brahmagupta", "text": "Brahmagupta (\u092c\u094d\u0930\u0939\u094d\u092e\u0917\u0941\u092a\u094d\u0924) (Bhinmal, Raxast\u00e1n, 589 \u2013 668) foi un matem\u00e1tico e astr\u00f3nomo indio que escribiu d\u00faas obras importantes de matem\u00e1ticas e astronom\u00eda: o \"Brahmasphu\u1e6dasiddhanta\" (Tratado Extensivo de Brahma) (628), un tratado te\u00f3rico, e o \"Kha\u1e47\u1e0dakhadyaka\", un texto m\u00e1is pr\u00e1ctico.\nHai raz\u00f3ns para crer que Brahmagupta era ori\u00fando de Bhillamala (actual Bhinmal) no imperio de Harsha. Debido a iso, Brahmagupta \u00e9 frecuentemente denominado Bhillamalacarya, \"o mestre de Bhillamala\".\nFoi o director do observatorio astron\u00f3mico de Ujjain, o m\u00e1is antigo e importante da India na s\u00faa \u00e9poca, e durante a s\u00faa estad\u00eda al\u00ed escribiu catro libros sobre matem\u00e1tica e astronom\u00eda: os dous anteriormente mencionados, o \"Cadamekela\" e o \"Durkeamynarda\". Os textos de Brahmagupta te\u00f1en un certo aire po\u00e9tico pois est\u00e1n escritos en versos el\u00edpticos, pr\u00e1ctica habitual entre os matem\u00e1ticos indios daquel tempo.\nBrahmagupta est\u00e1 considerado como o pai da aritm\u00e9tica, da \u00e1lxebra e da an\u00e1lise num\u00e9rica. A aritm\u00e9tica moderna usada actualmente espallouse pola India e por Arabia e, de al\u00ed, pasou a Europa. Inicialmente co\u00f1ec\u00edase como \"Al Hind\" (en \u00e1rabe) e como \"Modus Indoram\" (en lat\u00edn). \"Modus Indoram\" significa \"m\u00e9todo dos indios\" e converteuse na aritm\u00e9tica usual, substitu\u00edndo aos numerais romanos e aos m\u00e9todos baseados no \u00e1baco. A adici\u00f3n, a subtracci\u00f3n, a divisi\u00f3n e outras operaci\u00f3ns fundamentais usando numerais \u00e1rabes apareceron na s\u00faa obra \"Brahmasputhasiddhanta\" (628).\nO seu traballo tivo un impacto significativo nas construci\u00f3ns matem\u00e1ticas. Brahmagupta popularizou o concepto do cero (na s\u00faa obra aparece por primeira vez esta noci\u00f3n), sendo o primeiro en dar regras para operar con el. Tam\u00e9n definiu regras para a aritm\u00e9tica con n\u00fameros negativos en termos moi parecidos aos da matem\u00e1tica moderna. A maior diverxencia estriba en que Brahmagupta intentou definir a \"divisi\u00f3n por cero\", considerada inexistente na matem\u00e1tica moderna. A s\u00faa definici\u00f3n de cero como un n\u00famero era adecuada, ag\u00e1s o feito de considerar 0/0 igual a 0, en contra da opini\u00f3n actual de que esa cantidade non pode definirse.\nEn 628, Brahmagupta proporcionou a primeira soluci\u00f3n xeral para a ecuaci\u00f3n de segundo grao.\nEst\u00e1 considerado como o m\u00e1is grande dos matem\u00e1ticos da \u00e9poca, por\u00e9n desco\u00f1\u00e9cese as fontes das matem\u00e1ticas de Brahmagupta.\nVida e obra.\nNos versos 7 e 8 do cap\u00edtulo XXIV do \"Br\u0101hmasphu\u1e6dasiddh\u0101nta\" dise que Brahmagupta escribiu este texto \u00e1 idade de 30 no ano 550 \u015aaka (que corresponde ao ano 628 d.C.), durante o reinado de Vy\u0101ghramukha. Ded\u00facese delo que naceu no ano 598. Os narradores ref\u00edrense a el como un grande estudoso de Bhillamala, actual Bhinmal, unha cidade no estado de Rajasthan no noroeste da India, e naqueles tempos centro do poder dos Gurjars. Seu pai era Jisnugupta. Probabelmente viviu a maior parte da s\u00faa vida en Bhillamala durante o reinado, e posibelmente baixo o mecenado, do rei Vyaghramukha. En consecuencia, ref\u00edrese con frecuencia a Brahmagupta como o Bhillamalacharya, \u00e9 dicir, o \"mestre de Bhillamala\". Foi o director do observatorio astron\u00f3mico de Ujjain, e durante o seu mandato escribiu catro textos de matem\u00e1ticas e astronom\u00eda: o \"Cadamekela\" en 624, o \"Brahmasphutasiddhanta\" en 628, o \"Khandakhadyaka\" en 665, e o \"Durkeamynarda\" en 672. O \"Brahmasphutasiddhanta\" (\"Tratado Extensivo de Brahma\") \u00e9 para alg\u00fans a s\u00faa obra m\u00e1is famosa. O historiador musulm\u00e1n al Biruni (c. 1050), no seu libro \"Tariq al-Hind\", afirma que o califa abb\u00e1sida al-Ma'mun ti\u00f1a unha embaixada na India que mercou e enviou a Bagdad un libro que foi traducido ao \u00e1rabe co t\u00edtulo \"Sindhind\". Est\u00e1 xeralmente aceptado que \"Sindhind\" \u00e9 a traduci\u00f3n do \"Brahmasphutasiddhanta\" de Brahmagupta.\nA\u00ednda que Brahmagupta esta familiarizado cos traballos astron\u00f3micos que segu\u00edan a tradici\u00f3n do Aryabhatiya, non se sabe se estaba familiarizado coas obras de Bhaskara I, contempor\u00e1neo seu. Brahmagupta fixo abundantes cr\u00edticas dirixidas aos traballos dos astr\u00f3nomos rivais, e no seu \"Brahmasphutasiddhanta\" \u00e1chase un dos primeiros cismas entre matem\u00e1ticos indios. O primeiro motivo de divisi\u00f3n foi pola maneira de aplicar as matem\u00e1ticas ao mundo f\u00edsico, m\u00e1is que polas propias matem\u00e1ticas. No caso de Brahmagupta, os desacordos provi\u00f1an en gran medida pola elecci\u00f3n dos par\u00e1metros astron\u00f3micos e as teor\u00edas. As cr\u00edticas as teor\u00edas rivais aparecen ao longo dos primeiros dez cap\u00edtulos de astronom\u00eda, e o cap\u00edtulo und\u00e9cimo est\u00e1 enteiramente dedicado \u00e1s cr\u00edticas destas teor\u00edas, se ben non aparecen cr\u00edticas nos cap\u00edtulos 12 e 18.\n\u00c1lxebra.\nBrahmagupta deu a soluci\u00f3n da ecuaci\u00f3n linear xeral no cap\u00edtulo 18 do \"Brahmasphutasiddhanta\":\na cal \u00e9 a soluci\u00f3n da ecuaci\u00f3n formula_1 equivalente a formula_2, onde \"rupas\" ref\u00edrese \u00e1s constantes \"c\" e \"e\".\nPosteriormente deu d\u00faas soluci\u00f3ns equivalentes para a ecuaci\u00f3n cadr\u00e1tica xeral:\nas cales son, respectivamente, soluci\u00f3ns da ecuaci\u00f3n formula_3 equivalentes a:\ne\nContinuaba resolvendo sistemas de ecuaci\u00f3ns indeterminadas, establecendo que a vari\u00e1bel desexada debe ser despexada, e logo a ecuaci\u00f3n debe ser dividida polo coeficiente da vari\u00e1bel desexada. En particular, recomendaba o uso do \"pulverizador\" para resolver ecuaci\u00f3ns con moitas inc\u00f3gnitas:\nA \u00e1lxebra de Brahmagupta, como a de Diofanto, era sincopada. A suma indic\u00e1base colocando os n\u00fameros un ao lado doutro. A resta mediante un punto sobre o subtraendo, e a divisi\u00f3n colocando o divisor baixo o dividendo de modo semellante \u00e1 nosa notaci\u00f3n actual pero sen a raia. Multiplicaci\u00f3n, evoluci\u00f3n, e cantidades desco\u00f1ecidas represent\u00e1banse mediante abreviaturas ou termos axeitados. O alcance da influencia grega nesta sincopaci\u00f3n, se a houbo, non \u00e9 co\u00f1ecida e \u00e9 pos\u00edbel que tanto a sincopaci\u00f3n grega como a india derivaran dunha fonte babilonia com\u00fan.\nAritm\u00e9tica.\nAs catro operaci\u00f3ns b\u00e1sicas (suma, resta, multiplicaci\u00f3n e divisi\u00f3n) eran co\u00f1ecidas por moitas culturas anteriores a Brahmagupta. O sistema actual est\u00e1 baseado no sistema de numeraci\u00f3n indo-ar\u00e1bico que apareceu por primeira vez no Brahmasphutasiddhanta. Brahmagupta describe a multiplicaci\u00f3n as\u00ed: \"o multiplicando rep\u00edtese como unha corda para o gando, tan a mi\u00fado como hai partes integrantes do multiplicador e \u00e9 repetidamente multiplicado por elas e os produtos eng\u00e1dense conxuntamente. Isto \u00e9 multiplicaci\u00f3n. Ou o multiplicador rep\u00edtese tantas veces como hai partes compo\u00f1entes do multiplicador\". A aritm\u00e9tica india foi co\u00f1ecida na Europa medieval como \"Modus Indoram\" que significa \"M\u00e9todo dos indios\". No \"Brahmasphutasiddhanta\", nom\u00e9ase a multiplicaci\u00f3n como \"Gomutrika\". Ao comezo do cap\u00edtulo 12 do \"Brahmasphutasiddhanta\", titulado \"C\u00e1lculo\", Brahmagupta detalla as operaci\u00f3ns con fracci\u00f3ns. Est\u00e1 escrito para lectores que se sup\u00f3n co\u00f1ecen as operaci\u00f3ns aritm\u00e9ticas b\u00e1sicas inclu\u00eddo o c\u00e1lculo da ra\u00edz cadrada, por\u00e9n explica como calcular o cubo e a ra\u00edz c\u00fabica dun enteiro e m\u00e1is adiante d\u00e1 regras que facilitan o c\u00e1lculo de cadrados e ra\u00edces cadradas. Posteriormente proporciona regras para manexarse con cinco tipos de combinaci\u00f3ns de fracci\u00f3ns\nformula_6, formula_7, formula_8, formula_9, e formula_10.\nSeries.\nBrahmagupta contin\u00faa logo a dar a suma dos cadrados e cubos dos primeiros \"n\" enteiros:\nAqu\u00ed Brahmagupta achou o resultado en termos da \"suma\" dos primeiros \"n\" enteiros, no canto de facelo en termos de \"n\" como se fai na pr\u00e1ctica moderna.\nBrahmagupta deu a suma dos cadrados dos primeiros n n\u00fameros naturais como formula_11, e a suma dos cubos dos primeiros n n\u00fameros naturais como formula_12.\nCero.\nO \"Brahmasphu\u1e6dasiddhanta\" de Brahmagupta \u00e9 o primeiro libro que menciona o cero como n\u00famero. De a\u00ed que Brahmagupta estea considerado como o primeiro en formular o concepto do cero. Deu regras para usar o cero con n\u00fameros negativos e positivos. Cero m\u00e1is un n\u00famero positivo \u00e9 o n\u00famero positivo e un n\u00famero negatvo m\u00e1is cero \u00e9 o n\u00famero negativo etc. O \"Brahmasphutasiddhanta\" \u00e9 o texto m\u00e1is antigo co\u00f1ecido que trata ao cero como un n\u00famero por dereito propio, e non como un simple d\u00edxito simb\u00f3lico que representa outro n\u00famero como fac\u00edan os babilonios, ou como un s\u00edmbolo para a ausencia de cantidade como fixo Tolomeo e os romanos. No cap\u00edtulo 18 do \"Brahmasphutasiddhanta\", Brahmagupta describe operaci\u00f3ns con n\u00fameros negativos. Primeiramente describe a adici\u00f3n e a subtracci\u00f3n:\nContin\u00faa describindo a multiplicaci\u00f3n:\nMais a s\u00faa descrici\u00f3n da divisi\u00f3n por cero difire do noso entendemento moderno:\nAqu\u00ed Brahmagupta establece que formula_13, e para a cuesti\u00f3n formula_14 onde formula_15 non revelou o seu parecer. As s\u00faas regras para a aritm\u00e9tica dos n\u00fameros negativos e o cero asem\u00e9llanse bastante co co\u00f1ecemento moderno, ag\u00e1s a divisi\u00f3n por cero que non est\u00e1 definida na nosa moderna matem\u00e1tica.\nAn\u00e1lise Diofantiana.\nTernas pitag\u00f3ricas.\nNo cap\u00edtulo 12 do seu \"Brahmasphutasiddhanta\", Brahmagupta proporciona unha f\u00f3rmula \u00fatil para xerar ternas pitag\u00f3ricas:\nOu, noutras palabras, se \"d = mx/(x + 2)\", ent\u00f3n un viaxeiro que \"salta\" verticalmente unha distancia \"d\"\u00a0 desde o cumio dunha monta\u00f1a de altura \"m\", e logo viaxa en li\u00f1a recta a unha cidade a unha distancia horizontal \"mx\" desde a base da monta\u00f1a, viaxa a mesma distancia que outro que descende verticalmente a monta\u00f1a e logo viaxa horizontalmente \u00e1 cidade. Dito xeom\u00e9tricamente, se un tri\u00e1ngulo rect\u00e1ngulo ten de base un cateto de lonxitude formula_16 e de altura o outro cateto de lonxitude formula_17, ent\u00f3n a lonxitude \"c\" da hipotenusa v\u00e9n dada por formula_18. E, de feito, un c\u00e1lculo alx\u00e9brico elemental mostra que formula_19, para calquera valor \"d\"\u00a0 elixido. Tam\u00e9n, se \"m\" e \"x\" son racionais, ent\u00f3n tam\u00e9n o son \"d, a, b\" e \"c\"; e p\u00f3dese obter unha terna pitag\u00f3rica a partir de \"a, b\" e \"c\"\u00a0 multiplicando cada un deles polo m\u00ednimo com\u00fan m\u00faltiplo dos seus denominadores.\nEcuaci\u00f3n de Pell.\nBrahmagupta contin\u00faa dando unha relaci\u00f3n recorrente para xerar soluci\u00f3ns dalgunhas ecuaci\u00f3ns diofantianas de segundo grao, como formula_20, chamada ecuaci\u00f3n de Pell, usando un algoritmo euclidiano que el chamou o \"pulverizador\" pois descomp\u00f3n n\u00fameros noutros m\u00e1is pequenos:\nA chave desta soluci\u00f3n foi a identidade:\na cal \u00e9 unha xeneralizaci\u00f3n da identidade descuberta por Diofanto:\nUsando esta identidade e o feito de que se formula_23 formula_24 e formula_25 formula_26 son soluci\u00f3ns das ecuaci\u00f3ns formula_27 e formula_28, respectivamente, ent\u00f3n formula_29 \u00e9 unha soluci\u00f3n de formula_30, foi quen de achar soluci\u00f3ns integrais da ecuaci\u00f3n de Pell a trav\u00e9s de series de ecuaci\u00f3ns da forma formula_31. Desafortunadamente, Brahmagupta non foi quen de aplicar a s\u00faa soluci\u00f3n uniformemente para todos os pos\u00edbeis valores de \"N\", s\u00f3 conseguiu mostrar que se formula_32 ten unha soluci\u00f3n enteira para k = \u00b11, \u00b12, ou \u00b14, ent\u00f3n formula_33 ten unha soluci\u00f3n. A soluci\u00f3n para a ecuaci\u00f3n xeral de Pell tivo que agardar por Bhaskara II contra o ano 1150.\nXeometr\u00eda.\nF\u00f3rmula de Brahmagupta.\nO resultado xeom\u00e9trico m\u00e1is famoso de Brahmagupta \u00e9 a s\u00faa f\u00f3rmula para cuadril\u00e1teros c\u00edclicos. Dadas as lonxitudes dos lados dun cuadril\u00e1tero c\u00edclico calquera, Brahmagupta deu unha f\u00f3rmula aproximada e outra exacta para a \u00e1rea da figura:\nPolo tanto, dadas as lonxitudes \"p\", \"q\", \"r\" e \"s\" dun cuadril\u00e1tero c\u00edclico, a \u00e1rea aproximada \u00e9 formula_34, mentres que, sendo formula_35, a \u00e1rea exacta \u00e9:\nA\u00ednda que Brahmagupta non establece explicitamente que estes cuadril\u00e1teros son c\u00edclicos, \u00e9 evidente, a partir destas regras, que \u00e9 o caso. A f\u00f3rmula de Her\u00f3n \u00e9 un caso especial desta f\u00f3rmula, supo\u00f1endo que un dos lados \u00e9 igual a cero.\nTri\u00e1ngulos.\nBrahmagupta dedicou unha parte substancial do seu traballo \u00e1 xeometr\u00eda. Un dos seus teoremas d\u00e1 unha f\u00f3rmula para calcular as lonxitudes dos segmentos nos que queda dividida a base cando se traza a altura correspondente:\nAs\u00ed, se \"b\" \u00e9 a base do tri\u00e1ngulo e \"a\" e \"c\" os outros dous lados (formula_37) ent\u00f3n as lonxitudes dos dous segmentos son formula_38.\nPosteriormente d\u00e1 un teorema para tri\u00e1ngulos racionais. Un tri\u00e1ngulo con lados racionais \"a\", \"b\", \"c\" \u00e9 \u00e1rea racional \u00e9 da forma:\npara alg\u00fans n\u00fameros racionais \"u\", \"v\", e \"w\".\nTeorema de Brahmagupta.\nContin\u00faa Brahmagupta:\nPolo tanto, nun cuadril\u00e1tero c\u00edclico \"non-igual\" (isto \u00e9, un trapecio is\u00f3scele), a lonxitude de cada diagonal \u00e9 formula_40.\nDespois d\u00e1 f\u00f3rmulas para as lonxitudes e \u00e1reas de figuras xeom\u00e9tricas, como os circunraios dun trapecio is\u00f3scele e dun cuadril\u00e1tero escaleno, e as lonxitudes das diagonais dun cuadril\u00e1tero c\u00edclico escaleno. Todo isto conduce ao famoso Teorema de Brahmagupta:\n\u00c9 dicir, se un cuadril\u00e1tero c\u00edclico \u00e9 ortodiagonal (isto \u00e9, ten as diagonais perpendiculares), ent\u00f3n a perpendicular a un lado desde o punto de intersecci\u00f3n das diagonais bisecciona ao lado oposto.\nPi.\nNo verso 40, Brahmagupta d\u00e1 valores para \"\u03c0\":\nPolo tanto, Brahmagupta usa para \"\u03c0\" o valor \"pr\u00e1ctico de 3, e formula_41 como o seu valor exacto.\nMedidas e construci\u00f3ns.\nNalg\u00f9ns dos versos anteriores ao 40, Brahmagupta d\u00e1 construci\u00f3ns de varias figuras con lados arbitrarios. Esencialmente manipula tri\u00e1ngulos rect\u00e1ngulos para producir tri\u00e1ngulos is\u00f3sceles, tri\u00e1ngulos escalenos, rect\u00e1ngulos, trapecios is\u00f3sceles, trapecios is\u00f3sceles con tres lados iguais, e un cuadril\u00e1tero c\u00edclico escaleno.\nDespois de dar o valor de pi, trata problemas da xeometr\u00eda de figuras planas e s\u00f3lidos xeom\u00e9tricos, como o c\u00e1lculo de volumes e \u00e1reas de superficies (ou espazos baleiros con forma de s\u00f3lido xeometrico). Achou o volume de prismas rectangulares, pir\u00e1mides, e troncos piramidais rect\u00e1ngulos. Posteriormente atopou a profundidade media dunha serie de furados. Para o volume dun tronco de pir\u00e1mide, deu o valor \"pragm\u00e1tico\" como o produto da altura polo cadrado da media das arestas que van da cara superior \u00e1 inferior, e o volume \"superficial\" como o produto da altura pola \u00e1rea media.\nTrigonometr\u00eda.\nT\u00e1boa de senos.\nNo cap\u00edtulo 2 do \"Brahmasphutasiddhanta\", titulado \"Lonxitudes planetarias verdadeiras\", Brahmagupta presenta unha t\u00e1boa de senos:\nAqu\u00ed Brahmagupta usa nomes de obxectos para representar os d\u00edxitos numerais con valor posicional, como era com\u00fan facer cos datos num\u00e9ricos nos tratados s\u00e1nscritos. Os Proxenitores representan aos 14 Proxenitores (\"Manu\") na cosmolox\u00eda india ou 14, \"xemelgos\" significa 2, \"Osa Maior\" representa \u00e1s sete estrelas da Osa Maior ou 7, \"Vedas\" ref\u00edrese aos 4 Vedas ou 4, dados representa o n\u00famero de lados dun dado tradicional ou 6, e as\u00ed sucesivamente. Esta informaci\u00f3n pode ser traducida como a lista dos senos, 214, 427, 638, 846, 1051, 1251, 1446, 1635, 1817, 1991, 2156, 2312, 1459, 2594, 2719, 2832, 2933, 3021, 3096, 3159, 3207, 3242, 3263, e 3270, co raio comezando en 3270.\nF\u00f3rmula de interpolaci\u00f3n.\nNo 665 Brahmagupta dese\u00f1ou e usou un caso especial da f\u00f3rmula de interpolaci\u00f3n de Newton-Stirling de segunda orde para interpolar novos valores da funci\u00f3n seno a partir doutros valores xa tabulados. A f\u00f3rmula d\u00e1 unha estimaci\u00f3n do valur dunha funci\u00f3n \"f\" para un valor \"a\"\u00a0+\u00a0\"xh\" do seu dominio (con \"h\"\u00a0&gt;\u00a00 e \u22121\u00a0\u2264\u00a0\"x\"\u00a0\u2264\u00a01) cando o seu valor \u00e9 xa co\u00f1ecido para \"a\"\u00a0\u2212\u00a0\"h,\u00a0 a\" e \"a\"\u00a0+\u00a0\"h\".\nA f\u00f3rmula para a estimaci\u00f3n \u00e9:\nonde \u0394 \u00e9 o operador diferenza de primeira orde, \u00e9 dicir:\nAstronom\u00eda.\nFoi a trav\u00e9s do \"Brahmasphutasiddhanta\" que os \u00e1rabes aprenderon a astronom\u00eda india. Edward Saxhau afirma que \"Brahmagupta foi o que ensinou astronom\u00eda aos \u00e1rabes\". O famoso califa abb\u00e1sida Al-Mansur (712\u2013775) fundou Bagdad, situada nos bancos do Tigris, e fixo dela o centro do saber. O califa invitou a un sabio de Ujjain de nome Kankah cara ao ano 770. Kankah utilizaba o \"Brahmasphutasiddhanta\" para explicar o sistema de astronom\u00eda aritm\u00e9tica hind\u00fa. Muhammad al-Fazari traduciu o traballo de Brahmagupta ao \u00e1rabe por petici\u00f3n do califa.\nNo cap\u00edtulo sete do \"Brahmasphutasiddhanta\", titulado \"Luar Crecente\", Brahmagupta refuta a idea, sostida nalg\u00fans escritos, de que a L\u00faa est\u00e1 m\u00e1is lonxe da Terra co Sol. Expl\u00edcao mediante a iluminaci\u00f3n da L\u00faa polo Sol:\nExplica logo que, como a L\u00faa est\u00e1 m\u00e1is preto da Terra co Sol, o nivel de brillo da parte iluminada depende das posici\u00f3ns relativas do Sol e da L\u00faa, e poden ser computadas a partir do tama\u00f1o do \u00e1ngulo entre os dous corpos.\nAlgunhas das contribuci\u00f3ns importantes feitas por Brahmagupta \u00e1 astronom\u00eda son: m\u00e9todos para calcular a posici\u00f3n de corpos celestes ao longo do tempo (efem\u00e9rides), as s\u00faas elevaci\u00f3n e posici\u00f3n, conxunci\u00f3ns, e o c\u00e1lculo de eclipses solares e lunares. Brahmagupta criticaba o punto de vista pur\u00e1nico de que a Terra era plana ou oca. Pola contra, observou que a Terra e o ceo eran esf\u00e9ricos."}
{"id": "186750", "revid": "43327", "url": "https://gl.wikipedia.org/wiki?curid=186750", "title": "Bhaskara", "text": "Bhaskara pode referirse a:"}
{"id": "186751", "revid": "88215", "url": "https://gl.wikipedia.org/wiki?curid=186751", "title": "Fabiana Murer", "text": "Fabiana de Almeida Murer, nada en Campinas o 16 de marzo de 1981, \u00e9 unha atleta brasileira de salto con p\u00e9rtega. Foi campioa mundial e ostenta o actual r\u00e9cord brasileiro e suramericano da modalidade, cunha marca de 4,85 m."}
{"id": "186752", "revid": "23204", "url": "https://gl.wikipedia.org/wiki?curid=186752", "title": "Bhaskara II", "text": "Bhaskara (1114 - 1185), tam\u00e9n co\u00f1ecido como Bhaskara II e Bhaskara Ach\u0101rya (\"Bhaskara o profesor\"), foi un matem\u00e1tico e astr\u00f3nomo indio.\nNaceu preto de Bijjada Bida (hoxe en d\u00eda o distrito de Bijapur, estado de Karnataka, India do Sur) e foi director do observatorio astron\u00f3mico de Ujjain, continuando a tradici\u00f3n matem\u00e1tica de Varahamihira e Brahmagupta.\nBhaskara representa o cumio do co\u00f1ecemento matem\u00e1tico e astron\u00f3mico no s\u00e9culo XII. Alcanzou un co\u00f1ecemento de c\u00e1lculo, astronom\u00eda, os sistemas de numeraci\u00f3n e a resoluci\u00f3n de ecuaci\u00f3ns que non fora alcanzado en ningunha parte do mundo durante varios s\u00e9culos. Os seus principais traballos foron o \"Lilavati\" (sobre aritm\u00e9tica), \"Bijaganita\" (\"\u00c1lxebra\") e \"Siddhanta Shiromani\" (escrito en 1150) que consta de d\u00faas partes: \"Goladhyaya\" (esfera) e \"Grahaganita\" (matem\u00e1ticas dos planetas).\nLendas.\n\"Lilavati\", o seu libro sobre aritm\u00e9tica, \u00e9 a fonte de interesantes lendas que afirman que foi escrito para a s\u00faa filla, Lilavati. Nun destes relatos, encontrado nunha traduci\u00f3n persa de \"Lilavati\", Bhaskara II estudou o hor\u00f3scopo de Lilavati e predixo que o seu marido morrer\u00eda pouco despois do matrimonio, se o enlace non suced\u00eda nun momento determinado. Para impedir isto, colocou unha cunca cun pequeno burato na parte inferior dunha vasilla chea de auga, colocada de maneira que a cunca afundir\u00eda cando comezase a hora propicia. Puxo o mecanismo nun cuarto cun aviso a Lilavati de que non se acercara ao aparello. A\u00ednda que ela, por curiosidade, foi mirar, coa mala sorte de que unha perla do seu aro do nariz caeu accidentalmente dentro, o que afectou o funcionamento do artefacto. O casamento tivo lugar, por iso, en tempo non propicio, de xeito que Lilavanti quedou vi\u00fava axi\u00f1a. Dise que Bhaskara lle ensinou matem\u00e1ticas para consolala na s\u00faa dor e escribiu ese libro para ela.\nMatem\u00e1ticas.\nAlgunhas das achegas de Bhaskara \u00e1s matem\u00e1ticas foron as seguintes:\nBhaskara II chegou \u00e1 conclusi\u00f3n seguinte: \" 1 / 0 = \u221e \" (un dividido por cero = infinito) xa que para alcanzar a unidade se ten de recorrer sempre a un divisor fraccional m\u00e1is pequeno; unha vez realizada a divisi\u00f3n o resto ten que dividirse sempre por un divisor m\u00e1is pequeno."}
{"id": "186753", "revid": "89787", "url": "https://gl.wikipedia.org/wiki?curid=186753", "title": "Interferencia de ARN", "text": "A interferencia de ARN ou interferencia por ARN ou ribointerferencia, abreviada como RNAi (do ingl\u00e9s \"RNA interference\"), \u00e9 un sistema celular que interv\u00e9n no control da inactivaci\u00f3n dos xenes e do seu grao de expresi\u00f3n, que \u00e9 realizado por certos tipos de ARN, chamados ARN interferentes. Por tanto, c\u00f3mpre distinguir entre:\nHistoricamente a interferencia de ARN foi co\u00f1ecida tam\u00e9n con outros nomes, como cosupresi\u00f3n, silenciamento de xenes postranscricional (PTGS), e quelling.\nHai dous tipos de mol\u00e9culas de ARN pequenas, o microARN (miRNA) e o ARN interferente pequeno (siRNA), que son b\u00e1sicos na interferencia de ARN. Outro tipo de ARN interferente \u00e9 o piRNA (asociado \u00e1s prote\u00ednas piwi). Os ARN son un produto directo da transcrici\u00f3n de xenes, e estes pequenos ARN poden unirse a outros ARN espec\u00edficos (ARNm) facendo que aumenten ou dimin\u00faan a s\u00faa actividade; por exemplo impedindo que o ARNm sexa traducido a prote\u00ednas. A interferencia de ARN ten un importante papel na defensa das c\u00e9lulas contra xenes parasitos, como virus e transpos\u00f3ns, pero tam\u00e9n dirixen o desenvolvemento celular e a expresi\u00f3n xen\u00e9tica en xeral.\nA v\u00eda da interferencia de ARN (RNAi) est\u00e1 presente nos animais e en moitos eucariotas e in\u00edciase polo encima Dicer, que corta os ARN de dobre cadea (dsRNA, \"double stranded RNA\") longos en fragmentos m\u00e1is curtos de ~20 nucle\u00f3tidos que se chaman siRNA. Cada siRNA sep\u00e1rase en d\u00faas cadeas de ARN monocatenarias (ssRNA, \"single stranded RNA\"), que se denominan a fibra pasaxeira e a fibra gu\u00eda. A fibra pasaxeira ser\u00e1 degradada, e a fibra gu\u00eda ser\u00e1 incorporada no chamado complexo silenciador inducido por ARN (RISC, \"RNA-induced silencing complex\"). O fen\u00f3meno de interferencia mellor estudado \u00e9 o silenciamento de xenes postranscricional, que ocorre cando a fibra gu\u00eda se une por apareamento de bases cunha secuencia complementaria dunha mol\u00e9cula de ARN mensaxeiro e induce o seu corte pola Argonauta, o compo\u00f1ente catal\u00edtico do complexo RISC. Este proceso s\u00e1bese que se propaga sistemicamente a trav\u00e9s do organismo a pesar da limitada concentraci\u00f3n molar inicial do siRNA.\nO efecto selectivo e potente da interferencia de ARN (RNAi) sobre a expresi\u00f3n x\u00e9nica fai deste proceso unha ferramenta valiosa para a investigaci\u00f3n tanto en cultivos celulares coma nos organismos vivos, porque os ARN de dobre cadea introducidos nas c\u00e9lulas poden inducir a supresi\u00f3n dos xenes espec\u00edficos que interesen. A interferencia (RNAi) pode tam\u00e9n utilizarse en exames a grande escala que bloqueen sistematicamente a expresi\u00f3n de cada xene dunha c\u00e9lula, o cal pode axudar a identificar os compo\u00f1entes que se precisan para cada proceso celular ou para procesos complexos como a divisi\u00f3n celular. O aproveitamento desta v\u00eda \u00e9 tam\u00e9n unha ferramenta moi prometedora en biotecnolox\u00eda e medicina.\nHistoricamente, a interferencia de ARN era co\u00f1ecida por outros nomes, como cosupresi\u00f3n, silenciamento de xenes postranscricional, e sufocamento (\"quelling\"). S\u00f3 despois de que se comprendesen ben estes procesos aparentemente non relacionados quedou claro que todos eles describ\u00edan o mesmo fen\u00f3meno, a interferencia de ARN (RNAi). En 2006, Andrew Fire e Craig C. Mello compartiron o Premio Nobel de Medicina e Fisiolox\u00eda polos seus traballos publicados en 1998 sobre a interferencia de ARN no verme nematodo \"Caenorhabditis elegans\" .\nMecanismo celular.\nA RNAi \u00e9 un proceso de silenciamento de xenes dependente do ARN que est\u00e1 controlado polo complexo silenciador inducido por ARN (RISC) e \u00e9 iniciado por mol\u00e9culas curtas de ARN de dobre cadea (dsRNA) no citoplasma celular, onde interaccionan co compo\u00f1ente catal\u00edtico de RISC, chamado Argonauta. Cando o ARN bicatenario (dsRNA) \u00e9 de procedencia ex\u00f3xena (procede da infecci\u00f3n dun virus con xenoma de ARN ou de manipulaci\u00f3ns de laboratorio), o ARN imp\u00f3rtase directamente ao citoplasma e c\u00f3rtase en fragmentos polo encima Dicer. Pero o dsRNA iniciador pode ser tam\u00e9n end\u00f3xeno (orixinado dentro da c\u00e9lula), como pode ser un pre-microARN expresado a partir dun xene codificante de ARN do xenoma. Os transcritos primarios de cada xene son primeiro procesados para formar a caracter\u00edstica estrutura de talo-bucle dos pre-microARN que se encontran no n\u00facleo celular, despois son exportados ao citoplasma para ser escindidos por Dicer. As\u00ed, as d\u00faas v\u00edas do ARN de dobre cadea, ex\u00f3xena e end\u00f3xena, converxen no complexo RISC.\nEscisi\u00f3n dos ARN bicatenarios.\nOs ARN bicatenarios end\u00f3xenos inician a interferencia de ARN activando a ribonuclease Dicer, que se une e corta os ARN de dobre cadea (dsRNA), orixinando fragmentos de dobre cadea de 20\u201325 pares de bases con 2 nucle\u00f3tidos m\u00e1is que sobresaen nos extremos 3'. Estudos bioinform\u00e1ticos dos xenomas de m\u00faltiples organismos suxiren que esta lonxitude maximiza a especificidade co xene diana e minimiza os efectos non espec\u00edficos. Estes curtos fragmentos de ARN bicatenario denom\u00ednanse ARN interferentes pequenos (siRNA). Estes siRNA son despois separados en mol\u00e9culas monocatenarias e integradas nun complexo RISC activo. Despois da integraci\u00f3n no RISC, os siRNA \u00fanense por apareamento de bases complementarias ao seu ARNm diana e inducen o corte de dito ARNm, impedindo dese modo que poida ser utilizado como molde para a traduci\u00f3n de proteinas.\nOs ARN de dobre cadea ex\u00f3xenos son detectados por unha prote\u00edna efectora que se une a eles, chamada RDE-4 no verme \"Caenorhabditis elegans\" e R2D2 na mosca \"Drosophila\", que estimula a actividade de Dicer. Esta prote\u00edna s\u00f3 se une a ARN bicatenarios longos, mais o mecanismo que determina esta especificidade de tama\u00f1o \u00e9 desco\u00f1ecido. Esta prote\u00edna de uni\u00f3n ao ARN ent\u00f3n facilita a transferencia dos siRNA cortados ao complexo RISC.\nEn \"C. elegans\", esta resposta de iniciaci\u00f3n amplif\u00edcase por medio da s\u00edntese dunha poboaci\u00f3n de siRNA \"secundarios\" durante a cal os siRNA iniciadores producidos polo Dicer ou siRNA \"primarios\" son utilizados como moldes. Estes siRNA \"secundarios\" son estruturalmente distintos dos producidos polo Dicer e parece que son producidos por unha ARN polimerase dependente de ARN (RdRP).\nMicroARN.\nOs microARN (miARN) son ARN non codificantes (non codifican prote\u00ednas) codificados xenomicamente (transcr\u00edbense de xenes do xenoma) que axudan a regular a expresi\u00f3n x\u00e9nica, particularmente durante o desenvolvemento. O fen\u00f3meno da interferencia de ARN (RNAi), definida de modo xeral, incl\u00fae os efectos de slenciamento de xenes inducidos endoxenamente polos miRNA e tam\u00e9n o silenciamento desencadeado polos ARN de dobre cadea alleos. Os microARN maduros son estruturalmente similares aos siRNA producidos a partir de ARN bicatenario ex\u00f3xeno, pero antes de chegaren \u00e1 s\u00faa maduraci\u00f3n, os microARN deben primeiro sufrir unha extensa modificaci\u00f3n postranscricional. Un microARN expr\u00e9sase a partir dun xene codificante de ARN moito m\u00eds longo como un transcrito primario co\u00f1ecido como \"pri-miRNA\" que \u00e9 despois procesado polo complexo microproceador no n\u00facleo celular, orixinando unha estrutura talo-bucle de 70 nucle\u00f3tidos chamada \"pre-miRNA\". Este complexo consta dun encima RNase III chamado Drosha e unha prote\u00edna de uni\u00f3n a ARN bicatenarios chamada Pasha. A porci\u00f3n de dsRNA deste pre-miRNA \u00fanese a Dicer, que a corta producindo a mol\u00e9cula madura de microARN que pode integrarse no complexo RISC; deste xeito, os microARN e os siRNA comparten a mesma maquinaria celular nas fases posteriores ao seu procesamento inicial.\nOs siRNA derivados de precursores longos de ARN bicatenario (dsRNA) difiren dos microARN en que os microARN, especialmente os de animais, presentan normalmente unha complementariedade de bases incompleta coa s\u00faa diana e inhiben a traduci\u00f3n de moitos ARNm diferentes que te\u00f1an secuencias similares. Polo contrario, os siRNA normalmente te\u00f1en unha complementariedade de bases perfecta e inducen a escisi\u00f3n dun s\u00f3 ARNm diana espec\u00edfico. En \"Drosophila\" e \"C. elegans\", os microARN e os siRNA son procesados por distintas prote\u00ednas Argonauta e encimas Dicer.\nActivaci\u00f3n do RISC e cat\u00e1lise.\nOs compo\u00f1entes activos do complexo silenciador inducido por ARN (RISC) son unhas endonucleases chamadas prote\u00ednas argonauta, que cortan a cadea de ARNm diana complementaria en bases do siRNA que se une a ela. Como os fragmentos producidos por Dicer son de dobre cadea, poder\u00edan en teor\u00eda producir cada unha un siRNA funcional. Por\u00e9n, s\u00f3 unha das d\u00faas cadeas, a denominada fibra ou \"cadea gu\u00eda\", se une \u00e1 prote\u00edna argonauta e dirixe o silenciamento x\u00e9nico. A outra, chamada fibra ou \"cadea anti-gu\u00eda\" ou \"cadea pasaxeira\" \u00e9 degradada durante a activaci\u00f3n do RISC. A\u00ednda que se cr\u00eda inicialmente que unha helicase dependente do ATP separaba estas d\u00faas cadeas, en realidade o proceso \u00e9 independente do ATP e \u00e9 realizado directamente polos compo\u00f1entes proteicos de RISC. A cadea seleccionada como gu\u00eda tende a ser aquela cuxo extremo 5' est\u00e1 apareado de forma menos estable co seu complemento, pero a selecci\u00f3n da cadea non se ve afectada pola direcci\u00f3n na que Dicer corta o ARN bicatenario antes da incorporaci\u00f3n de RISC. En vez diso, a prote\u00edna R2D2 pode servir como o factor de diferenciaci\u00f3n ao unirse o extremo 5', m\u00e1is estable, da cadea pasaxeira.\nA base estrutural da uni\u00f3n do ARN \u00e1 prote\u00edna argonauta foi examinada por cristalograf\u00eda de raios X do dominio de uni\u00f3n dunha prote\u00edna argonauta unida a ARN. Nel, o extremo 5' fosforilado da cadea de ARN entra nun sitio de uni\u00f3n de superficie b\u00e1sica conservado e toma contacto por medio dun cati\u00f3n divalente (con d\u00faas cargas positivas) como o magnesio e por amontoamento (\"stacking\") arom\u00e1tico (un proceso que permite que m\u00e1is dun \u00e1tomo comparta un mesmo electr\u00f3n) entre o nucle\u00f3tido 5' do siRNA e un residuo conservado de tirosina da prote\u00edna. Este sitio crese que forma un sitio de nucleaci\u00f3n para a uni\u00f3n do siRNA ao seu ARNm diana.\nNon se comprende como o complexo RISC activado localiza os ARNm complementarios na c\u00e9lula. A\u00ednda que se propuxo que o proceso de corte est\u00e1 ligado \u00e1 tradiuci\u00f3n, a traduci\u00f3n do ARNm diana non \u00e9 esencial para a degradaci\u00f3n mediada por interferencia de ARN (RNAi). De feito, a RNAi pode ser m\u00e1is efectiva contra os ARNm diana que non son traducidos. As prote\u00ednas argonauta, o compo\u00f1ente catal\u00edtico do RISC, est\u00e1n localizadas en rexi\u00f3ns espec\u00edficas do citoplasma chamadas corpos P (tam\u00e9n denominados corpos citoplasm\u00e1ticos ou corpos GW), que son rexi\u00f3ns con alto grao de degradaci\u00f3n de ARNm; a actividade dos microARN est\u00e1 tam\u00e9n agrupada nos corpos P. A distorsi\u00f3n dos corpos P fai decrecer a eficiencia da interferencia de ARN, o que suxire que son o lugar onde se produce unha fase cr\u00edtica do proceso da interferencia (RNAi).\nSilenciamento transcricional.\nCompo\u00f1entes da v\u00eda da interferencia de ARN tam\u00e9n son utilizados en moitos eucariotas no mantemento da organizaci\u00f3n e estrutura do xenoma. A modificaci\u00f3n de histonas e a induci\u00f3n asociada da formaci\u00f3n de heterocromatina serve para diminu\u00edr a expresi\u00f3n de xenes pre-transcricionalmente; este proceso denom\u00ednase silenciamento transcricional inducido por ARN (RITS), e l\u00e9vao a cabo un complexo de prote\u00ednas chamado o complexo RITS. Nos l\u00e9vedos de xemaci\u00f3n este complexo cont\u00e9n os seguintes elementos: argonauta, unha prote\u00edna Chp1 cromodominio, e unha prote\u00edna chamada Tas3 de funci\u00f3n desco\u00f1ecida. Como consecuencia, a induci\u00f3n e propagaci\u00f3n de rexi\u00f3ns de heterocromatina require a presenza de argonauta e prote\u00ednas RdRP (ARN polimerse dependente de ARN). A deleci\u00f3n destes xenes no l\u00e9vedo de xemaci\u00f3n \"S. pombe\" distorsiona a metilaci\u00f3n de histonas e a formaci\u00f3n do centr\u00f3mero, causando que a anafase sexa lenta ou quede estancada durante a divisi\u00f3n celular. Nalg\u00fans casos, foron observados procesos regulatorios similares asociados coa modificaci\u00f3n de histonas que produc\u00edan o incremento transcricional da expresi\u00f3n x\u00e9nica.\nO mecanismo polo cal o complexo RITS induce a formaci\u00f3n e organizaci\u00f3n da heterocromatina non se co\u00f1ece ben, e a maior\u00eda dos traballos est\u00e1n enfocados o estudo da \"rexi\u00f3n tipo apareamento\" (\"mating-type region\") dos l\u00e9vedos de xemaci\u00f3n, o cal pode non ser representativo das actividades noutras rexi\u00f3ns xen\u00f3micas ou organismos. Para o mantemento das rexi\u00f3ns de heterocromatina xa existentes, o RITS forma con siRNA un complexo complementario dos xenes locais e \u00fanese de forma estable \u00e1s histonas locais metiladas, actuando co-transcricionalmente para degradar calquera transcrito de pre-ARNm en formaci\u00f3n que empece a formar a ARN polimerase. A formaci\u00f3n desta rexi\u00f3n de heterocromatina, pero non o seu mantemento, \u00e9 dependente de Dicer, probablemento porque se require Dicer para xerar o complemento inicial de siRNAs que se unir\u00e1 aos transcritos que se formen posteriormente. Suxeriuse que o mantemento da heterocromatina funciona como un bucle de retroalimentaci\u00f3n autorreforzado, xa que os novos siRNA se forman pola RdRP (ARN polimerase dependente de ARN) a partir de transcritos nacentes ocasionais para a s\u00faa incorporaci\u00f3n en complexos RITS locais. A relevancia das observaci\u00f3ns nas \"rexi\u00f3ns tipo apareamento\" en l\u00e9vedos e en centr\u00f3meros de mam\u00edferos non est\u00e1 clara, xa que o mantemento da cromatina en c\u00e9lulas de mam\u00edferos pode ser independente dos compo\u00f1entes da v\u00eda da interferencia de ARN (RNAi).\nInfluencias entre a RNAi e a modificaci\u00f3n do ARN.\nO tipo de modificaci\u00f3n ou \"edici\u00f3n\" do ARN m\u00e1is frecuente en eucariotas superiores converte os nucle\u00f3tidos de adenosina dos ARN de dobre cadea en nucle\u00f3tidos de inosina por acci\u00f3n do encima adenosina desaminase (ADAR). En 2000 prop\u00faxose inicialmente que as v\u00edas da interferencia de ARN (RNAi) e da \"edici\u00f3n\" A\u2192I do ARN poder\u00edan competir por un mesmo substrato de ARN de dobre cadea. De feito, alg\u00fans pre-microARN sofren a modificaci\u00f3n A\u2192I, e este mecanismo pode regular o procesamento e a expresi\u00f3n dos microARN maduros. Ademais, polo menos unha adenosina desaminase de mam\u00edfero pode secuestrar siRNA a partir dos compo\u00f1entes da v\u00eda de interferencia de ARN. Outros apoios a este modelo ve\u00f1en de estudos de estirpes de \"C. elegans\" sen adenosina desaminase que indican que a modificaci\u00f3n A\u2192I do ARN pode contrarrestar o silenciamento por interferencia de ARN de xenes end\u00f3xenos e transxenes.\nVariaci\u00f3n entre organismos.\nOs organismos vivos var\u00edan na s\u00faa capacidade de tomar ARN de dobre cadea e utilizalo na v\u00eda da interferencia de ARN. Os efectos da interferencia de ARN en plantas e \"C. elegans\" poden ser tanto sist\u00e9micos coma herdables, a\u00ednda que non en \"Drosophila\" ou nos mam\u00edferos. Nas plantas, p\u00e9nsase que a interferencia de ARN se propaga pola transferencia de siRNA entre c\u00e9lulas a trav\u00e9s dos plasmodesmos (canles das paredes celulares que comunican d\u00faas c\u00e9lulas). A heredabilidade procede da metilaci\u00f3n do ADN dos promotores que son dianas dos ARN interferentes; o novo patr\u00f3n de metilaci\u00f3n \u00e9 copiado en cada nova xeraci\u00f3n de c\u00e9lulas. Unha distinci\u00f3n xeral entre plantas e animais est\u00e1 no modo de uni\u00f3n ao obxectivo dos microARN producidos endoxenamente; nas plantas os microARN son xeralmente perfectamente ou case perfectamente complementarios dos seus xenes diana e inducen o corte directo de ARNm polo RISC, mentres que os microARN de mam\u00edferos tenden a ser m\u00e1is diverxentes en secuencia e inducen a represi\u00f3n da traduci\u00f3n. Este efecto sobre a traduci\u00f3n pode ser producido ao inhibir as interacci\u00f3ns dos factores iniciadores da traduci\u00f3n coa cola de poliadenina do ARNm.\nAlg\u00fans protozoos, como \"Leishmania major\" e \"Trypanosoma cruzi\", carecen por completo da v\u00eda da interferencia de ARN (RNAi). A maior\u00eda ou todos os compo\u00f1entes da RNAi tampouco se atopan nalg\u00fans fungos, singularmente no l\u00e9vedo \"Saccharomyces cerevisiae\". Por\u00e9n, un estudo recente revela a presenza de interferencia de ARN noutras especies de l\u00e9vedos de xemaci\u00f3n, como \"Saccharomyces castellii\" e \"Candida albicans\", demostrando ademais que inducir d\u00faas prote\u00ednas relacionadas coa interferencia de ARN de \"S. castellii\" facilita a interferencia de ARN en \"S. cerevisiae\". O feito de que certos fungos ascomicetos e basidiomicetos estean perdendo as v\u00edas da interferencia de ARN indica que as prote\u00ednas requiridas para o silenciamento de ARN se perderon independentemente en moitas li\u00f1as evolutivas f\u00fanxicas, posiblemente debido \u00e1 evoluci\u00f3n dunha nova v\u00eda con funci\u00f3n similar, ou \u00e1 ausencia de vantaxe selectiva en certos nichos ecol\u00f3xicos.\nSistemas procari\u00f3ticos relacionados.\nA expresi\u00f3n x\u00e9nica en procariotas est\u00e1 influenciada por un sistema baseado no ARN similar nalg\u00fans aspectos \u00e1 RNAi. Nestes seres vivos, xenes que codifican ARN controlan a abundancia de ARNm ou a traduci\u00f3n producindo un ARN complementario que se une por apareamento de bases complementarias co ARNm. Por\u00e9n, estes ARN regulatorios xeralmente non se consideran an\u00e1logos aos microARN porque non est\u00e1 implicado no proceso o encima Dicer. Suxeriuse que os sistemas procari\u00f3ticos de interferencia CRISPR (loci chamados \"Clustered Regularly Interspaced Short Palindromic Repeats\") son an\u00e1logos aos sistemas eucari\u00f3ticos de interferencia de ARN, a\u00ednda que ning\u00fan dos compo\u00f1entes proteicos \u00e9 ort\u00f3logo.\nFunci\u00f3ns biol\u00f3xicas.\nImmunidade.\nA interferencia de ARN \u00e9 unha parte vital da resposta inmune a virus e outros materiais xen\u00e9ticos alleos, especialmente en plantas, nas que pode tam\u00e9n previr a auto-propagaci\u00f3n de transpos\u00f3ns. As plantas como \"Arabidopsis thaliana\" expresan m\u00faltiples hom\u00f3logos de Dicer que se especializan en reaccionar de modo diferente cando a planta se exp\u00f3n a diferentes tipos de virus. Xa antes de que a v\u00eda da interferencia de ARN (RNAi) fose completamente comprendida, sab\u00edase que o silenciamento de xenes inducido en plantas pod\u00eda estenderse a trav\u00e9s de toda a planta cun efecto sist\u00e9mico, e pod\u00eda ser transferido por medio de enxertos. Desde ent\u00f3n este fen\u00f3meno foi reco\u00f1ecido como unha caracter\u00edstica do sistema inmune adaptativo das plantas, e permite a toda a planta responder a un virus despois de ter un encontro inicial con el localizado. En resposta a isto, en moitos virus de plantas evolucionaron mecanismos elaborados que suprimen a resposta de RNAi da c\u00e9lula da planta. Isto incl\u00fae a evoluci\u00f3n de prote\u00ednas virais que se unen a fragmentos curtos de ARN de dobre cadea con extremos de cadea simple que sobresaen, como os que te\u00f1en os ARN sometidos \u00e1 acci\u00f3n de Dicer. Alg\u00fans xenomas de plantas tam\u00e9n expresan siRNA end\u00f3xenos en resposta \u00e1 infecci\u00f3n por diversos tipos de bacterias. Estes efectos poden ser parte dunha resposta xeneralizada da planta a pat\u00f3xenos, que dimin\u00fae a actividade de calquera proceso metab\u00f3lico da c\u00e9lula h\u00f3spede que axude ao proceso de infecci\u00f3n.\nA\u00ednda que os animais xeralmente expresan poucas variantes do encima Dicer comparados coas plantas, a interferencia de ARN (RNAi) nalg\u00fans animais tam\u00e9n d\u00e1 lugar a unha resposta antiviral. Tanto en \"Drosophila\" inmatura coma adulta, a interferencia de ARN \u00e9 importante na inmunidade innata antiviral e \u00e9 activa contra pat\u00f3xenos como o virus X de Drosophila. Un papel similar na inmunidade pode funcionar en \"C. elegans\", xa que a cantidade de prote\u00ednas argonauta se incrementa en resposta a virus, e os vermes que aumentan a expresi\u00f3n de compo\u00f1entes da v\u00eda da RNAi son resistentes \u00e1 infecci\u00f3n viral.\nA funci\u00f3n da interferencia de ARN na inmunidade innata en mam\u00edferos est\u00e1 mal comprendida, e hai relativamente poucos datos dispo\u00f1ibles. Non obstante, a existencia de virus que codifican xenes capaces de suprimir a resposta de RNAi das c\u00e9lulas de mam\u00edferos pode ser unha evidencia en favor da existencia dunha resposta inmune dependente da RNAi en mam\u00edferos. Por\u00e9n, esta hip\u00f3tese da inmunidade mediada pola interferencia de ARN en mam\u00edferos \u00e9 discutida e non est\u00e1 ben demostrada. Tam\u00e9n existen funci\u00f3ns alternativas \u00e1 interferencia de ARN en virus de mam\u00edferos, como os microARN expresados polos virus herpes que poden actuar como causantes da organizaci\u00f3n da heterocromatina para mediar a latencia viral.\nDiminuci\u00f3n da expresi\u00f3n dun xene.\nOs microARN expresados endoxenamente, inclu\u00edndo tanto microARN intr\u00f3nicos coma interx\u00e9nicos, son moi importantes na represi\u00f3n da traduci\u00f3n e na regulaci\u00f3n do desenvolvemento do organismo, especialmente na temporizaci\u00f3n da morfox\u00e9nese e no mantemento de tipos celulares indiferenciados ou diferenciados incompletamente como as c\u00e9lulas troncais ou nais. A funci\u00f3n dos microARN expresados endoxenamente na diminuci\u00f3n da expresi\u00f3n x\u00e9nica describiuse por primeira vez en \"C. elegans\" en 1993. En plantas esta funci\u00f3n descubriuse cando se demostrou que o \"microARN JAW\" de \"Arabidopsis\" estaba implicado na regulaci\u00f3n de varios xenes que controlan a forma das plantas. Nas plantas, a maior\u00eda dos xenes regulados por microARN son de factores de transcrici\u00f3n; deste modo, a actividade dos microARN ten un alcance particularmente amplo e regula redes x\u00e9nicas completas durante o desenvolvemento por medio da modulaci\u00f3n da expresi\u00f3n de xenes regulatorios chave, inclu\u00edndo factores de transcrici\u00f3n como as prote\u00ednas F-box. En moitos organismos, entre eles os humanos, os microARN foron tam\u00e9n vinculados coa formaci\u00f3n de tumores e a desregulaci\u00f3n do ciclo celular. Neste caso, os micro ARN poden funcionar como oncoxenes ou como supresores de tumores.\nAmplificaci\u00f3n da expresi\u00f3n dun xene.\nAs secuencias de ARN (siRNA e microARN) que son complementarias de partes dun promotor poden incrementar a transcrici\u00f3n dun xene, un fen\u00f3meno denominado activaci\u00f3n de ARN ou RNAa. Co\u00f1\u00e9cese parte do mecanismo polo que estes ARN amplifican a expresi\u00f3n dun xene: est\u00e1n implicados Dicer e Argonauta, posiblemente por medio da desmetilaci\u00f3n de histonas.. Tam\u00e9n se propuxo que os microARN amplifican a expresi\u00f3n dos seus xenes diana parando o ciclo celular, pero os mecanismos polos que o realizan non est\u00e1n claros\u200b.\nEvoluci\u00f3n.\nBase\u00e1ndose en an\u00e1lises filoxen\u00e9ticas de m\u00e1xima parsimonia, o antepasado com\u00fan m\u00e1is recente de todos os eucariotas moi probablemente posu\u00eda xa un sistema primitivo de interferencia de ARN; a ausencia desta v\u00eda en certos eucariotas p\u00e9nsase que se debe unha caracter\u00edstica secundaria derivada. Este sistema ancestral de RNAi conti\u00f1a seguramente polo menos unha prote\u00edna similar a Dicer, unha Argonauta, unha prote\u00edna PIWI, e unha ARN polimerase dependente de ARN, que tam\u00e9n pod\u00edan desempe\u00f1ar outras funci\u00f3ns na c\u00e9lula. Un estudo de xen\u00f3mica comparada de ampla escala indica igualmente que o grupo coroa eucari\u00f3tico xa posu\u00eda estes compo\u00f1entes, os cales puideron ent\u00f3n ter asociaci\u00f3ns funcionais m\u00e1is estreitas con sistemas de degradaci\u00f3n xeneralizada de ARN como o complexo exosoma. Este estudo tam\u00e9n suxire que a familia de prote\u00ednas argonauta de uni\u00f3n ao ARN, que comparten os eucariotas, a maior\u00eda das arqueas, e polo menos algunhas bacterias (como \"Aquifex aeolicus\"), \u00e9 hom\u00f3logo e evolucionou orixinalmente a partir de compo\u00f1entes do sistema de traduci\u00f3n.\nEn xeral hai acordo en que a funci\u00f3n ancestral do sistema de RNAi era a defensa inmune contra elementos xen\u00e9ticos ex\u00f3xenos como transpos\u00f3ns e xenomas virais. Outras funci\u00f3ns relacionadas como as modificaci\u00f3ns de histonas puideron estar xa presentes no antepasado dos eucariotas modernos, a\u00ednda que outras funci\u00f3ns como a regulaci\u00f3n do desenvolvemento embrionario por microARN se cre que evolucionaron m\u00e1is tarde.\nOs xenes da interferencia de ARN, como compo\u00f1entes do sistema inmunitario innato antiviral en moitos eucariotas, est\u00e1n implicados na carreira armament\u00edstica evolutiva cos xenes virais. Nalg\u00fans virus evolucionaron mecanismos para suprimir a resposta da RNAi nas c\u00e9lulas h\u00f3spedes, un efecto que foi detectado especialmente nos virus de plantas. Demostrouse en estudos das taxas evolutivas en \"Drosophila\" que os xenes na v\u00eda da RNAi est\u00e1n suxeitos a unha forte selecci\u00f3n direccional e est\u00e1n entre os xenes de evoluci\u00f3n m\u00e1is r\u00e1pida no xenoma de \"Drosophila\".\nAplicaci\u00f3ns tecnol\u00f3xicas.\n\"Knockdown\" de xenes.\nA v\u00eda da interferencia de ARN \u00e9 a mi\u00fado aproveitada en biolox\u00eda experimental para estudar a funci\u00f3n dos xenes en cultivos celulares e \"in vivo\" en organismos modelo. Nestes experimentos sintet\u00edzase ARN de dobre cadea cunha secuencia complementaria dun xene de interese e introd\u00facese nunha c\u00e9lula ou organismo, onde \u00e9 reco\u00f1ecido como material xen\u00e9tico ex\u00f3xeno e activa a v\u00eda da interferencia (RNAi). Usando este mecanismo, os investigadores poden causar unha diminuci\u00f3n dr\u00e1stica da expresi\u00f3n dun xene diana. Estudando os efectos desta diminuci\u00f3n poden co\u00f1ecerse as funci\u00f3ns fisiol\u00f3xicas do produto do xene. Como a RNAi non pode suprimir completamente a expresi\u00f3n do xene, esta t\u00e9cnica denom\u00ednase \"knockdown\", para distinguila dos procedementos \"knockout\" nos que a expresi\u00f3n do xene \u00e9 completamente eliminada.\nDedic\u00e1ronse grandes esforzos en biolox\u00eda computacional dirixidos a dese\u00f1ar reactivos de ARN de dobre cadea que maximicen o \"knockdown\" pero minimicen os efectos \"f\u00f3ra de obxectivo\" destas t\u00e9cnicas. Os efectos f\u00f3ra do obxectivo orix\u00ednanse cando un ARN introducido ten unha secuencia de bases que pode aparearse complementariamente con m\u00faltiples xenes \u00e1 vez e as\u00ed reducir a expresi\u00f3n de todos eles. Estes problemas ocorren m\u00e1is frecuentemente cando o ARN de dobre cadea (dsRNA) cont\u00e9n secuencias repetitivas. Est\u00edmase por estudos nos xenomas do \"H. sapiens\", \"C. elegans\", e \"S. pombe\" que arredor do 10% dos posibles siRNA van ter efectos f\u00f3ra do obxectivo substanciais. Desenvolveuse unha gran cantidade de ferramentas de software para aplicar algoritmos para o dese\u00f1o de siRNA xeral, espec\u00edfico de mam\u00edferos, e espec\u00edfico de virus, que son comprobados automaticamente para determinar a s\u00faa posible reactividade cruzada.\nDependo do organismo e o sistema experimental, o ARN ex\u00f3xeno pode ser unha cadea longa dese\u00f1ada para ser cortada por Dicer, ou un ARN curto dese\u00f1ado para servir como substrato para os siRNA. Na maior\u00eda das c\u00e9lulas de mam\u00edferos, \u00fasanse ARN m\u00e1is curtos porque as mol\u00e9culas de ARN de dobre cadea longas inducen a resposta de interfer\u00f3n en mam\u00edferos, un tipo de inmunidade innata que reacciona non especificamente co material xen\u00e9tico alleo. Nos ovocitos de rato e nas c\u00e9lulas das fases embrionarias iniciais do rato est\u00e1 ausente esta reacci\u00f3n ao ARN de dobre cadea (dsRNA) ex\u00f3xeno e son, por tanto, un sistema modelo com\u00fan para estudar os efectos do \"knockdown\" de xenes en mam\u00edferos. Tam\u00e9n se puxeron a punto t\u00e9cnicas especializadas de laboratorio para mellorar a utilidade da RNAi en sistemas de mam\u00edferos evitando a introduci\u00f3n directa de siRNA; por exemplo, por medio da transfecci\u00f3n estable con pl\u00e1smidos que codifican a secuencia apropiada a partir da cal se pode transcribir un siRNA, ou por sistemas vector de lentivirus m\u00e1is elaborados, que permiten a activaci\u00f3n inducible ou a desactivaci\u00f3n da transcrici\u00f3n, co\u00f1ecidas como \"interferencia de ARN condicional\".\nXen\u00f3mica funcional.\nA maior\u00eda das aplicaci\u00f3ns da xen\u00f3mica funcional da RNAi en animais utilizaron a \"C. elegans\" e \"Drosophila\", xa que estes son os organismos modelo nos que a interferencia de ARN (RNAi) \u00e9 m\u00e1is efectiva. \"C. elegans\" \u00e9 especialmente \u00fatil para a investigaci\u00f3n da RNAi por d\u00faas raz\u00f3ns: a primeira \u00e9 que os efectos do silenciamento de xenes son xeralmente herdables, e a segunda \u00e9 que a introduci\u00f3n do ARN bicatenario (dsRNA) \u00e9 extremadamente simple. Por medio dun mecanismo cuxos detalles non se co\u00f1ecen ben, as bacterias como \"Escherichia coli\" que levan o dsRNA desexado poden servir de alimento aos vermes e as\u00ed transferirlles o seu cargamento de ARN por v\u00eda intestinal. Esta \"introduci\u00f3n durante a alimentaci\u00f3n\" \u00e9 tan efectiva para inducir o silenciamento de xenes coma outros m\u00e9todos m\u00e1is custosos e que levan moito m\u00e1is tempo, como meter os vermes nunha soluci\u00f3n de dsRNA ou inxectar dsRNA nas g\u00f3nadas. A\u00ednda que a introduci\u00f3n \u00e9 m\u00e1is dif\u00edcil na maior\u00eda dos demais organismos, estanse a facer esforzos para realizar exames xen\u00f3micos a larga escala en cultivos celulares de c\u00e9lulas de mam\u00edferos.\nO dese\u00f1o de librar\u00edas de interferencia de ARN de todo o xenoma poden requirir m\u00e1is sofisticaci\u00f3n ca o dese\u00f1o dun s\u00f3 siRNA para un conxunto determinado de condici\u00f3ns experimentais. \u00dasanse frecuentemente redes neurais artificiais para dese\u00f1ar librar\u00edas de siRNA e para predicir a s\u00faa probable eficiencia no \"knockdown\" de xenes. Os exames xen\u00f3micos en masa consid\u00e9ranse un m\u00e9todo moi prometedor para a anotaci\u00f3n do xenoma (asociar informaci\u00f3n da s\u00faa estrutura e funci\u00f3n aos xenes) e supuxeron o desenvolvemento de m\u00e9todos de exame ou cribado de alto rendemento baseados en micromatrices ou \"microarrays\". Por\u00e9n, a utilidade destes exames e a capacidade das t\u00e9cnicas desenvolvidas en organismos modelo para xeneralizalas a outras especies (mesmo relacionadas) foi cuestionado; por exemplo xeneralizar resultados de \"C. elegans\" a nematodos parasitos relacionados.\nA xen\u00f3mica funcional que utiliza a interferencia de ARN \u00e9 unha t\u00e9cnica particularmente atractiva para o mapeado xen\u00f3mico e a anotaci\u00f3n do xenoma en plantas porque moitas plantas son poliploides, o cal sup\u00f3n grandes retos para os m\u00e9todos de enxe\u00f1ar\u00eda xen\u00e9tica m\u00e1is tradicionais. Por exemplo, a RNAi foi usada con \u00e9xito en estudos de xen\u00f3mica funcional en trigo de panificaci\u00f3n (que \u00e9 hexaploide) e tam\u00e9n en modelos de planta m\u00e1is com\u00fans como \"Arabidopsis\" e millo.\nMedicina.\nTam\u00e9n se utiliza a RNAi en terap\u00e9utica. A\u00ednda que \u00e9 dif\u00edcil introducir ARN bicatenarios longos en c\u00e9lulas de mam\u00edferos debido \u00e1 resposta de interfer\u00f3n, o uso de mol\u00e9culas que imitan aos siRNA foi moi exitosa. Entre as primeiras aplicaci\u00f3ns para probas cl\u00ednicas est\u00e1n o tratamento da dexeneraci\u00f3n macular e das infecci\u00f3ns polo virus respiratorio sincicial, pero a RNAi tam\u00e9n mostrou a s\u00faa efectividade en reverter os fallos hep\u00e1ticos inducidos en modelos de rato.\nOutros usos m\u00e9dicos propostos c\u00e9ntranse nas terapias antivirais, como tratamentos microbicidas t\u00f3picos (realizados na Harvard University Medical School; en ratos polo momento), que usan a RNAi para tratar a infecci\u00f3n polo virus herpes simplex tipo 2 e a inhibici\u00f3n da expresi\u00f3n x\u00e9nica viral de c\u00e9lulas cancerosas, o \"knockdown\" de receptores e correceptores do h\u00f3spede para o VIH, silenciamento dos virus da hepatite A e da hepatite B, silenciamento da expresi\u00f3n x\u00e9nica da influenza, e a inhibici\u00f3n da replicaci\u00f3n viral en casos de sarampelo. Tam\u00e9n se propuxeron tratamentos potenciais para enfermidades neurodexenerativas, con atenci\u00f3n particular \u00e1s enfermidades de poliglutaminas como a enfermidade de Huntington. A interferencia de ARN tam\u00e9n se comtempla como un m\u00e9todo prometedor para o tratamento do c\u00e1ncer por medio do silenciamento de xenes que est\u00e1n sobreactivados diferencialmente nas c\u00e9lulas tumorais ou xenes implicados na divisi\u00f3n celular. Unha \u00e1rea chave de investigaci\u00f3n no uso da RNAi para aplicaci\u00f3ns m\u00e9dicas \u00e9 o desenvolvemento de m\u00e9todos seguros de introduci\u00f3n dos ARN, o cal ata agora implica fundamentalmente a sistemas con vector viral similares aos propostos para a terapia x\u00e9nica.\nMalia a proliferaci\u00f3n de estudos prometedores en cultivos celulares de f\u00e1rmacos baseados na interferencia de ARN, hai algunha preocupaci\u00f3n sobre a seguridade de dita interferencia, especialmente polos efectos potenciais \"f\u00f3ra do obxectivo\" nos cales tam\u00e9n se ve reprimido outro xene cunha secuencia casualmente similar \u00e1 do xene diana. Un estudo xen\u00f3mico computacional estimou que a taxa de erro das interacci\u00f3ns f\u00f3ra do obxectivo \u00e9 de arredor do 10%. Un importante estudo da enfermidade hep\u00e1tica nos ratos produciu unha alta proporci\u00f3n de mortes nos animais experimentais, o que se suxeriu que pode ser o resultado da \"sobresaturaci\u00f3n\" da v\u00eda dos ARN bicatenarios (dsRNA), debido ao uso de shRNA (\"small hairpin RNA\") que te\u00f1en que ser procesados no n\u00facleo e esportados ao citoplasma utilizando un mecanismo activo. Todas estas son consideraci\u00f3ns que se est\u00e1n a investigar activamente, para reducir o seu impacto nas aplicaci\u00f3ns terap\u00e9uticas potenciais da RNAi.\nEstanse preparando tam\u00e9n aplicaci\u00f3ns baseadas na interferencia de ARN que te\u00f1en como obxectivo as infecci\u00f3ns persistentes por VIH-1. Os virus como o VIH-1 son dianas particularmente dif\u00edciles para o ataque por interferencia de ARN porque son propensos a escapar del, polo que se requiren estratexias de RNAi combinatoria para previr o escape viral. O futuro das terap\u00e9uticas por RNAi antiviral \u00e9 moi prometedor, pero segue tendo a m\u00e1xima importancia inclu\u00edr moitos controis nos modelos das probas pre-cl\u00ednicas para demostrar de forma inequ\u00edvoca a acci\u00f3n espec\u00edfica da secuencia dos indutores da RNAi.\nBiotecnolox\u00eda.\nA interferencia de ARN util\u00edzase en diversas aplicaci\u00f3ns biotecnol\u00f3xicas, especialmente na enxe\u00f1ar\u00eda xen\u00e9tica de plantas comestibles que produce baixos niveis de toxinas vexetais naturais. Tales t\u00e9cnicas toman vantaxe do fenotipo RNAi estable e herdable en poboaci\u00f3ns de plantas. Por exemplo, as sementes de algod\u00f3n son ricas en prote\u00ednas nutritivas pero conte\u00f1en de forma natural un produto terpenoide t\u00f3xico chamado gosipol, o que as fai inadecuadas para o consumo humano. A interferencia de ARN foi usada para producir poboaci\u00f3ns de algod\u00f3n con sementes de baixo contido en delta-cadineno sintase, un encima chave para a produci\u00f3n do gosipol, sen que isto afecte \u00e1 produci\u00f3n do encima noutras partes da planta, onde o gosipol \u00e9 importante para impedir os danos causados por pragas. Esforzos similares dirix\u00edronse cara \u00e1 reduci\u00f3n dun produto cianox\u00e9nico natural chamado linamarina nas plantas de mandioca.\nA\u00ednda que polo momento ning\u00fan produto vexetal orixinado por enxe\u00f1ar\u00eda xen\u00e9tica baseada na interferencia de ARN pasou da fase puramente experimental, os esforzos realizados no seu desenvolvemento xa reduciron con \u00e9xito os niveis de al\u00e9rxenos no tomate e fixeron descender os niveis dos precursores de probables carcin\u00f3xenos na planta do tabaco. Outras caracter\u00edsticas de plantas que foron modificadas por enxe\u00f1ar\u00eda xen\u00e9tica son a produci\u00f3n de produtos naturais sen efectos narc\u00f3ticos na papoula do opio, a resistencia a diversos virus com\u00fans das plantas, e a fortificaci\u00f3n de plantas como os tomates con antioxidantes dietarios. Produtos comercializados inicialmente, como o tomate Flavr Savr e dous cultivares de papaia resistentes ao virus das manchas circulares da papaia, foron orixinalmente desenvolvidas utilizando a tecnolox\u00eda antisentido pero aproveitando probablemente a v\u00eda da RNAi.\nRastreo de RNAi a escala xen\u00f3mica.\nA investigaci\u00f3n da RNAi a escala xen\u00f3mica depende da tecnolox\u00eda do cribado ou rastreo de alto rendemento (HTS, \"High-throughput Screening\"). A tecnolox\u00eda HTS de interferencia de ARN permite un exame de perdas de funci\u00f3n de xenes en todo o xenoma e \u00fasase moito na identificaci\u00f3n de xenes asociados con fenotipos biol\u00f3xicos espec\u00edficos. Esta tecnolox\u00eda foi celebrada como a segunda onda da xen\u00f3mica, despois da que foi a primeira, o \"microarray\" para a expresi\u00f3n x\u00e9nica e o polimorfismo dun \u00fanico nucle\u00f3tido\nUnha das maiores vantaxes do exame (ou cribado) de RNAi a escala xen\u00f3mica \u00e9 a s\u00faa capacidade para examinar simultaneamente miles de xenes. Coa s\u00faa capacidade de xerar unha gran cantidade de datos en cada experimento, o exame de RNAi a escala xen\u00f3mica levou a unha explosi\u00f3n na cantidade de datos xerada. En consecuencia, un dos retos principais nas investigaci\u00f3ns de RNAi a escala xen\u00f3mica \u00e9 extraer significancia biol\u00f3xica da an\u00e1lise dunha morea de datos, o cal require a adopci\u00f3n de m\u00e9todos estat\u00edsticos/bioinform\u00e1ticos axeitados como os presentados nun libro de recente publicaci\u00f3n\n sobre o cribado de RNAi. O proceso b\u00e1sico dos exames de RNAi baseados en c\u00e9lulas comprende: (1\u00ba) a elecci\u00f3n dunha librar\u00eda de RNAi, (2\u00ba) a selecci\u00f3n dun tipo de c\u00e9lulas estable e resistente, (3\u00ba) a transfecci\u00f3n de c\u00e9lulas seleccionadas con axentes de RNAi da librar\u00eda de RNAi elixida, (4\u00ba) a incubaci\u00f3n ou tratamento necesario, (5\u00ba) a detecci\u00f3n de sinais, (6\u00ba) a an\u00e1lise estat\u00edstica e bioinform\u00e1tica, e (7\u00ba) a determinaci\u00f3n de xenes importantes ou dianas terap\u00e9uticas\nHistoria e descubrimento.\nO descubrimento da interferencia de ARN foi precedido por observaci\u00f3ns de inhibici\u00f3n transcricional por ARN antisentido expresado en plantas transx\u00e9nicas, e m\u00e1is directamente por informes de resultados inesperados en investigaci\u00f3ns realizadas por cient\u00edficos que experimentaban con plantas en Estados Unidos e Pa\u00edses Baixos a inicios da d\u00e9cada de 1990. Para intentar alterar as cores das flores das petunias, os investigadores introduciron copias adicionais dunha chalcona sintase xeneticamente codificada, un encima chave para a pigmentaci\u00f3n da flor nas petunias dunha cor normalmente rosa ou violeta. Esper\u00e1base que o xene sobreexpresado orixinase flores m\u00e1is escuras, pero o que obtiveron foron flores menos pigmentadas, parcial ou totalmente brancas, o que indicaba que a actividade da chalcona sintase fora substancialmente diminu\u00edda; de feito, nas flores brancas estaba reducida a expresi\u00f3n tanto dos xenes end\u00f3xenos coma dos transxenes introducidos. Pouco despois, foi detectado no fungo \"Neurospora crassa\" un efecto relacionado chamado \"sufocamento\" (\"quelling\"), a\u00ednda que naquel momento esta relaci\u00f3n non foi inmediatamente reco\u00f1ecida. Posteriores investigaci\u00f3ns do fen\u00f3meno en plantas indicaron que a regulaci\u00f3n \u00e1 baixa da expresi\u00f3n do xene era debida a inhibici\u00f3n postranscricional da expresi\u00f3n xen\u00e9tica por medio do incremento das taxas de degradaci\u00f3n do ARNm. Este fen\u00f3meno foi denominado \"co-supresi\u00f3n da expresi\u00f3n x\u00e9nica\", pero os mecanismos moleculares segu\u00edan sen co\u00f1ecerse.\nNon moito despois, os virologos de plantas traballando na mellora da resistencia das plantas \u00e1s doenzas virais observaron un fen\u00f3meno inesperado similar. A\u00ednda que se sab\u00eda que as plantas que expresaban prote\u00ednas espec\u00edficas de virus mostraban un incremento da tolerancia ou resistencia \u00e1 infecci\u00f3n viral, non se agardaba que as plantas que levasen s\u00f3 rexi\u00f3ns non codificantes curtas de secuencias de ARN viral mostrasen niveis similares de protecci\u00f3n. Os investigadores cr\u00edan que o ARN viral producido por transxenes pod\u00eda tam\u00e9n inhibir a replicaci\u00f3n viral. O experimento inverso, no cal eran introducidos dentro dos virus secuencias curtas de xenes de plantas, mostraban que o xene diana era suprimido nas plantas infectadas por eses virus. Este fen\u00f3meno foi denominado \"silenciamento de xenes inducido por virus\" (VIGS), e o conxunto de todos estes fen\u00f3menos foi chamado silenciamento de xenes postranscricional.\nDespois destas observaci\u00f3ns iniciais en plantas, moitos laboratorios de todo o mundo investigaron a presenza destes fen\u00f3menos noutros organismos. En 1998 Craig C. Mello e Andrew Fire publicaron en \"Nature\" un traballo no que se informaba dun potente efecto de silenciamento de xenes despois da inxecci\u00f3n de ARN de dobre cadea en \"C. elegans\". Ao investigaren a regulaci\u00f3n da produci\u00f3n de prote\u00edna muscular, observaron que nin as inxecci\u00f3ns de ARNm nin de ARN antisentido ti\u00f1an efecto na produci\u00f3n de prote\u00ednas, pero que o ARN de dobre cadea (dsRNA) silenciaba o xene diana con \u00e9xito. Como resultado deste traballo, estes investigadores acu\u00f1aron o termo \"RNAi\" (interferencia de ARN). Os descubrimentos de Fire e Mello foron particularmente notables porque representaban a primeira identificaci\u00f3n do axente causante do fen\u00f3meno. Fire e Mello recibiron o Premio Nobel de Medicina e Fisiolox\u00eda en 2006 por estes traballos."}
{"id": "186754", "revid": "27155", "url": "https://gl.wikipedia.org/wiki?curid=186754", "title": "Ribointerferencia", "text": ""}
{"id": "186755", "revid": "1822", "url": "https://gl.wikipedia.org/wiki?curid=186755", "title": "Biodegradable", "text": ""}
{"id": "186756", "revid": "27155", "url": "https://gl.wikipedia.org/wiki?curid=186756", "title": "RNAi", "text": ""}
{"id": "186757", "revid": "43749", "url": "https://gl.wikipedia.org/wiki?curid=186757", "title": "Illas Falkland", "text": ""}
{"id": "186758", "revid": "98629", "url": "https://gl.wikipedia.org/wiki?curid=186758", "title": "N\u00e1sir al-Din al-Tus\u00ed", "text": "Abu Jafar Muhammad Ibn Muhammad Ibn al-Hasan N\u00e1sir al-Din al-Tus\u00ed, co\u00f1ecido como N\u00e1sir al-Din al-Tus\u00ed (escrito tam\u00e9n como Nasir al-Dib al-Tusi e Nadir ad-Din at-Tusi) foi un fil\u00f3sofo, matem\u00e1tico, astr\u00f3nomo, te\u00f3logo e m\u00e9dico persa, nado en Tus, Khoras\u00e1n (daquela Persia e na actualidade Ir\u00e1n) en 1201 e finado en Khadimanin, preto de Bagdad, en 1274. \nCando os ex\u00e9rcitos mongois de Xenxis Kan arrasaban Persia, al-Tus\u00ed fuxiu para reunirse cos ismailitas. As s\u00faas contribuci\u00f3ns cient\u00edficas m\u00e1is importantes datan destes anos, mentres fux\u00eda dunha fortaleza a outra. Finalmente entregouse \u00e1s tropas de Hulagu (un dos fillos de Xenxis Kan) despois da invasi\u00f3n do castelo de Alamut poles forzas mongois.\nEscritor polifac\u00e9tico e moi prol\u00edfico, o seu nome est\u00e1 inmortalizado coa denominaci\u00f3n dun cr\u00e1ter de 60\u00a0km de di\u00e1metro na L\u00faa.\nFoi quizais o primeiro matem\u00e1tico medieval en tratar a trigonometr\u00eda como unha disciplina ou rama separada do tronco das matem\u00e1ticas, e as\u00ed se desprende no seu \"Tratado sobre os cuadril\u00e1teros\". Foi o primeiro en enumerar a lista dos seis casos distintos de \u00e1ngulo recto nun tri\u00e1ngulo esf\u00e9rico (trigonometr\u00eda esf\u00e9rica). Os seus traballos en trigonometr\u00eda lev\u00e1rono a ser o primeiro astr\u00f3nomo oriental en ter unha visi\u00f3n clara da trigonometr\u00eda plana e esf\u00e9rica.\nTus\u00ed elaborou t\u00e1boas moi precisas sobre os movementos planetarios plasm\u00e1ndoos no seu libro \"Zij-i ilkhani\" (As t\u00e1boas ilkh\u00e1nicas). Estes libros conti\u00f1an posici\u00f3ns en formato tabular coas posici\u00f3ns dos planetas e o nome das estrelas. El sistema planetario proposto por el foi o m\u00e1is avanzado da \u00e9poca e foi usado amplamente at\u00e9 a chegada do modelo helioc\u00e9ntrico en tempos de Cop\u00e9rnico. Entre a \u00e9poca de Tolomeo e a de Cop\u00e9rnico considerouse a al-Tus\u00ed como o cient\u00edfico m\u00e1is eminente no campo da observaci\u00f3n astron\u00f3mica. \nInventou unha t\u00e9cnica xeom\u00e9trica denominada \"parella de Tus\u00ed\" que axuda \u00e1 soluci\u00f3n cinem\u00e1tica do movemento lineal como suma de dous movementos circulares. Al-Tus\u00ed calculou o valor de 51' para a precesi\u00f3n dos equinocios e fixo enormes achegas \u00e1 construci\u00f3n e uso dalg\u00fans instrumentos astron\u00f3micos, inclu\u00edndo os astrolabios e os cuadrantes solares. \nO famoso observatorio astron\u00f3mico de Maragu\u00e9 (ao norte de Ir\u00e1n) constru\u00eduse para que este cient\u00edfico desenvolvera o seu traballo."}
{"id": "186759", "revid": "22795", "url": "https://gl.wikipedia.org/wiki?curid=186759", "title": "Nasir al-Din al-Tusi", "text": ""}
{"id": "186760", "revid": "22795", "url": "https://gl.wikipedia.org/wiki?curid=186760", "title": "Nasir ad-Din at-Tusi", "text": ""}
{"id": "186761", "revid": "98629", "url": "https://gl.wikipedia.org/wiki?curid=186761", "title": "Bandeira de Myanmar", "text": "A bandeira de Myanmar ou Birmania (en ), foi adoptada o 21 de outubro de 2010 para substitu\u00edr a antiga bandeira socialista en uso dende 1974. A nova bandeira foi introducida xunto coa implantaci\u00f3n de cambios no nome do pa\u00eds, os cales foron establecidos na Constituci\u00f3n de 2008.\nO dese\u00f1o da bandeira ten tres franxas horizontais de cor amarela, verde e vermella, cunha estrela branca de cinco puntas no centro. As tres cores queren simbolizar a solidariedade, a paz, a tranquilidade, a coraxe e a decisi\u00f3n.\nHistoria.\nA bandeira ten a s\u00faa orixe na resistencia birmana \u00e1 ocupaci\u00f3n xaponesa da segunda guerra mundial. A bandeira orixinal mant\u00edvose de xeito oficial entre 1948 e 1974, cando, con motivo da proclamaci\u00f3n da Rep\u00fablica Socialista en Birmania por Ne Win, foi adoptada unha nova o 3 de xaneiro de 1974. Dita bandeira non era totalmente diferente da anterior bandeira birmana: ti\u00f1a campo vermello e un cant\u00f3n azul na esquina superior sobre o lado do mastro. Con todo, as imaxes que hab\u00eda dentro do cant\u00f3n si foron cambiadas a unha roda de dente cunha planta de arroz sobreposta sobre ela. Estes s\u00edmbolos son socialistas e representan os obreiros e agricultores. Rod\u00e9anlle catorce estrelas de cinco puntas que representan as divisi\u00f3ns administrativas e os estados de Myanmar. A cor branca representa a pureza, o azul a paz e a integridade, e o vermello a coraxe. Era moi semellante \u00e1 bandeira da Rep\u00fablica da China (Taiw\u00e1n).\nO 10 de novembro de 2006, prop\u00faxose unha nova bandeira para a naci\u00f3n. Esta consist\u00eda en tres franxas horizontais iguais en verde, amarelo e vermello, cunha estrela branca na parte da hasta da franxa verde. O verde representaba a paz, a tranquilidade e a suntuosa e verde contorna do pa\u00eds; o amarelo representaba a solidariedade; mentres que o vermello representaba o valor e a decisi\u00f3n. A estrela representaba \"a perpetua existencia da consolidada Uni\u00f3n\". Finalmente, os delegados da Convenci\u00f3n Nacional rexeitaron a adopci\u00f3n desta bandeira. En setembro de 2007 prop\u00faxose unha nova bandeira, cunha estrela branca de maior tama\u00f1o e coa orde das franxas alterado. A orde elixida era o mesmo que o da bandeira do Estado de Birmania, un Estado monicreque do Imperio do Xap\u00f3n durante a segunda guerra mundial e que perdurou entre 1943 e 1945. Aquela bandeira presentaba un pavo real no centro. A nova versi\u00f3n da bandeira inclu\u00eduse na nova constituci\u00f3n, aprobada en referendo en 2008. A nova constituci\u00f3n, e con ela a nova bandeira, entraron en vigor coa primeira reuni\u00f3n do parlamento elixido nas elecci\u00f3ns xerais de 2010."}
{"id": "186762", "revid": "5132", "url": "https://gl.wikipedia.org/wiki?curid=186762", "title": "Bandeira de Birmania", "text": ""}
{"id": "186764", "revid": "23204", "url": "https://gl.wikipedia.org/wiki?curid=186764", "title": "\u00c2ryabhata", "text": "Aryabhata ou \u00c2ryabhata (\u0906\u0930\u094d\u092f\u092d\u091f en s\u00e1nscrito, \u0100ryabha\u1e6da no sistema \"AITS\") foi un matem\u00e1tico e astr\u00f3nomo da era cl\u00e1sica India.\nNon existe documentaci\u00f3n para determinar exactamente a s\u00faa data de nacemento. Parece que naceu contra 476 en Ashmaka. Hai evidencias que suxiren unha viaxe a Kusumapura para realizar estudos superiores. Nesta cidade, na que viviu a maior parte da s\u00faa vida \u00e9 a que o seu comentarista Bhaskara I (no ano 629 d.C.) identifica como Pataliputra (actual Patna), na que morre en 550.\nAryabhata foi sen d\u00fabida o m\u00e1is grande matem\u00e1tico indio. Foi co\u00f1ecido polos \u00e1rabes co nome de \"Aryabha\" e, na Europa medieval, co de \"Ardubarius\"\nO primeiro sat\u00e9lite artificial indio e un cr\u00e1ter da L\u00faa levan o seu nome.\nObra.\nO libro principal de Aryabhata \u00e9 \"\u0100ryabha\u1e6d\u012bya\". Outro dos seus libros, o \"\u0100rya-Siddh\u0101nta\" (\"Siddh\u0101nta\" era o nome xen\u00e9rico que se daba \u00e1s obras astron\u00f3micas da India cl\u00e1sica), non se co\u00f1ece m\u00e1is que por traduci\u00f3ns e comentarios.\nO \"'\u0100ryabha\u1e6d\u012bya\" div\u00eddese en catro partes:\nNel presenta as s\u00faas teor\u00edas astron\u00f3micas e matem\u00e1ticas nas cales a Terra se considera como xirando ao redor do seu eixe e as distancias dos planetas expr\u00e9sanse en relaci\u00f3n \u00e1 distancia Terra/Sol, nun sistema helioc\u00e9ntrico. Aryabhata pensa que os planetas xiran ao redor do Sol seguindo \u00f3rbitas el\u00edpticas. Afirma que a luz emitida pola L\u00faa e os planetas \u00e9 a do Sol refectida por estes astros. As\u00ed mesmo, explica correctamente as eclipses de Sol e de L\u00faa, cando a crenza india da \u00e9poca pensaba que estes fen\u00f3menos eran causados por un demo, Rahu. No mesmo libro, o d\u00eda consid\u00e9rase desde unha sa\u00edda do Sol \u00e1 seguinte, mentres que no seu \"\u0100rya-Siddh\u0101nta\", c\u00f3ntao desde unha media noite \u00e1 seguinte. D\u00e1 unha duraci\u00f3n de 365 d\u00edas 6 horas 12 minutos e 30 segundos para o ano, un valor lixeiramente maior que o considerado hoxe como correcto (a diferenza \u00e9 de tan s\u00f3 alg\u00fans minutos).\nAryabhata escribe que rotaci\u00f3ns da Terra equivalen a \u00f3rbitas lunares.\nTr\u00e1tase dunha estimaci\u00f3n moi precisa dunha relaci\u00f3n astron\u00f3mica fundamental (formula_1) que \u00e9 quizais a constante astron\u00f3mica m\u00e1is antiga calculada con tal exactitude.\nAryabhata d\u00e1 igualmente unha aproximaci\u00f3n precisa de \u03c0. No \"\u0100ryabha\u1e6d\u012bya\", escribe: \nNoutras palabras, formula_2. Como formula_3 tr\u00e1tase dun resultado not\u00e1bel, con exactitude de case formula_4."}
{"id": "186765", "revid": "1822", "url": "https://gl.wikipedia.org/wiki?curid=186765", "title": "Canola", "text": ""}
{"id": "186766", "revid": "22795", "url": "https://gl.wikipedia.org/wiki?curid=186766", "title": "Aryabhata", "text": ""}
{"id": "186768", "revid": "1131", "url": "https://gl.wikipedia.org/wiki?curid=186768", "title": "Cosm\u00f3dromo", "text": "Un cosm\u00f3dromo ou base espacial \u00e9 un conxunto de instalaci\u00f3ns preparadas para o lanzamento, chegada ou asistencia t\u00e9cnica de foguetes ou de naves espaciais. Nos pa\u00edses da antiga URSS estas instalaci\u00f3ns eran co\u00f1ecidas como \"cosm\u00f3dromos\" (do grego \u03ba\u03cc\u03c3\u03bc\u03bf\u03c2, \"k\u00f3smos\", 'mundo', e \u03b4\u03c1\u03cc\u03bc\u03bf\u03c2, \"dr\u00f3mos\", 'pista de carreiras'). Nos pa\u00edses occidentais \u00fasase m\u00e1is o nome \"base espacial\" ou denominaci\u00f3ns equivalentes. \nCaracter\u00edsticas.\nAs bases espaciais est\u00e1n emprazadas en zonas o suficientemente grandes como para que a explosi\u00f3n dun foguete non po\u00f1a en perigo as vidas humanas e a integridade doutros foguetes pr\u00f3ximos. Por esta raz\u00f3n se seguridade para as persoas, os foguetes l\u00e1nzanse en direcci\u00f3n a zonas des\u00e9rticas ou mar\u00edtimas. Son prefer\u00edbeis lugares de lanzamento pr\u00f3ximos ao ecuador.\nOs foguetes disp\u00e1ranse cara ao leste; as\u00ed, aprov\u00e9itase ao m\u00e1ximo a velocidade da Terra, e ademais \u00e9 unha boa posici\u00f3n pera chegar \u00e1 \u00f3rbita xeoestacionaria.\nA primeira base espacial do mundo foi o Cosm\u00f3dromo de Baikonur, a\u00ednda en funcionamento, e actualmente a m\u00e1is ocupada, debido principalmente \u00e1 actividade de asistencia \u00e1 Estaci\u00f3n Espacial Internacional.\n\u00c9 pos\u00edbel que nun futuro, co desenvolvemento dos veh\u00edculos espaciais supers\u00f3nicos, as bases de lanzamento te\u00f1an longas pistas de en lugar das tradicionais bases de lanzamento verticais para foguetes."}
{"id": "186769", "revid": "22795", "url": "https://gl.wikipedia.org/wiki?curid=186769", "title": "Base espacial", "text": ""}
{"id": "186770", "revid": "35560", "url": "https://gl.wikipedia.org/wiki?curid=186770", "title": "Cosm\u00f3dromo de Baikonur", "text": "O cosm\u00f3dromo de Baikonur (en , Ba\u0131qo\u0144yr \u01f5arysh a\u0131la\u01f5y; en , Kosmodrom Baykonur) \u00e9 unha base espacial situada no sur de Casaquist\u00e1n arrendada por Rusia.\nCaracter\u00edsticas e historia.\nO cosm\u00f3dromo \u00e9 o primeiro espazoporto do mundo para lanzamentos de sat\u00e9lites e humanos e o maior espazoporto en superficie. A base est\u00e1 localizada na estepa des\u00e9rtica de Baikonur, arredor de 200\u00a0km ao leste do mar de Aral e ao norte do r\u00edo Sir Daria. Est\u00e1 pr\u00f3ximo \u00e1 estaci\u00f3n de tren de Tyuratam e a uns 90\u00a0m sobre o nivel do mar. O cosm\u00f3dromo e a cidade de Baikonur celebraron o 63.\u00ba aniversario da s\u00faa fundaci\u00f3n o 2 de xu\u00f1o de 2018.\nA base est\u00e1 alugada polo goberno de Kazhakhst\u00e1n a Rusia ata 2020, e est\u00e1 dirixida conxuntamente pola Corporaci\u00f3n Estatal Roscosmos e as Forzas Aeroespaciais Rusas.\nA \u00e1rea arrendada ten forma dunha elipse de 90\u00a0km de leste-oeste e 85\u00a0km de nore a sur, co cosm\u00f3dromo situado no centro. Foi constru\u00eddo orixinariamente pola Uni\u00f3n Sovi\u00e9tica a finais da d\u00e9cada de 1950 como base de operaci\u00f3ns do programa espacial sovi\u00e9tico. Baixo o actual programa espacial ruso, Baikonur contin\u00faa a ser un espazoporto ocupado con numerosas misi\u00f3ns comerciais, militares e cient\u00edficas cada ano. Todos os voos espaciais rusos tripulados se lanzan dende Baikonur.\nTanto o \"Sputnik 1\", primeiro sat\u00e9lite artificial, como o Vostok 1, primeiro voo tripulado, foron lanzados dende Baikonur. A plataforma de lanzamento que se empregou en ambas as misi\u00f3ns rebautizouse como plataforma Gagarin en honra ao cosmonauta sovi\u00e9tico Iuri Gagarin, piloto do Vostok 1 e primeiro humano no espazo.\nNome.\nExiste diversidade de opini\u00f3ns sobre a orixe do nome \"Baikonur\". Algunhas fontes indican que o nome foi escollido deliberadamente en 1961 (na \u00e9poca do voo de Gagarin) para dirixir erroneamente o bloque occidental a un lugar situado a uns 320\u00a0km ao nord\u00e9s do centro de lanzamento, a pequena localidade mineira de Baikonur, preto de Jezkazgan.\nOutras fontes afirman que \"Baikonur\" era o nome da rexi\u00f3n de Tyuratam antes de que existise o cosm\u00f3dromo. Leninsk, a cidade pechada constru\u00edda para apoiar o cosm\u00f3dromo foi renomeada Baikonur o 20 de decembro de 1995 por Boris Eltsin."}
{"id": "186771", "revid": "88215", "url": "https://gl.wikipedia.org/wiki?curid=186771", "title": "Fabiana Beltrame", "text": "Fabiana Beltrame, nada en Florian\u00f3polis o 9 de abril de 1982, \u00e9 unha remeira brasileira.\nEn 2011 proclamouse campioa mundial en Eslovenia. Nese ano actuaba no remo polo Flamengo en R\u00edo de Xaneiro."}
{"id": "186772", "revid": "5312", "url": "https://gl.wikipedia.org/wiki?curid=186772", "title": "Yoshihiko Noda", "text": " \u00e9 un pol\u00edtico xapon\u00e9s. Foi elixido primeiro ministro do pa\u00eds o 29 de agosto de 2011, substitu\u00edndo a Naoto Kan, que renunciou ao cargo tres d\u00edas antes.\nAntes de conquistar a presidencia do seu partido, o Partido Democr\u00e1tico do Xap\u00f3n, o que lle valeu a indicaci\u00f3n para o cargo de premier, Noda foi ministro de Finanzas sendo antecesor de Naoto Kan."}
{"id": "186774", "revid": "5863", "url": "https://gl.wikipedia.org/wiki?curid=186774", "title": "Gran Enciclopedia Galega", "text": ""}
{"id": "186775", "revid": "5863", "url": "https://gl.wikipedia.org/wiki?curid=186775", "title": "Gran Enciclopedia Gallega", "text": ""}
{"id": "186776", "revid": "865", "url": "https://gl.wikipedia.org/wiki?curid=186776", "title": "Jesus and Mary Chain", "text": ""}
{"id": "186777", "revid": "132494", "url": "https://gl.wikipedia.org/wiki?curid=186777", "title": "Canal+", "text": ""}
{"id": "186778", "revid": "89787", "url": "https://gl.wikipedia.org/wiki?curid=186778", "title": "Canal+ Liga", "text": "Canal+ Liga \u00e9 unha canle de televisi\u00f3n privada espa\u00f1ola, de pago, propiedade de Prisa TV. A canle ad\u00edcase exclusivamente ao f\u00fatbol, e en especial \u00e1 Liga Espa\u00f1ola de F\u00fatbol. Esta canle, ademais ten un sinal en alta definici\u00f3n chamada Canal+ Liga HD.\nA canle nace como competencia directa da canle Gol Televisi\u00f3n, propiedade de Mediapro, con quen comparte determinados dereitos desta canle."}
{"id": "186779", "revid": "895", "url": "https://gl.wikipedia.org/wiki?curid=186779", "title": "Gol T", "text": ""}
{"id": "186780", "revid": "72012", "url": "https://gl.wikipedia.org/wiki?curid=186780", "title": "Gol Televisi\u00f3n", "text": "Gol Televisi\u00f3n foi unha canle de televisi\u00f3n espa\u00f1ola privada de pago, propiedade de Mediapro. Foi a primeira canle de televisi\u00f3n privada espa\u00f1ola de pago.\nAs transmisi\u00f3ns eran exclusivamente de f\u00fatbol espa\u00f1ol ou internacional, se ben emitiu eventos especiais como o Eurobasket 2009.\nPara evitar equ\u00edvocos coa canle dos Estados Unidos e Latinoam\u00e9rica GolTV, cambiaron a mosca a GolT. O equipo humano da canle int\u00e9grano m\u00e1is de 200 persoas, con Jos\u00e9 Joaqu\u00edn Brotons \u00e1 cabeza, como responsable de contidos.\nGol Televisi\u00f3n distribuiuse a trav\u00e9s da TDT, nunha das canles de Gestora de Inversiones Audiovisuales La Sexta, as\u00ed como nos operadores de cable ONO, Telecable, Euskaltel,\u00a0R, Aotec, Iseca e Orange TV, na plataforma de IPTV Movistar+, e nas compa\u00f1\u00edas de Telefon\u00eda m\u00f3bil Movistar, Vodafone e Orange.\nAdemais deste sinal, algunhas plataformas dispo\u00f1\u00edan doutros sinais da canle. Un deles, en alta definici\u00f3n, Gol Televisi\u00f3n HD dispo\u00f1ible en Imagenio e Telecable; outra cun sinal unha hora m\u00e1is tarde, Gol Televisi\u00f3n +1 dispo\u00f1ible en ONO; e unha terceira para bares e restaurantes con tarifa plana de PPV, Gol Bar."}
{"id": "186782", "revid": "89787", "url": "https://gl.wikipedia.org/wiki?curid=186782", "title": "Henry Cele", "text": "Henry Cele, nado o 30 de xaneiro de 1949 en Durban, Sur\u00e1frica e finado o 2 de novembro de 2007 na mesma cidade, foi un actor surafricano."}
{"id": "186784", "revid": "23204", "url": "https://gl.wikipedia.org/wiki?curid=186784", "title": "Bandeira do Nepal", "text": "A bandeira do Nepal (en nepal\u00e9s: \u0928\u0947\u092a\u093e\u0932\u0915\u094b \u091d\u0923\u094d\u0921\u093e) \u00e9 a \u00fanica bandeira dun estado soberano que non ten forma cuadrangular (f\u00f3ra de bandeiras de estados soberanos est\u00e1 tam\u00e9n a do estado norteamericano de Ohio). A bandeira \u00e9 unha combinaci\u00f3n simplificada de dous pend\u00f3ns sinxelos. A s\u00faa cor vermella escarlata \u00e9 a cor dos rododendros, a flor nacional do pa\u00eds. O vermello \u00e9 tam\u00e9n o signo da vitoria na guerra. O azul representa \u00e1 paz. At\u00e9 1962, nos emblemas da bandeira, o sol e a l\u00faa crecente, hab\u00eda rostros humanos. Os rostros permaneceron no estandarte real at\u00e9 a abolici\u00f3n da monarqu\u00eda en 2008.\nInterpretaci\u00f3n.\nO bordo azul simboliza a paz e a harmon\u00eda que prevaleceu no pa\u00eds desde a \u00e9poca de Buda Siddhartha Gautama, que naceu no actual territorio do Nepal. O vermello escarlata \u00e9 a cor nacional do pa\u00eds, e reflicte o esp\u00edrito valente do pobo nepal\u00e9s. Os dous tri\u00e1ngulos simbolizan as monta\u00f1as do Himalaia e as s\u00faas d\u00faas grandes relixi\u00f3ns, o hindu\u00edsmo e o budismo.\nA bandeira triangular de cor vermella foi un s\u00edmbolo hind\u00fa da vitoria dende a \u00e9poca do Ramayana e o Mahabharata. A representaci\u00f3n dos corpos celestes representa a permanencia, a esperanza de que Nepal durar\u00e1 tanto como o sol e a l\u00faa. A l\u00faa \u00e9 s\u00edmbolo de que os nepaleses son calmos, mentres o sol simboliza a resoluci\u00f3n feroz. A l\u00faa simboliza tam\u00e9n as sombras e o clima fr\u00edo da cordilleira do Himalaia, mentres que o sol simboliza a calor e a alta temperatura na parte inferior (Tarai) do Nepal."}
{"id": "186785", "revid": "98629", "url": "https://gl.wikipedia.org/wiki?curid=186785", "title": "Aryabhata (sat\u00e9lite)", "text": " \nAryabhata foi o primeiro sat\u00e9lite artificial fabricado pola India. O nome prov\u00e9n do matem\u00e1tico e astr\u00f3nomo hind\u00fa Aryabhata (476 - 550). Foi lanzado pola antiga Uni\u00f3n Sovi\u00e9tica a bordo dun foguete Cosmos-3M (Kosmos 11K65M) desde o Cosm\u00f3dromo de Kapustin Yar o 19 de abril de 1975. O sat\u00e9lite foi fabricado pola Axencia India de Investigaci\u00f3n Espacial (ISRO).\nAs operaci\u00f3ns cient\u00edficas do sat\u00e9lite consist\u00edan en experimentos sobre astronom\u00eda de raios X, o estudo das capas altas da atmosfera terrestre e sobre f\u00edsica solar. O sat\u00e9lite ti\u00f1a forma de pol\u00edgono de 26 caras, cubertas por paneis solares excepto a cara inferior a cara superior; a masa total do corpo era de 360\u00a0kg. Tras catro d\u00edas en \u00f3rbita, un fallo de enerx\u00eda inutilizou o sat\u00e9lite para proseguir cos experimentos, e aos cinco d\u00edas de estar en \u00f3rbita deix\u00e1ronse de recibir sinais del.\nA reentrada na atmosfera produciuse o 11 de febreiro de 1992."}
{"id": "186791", "revid": "45576", "url": "https://gl.wikipedia.org/wiki?curid=186791", "title": "Alfa Romeo F1", "text": "Alfa Romeo Racing F\u00f3rmula 1 \u00e9 un equipo italiano de F\u00f3rmula 1 pertencente a Alfa Romeo, que participou no campionato nas tempadas e , e logo entre e . Os seus \u00e9xitos d\u00e9ronse principalmente antes do establecemento do Campionato do Mundo e nos dous primeiros anos deste, non conseguindo na s\u00faa volta reverdecer os loureiros. Xa nos anos 1920, alg\u00fans Alfa compet\u00edan nos circu\u00edtos europeos e ben pronto se constitu\u00edu un equipo oficial da marca dirixido polo propio Romeo, no que correron grandes pilotos da \u00e9poca como Giuseppe Campari, Ugo Sivocci, Antonio Ascari, Enzo Ferrari, Gastone Brilli-Peri ou Louis Wagner.\nO logotipo de Alfa Romeo volveu \u00e1 F\u00f3rmula Un en , aparecendo nos coches da Scuderia Ferrari. A finais de 2017, Alfa Romeo anunciou que se converter\u00edan en patrocinadores titulares de Sauber a partir de e establecera unha asociaci\u00f3n t\u00e9cnica e comercial co equipo. Alfa Romeo volveu ao deporte como equipo cando a Sauber cambiou o seu nome a principios de .\nHistoria.\n\u00c9xito, 1950-1951.\nEn Nino Farina ga\u00f1ou o primeiro Campionato do Mundo de F\u00f3rmula Un nun 158 con compresor, en Juan Manuel Fangio ga\u00f1ou cun Alfetta 159 (unha evoluci\u00f3n do 158 cun per\u00edodo de d\u00faas etapas de compresi\u00f3n). Os motores do Alfetta foron extremadamente potentes pola s\u00faa capacidade: en 1951 o motor 159 produc\u00eda ao redor de 420 CV, pero isto levaba un consumo de combustible de 125 a 175 litros por cada 100\u00a0km.. En , fronte \u00e1 crecente competencia do seu ex empregado, Enzo Ferrari. Alfa Romeo, unha empresa de propiedade estatal, decidiu retirarse logo da negativa do goberno italiano a financiar o caro dese\u00f1o dun novo coche. Sorprendentemente, Alfa Romeo participou nas carreiras durante as d\u00faas tempadas cun escaso orzamento, e coa maior\u00eda da tecnolox\u00eda e materiais de antes da guerra. Por exemplo, o equipo ga\u00f1ou dous campionatos con s\u00f3 nove bloques motor que se constru\u00edron antes da guerra.\nAlfa Romeo como provedor de motores, 1961-1979.\nDurante a d\u00e9cada de 1960, varios equipos menores de F1 menores usaron os motores Alfa Romeo 4 en li\u00f1a, como o LDS Mk1 e Mk2 \"Specials\", Coopers, e De Tomasos.\nAo final da d\u00e9cada de 1960 Alfa Romeo estaba desenvolvendo un novo motor V8 para os seus veh\u00edculos de competici\u00f3n, este motor foi probado brevemente no T86C Cooper F1-3-68 por Lucien Bianchi. Alfa Romeo regresou brevemente \u00e1 F\u00f3rmula Un nas tempadas de e cun motor V8 baseado nos do seus deportivos. Tiveron que pasar 19 anos para que Alfa-Romeo, dedicada neses momentos \u00e1 competici\u00f3n de Sport-Prototipos, volvese timidamente \u00e1 F1. Autodelta, a secci\u00f3n deportiva de Alfa-Romeo, preparou en 1970 uns motores V8 de 3000 cc para o piloto da marca, Andrea de Adamich. A escuadra McLaren encargouse de realizar os chasis (M7D e M14D) e inscribiu un terceiro monopraza no campionato. Das 10 carreiras nas que participou Adamich s\u00f3 conseguiu entrar na grella en 5 ocasi\u00f3ns e o seu mellor resultado foi un 8\u00ba posto en Italia. Ao ano seguinte repetiuse o intento esta vez co equipo March Engineering, que preparou uns chasis 711 para Adamich, e para Nanni Galli (ata nunha ocasi\u00f3n Ronnie Peterson piloto oficial de March participou con motor Autodelta). O equipo March, que pretend\u00eda obter con esta colaboraci\u00f3n un motor que non tivese que comprar, non sa\u00edu moi convencido dos resultados da alianza con Autodelta xa que s\u00f3 obt\u00edvo un exiguo 11\u00ba posto (Adamich) e dous 12\u00ba (Galli), sobre todo comparados co 2\u00ba posto no campionato conseguido por Peterson co March-Cosworth 711.\nM\u00e1is serio foi o proxecto que en 1976 uniu \u00e1 empresa de Bernie Ecclestone (Motor Racing Developments) que xestionaba a escuadra Brabham con Autodelta dirixida esta vez por Carlo Chiti. Alfa-Romeo presentou un voluminoso motor de 12 cilindros para os Brabham BT45 de Carlos Reutemann e Carlos Pace sen demasiados bos resultados (dous 4\u00ba para Pace e outro 4\u00ba para Reutemann). O BT45 Alfa-Romeo comezou ben a tempada de 1977 cun 2\u00ba posto para Pace na Arxentina e un 6\u00ba con volta r\u00e1pida para John Watson en Sur\u00e1frica. A morte de Pace trastornou o desenvolvemento do novo BT45B e ata metade de tempada non se obtiveron de novo bos resultados, un 2\u00ba de Watson en Francia e volta r\u00e1pida en Austria e dous terceiros de Hans Stuck en Alema\u00f1a e Austria, ademais da pole de Watson en M\u00f3naco. O campionato terminou co 11\u00ba posto de Stuck na clasificaci\u00f3n final.\nEn o equipo Brabham-Alfa Romeo preparouse para o asalto ao Campionato do Mundo. Fichou ao campi\u00f3n do ano anterior o austr\u00edaco Niki Lauda ao que acompa\u00f1aba Watson. Gordon Murray encargouse o dese\u00f1o do BT46 e do pol\u00e9mico BT46B con aspirador que pronto se destacou como un excelente monopraza. Lauda conseguiu vencer en Suecia e Italia, tres 2\u00ba e dous 3\u00ba, ademais obtivo 2 poles e 4 voltas r\u00e1pidas, e con 44 puntos empolicouse ao 3\u00ba posto da clasificaci\u00f3n final. Watson cun 2\u00ba e dous 3\u00ba obtivo unha meritoria 6\u00ba praza, e a escuadra foi 2\u00aa no campionato de construtores por detr\u00e1s dos invencibles Lotus 79 con efecto solo de Andretti e Peterson.\nAs esperanzas postas no equipo desvanec\u00e9ronse na tempada seguinte sobre todo polas constantes tiranteces entre Brabham e Autodelta. Lauda s\u00f3 obtivo un 4\u00ba posto en Italia do mesmo xeito que o seu novo compa\u00f1eiro o brasileiro Nelson Piquet en Holanda. A tempada acabou en divorcio e Autodelta formou unha escuadra nova competindo co Alfa Romeo 177 con chasis e motor Alfa-Romeo e patrocinio de Marlboro. Este coche competiu en 3 ocasi\u00f3ns cos pilotos italianos Bruno Giacomelli e Vittorio Brambilla. Na mesma tempada Bruno estreou un coche novo denominado Alfa Romeo 179. \nNeste equipo Andrea de Cesaris obtivo a s\u00faa \u00fanica pole position da s\u00faa dilatada carreira.\nRegreso \u00e1 F\u00f3rmula Un, -.\nDurante a tempada de F\u00f3rmula Un de , e logo de ser persuadido por Chiti, Alfa Romeo deu a Autodelta permiso para comezar a desenvolver un coche de F\u00f3rmula Un no seu nome. a asociaci\u00f3n con Brabham terminou antes da final da tempada. O Alfa Romeo 177 fixo o seu debut no Gran Premio de B\u00e9lxica de 1979. Este segundo proxecto de Alfa na F\u00f3rmula Un nunca foi un verdadeiro \u00e9xito durante a s\u00faa existencia, desde mediados de 1979 ata finais de . Durante este per\u00edodo, Alfa Romeo logrou dous poles, Bruno Giacomelli no Gran Premio dos Estados Unidos de 1980, antes de retirarse con problemas el\u00e9ctricos, tres terceiros lugares, dous segundos lugares e unha volta r\u00e1pida. Tam\u00e9n sufriu unha traxedia cando o seu piloto Patrick Depailler morreu no Gran Premio de Alema\u00f1a de 1980 no circu\u00edto de Hockenheim. En contou cos servizos de Mario Andretti, pero continuou sendo perseguido pola escasa fiabilidade. A mellor tempada do equipo \u00e9 a tempada de , cando a escuder\u00eda logrou o 6\u00ba lugar no campionato de construtores.\nAutodelta, Marlboro e Benetton Team Alfa Romeo (1979-1985).\nDurante a tempada de F\u00f3rmula Un de , e logo de ser persuadido por Chiti, Alfa Romeo deu a Autodelta permiso para comezar a desenvolver un coche de F\u00f3rmula Un no seu nome. O chamado Alfa Romeo 177, debutou no Gran Premio de B\u00e9lxica de 1979. A asociaci\u00f3n con Brabham rematou antes do final da tempada, co equipo de Bernie Ecclestone regresando aos motores Ford / Cosworth DFV. Este segundo proxecto de Alfa na F\u00f3rmula Un nunca foi un verdadeiro \u00e9xito durante a s\u00faa existencia, desde mediados de 1979 ata finais de . Durante este per\u00edodo Alfa Romeo logrou d\u00faas poles,Bruno Giacomelli no Gran Premio dos Estados Unidos de 1980, antes de retirarse con problemas el\u00e9ctricos, tres terceiros lugares, dous segundos lugares e unha volta r\u00e1pida. Tam\u00e9n sufriu unha traxedia cando o seu piloto Patrick Depailler morreu no Gran Premio de Alema\u00f1a de 1980 no circu\u00edto de Hockenheim. En contou cos servizos de Mario Andretti, pero continuou sendo perseguido pola escasa fiabilidade. Logo da reestruturaci\u00f3n de Autodelta, a operativa e o dese\u00f1o do coche foron subcontratadas a Euroracing en , cos motores de f\u00e1brica a\u00ednda subministrados por Autodelta. A mellor tempada do equipo foi a tempada de , cando o equipo cambiou ao motor V8 turbo 890T e a escuder\u00eda logrou o 6\u00ba lugar no campionato de construtoress, en gran parte grazas a dous segundos postos de Andrea de Cesaris.\nMentres que o motor turbo 890T resultou competitivo en 1983, os motores m\u00e1is potentes e eficientes no consumo de combustible de BMW, Ferrari, Renault, TAG-Porsche w Honda, m\u00e1is o l\u00edmite de combustible imposto pola FIA de 220 litros sen reabastecemento de combustible durante as paradas en boxes durante , viu o declive do equipo Euroracing Alfa Romeo como forza competitiva nas carreiras do Gran Premio. O 890T (o \u00fanico motor turbo V8 usado nas carreiras de GP nese momento) consum\u00eda moito e sufriu demasiado nos circu\u00edtos r\u00e1pidos, particularmente nos dous circu\u00edtos de casa de Alfa, Imola e Monza. Para corrixir temporalmente este problema, o equipo tivo que correr con menos potencia para aforrar combustible, o que fixo que o motor non funcionase, e isto resultou ser un grave obst\u00e1culo nos circu\u00edtos r\u00e1pidos, o tipo de circu\u00edtos onde case sempre ti\u00f1an que facelo. O motor desenvolveuse pero os problemas de consumo de combustible nunca foron realmente rectificados. O terceiro posto de Riccardo Patrese no Gran Premio de Italia de 1984 foi o \u00faltimo podio do equipo, tanto Patrese como Eddie Cheever, moitas veces non terminando as carreiras en {\u00b4f1|1984}} e debido a quedar sen combustible: Cheever quedou sen combustible 5 voltas antes de finalizar no Gran Premio de casa de Alfa en Monza, preto da sede de Alfa en Mil\u00e1n.\nO coche do equipo de 1985, o Alfa Romeo 185T resultou ser tan pouco competitivo como o coche de 1984, o 184T recuperouse a metade da tempada. Logo de actualizalo \u00e1s especificaci\u00f3ns de 1985, o coche, agora alcumado 184 TB, foi en realidade unha mellora sobre o coche de 1985, pero tampouco obtiveron resultados. Nunha entrevista no ano 2000, Riccardo Patrese describiu o 185T como \"o peor coche que pilotei\".\nAlfa Romeo sa\u00edu da F\u00f3rmula Un como construtor logo da carreira final da tempada de 1985 en Australia.\nAlfa Romeo Racing (2019 -).\nEn xaneiro de 2019, Sauber anunciou que o equipo cambiar\u00e1 o nome a Alfa Romeo Racing, pero a diferenza de BMW Sauber, a propiedade, licenza de carreira e a estrutura de xesti\u00f3n permanecer\u00e1n sen cambios. O coche de Alfa Romeo para a tempada foi o C38, continuando a convenci\u00f3n de nomes dos anteriores coches de F\u00f3rmula 1 de Sauber. O C38 inclu\u00eda elementos de dese\u00f1o aerodin\u00e1micos \u00fanicos en comparaci\u00f3n cos seus rivais e predecesores, especialmente na parte dianteira do coche como resultado dos cambios de regulaci\u00f3n da nova tempada. O campi\u00f3n do mundo de Kimi R\u00e4ikk\u00f6nen e expiloto de reserva de Sauber Antonio Giovinazzi foron contratados como pilotos do equipo. Giovinazzi liderou brevemente o Gran Premio de Singapur durante catro voltas, o primeiro piloto de Alfa Romeo en liderar unha volta desde que Andrea de Cesaris o fixo no Gran Premio de B\u00e9lxica de 1983. O mellor resultado do equipo do ano chegou no ca\u00f3tico Gran Premio do Brasil, onde R\u00e4ikk\u00f6nen e Giovinazzi clasific\u00e1ronse 4\u00ba e 5\u00ba respectivamente. Alfa Romeo rematou o ano no 8\u00ba posto do Campionato de Construtores con 57 puntos.\nAlfa Romeo entrou na tempada cunha formaci\u00f3n de pilotos inalterada. En xaneiro de 2020, o equipo anunciou que iniciar\u00eda un acordo de patrocinio coa petroleira polaca PKN Orlen e que Robert Kubica unir\u00edase como piloto de reserva.\nEquipos socios.\nScuderia Ferrari (2015-presente).\nA marca de Alfa Romeo apareceu nos coches de F\u00f3rmula 1 da Scuderia Ferrari desde a tempada de , comezou co Ferrari SF15-T.\nSauber F1 Team (2018).\nO 29 de novembro de 2017, anunciouse que Alfa Romeo ser\u00eda o patrocinador titular do equipo de F\u00f3rmula Un de Sauber a partir da tempada de 2018 nun \"acordo de asociaci\u00f3n t\u00e9cnica e comercial de varios anos\". O 2 de decembro de 2017, realizouse unha conferencia de prensa no Museo Alfa Romeo Arese (Mil\u00e1n), que ilustra os termos do acordo entre o FCA e a su\u00edza Sauber, seguido dunha cerimonia de presentaci\u00f3n da librea e os pilotos titulares, Charles Leclerc e Marcus Ericsson. O 1 de febreiro de 2019, anunciouse que o equipo de Sauber participar\u00eda na tempada como Alfa Romeo Racing, a\u00ednda que a estrutura de propiedade e xesti\u00f3n permanecer\u00e1 sen cambios.\nMonoprazas.\nA seguinte galer\u00eda mostra os diferentes modelos que usou Alfa Romeo na F\u00f3rmula 1."}
{"id": "186792", "revid": "27249", "url": "https://gl.wikipedia.org/wiki?curid=186792", "title": "Numeraci\u00f3n \u0100ryabha\u1e6da", "text": "A numeraci\u00f3n \u0100ryabha\u1e6da \u00e9 un sistema de numeraci\u00f3n baseado en fonemas en s\u00e1nscrito. Introduciuno no s\u00e9culo VI o matem\u00e1tico e astr\u00f3nomo indio Aryabhata, no primeiro cap\u00edtulo da s\u00faa \"Aryabhatiya\", titulado \"gitika Padam\". Nela, atrib\u00faese un valor num\u00e9rico a cada s\u00edlaba da forma consoante + vogal pos\u00edbel na fonolox\u00eda s\u00e1nscrita, de \"ka\" = 1 at\u00e9 \"hau\" = 1018.\nHistoria.\nA base deste sistema de numeraci\u00f3n menci\u00f3nase na segunda estrofa do primeiro cap\u00edtulo da \"Aryabhatiya\".\nAs letras Varga do \"Ka\" ao \"Ma\" sit\u00faanse nos lugares (cadros) 1, 100, 1000... etc. e \nletras como \"Ya\", \"Ra\", \"La\"... nos lugares 10, 100... etc.\nAs letras Varga do \"Ka\" at\u00e9 o \"Ma\" te\u00f1en valor de 1, 2, 3.. at\u00e9 25 letras e as Avarga \"Ya\" at\u00e9 \"Ha\" te\u00f1en valores de 30, 40, 50... at\u00e9 100.\nOs valores para as vogais son os seguintes: \"i\" = 100; \"u\" = 10000, \"ru\" = 1000000 e as\u00ed sucesivamente.\nAryabhata utilizou este sistema de numeraci\u00f3n para representar n\u00fameros pequenos e grandes nos seus c\u00e1lculos matem\u00e1ticos e astron\u00f3micos. Este sistema pode a\u00ednda usarse para representar fracci\u00f3ns e fracci\u00f3ns mixtas. Por exemplo, \"nga\" \u00e9 1/5, \"nja\" \u00e9 1/10 e \"Jhardam\" (\"JAI\" = 9; a s\u00faa metade) = 4 1/2.\nExemplo.\nA orde tradicional india de colocaci\u00f3n dos d\u00edxitos era inversa en relaci\u00f3n coa maneira moderna. En consecuencia, Aryabhata comezou coas unidades antes das decenas, despois as centenas e millares e, despois, a mir\u00edada e o \"lakh\" (= 105) e as\u00ed sucesivamente."}
{"id": "186793", "revid": "1822", "url": "https://gl.wikipedia.org/wiki?curid=186793", "title": "Aryabhata (hom\u00f3nimos)", "text": "Arhyabhata pode referirse a:"}
{"id": "186794", "revid": "23204", "url": "https://gl.wikipedia.org/wiki?curid=186794", "title": "Aryabhata II", "text": "\u0100ryabha\u1e6da II, nado contra o 920 e finado contra o 1000, foi un matem\u00e1tico e astr\u00f3nomo indio, autor do \"Maha-Siddhanta\". O numeral \"II\" empr\u00e9gase para distinguilo do m\u00e1is antigo e m\u00e1is influente Aryabhata (ou \u0100ryabha\u1e6da I).\nO \"Mahasidhanta\".\nA m\u00e1is famosa obra de Aryabhatta II foi o \"Mahasiddhanta\", tratado en dezaoito cap\u00edtulos escrito en verso, en s\u00e1nscrito. O doce primeiros cap\u00edtulos tratan asuntos relacionados cos co\u00f1ecementos matem\u00e1ticos e astron\u00f3micos indios at\u00e9 o per\u00edodo no que foi escrito, como as lonxitudes dos planetas, as eclipses lunares e solares, a precisi\u00f3n das eclipses, as fases da L\u00faa, as sa\u00eddas e ocasos dos planetas, e a asociaci\u00f3n dos planetas entre eles e coas estrelas.\nOs seguintes seis cap\u00edtulos incl\u00faen temas de xeometr\u00eda, xeograf\u00eda e \u00e1lxebra, aplicados para o c\u00e1lculo das lonxitudes dos planetas. Nuns vinte versos d\u00e1 regras elaboradas para resolver a ecuaci\u00f3n indeterminada \"by = ax + c\". Estas regras apl\u00edcanse diferentes caso como cando \"c\" ten valor positivo, ou cando \"c\" \u00e9 negativo, cando \u00e9 enteiro, e cando \u00e9 fraccionario etc.\nOutras contribuci\u00f3ns \u00e1s Matem\u00e1ticas.\nAryabhata II tam\u00e9n describiu un m\u00e9todo para calcular a ra\u00edz c\u00fabica dun n\u00famero; m\u00e9todo que xa propuxera Aryabhata I moitos anos antes. Os matem\u00e1ticos indios ti\u00f1an correctas t\u00e1boas de senos que xogaban un importante papel para calcular as posici\u00f3ns dos planetas o m\u00e1is aproximadamente pos\u00edbel. Aryabhatta II xogou un vital papel na construci\u00f3n de t\u00e1boas de senos, que proporcionaban at\u00e9 cinco decimais."}
{"id": "186795", "revid": "22570", "url": "https://gl.wikipedia.org/wiki?curid=186795", "title": "Aryabhata (cr\u00e1ter)", "text": "Aryabhata, as\u00ed denominado na honra do astr\u00f3nomo indio Aryabhata, \u00e9 un cr\u00e1ter de impacto lunar na cara vis\u00edbel da L\u00faa, situado ao leste do \"Mare Tranquillitatis\" ou mar da Tranquilidade (latitude 6\u00b0 12\u2032 N; lonxitude 35\u00b0 06\u2032 E)\nEste nome foi adoptado oficialmente pola Uni\u00f3n astron\u00f3mica internacional (UAI) en 1979.\nAntes desta data, \"Aryabhata\" co\u00f1ec\u00edase como \"Maskelyne E\", cr\u00e1ter sat\u00e9lite de Maskelyne."}
{"id": "186813", "revid": "23204", "url": "https://gl.wikipedia.org/wiki?curid=186813", "title": "Escola de Kerala", "text": "A Escola de astronom\u00eda e matem\u00e1ticas de Kerala foi unha escola de matem\u00e1ticas e astronom\u00eda fundada por Madhava de Sangamagrama en Kerala, no sur da India, que inclu\u00eda entre os seus membros a Parameshvara, Neelakanta Somayaji, Jyeshtadeva, Achyuta PisharatiNeelpathur Narayana Bhattathiri e Achyuta Panikkar, e as s\u00faas ra\u00edces intelectuais rem\u00f3ntanse o s\u00e9culo V, cos traballos de Aryabhata.\nHistoria.\nA escola desenvolveuse entre os s\u00e9culos XIV e XVI e os seus descubrimentos orixinais finalizaron con Narayana Bhattathiri (1559 \u2013 1632. Ademais de resolver problemas astron\u00f3micos, a escola de Kerala creou gran n\u00famero de importantes conceptos matem\u00e1ticos. Os seus resultados m\u00e1is importantes resultados foron descritos en versos en s\u00e1nscrito no libro de Neelakanta chamado \"Tantrasangraha\", e nun comentario desta obra denominado \"Tantrasangraha-vakhya\", de autor\u00eda desco\u00f1ecida. Os teoremas descr\u00edbense sen probar, pero si para as series de senos, cosenos e cotanxentes, un s\u00e9culo m\u00e1is tarde, na obra \"Yuktibhasa\" (ca. 1500 - ca. 1610), escrita en \"Malayalam\" ou \"Malabar\", por Jyesthadeva, e tam\u00e9n nun comentario en \"Tantrasangraha\".\nOs astr\u00f3nomos da escola de Kerala, ao intentar resolver alg\u00fans problemas, desenvolveron un not\u00e1bel n\u00famero de ideas, entre elas:\nTodos estes resultados consegu\u00edronse d\u00faas centurias antes antes da invenci\u00f3n do c\u00e1lculo en Europa.\nA escola de Kerala tam\u00e9n fixo contribuci\u00f3ns no campo da ling\u00fc\u00edstica. As tradici\u00f3ns po\u00e9ticas de Kerala fund\u00e1ronse nesta Escola. O poema \"Narayaneeyam\", foi escrito por Narayana Bhattathiri.\nPos\u00edbel transmisi\u00f3n das matem\u00e1ticas keralianas a Europa.\nExiste un n\u00famero consider\u00e1bel de publicaci\u00f3ns, inclu\u00eddo un documento de grande interese escrito por D. Almeida, J. John e A. Zadorozhnyy, que suxire a transmisi\u00f3n das matem\u00e1ticas keralianas a Europa. Kerala estivo en contacto con China, Arabia e, desde o s\u00e9culo XVI, con Europa, polo que a transmisi\u00f3n puido ser pos\u00edbel. Debe sinalarse que non existe evidencia en canto a documentos relevantes se refire, por\u00e9n existen similitudes en canto aos m\u00e9todos matem\u00e1ticos aplicados.\nUn desenvolvemento clave do prec\u00e1lculo en Europa, unha xeneralizaci\u00f3n no fundamento da induci\u00f3n, \nten profundas similitudes co correspondente desenvolvemento en Kerala (200 anos antes).\nExiste ademais evidencia de que John Walls (1665) escribiu unha demostraci\u00f3n do teorema de Pit\u00e1goras da mesma forma en que Bhaskara II o fixera. A \u00fanica maneira de que os eruditos europeos puideran decatarse do traballo de Bhaskara ser\u00eda a trav\u00e9s de rotas keralianas.\nA\u00ednda que se cre que o c\u00e1lculo keraliano estivo apartado da civilizaci\u00f3n europea at\u00e9 o descubrimento de Charles Whish a finais do s\u00e9culo XIX, Kerala de feito estivo en contacto cos europeos desde que Vasco da Gama arribou no ano de 1499, cando as rotas comerciais foron establecidas entre Kerala e Europa. Ademais dos comerciantes europeos, os misioneiros xesu\u00edtas estiveron al\u00ed presentes desde o s\u00e9ulo XVI. Moitos deles, de feito, foron matem\u00e1ticos ou astr\u00f3nomos, e pod\u00edan falar linguaxes da zona como o malayalam (malabar), o que implica que pod\u00edan comprender as matem\u00e1ticas keralianas.\nA finais do s\u00e9culo XVII discut\u00edase como Newton e Leibniz desenvolveron o c\u00e1lculo case simultaneamente, o que permite suxerir que ambos os cient\u00edficos puideron adquirir ideas relevantes indirectamente do c\u00e1lculo keraliano."}
{"id": "186814", "revid": "22795", "url": "https://gl.wikipedia.org/wiki?curid=186814", "title": "Escola de Kerala de astronom\u00eda e matem\u00e1tica", "text": ""}
{"id": "186815", "revid": "22795", "url": "https://gl.wikipedia.org/wiki?curid=186815", "title": "Escola de Kerala de astronomia", "text": ""}
{"id": "186816", "revid": "22795", "url": "https://gl.wikipedia.org/wiki?curid=186816", "title": "Escola de Kerala de matem\u00e1tica", "text": ""}
{"id": "186818", "revid": "98629", "url": "https://gl.wikipedia.org/wiki?curid=186818", "title": "Manuel Mejuto Gonz\u00e1lez", "text": "Manuel Enrique Mejuto Gonz\u00e1lez, nado en La Felguera (Langreu, Asturias) o 16 de abril de 1965, \u00e9 un ex-\u00e1rbitro de f\u00fatbol espa\u00f1ol. Foi \u00e1rbitro da Primeira Divisi\u00f3n entre 1995 e 2010 e tam\u00e9n da FIFA desde 1999, sendo o \u00e1rbitro espa\u00f1ol con m\u00e1is partidos internacionais pitados.\nTraxectoria.\nNaceu en Asturias, sendo fillo de dous galegos. Seu pai, natural de Melide, morreu cando el era pequeno, polo que o criou s\u00faa nai, nacida en Sobrado dos Monxes.\nDe profesi\u00f3n \u00e9 funcionario de correos. Comezou arbitrando nas categor\u00edas inferiores do f\u00fatbol asturiano. En 1993 recibiu o Chifre de Ouro pola s\u00faa actuaci\u00f3n en Segunda B. Ao ano seguinte debutou en Segunda Divisi\u00f3n, categor\u00eda na que s\u00f3 pasou un ano xa que ao seguinte ascendeu a Primeira. O seu debut produciuse o 16 de setembro de 1995 nun Real Valladolid-SD Compostela, con resultado final de empate a cero.\nEntre os seus maiores logros est\u00e1 o arbitrar a final da Liga de Campi\u00f3ns 2004-2005 entre o Liverpool FC e o AC Mil\u00e1n ou a final da Copa do Rei 2001/02, co\u00f1ecida como a do \"Centenariazo\" entre o Real Madrid e o Deportivo da Coru\u00f1a. En 2006 estaba previsto que fose o \u00e1rbitro representante de Espa\u00f1a na Copa Mundial de Alema\u00f1a 2006, pero a FIFA non considerou \u00f3ptimo o estado f\u00edsico dos seus asistentes, e no seu lugar acudiu ao torneo Medina Cantalejo.\nAs tempadas 2006/07 e 2007/08 foi o \u00e1rbitro con mellor cualificaci\u00f3n da Primeira Divisi\u00f3n segundo a clasificaci\u00f3n elaborada polo Comit\u00e9 T\u00e9cnico de \u00c1rbitros, organismo oficial da Real Federaci\u00f3n Espa\u00f1ola de F\u00fatbol. Foi o \u00e1rbitro espa\u00f1ol que dirixiu partidos na Eurocopa 2008 xunto aos seus asistentes. En devandita competici\u00f3n, no partido entre Alema\u00f1a e Austria, expulsou a ambos os adestradores \u00e1 vez, Joachim L\u00f6w e Josef Hickersberger por unha discusi\u00f3n que tiveron ambos co cuarto \u00e1rbitro.\nEn 2009 converteuse no \u00e1rbitro espa\u00f1ol con m\u00e1is partidos pitados internacionalmente, e igualou a marca de partidos en Espa\u00f1a de Daniel Mar\u00eda Zariquiegui. O 15 de maio de 2010 pitaba o seu \u00faltimo partido ligueiro, no encontro que enfrontou ao Athletic Club e o Deportivo da Coru\u00f1a en San Mam\u00e9s. Nun partido de peche de tempada sen nada en xogo, as protagonistas foron as despedidas do propio colexiado, e dos xogadores Joseba Etxeberria e Armando Riveiro. En 2010 retirouse da arbitraxe profesional pitando a final da Copa do Rei entre Atl\u00e9tico de Madrid e Sevilla FC disputada no Camp Nou que se saldou coa vitoria do equipo sevillano cun resultado de 0-2."}
{"id": "186825", "revid": "88215", "url": "https://gl.wikipedia.org/wiki?curid=186825", "title": "Pierluigi Collina", "text": "Pierluigi Collina, nado en Bolo\u00f1a o 13 de febreiro de 1960, \u00e9 un ex-\u00e1rbitro\u00a0de f\u00fatbol italiano. Foi nomeado pola FIFA coma \"mellor \u00e1rbitro do ano\" en seis ocasi\u00f3ns consecutivas (entre 1998 e 2003) e \u00e9 amplamente considerado o mellor \u00e1rbitro de todos os tempos. Collina segue involucrado no mundo do f\u00fatbol, como consultor non remunerado da Asociaci\u00f3n Italiana de \u00c1rbitros de F\u00fatbol (AIA), como xefe de \u00e1rbitros da Federaci\u00f3n Ucra\u00edna de F\u00fatbol desde 2010, como membro da Comisi\u00f3n de \u00c1rbitros da UEFA e como presidente do comit\u00e9 de \u00e1rbitros da FIFA."}
{"id": "186827", "revid": "23204", "url": "https://gl.wikipedia.org/wiki?curid=186827", "title": "ARN que interacciona con piwi", "text": "O ARN que interacciona con piwi ou ARN asociado a piwi, abreviado como piRNA (\"piwi-interacting RNA\"), \u00e9 o tipo m\u00e1is longo de mol\u00e9culas de ARN pequeno non codificante que se expresa nas c\u00e9lulas animais e consid\u00e9rase unha clase de ARN interferente. Os piRNA forman complexos ARN-prote\u00edna coas chamadas prote\u00ednas piwi, o que lles d\u00e1 o seu nome. Estes complexos de piRNA foron asociados co silenciamento de xenes de retrotranspos\u00f3ns tanto epixen\u00e9tico coma postranscricional e doutros elementos xen\u00e9ticos en c\u00e9lulas da li\u00f1a xerminal, particularmente as c\u00e9lulas da espermatox\u00e9nese . Son diferentes dos microARN (miRNA) en tama\u00f1o (26\u201331 nucle\u00f3tidos en vez de 21\u201324), ausencia de secuencias conservadas, e maior complexidade.\nNon est\u00e1 a\u00ednda claro como se xeran os piRNA, pero suxer\u00edronse varios modos posibles, e \u00e9 seguro que a v\u00eda da s\u00faa biox\u00e9nese \u00e9 distinta da dos microARN e siRNA, mentres que os rasiRNA consid\u00e9ranse unha subespecie dos piRNA.\nCaracter\u00edsticas.\nOs piRNA foron detectados tanto en vertebrados coma en invertebrados, e a\u00ednda que a biox\u00e9nese e modos de acci\u00f3n var\u00eda algo entre especies, certo n\u00famero de caracter\u00edsticas est\u00e1n conservadas. Os piRNAs non te\u00f1en un motivo de estrutura secundaria claro, a lonxitude dun piARN \u00e9, por definici\u00f3n, entre 26 e 31 nucle\u00f3tidos, e a tendencia a ter UMP no extremo 5' \u00e9 com\u00fan aos piRNA de vertebrados e invertebrados. Os piRNA de \"Caenorhabditis elegans\" te\u00f1en un monofosfato no extremo 5\u2019 e unha modificaci\u00f3n no extremo 3' que bloquea os os\u00edxenos en posici\u00f3n 2' e 3', e isto tam\u00e9n se confirmou en \"Drosophila melanogaster\", peixe cebra, rato e rata. Esta modificaci\u00f3n no extremo 3\u2019 \u00e9 unha 2\u2019-O-metilaci\u00f3n; a raz\u00f3n de que exista esta modificaci\u00f3n non est\u00e1 clara, pero suxeriuse que incrementa a estabilidade do piRNA. \nP\u00e9nsase que hai centos de miles de mol\u00e9culas diferentes de piRNA ente os mam\u00edferos. Ata o momento, descubr\u00edronse unhas 50\u00a0000 secuencias distintas de piRNA no rato e m\u00e1is de 13\u00a0000 en \"D. melanogaster\".\nTodos os piRNAs presentan en com\u00fan o feito de que carecen de secuencias xen\u00f3micas veci\u00f1as para formar unha forquita. Por esa raz\u00f3n, en todas as especies os piRNAs deben orixinarse a partir dun tipo diferente de precursor do que te\u00f1en os microARN.\nOs rasiRNA de \"Drosophila\" poden considerarse un subgrupo dentro dos piRNA, e como ocorre en \"C. elegans\", en \"Drosophila\" tam\u00e9n se demostrou xeneticamente a importancia de Piwi para o silenciamento dos transpos\u00f3ns. Por outro lado, ratos mutantes para Mili ou Miwi (d\u00faas prote\u00ednas de rato hom\u00f3logas de Piwi) presentan maior mobilidade dos elementos transpo\u00f1ibles, o que suxire que os piRNAs de rato tam\u00e9n est\u00e1n asociados ao control dos transpos\u00f3ns.\nPor\u00e9n, non todos os piRNA son hom\u00f3logos de secuencias repetidas e transpos\u00f3ns: en ratos e ratas, a proporci\u00f3n de secuencias repetidas no xenoma \u00e9 do 40%, pero as repetici\u00f3ns representan s\u00f3 o 17% de todos os piRNAs, mentres que unha distribuci\u00f3n ao chou deber\u00eda xerar un 40% de secuencias repetidas entre os piRNA.\nUnha caracter\u00edstica com\u00fan a todos os piRNAs (e que os diferencia dos microARN) \u00e9 que derivan dun n\u00famero limitado de \u201cpuntos quentes\u201d no xenoma. Esta capacidade de xerar piRNAs est\u00e1 conservada en rexi\u00f3ns sint\u00e9nicas (en xen\u00e9tica cl\u00e1sica, o concepto de sintenia describe a co-localizaci\u00f3n f\u00edsica de loci no mesmo cromosoma dentro dun individuo ou especie; o concepto est\u00e1 relacionado co de ligamento xen\u00e9tico) \u2013 por exemplo, entre o rato e a rata \u2013 pero as secuencias espec\u00edficas dos piRNAs non est\u00e1n conservadas. Quizais os puntos quentes est\u00e1n asociados con estruturas espec\u00edficas da cromatina, ou son necesarios para xerar ditas estruturas, e a s\u00faa importancia pode ir al\u00e9n da produci\u00f3n de piRNAs. En \"Drosophila\", este agrupamento define loci reguladores mestres para o control de transpos\u00f3ns. Por exemplo, o locus \"flamenco\" (que controla a expansi\u00f3n de \"gypsy\" e outros elementos m\u00f3biles) exerce a s\u00faa funci\u00f3n desenvolvendo unha resposta de piRNAs contra esas secuencias. Brennecke e colaboradores propuxeron que os loci reguladores mestres representan un sitio para a memoria xen\u00e9tica dos transpos\u00f3ns en moscas. Non obstante, non est\u00e1 claro por que a produci\u00f3n de piRNAs necesita estar concentrada en rexi\u00f3ns espec\u00edficas.\nAsociaci\u00f3n coas prote\u00ednas piwi.\nEn xeral, os ARN pequenos que funcionan na interferencia (RNAi) as\u00f3cianse a prote\u00ednas da familia \"Argonauta\", formando o complexo RISC \"(RNA-induced silencing complex)\". Neste complexo, a prote\u00edna Argonauta exerce a actividade bioqu\u00edmica que corta o ARNm diana e interacciona con outras prote\u00ednas, mentres que o ARN pequeno confire a especificidade de substrato, a trav\u00e9s da complementariedade da s\u00faa secuencia.\nAs prote\u00ednas Argonauta comparten un dominio PAZ (Piwi, Argonauta, Zille) e un dominio Piwi caracter\u00edsticos, e de acordo coa s\u00faa secuencia p\u00f3dense agrupar en tres subfamilias: \nNo caso de \"Drosophila\", identific\u00e1ronse 5 prote\u00ednas Argonauta: \nVarios estudos demostraron que as prote\u00ednas da subfamilia Piwi as\u00f3cianse a unha poboaci\u00f3n diferenciada de ARN pequenos en \"Drosophila\", ratos, ratas e peixes cebra, que son os piRNA.\nLocalizaci\u00f3n.\nOs piRNA at\u00f3panse en cl\u00fasteres por todo o xenoma; estes cl\u00fasteres poden conter desde s\u00f3 dez a ata moitos milleiros de piRNAs e poden variar en tama\u00f1o desde 1 kb a 100 kb. A\u00ednda que a agrupaci\u00f3n en cl\u00fasteres dos piRNA est\u00e1 moi conservada entre especies, a secuencia non. En \"Drosophila melanogaster\" e vertebrados os piRNAs foron localizados en areas que carecen de xenes codificantes de prote\u00ednas, pero en \"C. elegans\" foron localizados entre xenes que codifican prote\u00ednas.\nEn mam\u00edferos os piRNA at\u00f3panse tanto nos test\u00edculos coma nos ovarios , a\u00ednda que parece que s\u00f3 se requiren nos machos . En invertebrados os piRNAs foron detectados na li\u00f1a xerminal tanto de machos coma de femias .\nA nivel celular os piRNA foron atopados tanto no n\u00facleo celular coma no citoplasma, o que suxire que as v\u00edas do piRNA poden funcionar en ambas as d\u00faas \u00e1reas e, xa que logo, poden ter m\u00faltiples efectos.\nBiox\u00e9nese.\nA biox\u00e9nese dos piRNA non se comprende a\u00ednda totalmente, pero propux\u00e9ronse varios posibles mecanismos. Os piRNA mostran a tendencia caracter\u00edstica de derivar s\u00f3 dunha cadea de ADN, e isto pode indicar que son o produto dunha mol\u00e9cula precursora longa monocatenaria. Suxeriuse unha v\u00eda primaria de procesamento, que \u00e9 a \u00fanica que se usa para producir os piRNA do paquiteno da meiose; neste mecanismo, os precursores dos piRNA transcr\u00edbense orixinando piRNA cunha tendencia a unirse a uridinas en 5'. Tam\u00e9n se propuxo un mecanismo \"Ping Pong\" no que os piRNA primarios reco\u00f1ecen as s\u00faas dianas complementarias e causan o recrutamento de prote\u00ednas piwi. Isto ten como resultado o corte do transcrito nun punto situado a dez nucle\u00f3tidos do extemo 5\u2019 do piRNA primario, producindo o piRNA secundario. Estes piRNA secundarios te\u00f1en como dianas secuencias que pos\u00faen unha adenina na d\u00e9cima posici\u00f3n. Dado que o piRNA implicado no ciclo ping pong dirixe os seus ataques a transcritos de transpos\u00f3ns, o ciclo ping pong act\u00faa s\u00f3 ao nivel transcricional. Alg\u00fan destes mecanismos ou ambos poden actuar en diferentes especies; \"C. elegans\", por exemplo, ten piRNA, pero non parece usar o mecanismo ping pong en absoluto.\nUn n\u00famero significativo dos piRNAs identificados en peixe cebra e \"D.melanogaster\" cont\u00e9n adenina na posici\u00f3n d\u00e9cima, e isto foi interpretado como unha posible evidencia dun mecanismo biosint\u00e9tico conservado entre especies. Indicios do mecanismo ping-pong foron identificados en animais moi primitivos como esponxas e cnidarios, o que apunta \u00e1 existencia do ciclo ping-pong xa nas primeiras p\u00f3las da \u00e1rbore evolutiva dos metazoos .\nFunci\u00f3n.\nA ampla variaci\u00f3n entre especies nas secuencias dos piRNA e na funci\u00f3n das prote\u00ednas piwi contrib\u00fae \u00e1 dificultade de establecer a funcionalidade dos piRNA. Por\u00e9n, como ocorre con outros ARN pequenos, p\u00e9nsase que os piRNAs est\u00e1n implicados no silenciamento de xenes, especificamente o silenciamento de transpos\u00f3ns. A maior\u00eda dos piRNA son mol\u00e9culas antisentido con respecto a secuencias de transpos\u00f3n, o que suxire que os transpos\u00f3ns son as dianas dos piRNA. Nos mam\u00edferos parece que a actividade dos piRNA no silenciamento de transpos\u00f3ns \u00e9 m\u00e1is importante durante o desenvolvemento embrionario , e tanto en \"C. elegans\" coma en humanos, os piRNA son necesarios para a espermatox\u00e9nese.\nSilenciamento de ARN.\nOs piRNA xogan un papel no silenciamento de ARN por medio da formaci\u00f3n do complexo silenciador inducido por ARN (RISC). Os piRNA interaccionan con prote\u00ednas piwi que forman parte da familia de prote\u00ednas chamadas Argonautas. Estas prote\u00ednas son activas nos test\u00edculos de mam\u00edferos e requ\u00edrense para o desenvolvemento das c\u00e9lulas da li\u00f1a xerminal e das c\u00e9lulas troncais ou nais en invertebrados. Tres subfamilias das prote\u00ednas piwi, as MIWI, MIWI2 e MILI, s\u00e1bese que son esenciais para a espermatox\u00e9nese no rato. Os piRNA dirixen as prote\u00ednas piwi aos seus transpos\u00f3ns diana. A diminuci\u00f3n ou ausencia da expresi\u00f3n das prote\u00ednas piwi est\u00e1 correlacionada cun aumento na expresi\u00f3n dos transpos\u00f3ns. Os transpos\u00f3ns te\u00f1en unha gran capacidade de causar efectos delet\u00e9reos no seu h\u00f3spede , e, de feito, encontrouse que as mutaci\u00f3ns nas v\u00edas dos piRNA reducen a fertilidade en \"D.melanogaster\". Por\u00e9n, non se demostrou que as mutaci\u00f3ns que afectan \u00e1s v\u00edas dos piRNA en ratos reduzan a s\u00faa fertilidade; isto pode indicar a existencia de redundancias no sistema de piRNA. Ademais, p\u00e9nsase que os piRNA e o ARN interferente pequeno end\u00f3xeno (endo-siRNA) poden ter unha funci\u00f3n comparable e mesmo redundante no control dos transpos\u00f3ns en ovocitos de mam\u00edferos.\nOs piRNA parecen influ\u00edr en determinadas metiltransferases que realizan as metilaci\u00f3ns necesarias para reco\u00f1ecer e silenciar transpos\u00f3ns, pero esa reacci\u00f3n non se comprende ben polo momento.\nEfectos epixen\u00e9ticos.\nOs piRNA poden transmitirse por v\u00eda materna, e, base\u00e1ndose en investigaci\u00f3ns feitas en \"D. melanogaster\", os piRNAs poden estar implicados en efectos epixen\u00e9ticos derivados da nai. A actividade de piRNA espec\u00edficos no proceso epixen\u00e9tico tam\u00e9n require interacci\u00f3ns entre as prote\u00ednas piwi e HP1a, e con outros factores.\nDescubrimentos recentes indican a existencia de caracter\u00edsticas de snoRNA, microARN, e piRNA nun novo tipo de ARN non codificante descuberto, o x-ncRNA, e a s\u00faa implicaci\u00f3n biol\u00f3xica no \"Homo sapiens\".\nInvestigaci\u00f3n.\nOs principais avances no eido dos piRNA acad\u00e1ronse grazas ao uso de t\u00e9cnicas de secuenciaci\u00f3n sofisticadas, como a Solexa e 454. Estas t\u00e9cnicas permiten realizar an\u00e1lises de poboaci\u00f3ns de ARN complexas e heterox\u00e9neas como son as dos piRNA. Debido ao seu pequeno tama\u00f1o, a expresi\u00f3n e amplificaci\u00f3n dos pequenos ARN \u00e9 todo un reto, de modo que se puxeron a punto t\u00e9cnicas especializadas baseadas nos m\u00e9todos da PCR para responder a estas dificultades."}
{"id": "186828", "revid": "27155", "url": "https://gl.wikipedia.org/wiki?curid=186828", "title": "PiRNA", "text": ""}
{"id": "186833", "revid": "98629", "url": "https://gl.wikipedia.org/wiki?curid=186833", "title": "Al-Ricot\u00ed", "text": "Mohammed Ibn Abub\u00e9quer al-Ricot\u00ed, co\u00f1ecido como Ricote na Espa\u00f1a cristi\u00e1, nado en Ricote, foi un te\u00f3logo, cient\u00edfico e erudito hispano-musulm\u00e1n do s\u00e9culo XII.\nPrimeiros anos e xuventude.\nAl-Ricot\u00ed naceu na vila de Ricote, na Taifa de Murcia. Os seus primeiros anos na s\u00faa vila natal estiveron influ\u00eddos por unha comunidade de ulemas, m\u00edsticos musulm\u00e1ns, que se instalara nas s\u00faas proximidades no s\u00e9culo IX. Estes m\u00edsticos viviron en paz cos habitantes do Val de Ricote durante os primeiros s\u00e9culos de dominaci\u00f3n musulm\u00e1 en Murcia. Neste ambiente tolerante viviu Al-Ricot\u00ed desde o seu nacemento, e marcar\u00eda a s\u00faa vida dedicada ao pensamento e \u00e1 cultura.\nA maior parte da vida de al-Ricot\u00ed moveuse entre Ricote e Murcia. O reino era no s\u00e9culo XIII un protectorado castel\u00e1n e, nesa \u00e9poca hab\u00eda un per\u00edodo de convivencia entre as tres relixi\u00f3ns maioritarias: musulm\u00e1, xud\u00eda e cristi\u00e1. A esta \u00e9poca de paz e amizade un\u00eduselle o feito de que o infante Afonso era un apaixonado das ciencias e a cultura. Estes dous elementos fixeron que Al-Ricot\u00ed entrara pronto na vida do reino de Murcia e, en particular, na do futuro Afonso X o Sabio.\nMestre pol\u00edglota.\nAl-Rocot\u00ed foi un dos cient\u00edficos m\u00e1is grandes da \u00e9poca no mundo musulm\u00e1n-cristi\u00e1n. Entre os co\u00f1ecementos de Al-Ricot\u00ed destacaban a xeometr\u00eda, a aritm\u00e9tica, a medicina, o dereito, a teolox\u00eda, a l\u00f3xica, a ret\u00f3rica, a dial\u00e9ctica e a m\u00fasica. Cando a\u00ednda non chegara \u00e1 capital, xa ensinaba \u00e1s xentes de distintas relixi\u00f3ns noci\u00f3ns sobre as numerosas ciencias que cultivaba. Pero coa particularidade de que o fac\u00eda en cada unha das linguas doa seus disc\u00edpulos. Dominaba o \u00e1rabe, o hebreo, o lat\u00edn e o romance.\nA s\u00faa relaci\u00f3n con Afonso X \"O Sabio\".\nIsto non pasou desapercibido para o infante Afonso. Ao seu paso por Murcia, aproximadamente no ano 1243, levou a Al-Ricot\u00ed \u00e1 capital do reino (Murcia). Al\u00ed conservoulle todos os seus dereitos e condici\u00f3n social, e fundou para el unha \"Madrasa\" ou Centro de Estudos. Pero a Afonso non lle bastaba con ter a un dos pensadores m\u00e1is importantes da \u00e9poca traballando para el, quer\u00eda que se convertera ao cristianismo. Dise que incluso chegou a ofrecerlle valiosas recompensas se profesaba a relixi\u00f3n cristi\u00e1. Segundo Gaspar y Remiro, a resposta do musulm\u00e1n ante estas ofertas foi:\nA Reconquista do reino de Murcia e o ambiente cultural da capital.\nEn 1266 cae definitivamente o reino de Murcia en mans castel\u00e1s. Desde 1252 Afonso X xa era rei de Castela, e a s\u00faa intenci\u00f3n era pacificar o Levante espa\u00f1ol. En Murcia instalouse a Orde dos Predicadores que fundou, baixo os auspicios do rei, un \"Estudo de Linguas Orientais\".\nA pesar do ambiente intelectual, culto e tolerante, neste centro parece que tam\u00e9n se levaba a cabo a controversia e o combate teol\u00f3xico contra os \"non cristi\u00e1ns\". Isto fixo que numerosos sabios cristi\u00e1ns se desprazaran at\u00e9 Murcia, cabeza dunha zona da pen\u00ednsula con fama de culta e intelectual. Afonso X, amigo persoal de Al-Ricot\u00ed, presionaba m\u00e1is e m\u00e1is ao pensador musulm\u00e1n para que se convertera ao cristianismo e compartira a s\u00faa sabedor\u00eda cos grandes pensadores cristi\u00e1ns. Al-Ricot\u00ed pensaba que non era necesario cambiar de relixi\u00f3n para que se producise o intercambio cultural e de pensamento entre eles. De feito, colaboraba n \"Estudo\" dos dominicos e na \"Madrasa\".\nOs \u00faltimos anos: a marcha para o reino nazar\u00ed.\nAl-Ricot\u00ed non sufriu ningunha diminuci\u00f3n intelectual pola presi\u00f3n dos sabios cristi\u00e1ns, pero non se encontraba xa a gusto en Murcia. O certo \u00e9 que durante trinta anos mantivo a s\u00faa c\u00e1tedra en Murcia, pero as cada vez maiores presi\u00f3ns do rei para que se cristianizara, o empeoramento das condici\u00f3ns dos mud\u00e9xares no reino de Murcia tras as revoltas de 1264 e a invitaci\u00f3n en firme de Muhammad II de Granada, segundo rei da dinast\u00eda nazar\u00ed, para que se instalara na s\u00faa capital, decidiron a al-Ricot\u00ed, pouco despois de 1272, a emprender o forzado cami\u00f1o do exilio para seguir vivindo en terras do islam.\nO rei granadino f\u00edxose disc\u00edpulo seu, outorgoulle unha alta dignidade no palacio real e creou para el un Centro de Estudos similar \u00e1 Madrasa murciana. Al-Ricot\u00ed permaneceu at\u00e9 a s\u00faa morte en Granada, rodeado da estima xeral. Al\u00ed esgotar\u00eda os \u00faltimos d\u00edas da s\u00faa vida dedicada \u00e1 ensinanza e \u00e1 defensa do islam nalgunhas controversias, das que se nos di que sempre sa\u00edu \"vencedor\". No que se refire ao centro de estudos de Murcia, desapareceu xunto co seu mestre, e foi trasladado a Sevilla, onde, ao parecer, frutificou."}
{"id": "186834", "revid": "1131", "url": "https://gl.wikipedia.org/wiki?curid=186834", "title": "Ricote", "text": "Ricote \u00e9 un municipio espa\u00f1ol da Rexi\u00f3n de Murcia, pertencente \u00e1 comarca do Valle de Ricote.\nEn 2014 ti\u00f1a unha poboaci\u00f3n de 1.398 habitantes, distribu\u00eddos na capital municipal e varias pedan\u00edas: La Bermeja, Berrandino, La Cuerda, Charrara, Ain\u00e1s, Mahoma e Las Lomas.\nPoboada dende a Prehistoria, a constancia escrita da s\u00faa existencia ven do s\u00e9culo VIII, coa invasi\u00f3n musulm\u00e1 da antiga Cora de Todmir."}
{"id": "186837", "revid": "23204", "url": "https://gl.wikipedia.org/wiki?curid=186837", "title": "John Hale", "text": "Sir John Rigby Hale, nado o 17 de setembro de 1923 e finado o 12 de agosto de 1999, foi un historiador brit\u00e1nico do Renacemento, tradutor, editor, e profesor universitario.\nTraxectoria.\nJohn Rigby Hale naceu en Ashford, Kent, no Reino Unido. Educouse no \"Jesus College\", de Oxford. Foi profesor asociado nas universidades Johns Hopkins e Harvard (1948-49). E foi tam\u00e9n asociado da Academia Brit\u00e1nica e profesor em\u00e9rito de Historia de Italia no \"University College\" de Londres, onde dirixiu o departamento de italiano desde 1970 at\u00e9 a s\u00faa xubilaci\u00f3n en 1988. Foi nomeado \"Knight Bachelor\" o 20 de agosto de 1984.\nEn 1992 sufriu un golpe que lle causou afasia. Despois da s\u00faa morte, a s\u00faa esposa, a xornalista Sheila Hale, escribiu un libro sobre os seus derradeiros d\u00edas, \"The Man Who Lost His Language\"."}
{"id": "186838", "revid": "10599", "url": "https://gl.wikipedia.org/wiki?curid=186838", "title": "Divisi\u00f3n de Honra (LNFS)", "text": ""}
{"id": "186839", "revid": "22795", "url": "https://gl.wikipedia.org/wiki?curid=186839", "title": "John Rigby Hale", "text": ""}
{"id": "186841", "revid": "98629", "url": "https://gl.wikipedia.org/wiki?curid=186841", "title": "Aeros 1", "text": "Aeros 1, tam\u00e9n co\u00f1ecido como Aeros A, foi un sat\u00e9lite artificial alem\u00e1n adicado \u00f3 estudo da atmosfera superior e o espazo exterior. Foi lanzado o 16 de decembro de 1972 mediante un foguete Scout D1 desde a Base Vandenberg da Forza A\u00e9rea a unha \u00f3rbita polar cunha inclinaci\u00f3n orbital de 96,9 graos e un perixeo e apoxeo iniciais de 222 e 854\u00a0km, respectivamente. O sat\u00e9lite reentrou e destru\u00eduse na atmosfera o 22 de agosto de 1973.\nCaracter\u00edsticas.\nO sat\u00e9lite ti\u00f1a forma de cilindro de 0,914 metros de di\u00e1metro e 0,71 metros de altura. Estabiliz\u00e1base mediante xiro a 10 revoluci\u00f3ns por minuto, co eixo de rotaci\u00f3n orientado cara o Sol. A bordo levaba cinco experimentos cos que mediu a temperatura e densidade de electr\u00f3ns, i\u00f3ns e part\u00edculas neutras, a s\u00faa composici\u00f3n e o fluxo de raios solares ultravioleta.\nO freado atmosf\u00e9rico do sat\u00e9lite tam\u00e9n serviu para determinar indirectamente a densidade da atmosfera durante o perixeo da s\u00faa \u00f3rbita. Os datos recollidos polos instrumentos do sat\u00e9lite serviron para mellorar os modelos ionosf\u00e9ricos existentes e as s\u00faas medici\u00f3ns dos gases neutros foron comparadas coas doutros sat\u00e9lites, como Aeros 2 e AE-C"}
{"id": "186842", "revid": "72012", "url": "https://gl.wikipedia.org/wiki?curid=186842", "title": "Aeros A", "text": ""}
{"id": "186843", "revid": "23204", "url": "https://gl.wikipedia.org/wiki?curid=186843", "title": "Identidade cultural", "text": "Identidade cultural \u00e9 o conxunto de valores, tradici\u00f3ns, s\u00edmbolos, crenzas e modos de comportamento que funcionan como elementos dentro dun grupo social e que act\u00faan para que os individuos que o forman poidan fundamentar o seu sentimento de pertenza, que forman parte da diversidade no interior das mesmas en resposta aos intereses, c\u00f3digos, normas e rituais que comparten ditos grupos dentro da cultura dominante.\nCaracter\u00edsticas.\nA construci\u00f3n de identidades \u00e9 un fen\u00f3meno que xorde da dial\u00e9ctica entre o individuo e a sociedade. As identidades constr\u00faense a trav\u00e9s dun proceso de individualizaci\u00f3n polos propios actores para os que son fontes de sentido e a\u00ednda que se poidan orixinar nas instituci\u00f3ns dominantes, s\u00f3 o son se os actores sociais as interiorizan e sobre isto \u00faltimo constr\u00faen o seu sentido. Nesta li\u00f1a, Castells diferenza os roles definidos por normas estruturadas polas instituci\u00f3ns e organizaci\u00f3ns da sociedade (e que infl\u00faen na conduta segundo as negociaci\u00f3ns entre individuos e ditas instituci\u00f3ns, organizando as\u00ed as funci\u00f3ns) e as identidades definidas como proceso de construci\u00f3n do sentido atendendo a un atributo ou conxunto de atributos culturais (organizando dito sentido, entendido como a identificaci\u00f3n simb\u00f3lica que realiza un actor social do obxectivo da s\u00faa acci\u00f3n). Dalgunha maneira, p\u00f3dese interpretar que se est\u00e1n reforzando as propostas tendentes a reco\u00f1ecer os procesos de identificaci\u00f3n en situaci\u00f3ns de policulturalismo ou momentos de identificaci\u00f3n que se dan na sociedade-rede, emerxendo pequenos grupos e redes."}
{"id": "186845", "revid": "1987", "url": "https://gl.wikipedia.org/wiki?curid=186845", "title": "Revoluci\u00f3n copernicana", "text": "A revoluci\u00f3n copernicana ou revoluci\u00f3n de Cop\u00e9rnico \u00e9 o nome co que adoita co\u00f1ecerse a revoluci\u00f3n cient\u00edfica que se produciu en Europa Occidental, representada na astronom\u00eda polo paso do tradicional \"sistema tolemaico\" xeoc\u00e9ntrico (herdanza cl\u00e1sica adaptada e conservada polo pensamento cristi\u00e1n medieval) ao innovador \"sistema copernicano\" helioc\u00e9ntrico, iniciada no s\u00e9culo XVI por Nicolao Cop\u00e9rnico (cuxa obra \"De Revolutionibus\", non alude ao actual e usual concepto de revoluci\u00f3n, sen\u00f3n ao de ciclo ou traxectoria circular dos corpos celestes) e culminada no s\u00e9culo XVII por Isaac Newton, tras pasar por Galileo. En gran parte, como consecuencia desta revoluci\u00f3n (no sentido de \"cambio profundo e brusco\"), o panorama intelectual de finais do s\u00e9culo XVII e comezos do XVIII considera a \"crise da conciencia europea\" e abrir\u00e1 o s\u00e9culo XVIII como o \"S\u00e9culo das Luces\" ou da Ilustraci\u00f3n.\nA expresi\u00f3n \"revoluci\u00f3n copernicana\" ou \"xiro copernicano\" pasou a ser popularmente sin\u00f3nimo de cambio radical en calquera \u00e1mbito.\nHistoria e caracter\u00edsticas.\nA transformaci\u00f3n da sociedade occidental de medieval a moderna, no seu aspecto de cambio de mentalidade cara \u00e1 modernidade, significou unha nova consideraci\u00f3n da natureza desde un novo pensamento cient\u00edfico, permitido polo uso da raz\u00f3n humana sen suxeici\u00f3n ao \"principio de autoridade\". Desde o Renacemento, o antropocentrismo humanista substit\u00fae ao teocentrismo da escol\u00e1stica. O Barroco revalorizar\u00eda os sentidos e a experiencia como fonte de co\u00f1ecemento. Racionalismo e empirismo ser\u00e1n d\u00faas orientaci\u00f3ns filos\u00f3ficas opostas, pero complementarias.\nEn tempos de Galileo, a f\u00edsica adquiriu o status de modelo de ciencia, modelo que deber\u00eda seguir todo saber que quixera alcanzar a categor\u00eda de co\u00f1ecemento cient\u00edfico. A tarefa da ciencia do s\u00e9culo XVII foi encontrar t\u00e9cnicas precisas para ter o control racional da experiencia e mostrar como conceptos matem\u00e1ticos se poden utilizar para explicar os fen\u00f3menos naturais.\nEsencialmente, o \u00e9xito de Galileo debeuse \u00e1 s\u00faa capacidade para combinar as funci\u00f3ns de erudito e de artes\u00e1n. Para iso aceptou as t\u00e9cnicas dos artes\u00e1ns \u2014as lentes, o astrolabio, as bombas\u2014 e o razoamento l\u00f3xico-matem\u00e1tico desenvolvido polos antigos gregos e a escol\u00e1stica medieval. A partir de datos repet\u00edbeis, ordenados baixo principios matem\u00e1ticos, Galileo formulou a lei da ca\u00edda dos corpos, as leis do movemento dos proxect\u00eds e a lei do p\u00e9ndulo. \u00c9 dicir, que reduciu a leis os diversos feitos observados utilizando un razoamento indutivo.\nAs formulaci\u00f3ns de Galileo foron decisivas na revoluci\u00f3n intelectual e cient\u00edfica do s\u00e9culo XVII. Os seus traballos sobre a mec\u00e1nica e a din\u00e1mica, sumados aos esforzos dos astr\u00f3nomos Cop\u00e9rnico e Johannes Kepler foron integrados e sistematizados por Isaac Newton.\nGalileo albiscou que, en gran parte, as dificultades para comprender o movemento planetario estaban causadas polo modelo xeoc\u00e9ntrico, e que tales dificultades desaparec\u00edan aceptando o modelo helioc\u00e9ntrico proposto por Cop\u00e9rnico. En relaci\u00f3n co estudo das traxectorias planetarias, en particular a de Marte, sab\u00edase que no s\u00e9culo XVI non exist\u00eda concordancia entre o que se pod\u00eda predicir cos instrumentos de Tolomeo e as verdadeiras traxectorias observadas no ceo. Os tolemaicos supo\u00f1\u00edan que cada planeta xiraba ao redor dunha circunferencia (epiciclo), cuxo centro, \u00e1 s\u00faa vez, describ\u00eda outra circunferencia (deferente) centrada na Terra. O astr\u00f3nomo dan\u00e9s Tycho Brahe, a mediados do s\u00e9culo XVI, demostrou que a teor\u00eda fallaba e realizou novas e m\u00e1is precisas observaci\u00f3ns planetarias. Present\u00e1ronse ent\u00f3n d\u00faas opci\u00f3ns: admitir, como o fixera antes Cop\u00e9rnico e logo Galileo e Kepler, que estaba fallando a teor\u00eda xeoc\u00e9ntrica, ou ben que as hip\u00f3teses auxiliares acerca do n\u00famero e tama\u00f1o de epiciclos e outros recursos para a explicaci\u00f3n eran insuficientes. Os tolemaicos adoptaran esta \u00faltima postura durante moitos s\u00e9culos at\u00e9 que Kepler puido explicar o que suced\u00eda asignando a cada planeta unha \u00fanica traxectoria el\u00edptica ao redor do Sol. Desta maneira Kepler formulou as s\u00faas leis do movemento planetario.\nA mec\u00e1nica de Newton mostrou que as leis galileanas e keplerianas se pod\u00edan deducir a partir dos principios da teor\u00eda que leva o seu nome. Desta maneira logrou unificar por v\u00eda dedutiva o que doutro modo quedar\u00eda como un conxunto disperso de leis emp\u00edricas. A mi\u00fado concl\u00faese que o proxecto da ciencia moderna encontra a s\u00faa culminaci\u00f3n na f\u00edsica de Newton. A teor\u00eda de Newton, tal como foi presentada polo autor nos \"Philosophi\u00e6 Naturalis Principia Mathematica\", de 1687, \u00e9 frecuentemente considerada como un dos logros m\u00e1is espectaculares da historia da ciencia."}
{"id": "186846", "revid": "109216", "url": "https://gl.wikipedia.org/wiki?curid=186846", "title": "Live in the LBC &amp; Diamonds in the Rough", "text": " \nO 16 de setembro de 2008 a banda de m\u00fasica norteamericana Avenged Sevenfold publica un DVD/CD chamado Live in the LBC &amp; Diamonds in the Rough. O DVD cont\u00e9n o concerto gravado o 10 de abril de 2008 no Long Beach Arena, en Long Beach (California), que formaba parte da xira \"Rockstar Taste of Caos\". Respecto \u00f3 CD componse de canci\u00f3ns gravadas durante a produci\u00f3n do \u00e1lbum Avenged Sevenfold, versi\u00f3ns de canci\u00f3ns doutros grupos e material que nunca fora escoitado.\nLive in the LBC (DVD).\nCaracter\u00edsticas.\nRecolle a actuaci\u00f3n ofrecida o 10 de abril de 2008 na Long Beach Arena (Long Beach), como parte da xira \"Rockstar Taste of Caos\" que encabezaban. Foi dirixido por Rafa Alcantara, o cal tam\u00e9n traballara con eles no DVD All Excess. Foi producido por Adam Cook e Larry Jacobson. Este incl\u00fae como extras todas as introduci\u00f3ns que os membros da banda gravaron no backstage 15 minutos antes do comezo do seu concerto en cada lugar que inclu\u00eda a xira. Non conta con subt\u00edtulos.\nDiamonds in the Rough (CD).\nCaracter\u00edsticas.\nEste CD conta con canci\u00f3ns in\u00e9ditas, coa versi\u00f3n de \"Flash of the Blade\" orixinal do grupo Iron Maiden e de \"Walk\" orixinal do grupo Pantera . Ademais conta con variaci\u00f3ns das canci\u00f3ns inclu\u00eddas no \u00e1lbum Avenged Sevenfold \"Almost Easy\" e \"Afterlife\". \"Almost Easy (CLA Mix)\" diferenciase da orixinal nas voces, cont\u00e9n algunhas tomas rexeitadas, e foi mesturada por Chris Lord-Alge, en vez de Andy Wallace. \"Afterlife (Alternate Version)\" cont\u00e9n partes de guitarra tocadas de distinto xeito. Foi producido por Avenged Sevenfold."}
{"id": "186850", "revid": "2074", "url": "https://gl.wikipedia.org/wiki?curid=186850", "title": "Condes de Lemos", "text": ""}
{"id": "186851", "revid": "37582", "url": "https://gl.wikipedia.org/wiki?curid=186851", "title": "Norm Lewis", "text": "Norm Lewis, nado o 2 de xu\u00f1o de 1963 en Tallahassee, Florida, \u00e9 un actor e cantante bar\u00edtono estadounidense."}
{"id": "186852", "revid": "6572490", "url": "https://gl.wikipedia.org/wiki?curid=186852", "title": "Mocidade Nacionalista Galega", "text": "A Mocidade Nacionalista Galega (MNG), constitu\u00edda o 13 de novembro de 2010 na cidade de Santiago de Compostela como o referente xuvenil de M\u00e1is Galiza, \u00e9 unha organizaci\u00f3n xuvenil que estivo integrada no seo de Galiza Nova (Bloque Nacionalista Galego) ata o 10 de marzo de 2012. Na actualidade \u00e9 o referente xuvenil de Compromiso por Galicia.\nComo organizaci\u00f3n pol\u00edtica da mocidade galega, a MNG defende o dereito de Galiza a definirse e decidir o seu futuro libre e soberanamente co fin de acadar a s\u00faa autodeterminaci\u00f3n.\nA Mocidade Nacionalista Galega \u00e9 herdeira pol\u00edtica directa da Mocidade Socialista Galega e da s\u00faa pol\u00edtica de ampliaci\u00f3n de horizontes pol\u00edticos encarnada na plataforma 'Entre tod@s, Galiza Nova' destinada \u00e1 XI Asemblea Nacional das mocidades do BNG e no proceso 'M\u00e1is Mocidade' que derivou na fundaci\u00f3n da propia MNG. A Mocidade Socialista Galega autodisolveuse o propio d\u00eda 13 de novembro na MNG.\nIdeolox\u00eda.\nA MNG \u00e9 unha organizaci\u00f3n pol\u00edtica xuvenil progresista, cun car\u00e1cter socialdem\u00f3crata e republicano. Os seus principios ideol\u00f3xicos b\u00e1sicos son o nacionalismo c\u00edvico galego, a socialdemocracia, a autodeterminaci\u00f3n cara a consecuci\u00f3n dun Estado propio, o republicanismo e a democracia participativa, o europe\u00edsmo (a Europa dos pobos), a defensa da lingua galega, ecoloxismo, laicismo e feminismo, entre outros.\nOrganizaci\u00f3n.\nConsello Pol\u00edtico Nacional.\nO Consello Pol\u00edtico Nacional \u00e9 o m\u00e1ximo \u00f3rgano decisorio entre Asembleas Nacionais , formado por 12 persoas escollidas na Asemblea Nacional mediante listas abertas, a persoa que ostente a Secretar\u00eda Xeral e os representantes das comarcas. Ten forte presenza no \u00e1mbito universitario onde parte da s\u00faa militancia promove a constituci\u00f3n do Movemento Estudantil Universitario (MEU), mentres que outras persoas participan na ruptura dos Comit\u00e9s Abertos de Facultade e forman parte da Liga Estudantil Universitaria.\nExecutiva Nacional.\nA Executiva Nacional \u00e9 o \u00f3rgano que ostenta a direcci\u00f3n e xesti\u00f3n diaria da organizaci\u00f3n. Est\u00e1 composta por 6 persoas, escollidas de entre os membros electos do Consello Pol\u00edtico Nacional, e a persoa que sotente a Secretar\u00eda Xeral. Esta executiva \u00e9 ratificada pola afiliaci\u00f3n da organizaci\u00f3n na Asemblea Nacional.\nA Executiva Nacional actual, escollida na II Asemblea Nacional celebrada en Santiago de Compostela o 20 de setembro de 2014, est\u00e1 conformada do seguinte xeito:\nGaliza Nova.\nAta marzo de 2012 a Mocidade Nacionalista Galega participou en Galiza Nova, xuventudes do BNG. Ostentou internamente a representaci\u00f3n obtida na XI Asemblea Nacional, celebrada o 24 e 25 de outubro de 2009 en Santiago de Compostela, pola Plataforma \"Entre tod@s, Galiza Nova\", encabezada por \u00cdnhigo Ansotegui e acadando o 20% dos votos e cinco membros na Direcci\u00f3n Nacional e dous na Comisi\u00f3n Permanente que ostentan as responsabilidades de Institucional e Asociacionismo. A s\u00faa proposta pol\u00edtica foi a de acadar unha Galiza Nova m\u00e1is combativa, plural e operativa, baixo a premisa de apertura do nacionalismo galego \u00e1 sociedade.\nEn Compromiso por Galicia.\nA partir da I Asemblea Nacional reco\u00f1ece como \u00fanico referente pol\u00edtico e ideol\u00f3xico a Compromiso por Galicia, e \u00f3s seus principios de socialdemocracia, progresismo, galeguismo e reformismo.\nCoa formaci\u00f3n de CxG Balbina G\u00e1ndara Antelo foi elixida secretaria xeral dimitindo un ano despois. Neste per\u00edodo numerosos membros das Xuventudes Socialistas de Galicia, xuventudes do PSdeG t\u00e9\u00f1ense sumado a MNG, \u00f3 igual que outros mozos independentes e galeguistas.\nLogo da dimisi\u00f3n de Balbina G\u00e1ndara, o secretario xeral \u00e9 Pablo Tortajada Berm\u00fadez antigo secretario de organizaci\u00f3n.\nNeste novo per\u00edodo a MNG rompeu cos principios defendidos por Galiza Nova, sobre o comunismo e independentismo e preferiu relacionarse con Euzco Gaztedi Indarra (EGI), mocidades do PNV e a Joventut Nacionalista de Catalunya (JNC), mocidades de Converg\u00e8ncia Democr\u00e1tica de Catalunya, dunha sensibilidade m\u00e1is centrista e moderada, participando por exemplo no EGI eguna. Tam\u00e9n mant\u00e9n estreitas relaci\u00f3ns con Iratzarri, escisi\u00f3n de Aralar.\nActividades.\nA MNG trata de incidir no debate p\u00fablico non s\u00f3 participando da actividade de Galiza Nova e o BNG, sen\u00f3n con actividade e posicionamentos pol\u00edticos propios.\nAl\u00e9n de participar con comitiva propia na manifestaci\u00f3n nacional do D\u00eda da Patria e de xestionar un posto no Festigal, a MNG continuou desenvolvendo as Xornadas da Mocidade Galega que iniciara a MSG, realiz\u00e1ndoas en dous \u00e1mbitos diferentes, a Universidade de Santiago de Compostela e no concello ourens\u00e1n de Castrelo de Mi\u00f1o. Nelas, baixo o t\u00edtulo 'A naci\u00f3n 2.0', reflexionouse sobre a construci\u00f3n nacional no s\u00e9culo XXI dando voz e presenza ao m\u00e1is representativo do mundo social de Galicia con grande eco dos medios. Tam\u00e9n desenvolveu campa\u00f1as referentes \u00e1 cuesti\u00f3n sexo-afectiva, tanto no eido da educaci\u00f3n sexual con actividades como 'Luces, c\u00e1maras... sexo!' coma na defensa da pluralidade de opci\u00f3ns. Tam\u00e9n desenvolveu acci\u00f3ns para reivindicar a normalizaci\u00f3n dos equipos deportivos nacionais coa campa\u00f1a 'M\u00e9telle un gol a Feijoo'. Entre as s\u00faas actividades, tam\u00e9n est\u00e1n as de formaci\u00f3n, coma 'Tempos de Traballo' ou a participaci\u00f3n nun debate coas mocidades do Partido Popular.\nA Mocidade Nacionalista Galega fai parte, as\u00ed mesmo, da Plataforma contra a Lei de Augas sendo a \u00fanica organizaci\u00f3n do \u00e1mbito BNG que deu ese paso.\nAdemais, a MNG ten feito numerosos posicionamentos p\u00fablicos sobre diversas tem\u00e1ticas decidida a incidir no debate pol\u00edtico. Neles, ten apostado pola renovaci\u00f3n doutrinal do nacionalismo, a defensa da cultura galega, o apoio ao pobo palestino ou en favor dunha converxencia de esquerdas nas elecci\u00f3ns ao Senado.\nReferentes internacionais.\nEntre os seus referentes estatais e internacionais est\u00e1n as Joventuts Nacionalista de Catalunya, organizaci\u00f3n ligada a Converxencia Democr\u00e1tica de Catalu\u00f1a, Euzko Gaztedi Indarra, xuventudes do Partido Nacionalista Vasco (PNV)e a J\u00f3venes Nacionalistas Canarios de Coalici\u00f3n Canaria. Partidos cos que Compromiso por Galicia compartiu candidatura en Coalici\u00f3n por Europa."}
{"id": "186853", "revid": "5863", "url": "https://gl.wikipedia.org/wiki?curid=186853", "title": "Catapulta", "text": "Unha catapulta \u00e9 un instrumento militar utilizado na antig\u00fcidade para o lanzamento a distancia de grandes obxectos a modo de proxect\u00eds. Foi inventada probabelmente polos gregos e posteriormente mellorada por cartaxineses e romanos, e foi moi empregada na Idade Media.\nCaracter\u00edsticas.\nA catapulta foi creada principalmente para derrubar murallas inimigas e tomar por asalto os castelos. Poida que os primeiros en usala con este fin fosen os gregos. As catapultas son armas de asedio que foron utilizadas nas guerras e conflitos da Idade Media.\nAs primeiras catapultas empreg\u00e1banse a distancias longas, o que fac\u00eda moi dif\u00edcil a s\u00faa construci\u00f3n e posterior uso. Isto obrigou aos creadores e enxe\u00f1eiros a traballar na s\u00faa forma, peso, tama\u00f1o, dese\u00f1o e mobilidade, pois eran armas necesarias nos grandes combates. Desta forma logrouse obter unha catapulta m\u00e1is livi\u00e1, m\u00e1is f\u00e1cil de manexar e trasladar, fac\u00e9ndose part\u00edcipes das batallas."}
{"id": "186854", "revid": "5863", "url": "https://gl.wikipedia.org/wiki?curid=186854", "title": "Museo de Castrelos", "text": ""}
{"id": "186856", "revid": "85894", "url": "https://gl.wikipedia.org/wiki?curid=186856", "title": "New Plymouth, Nova Zelandia", "text": "New Plymouth \u00e9 unha cidade da Illa Norte de Nova Zelandia, capital da rexi\u00f3n de Taranaki, cunha poboaci\u00f3n estimada duns 52.200 persoas. A cidade foi bautizada con este nome polos primeiros habitantes, que eran inmigrantes que vi\u00f1an da zona de Plymouth, en Inglaterra.\nAtractivos da cidade.\nNew Plymouth \u00e9 co\u00f1ecida pola s\u00faa oferta de ocio deportivo. A cidade est\u00e1 rodeada de praias nas que practicar surf, de montes nos que practicar ciclismo de monta\u00f1a, e mesmo dunha estaci\u00f3n de esqu\u00ed a 30 minutos en coche.\nPreto da cidade est\u00e1 o Monte Taranaki, unha monta\u00f1a volc\u00e1nica, antigo monte sagrado para os maor\u00eds, no que se estableceu o segundo parque natural do pa\u00eds en 1881.\nA cidade acadou moitos premios nos \u00faltimos anos, pola coidado da s\u00faa ribeira mari\u00f1a, polo carr\u00eds para bicicletas e pe\u00f3ns, e pola limpeza das s\u00faas r\u00faas.\nDeporte.\nO deporte principal de New Plymouth \u00e9 o rugby, \u00f3 igual que no resto do pa\u00eds. O principal equipo de rugby da cidade \u00e9 o Taranaki RFU, que disputa cada ano a liga neozelandesa, a ITM Cup, e que xoga como local no Yarrow Stadium. Este estadio acoller\u00e1 3 encontros da Copa do Mundo de Rugby 2011 que organizar\u00e1 Nova Zelandia."}
{"id": "186857", "revid": "47401", "url": "https://gl.wikipedia.org/wiki?curid=186857", "title": "Identidade", "text": "A palabra identidade pode referirse a:"}
{"id": "186858", "revid": "85894", "url": "https://gl.wikipedia.org/wiki?curid=186858", "title": "Hamilton, Nova Zelandia", "text": "Hamilton \u00e9 unha cidade da Illa Norte de Nova Zelandia, cunha poboaci\u00f3n estimada duns 169.300 habitantes (2018), o que fai dela a cuarta cidade m\u00e1is grande do pa\u00eds, por detr\u00e1s de Auckland, Wellington e Christchurch. A cidade est\u00e1 situada na rexi\u00f3n de Waikato, na beira do Lago Rotorua, a uns 130 quil\u00f3metros \u00f3 sur de Auckland.\nHistoria.\nOs primeiros misioneiros que visitaron a zona fix\u00e9rono polo ano 1830. Unhas d\u00e9cadas despois, en 1863, cando os primeiros colonos occidentais se asentaron na zona, a maior\u00eda dos 3.400 maor\u00eds que viv\u00edan al\u00ed deixaron os seus fogares para loitar fronte \u00f3s brit\u00e1nicos nas liortas que ti\u00f1an lugar mais \u00f3 oeste. Unha vez rematas as Guerras Maor\u00eds (1845-1872), comezou a construci\u00f3n do ferrocarril que xuntaba Hamilton con Auckland, inaugurado en 1877. Dous anos despois estreouse a primeira ponte sobre o r\u00edo Hamilton, para unir \"Hamilton East\" con \"Hamilton West\".\nA\u00ednda que a cidade naceu no seu tempo como un centro de servizos para unha rexi\u00f3n agr\u00edcola, co tempo acabou convert\u00e9ndose nunha cidade universitaria cuns 40.000 estudantes, na que ten moita importancia a investigaci\u00f3n cient\u00edfica e tecnol\u00f3xica.\nActualmente Hamilton ten 3 universidades. A Universidade de Waikato inaugurouse en 1964, o Instituto de Tecnolox\u00eda de Waikato en 1968, e a Te W\u0101nanga o Aotearoa en 1993.\nDemograf\u00eda.\nOs 203.400 habitantes da cidade son o 65'3% descendentes de europeos, o 19'9% maor\u00eds, o 10'6% descendentes de asi\u00e1ticos orientais, e o resto son descendentes de diversas etnias do Pac\u00edfico, \u00c1frica, Oriente Medio, India etc.\nDeporte.\nNa cidade de Hamilton, \u00f3 igual que no resto do pa\u00eds, o rugby \u00e9 o deporte mais importante. O Waikato Rugby Union disputa cada ano a ITM Cup (liga neozelandesa de rugby), acadando a vitoria nos anos 1992 e 2006. Por outra banda, os Waikato Chiefs compiten no torneo Super Rugby (m\u00e1xima competici\u00f3n de rugby do Hemisferio Sur) dende 1996, acadando o subcampionato no ano 2009. \u00c1mbolos dous equipos xogan como locais no Waikato Stadium, que pode acoller a 30.000 seareiros, e no cal se disputaron tres encontros da Copa do Mundo de Rugby 2011."}
{"id": "186859", "revid": "23204", "url": "https://gl.wikipedia.org/wiki?curid=186859", "title": "Georg Joachim Rheticus", "text": "Georg Joachim Rheticus (tam\u00e9n \"Rh\u00e4ticus\", \"Rhaeticus\", \"Rhetikus\"), nado en Feldkirch (Austria) o 16 de febreiro de 1514 e finado en Ko\u0161ice (Hungr\u00eda) o 4 de decembro de 1574, de nome real \"Georg Joachim von Lauchen\", foi un matem\u00e1tico, astr\u00f3nomo, te\u00f3logo, cart\u00f3grafo, luthier (construtor de instrumentos musicais) e m\u00e9dico austr\u00edaco.\nTraxectoria.\n\"Rheticus\" era fillo de Georg Iserin, o m\u00e9dico local de Feldkirch. Educouse na escola de lat\u00edn da s\u00faa vila natal para seguir posteriormente a s\u00faa formaci\u00f3n como matem\u00e1tico, de 1528 a 1531 en Z\u00fcrich e despois na universidade de Wittenberg, onde conseguiu en 1536 un mestrado de artes liberais. Grazas \u00e1 axuda de Philipp Melanchthon, converteuse en 1537 en profesor de matem\u00e1ticas e astronom\u00eda en Wittenberg. Ao ano seguinte, Melanchthon permitiulle unha longa viaxe de estudos para visitar a famosos matem\u00e1ticos e astr\u00f3nomos. En Nuremberga visitou ao matem\u00e1tico eeditor Johannes Sch\u00f6ner e ao impresor Johannes Petreius, que probabelmente lle encargaron convencer a Nicolao Cop\u00e9rnico de que editara a s\u00faa obra mestra en Nuremberga. Petreius deulle tres libros editados por el como agasallo para que llos entregara a Cop\u00e9rnico. Seguidamente estudou con Petrus Apianus en Ingolstadt, con Joachim Camerarius en Tubinga e con Aquiles Pirminius Gasser na s\u00faa vila natal.\nDe 1539 a 1541, Rheticus estivo xunto a Cop\u00e9rnico en Frombork. Heinrich Zell, un alumno de Sebastian M\u00fcnster, acompa\u00f1ou a Rheticus a Prusia e, durante a s\u00faa estad\u00eda con Cop\u00e9rnico, Zell puido estudar os documentos no Arcebispado de Varmia e, con eles, xunto con Cop\u00e9rnico, fixo un mapa detallado de Prusia.\nPosteriormente Rheticus ensinar\u00eda en Wittenberg, Nuremberga e, at\u00e9 1545, en Lipsia. A partir de 1548 volveu a viaxar e visitou a Gerolamo Cardano en Mil\u00e1n e comezou a estudar medicina en Z\u00fcrich. De novo coa axuda de Melanchthon, foi admitido na facultade de teolox\u00eda de Lipsia. Debido a un esc\u00e1ndalo por un \"affaire\" amoroso cun dos seus condisc\u00edpulos, tivo que abandonar precipitadamente Lipsia en 1551, indo a Praga a estudar medicina. A partir de 1554 viviu en Cracovia, traballando de m\u00e9dico, trasl\u00e1dandose pouco antes da s\u00faa morte a Ko\u0161ice, en Hungr\u00eda.\nPensamento e obra.\nRheticus contribu\u00edu considerabelmente \u00e1 expansi\u00f3n do pensamento copernicano. Foi o \u00fanico disc\u00edpulo de Cop\u00e9rnico que o puido convencer durante a s\u00faa estancia en Fronbork de que publicara a s\u00faa obra mestra. Durante esa \u00e9poca deu as primeiras noticias sobre a obra copernicana, publicadas na s\u00faa \"Narratio prima de libris revolutionum Copernici\". De cami\u00f1o a Nuremberga para preparar a edici\u00f3n, a\u00ednda publicou en Wittenberg a parte matem\u00e1tica, completada polas t\u00e1boas de senos e cosenos calculadas por el mesmo. A correcci\u00f3n da galerada de \"De revolutionobus\" tivo que deixala a Andreas Osiander. Este eliminou un tratado teol\u00f3xico sobre a compatibilidade do sistema helioc\u00e9ntrico coa Biblia, substitu\u00edndoo de forma an\u00f3nima por un prefacio escrito por el mesmo, no que presentaba o modelo como un simple modelo de c\u00e1lculo. M\u00e1is tarde, Rheticus publicou \"Ephemeris ex fundamentis Copernici\" (1550).\nOutra contribuci\u00f3n importante de Rheticus \u00e1s ciencias foron as s\u00faas t\u00e1boas de funci\u00f3ns trigonom\u00e9tricas realizadas cunha exactitude de dez segundos, cuxo c\u00e1lculo foi rematado polo seu disc\u00edpulo Valentinus Otho, que as editou en \"Opus palatinum de triangulis\" (1596).\nO asteroide 15949 Rhaeticus foi nomeado en 2001 na s\u00faa hora."}
{"id": "186860", "revid": "22795", "url": "https://gl.wikipedia.org/wiki?curid=186860", "title": "Rheticus", "text": ""}
{"id": "186861", "revid": "56817", "url": "https://gl.wikipedia.org/wiki?curid=186861", "title": "Lente", "text": "A palabra lente pode aludir a:"}
{"id": "186863", "revid": "5863", "url": "https://gl.wikipedia.org/wiki?curid=186863", "title": "Lente (\u00f3ptica)", "text": "En \u00f3ptica, unha lente \u00e9 un obxecto transparente (normalmente de vidro), limitado por d\u00faas superficies das que polo menos unha \u00e9 curva, destinado a facer converxer o diverxer a luz. Noutras palabras, \u00e9 un sistema \u00f3ptico, formado por un medio ou un obxecto, que concentra ou dispersa raios de luz.\nDunha maneira m\u00e1is detallada pode definirse unha lente como un sistema \u00f3ptico formado por d\u00faas superficies refrinxentes cun eixe com\u00fan, denominado eixe principal, unha das cales, polo menos, \u00e9 curva. Os raios de luz que, procedents dun obxecto, atravesan a lente son desviadoss da s\u00faa traxectoria orixinal e dan lugar a unha imaxe cuxas caracter\u00edsticas dependen do tipo de lente e da posici\u00f3n relativa do obxecto e da lente.\nEtimolox\u00eda.\nA palabra lente prov\u00e9n do lat\u00edn \"lens, lentis\", que significa 'lentella', polo que as lentes \u00f3pticas se denominan as\u00ed, dado o parecido da s\u00faa forma coa do legume.\nNo s\u00e9culo XIII empezaron a fabricarse pequenos discos de vidro que pod\u00edan montarse sobre un marco. Foron os primeiros lentes, usados para ler libros.\nHistoria.\nFoi en N\u00ednive, antiga capital do Imperio asirio, onde, no s\u00e9culo XIX, Sir Austen Henry Layard descubriu os primeiros vidros lentiformes, en estratos datados en 4000 anos antes da nosa era. Ign\u00f3rase para que serv\u00edan exactamente, pero este descubrimento suscita numerosas preguntas porque esta cidade foi durante longo tempo o gran centro comercial e cultural do Medio Oriente, e porque a vulgarizaci\u00f3n dos co\u00f1ecementos adquiridos \u00e9 unha pr\u00e1ctica rara na Antig\u00fcidade.\nAs primeiras menci\u00f3ns inequ\u00edvocas da utilizaci\u00f3n dunha lente prove\u00f1en da Grecia antiga. Arist\u00f3fanes menciona na s\u00faa obra \"As nubes\", escrita en 423 a.C., un \"vaso de lume\" (unha lente converxente utilizada para producir lume concentrando nun punto os raios solares).\nOs escritos de Plinio o Vello (23 - 79) mostran igualmente que un dispositivo como aquel era co\u00f1ecido no Imperio romano. Menciona tam\u00e9n o que pode interpretarse como a primeira utilizaci\u00f3n dunha lente para corrixir a vista describindo o uso que fac\u00eda Ner\u00f3n dunha esmeralda de forma convexa nos espect\u00e1culos de gladiadores (probabelmente para corrixir unha miop\u00eda).\nS\u00e9nca o Novo (3 a.C. - 65 d.C.) describe o efecto engrandecedor dun globo de vidro cheo de auga.\nO matem\u00e1tico \u00e1rabe Alhazen (965 - 1038), escribiu o primeiro tratado de \u00f3ptica no que describe como o cristalino forma unha imaxe na retina.\nPor\u00e9n, as lentes non foron utilizadas polo gran p\u00fablico antes da xeneralizaci\u00f3n dos anteollos, probabelmente inventados en Italia nos anos 1280.\nTipos de lentes.\nAs lentes poden ser menos ou m\u00e1is largas no centro que nos extremos. Falamos de lentes converxentes, porque os raios de luz que inciden se concentran, converxen, nun punto; as \"lentes converxentes\" son m\u00e1is grosas no centro que nos extremos. Hainas de tres tipos: biconvexas, concavoconvexas e planoconvexas. Estas lentes fan converxer os raios paralelos un punto denominado foco.\nPor outra banda, as lentes diverxentes son m\u00e1is grosas nos extremos que no centro. Cando un feixe de luz incide nelas, separ\u00e1rase, diverxe. Hainas tam\u00e9n de tres tipos: bic\u00f3ncavas, convexoc\u00f3ncavas e planoc\u00f3ncavas. Estas lentes fan que os raios paralelos que incidan nelas diverxan. As prolongaci\u00f3ns destes raios converxen no punto focal.\nAs lentes m\u00e1is com\u00fans bas\u00e9anse no diferente grao de refracci\u00f3n que experimenten os raios de luz cando inciden en puntos diferentes da lente. As m\u00e1is co\u00f1ecidas son as lupas e as que se utilizan para corrixir os problemas de visi\u00f3n, como as dos lentes ou anteollos e as lentes de contacto. Tam\u00e9n se usan lentes, ou combinaci\u00f3ns de lentes e espellos, en telescopios e microscopios. O primeiro telescopio astron\u00f3mico foi constru\u00eddo por Galileo Galilei usando d\u00faas lentes converxentes (unha como obxectivo e outra como ocular). O primeiro que utilizou un microscopio foi o holand\u00e9s Antoni van Leeuwenhoek (1632 - 1723).\nElementos das lentes.\nAs lentes te\u00f1en unha serie de elementos b\u00e1sicos:\nOutros tipos de lentes.\nExisten tam\u00e9n instrumentos capaces de facer converxer ou diverxer outros tipos de ondas electromagn\u00e9ticas e aos que se denomina tam\u00e9n lentes. Por exemplo, nos microscopios electr\u00f3nicos as lentes son chorros de electr\u00f3ns, de car\u00e1cter magn\u00e9tico.\nEn astrof\u00edsica \u00e9 pos\u00edbel observar fen\u00f3menos con lentes gravitacionais cando a luz procedente de obxectos moi distantes pasa cerca de obxectos masivos, e se curva na s\u00faa traxectoria.\nLente de Luneburg.\nA lente de Luneburg consiste nunha lente que ten a propiedade de concentrar os raios dunha onda plana incidente nun punto da s\u00faa superficie, diametralmente oposta \u00e1 direcci\u00f3n de incidencia. Coa esfera ten simetr\u00eda de revoluci\u00f3n, a propiedade \u00e9 complexa con independencia da direcci\u00f3n de incidencia. A lente \u00e9 unha esfera de radio r0, cun \u00edndice de refracci\u00f3n que var\u00eda de acordo coa lei seguinte:\nformula_1\nNo centro da esfera o \u00edndice de refracci\u00f3n vale formula_2 e dimin\u00fae gradualmente at\u00e9 a periferia, onde vale 1.\nEn \u00f3ptica \u00e9 dif\u00edcil conseguir este control dos materiais, pero coa frecuencias de microondas p\u00f3dese facer se se utilizan lentes de Lunenberg modificadas con reflectores retrodirectivos como o radar: rec\u00f3brese a semiesfera posterior dunha lente de Lunenberg cun material reflector, como por exemplo aluminio, e as\u00ed cons\u00e9guese que a onda incidente e a reflectida te\u00f1an a mesma direcci\u00f3n.\nLentes artificiais.\nAdoitan denominarse lentes artificiais \u00e1s constru\u00eddas con materiais artificiais non homox\u00e9neos, de modo que o seu comportamento exhibe \u00edndices de refracci\u00f3n menores que a unidade "}
{"id": "186864", "revid": "6939", "url": "https://gl.wikipedia.org/wiki?curid=186864", "title": "Lente (hom\u00f3nimos)", "text": ""}
{"id": "186865", "revid": "5863", "url": "https://gl.wikipedia.org/wiki?curid=186865", "title": "Santa Mar\u00eda de Oia", "text": ""}
{"id": "186875", "revid": "17467", "url": "https://gl.wikipedia.org/wiki?curid=186875", "title": "National Provincial Championship", "text": ""}
{"id": "186876", "revid": "98629", "url": "https://gl.wikipedia.org/wiki?curid=186876", "title": "Selecci\u00f3n de rugby do Xap\u00f3n", "text": "A selecci\u00f3n de rugby do Xap\u00f3n representa ao Xap\u00f3n nas competici\u00f3ns oficiais de rugby. Actualmente se encontra no segundo grupo de selecci\u00f3ns internacionais (ocupando o 13\u00ba posto na clasificaci\u00f3n da IRB) e \u00e9 o mellor equipo do continente asiatico, o que lle permitiu estar presente en todas as edici\u00f3ns da Copa do Mundo, sendo o seu mellor resultado o obitdo en 2019 tras chegar a cuartos de final, onde perderon ante Sur\u00e1frica."}
{"id": "186877", "revid": "98629", "url": "https://gl.wikipedia.org/wiki?curid=186877", "title": "Selecci\u00f3n de rugby do Canad\u00e1", "text": "A selecci\u00f3n de rugby do Canad\u00e1 representa ao Canad\u00e1 nas competici\u00f3ns oficiais de rugby. Actualmente enc\u00f3ntrase no segundo grupo de selecci\u00f3ns internacionais (sendo o seu mellor posto na clasificaci\u00f3n de World Rugby o 11\u00ba). Tr\u00e1tase dunha das mellores selecci\u00f3ns do continente americano, unicamente superada polo combinado arxentino, o que lle permitiu estar presente en t\u00f3dalas edici\u00f3ns da Copa do Mundo, sendo a s\u00faa mellor participaci\u00f3n na edici\u00f3n de 1991, cando o conxunto canadense chegou ata os cuartos de final, nos que caeu fronte a Nova Zelandia por 29 a 13.\nCopa do Mundo de Rugby.\nParticipaci\u00f3ns do Canad\u00e1 na Copa do Mundo."}
{"id": "186894", "revid": "89787", "url": "https://gl.wikipedia.org/wiki?curid=186894", "title": "Metal pesado", "text": "Des\u00edgnanse co nome xen\u00e9rico de metais pesados alg\u00fans elementos met\u00e1licos presentes na natureza, de densidade relativamente alta, e que poden presentar toxicidade para os organismos vivos, entre eles para o ser humano, especialmente por ser bioacumulativos.\nTr\u00e1tase, normalmente, de elementos comprendidos entre o cobre e o chumbo na t\u00e1boa peri\u00f3dica dos elementos, cunha densidade maior de 4 ou 4,5 g/cm3, pero hainos de menor densidade mentres que outros metais, m\u00e1is densos, non se incl\u00faen neste grupo \u00f3 non seren t\u00f3xicos. Mesmo os hai que cumpren algunha funci\u00f3n biol\u00f3xica e cualif\u00edcanse, por tal raz\u00f3n, como nutrientes esenciais, pero que a determinadas concentraci\u00f3ns poden resultar t\u00f3xicos nalgunha das s\u00faas formas (como n\u00edquel, manganeso ou cobre); outros non te\u00f1en misi\u00f3n biol\u00f3xica co\u00f1ecida (como o cadmio, mercurio, chumbo). Alg\u00fan elemento inclu\u00eddo entre os metais pesados, coma o ars\u00e9nico ou o selenio, non son realmente metais.\nA presenza destes elementos no medio pode significar serios problemas medioambientais, debidos \u00e1 s\u00faa ecotoxicidade, e, no caso de estaren presentes nos alimentos, problemas de sa\u00fade p\u00fablica entre os consumidores.\nO concepto de metal pesado non obedece a criterios qu\u00edmicos sen\u00f3n biol\u00f3xicos, en funci\u00f3n da toxicidade que presentan. A IUPAC (Uni\u00f3n internacional de qu\u00edmica pura e aplicada, \"International Union of Pure and Applied Chemistry\") considera que este termo \u00e9 \"sen sentido e enganoso\" e reclama unha definici\u00f3n autorizada, baseada na t\u00e1boa peri\u00f3dica, e a diferenciaci\u00f3n entre os metais puros e os seus posibles compostos t\u00f3xicos. Neste sentido, un exemplo claro \u00e9 a practicamente nula toxicidade do mercurio fronte \u00e1 elevada toxicidade do metilmercurio, a s\u00faa forma org\u00e1nica m\u00e1is perigosa.\nOrixe.\nOs elementos comprendidos baixo o concepto de metais pesados est\u00e1n presentes na natureza e poden liberarse \u00f3 ambiente a trav\u00e9s de fen\u00f3menos naturais como as emisi\u00f3ns volc\u00e1nicas, pero os seus efectos negativos sobre o medio adoitan ser consecuencia de residuos da actividade mineira, de vertidos industriais ou da incineraci\u00f3n de combustibles f\u00f3siles. Por calquera destas v\u00edas, os metais chegan \u00e1s augas, \u00f3 aire ou \u00f3 chan, medios desde os que son absorbidos por plantas e animais ingresando as\u00ed na cadea alimentaria.\nOs metais pesados non son degradables, nin qu\u00edmica nin bioloxicamente, polo que permanecen activos no medio tralo vertido durante centos de anos, contaminando o chan e acumul\u00e1ndose en plantas e animais, aumentando a concentraci\u00f3n a medida que se eleva a cadea tr\u00f3fica.\nNoutros casos, a s\u00faa presenza nos alimentos d\u00e9bese a unha contaminaci\u00f3n durante o proceso de elaboraci\u00f3n ou \u00e1 migraci\u00f3n desde os envases que conte\u00f1en eses alimentos. \u00c9 o caso do esta\u00f1o, que pode contamina-las conservas ou bebidas enlatadas.\nEn calquera caso, a toxicidade dos metais non \u00e9 cousa nova: m\u00e9dicos gregos e romanos describiron s\u00edntomas de envelenamento agudo por chumbo.\nMetais pesados m\u00e1is relevantes.\nSen orde de importancia, os metais pesados m\u00e1is co\u00f1ecidos son os seguintes:\nPero moitos outros metais entran tam\u00e9n na clasificaci\u00f3n de metais pesados: \nControis oficiais.\nNos \u00faltimos decenios public\u00e1ronse diferentes normas para regula-los l\u00edmites m\u00e1ximos admisibles nalg\u00fans alimentos, l\u00edmites que var\u00edan segundo o metal considerado e o alimento ou grupo de alimentos onde pode presentarse, tendo en conta o consumo esperado de cada un deles. Nos pa\u00edses europeos a normativa vixente \u00e9 a que establece o Regulamento (CE) n\u00ba 1881/2006 e as sucesivas modificaci\u00f3ns .\nAdemais, as autoridades sanitarias nacionais e internacionais estableceron diferentes medidas destinadas a reduci-la emisi\u00f3n dos metais considerados t\u00f3xicos e a reduci-la inxesta polos consumidores, considerados como poboaci\u00f3n en xeral ou, especialmente nos grupos de risco segundo circunstancias particulares (en meni\u00f1os ou en mulleres embarazadas ou lactantes)."}
{"id": "186897", "revid": "1131", "url": "https://gl.wikipedia.org/wiki?curid=186897", "title": "Selecci\u00f3n de rugby dos Estados Unidos", "text": "A selecci\u00f3n de rugby dos Estados Unidos representa os Estados Unidos de Am\u00e9rica nas competici\u00f3ns oficiais de rugby. A selecci\u00f3n estadounidense pertence ao segundo grupo de selecci\u00f3ns internacionais, ocupando o 18\u00ba posto na clasificaci\u00f3n da IRB. \u00c9 unha das tres potencias do continente americano, o que lle permitiu participar en cinco das seis edici\u00f3ns da Copa do Mundo disputadas , se ben nunca conseguiu superar a primeira rolda, sendo a s\u00faa mellor actuaci\u00f3n a vitoria conseguida nas edici\u00f3ns de 1987, 2003 e 2011.\nCopa do Mundo de Rugby.\nParticipaci\u00f3ns dos Estados Unidos na Copa do Mundo."}
{"id": "186898", "revid": "5132", "url": "https://gl.wikipedia.org/wiki?curid=186898", "title": "Selecci\u00f3n de rugby da India", "text": "A selecci\u00f3n de rugby da India representa \u00e1 India nas competici\u00f3ns oficiais de rugby."}
{"id": "186899", "revid": "23204", "url": "https://gl.wikipedia.org/wiki?curid=186899", "title": "Serge Hutin", "text": "Serge Hutin, nado o 2 de abril de 1927 e finado o 1 de novembro de 1997 en Prades (Pyr\u00e9n\u00e9es-Orientales), foi un francmas\u00f3n franc\u00e9s, autor de numerosas obras sobre esoterismo e ciencias ocultas. Doutor en letras e diplomado na \"\u00c9cole pratique des Hautes \u00c9tudes\", foi investigador do CNRS.\nEscritor.\nHutin escribiu numerosos libros de ciencias ocultas e esoterismo, sobre a francmasoner\u00eda, as sociedades secretas, Rosacrucismo, alquimia e astrolox\u00eda e sobre moitos outros asuntos ocultos. Hutin escribiu sobre a C\u00e1bala e imputou a Isaac Newton ser un cabalista cristi\u00e1n.\nHutin foi moi co\u00f1ecido nos c\u00edrculos uf\u00f3logos polo seu libro titulado \"Alien Races and Fantastic Civilizations\" (1975) no que afirma que antigas civilizaci\u00f3ns estiveran na Terra e deixaran observatorios coloniais constru\u00eddos por extraterrestes. Este libro \u00e9 similar a outros libros de autores do seu tempo como Jacques Bergier e Jean Sendy. Hutin tam\u00e9n escribiu sobre Atlantis e deu moito cr\u00e9dito a Plat\u00f3n por escribir sobre el.\nCr\u00edticas.\nPara Didier Kahn, especialista en alquimia e investigador no CNRS, \"poder\u00eda tam\u00e9n dicirse aque a alquimia ten, hoxe como onte, un terr\u00edbel poder: o de facer perder a cabeza aos mellores esp\u00edritos [...] citemos o caso deplor\u00e1bel de Serge Hutin, o excelente autor de \"Disciples anglais de Jacob Boehme\" (1960), que virou para o ocultismo cando tratou da alquimia\"..\nObras.\nHutin publicou uns 40 libros, ente eles:"}
{"id": "186900", "revid": "98629", "url": "https://gl.wikipedia.org/wiki?curid=186900", "title": "Padr\u00f3n de dese\u00f1o", "text": "Os padr\u00f3ns de dese\u00f1o son a base para a procura de soluci\u00f3ns a problemas com\u00fans no desenvolvemento de software e outros \u00e1mbitos referentes \u00f3 dese\u00f1o de interacci\u00f3n ou interfaces.\nUn padr\u00f3n de dese\u00f1o \u00e9 unha soluci\u00f3n a un problema de dese\u00f1o. Para que unha soluci\u00f3n sexa considerada un padr\u00f3n debe posu\u00edr certas caracter\u00edsticas. Unha delas \u00e9 que debeu comprobarse a s\u00faa efectividade resolvendo problemas similares en ocasi\u00f3ns anteriores. Outra \u00e9 que debe ser reempregable, o que significa que \u00e9 aplicable a diferentes problemas de dese\u00f1o en distintas circunstancias.\nBreve apuntamento hist\u00f3rico.\nEn 1979 o arquitecto Christopher Alexander proporcionou \u00f3 mundo da arquitectura o libro \"The Timeless Way of Building\"; nel propo\u00f1\u00eda a aprendizaxe e uso dunha serie de padr\u00f3ns para a construci\u00f3n de edificios dunha maior calidade.\nEn palabras deste autor \"cada padr\u00f3n describe un problema que ocorre infinidade de veces no noso contorno, as\u00ed como a soluci\u00f3n \u00f3 mesmo, de tal xeito que podemos utilizar esta soluci\u00f3n un mill\u00f3n de veces m\u00e1s adiante sen ter que volver a pensala outra vez\".\nOs padr\u00f3ns que Christopher Alexander e os seus colegas definiron, publicados nun volume denominado \"A Pattern Language\", son unha tentativa de formalizar e plasmar dun xeito pr\u00e1ctico xeraci\u00f3ns de co\u00f1ecemento arquitect\u00f3nico. Os padr\u00f3ns non son principios abstractos que requiran o seu redescubrimento para obter unha aplicaci\u00f3n satisfactoria, nin son espec\u00edficos a unha situaci\u00f3n particular ou cultural; son algo intermedio. Un padr\u00f3n define unha posible soluci\u00f3n correcta para un problema de dese\u00f1o dentro dun contexto dado, describindo as calidades invariantes de todas as soluci\u00f3ns.\nM\u00e1is tarde, en 1987, Ward Cunningham e Kent Beck empregaron varias ideas de Alexander para desenvolveren cinco padr\u00f3ns de interacci\u00f3n home-ordenador (HCI) e publicaron un artigo en OOPSLA-87 titulado Using Pattern Languages for OO Programs.\nNon obstante, non foi ata comezos da d\u00e9cada de 1990 cando os padr\u00f3ns de dese\u00f1o tiveron un gran \u00e9xito no mundo da inform\u00e1tica a partir da publicaci\u00f3n do libro \"Design Patterns\" escrito polo grupo Gang of Four (GoF) composto por Erich Gamma, Richard Helm, Ralph Johnson e John Vlisides, no que se recoll\u00edan 23 padr\u00f3ns de dese\u00f1o com\u00fans.\nObxectivos dos padr\u00f3ns.\nOs padr\u00f3ns de dese\u00f1o pretenden:\nAs\u00ed mesmo, non pretenden:\nNon \u00e9 obrigatorio empregar os padr\u00f3ns, s\u00f3 \u00e9 aconsellable no caso de ter o mesmo problema ou similar que soluciona o padr\u00f3n, sempre tendo en conta que nun caso particular pode non ser aplicable. \"Abusar ou forzar o uso dos padr\u00f3ns pode ser un erro\".\nCategor\u00edas de padr\u00f3ns.\nSegundo a escala ou nivel de abstracci\u00f3n:\nAdemais, tam\u00e9n \u00e9 importante apuntar o concepto de \"antipadr\u00f3n de dese\u00f1o\", que con forma semellante \u00e1 dun padr\u00f3n, tenta previr contra erros com\u00fans de dese\u00f1o no software. A idea dos antipadr\u00f3ns \u00e9 dar a co\u00f1ecer os problemas que carrexan certos dese\u00f1os moi frecuentes, para tentar evitar que diferentes sistemas acaben unha e outra vez no mesmo final morto por cometer os mesmos erros.\nAdemais dos padr\u00f3ns xa vistos, actualmente existen outros padr\u00f3ns como o seguinte:\nEstruturais ou modelos de padr\u00f3ns.\nPara describir un padr\u00f3n \u00fasanse modelos m\u00e1is ou menos estandarizados, de xeito que se expresen uniformemente e poidan constitu\u00edr efectivamente un medio de comunicaci\u00f3n uniforme entre dese\u00f1adores. Varios autores eminentes nesta \u00e1rea propuxeron modelos lixeiramente distintos, se ben a maior\u00eda definen os mesmos conceptos b\u00e1sicos.\nO modelo m\u00e1is com\u00fan \u00e9 o empregado precisamente polo GoF e consta dos seguintes apartados:\npadr\u00f3ns de interacci\u00f3n.\nA primeira tentativa por aplicar este concepto no dese\u00f1o das interfaces de usuario deuse por Ward Cummingham e Kent Beck, que adaptaron a proposta de C. Alexander e crearon cinco padr\u00f3ns de interface: \"Window per task\", \"Few panes\", \"Standard panes\", \"Nouns and verbs\", e \"Short Menu\". En anos m\u00e1is recentes investigadores como Martin Van Welie, Jennifer Tidwell, Jaime Mu\u00f1oz desenvolveron colecci\u00f3ns de padr\u00f3ns de interacci\u00f3n para a World Wide Web. En ditas colecci\u00f3ns captan a experiencia de programadores e dese\u00f1adores expertos no desenvolvemento de interfaces empregables e condensan esta experiencia nunha serie de gu\u00edas ou recomendaci\u00f3ns, que poidan ser empregadas polos desenvolvedores novatos co prop\u00f3sito de que en pouco tempo adquiran a habilidade de dese\u00f1ar interfaces que incidan na satisfacci\u00f3n dos usuarios. Os padr\u00f3ns de interacci\u00f3n procuran o reemprego de interfaces eficaces e un manexo \u00f3ptimo dos recursos das p\u00e1xinas web, facendo m\u00e1is eficaz o consumo de tempo no dese\u00f1o do sitio web e permitindo \u00f3s programadores novatos adquirir m\u00e1is experiencia.\nAplicaci\u00f3n en \u00e1mbitos concretos.\nAdemais da s\u00faa aplicaci\u00f3n directa na construci\u00f3n de software en xeral, e derivado precisamente do gran \u00e9xito que tiveron, os padr\u00f3ns de dese\u00f1o foron aplicados a m\u00faltiples \u00e1mbitos concretos produc\u00edndose \"linguaxes de padr\u00f3ns\" e extensos \"cat\u00e1logos\" da man de diversos autores.\nEn particular son notorios os esforzos nos seguintes \u00e1mbitos:"}
{"id": "186901", "revid": "89787", "url": "https://gl.wikipedia.org/wiki?curid=186901", "title": "Selecci\u00f3n de rugby de Mauricio", "text": "A selecci\u00f3n de rugby de Mauricio representa ao estado insular de Mauricio nas competici\u00f3ns oficiais de rugby. O equipo est\u00e1 composto enteiramente por mauricianos bracos, especialmente por membros da minor\u00eda \u00e9tnica dos francomauricianos, para os que o rugby \u00e9 m\u00e1is popular que para a maior\u00eda indomauriciana e tam\u00e9n pola tendencia racista dos francomauricianos fronte a outras comunidades. Mauricio \u00e9 membro da International Rugby Board (IRB), mais a s\u00faa selecci\u00f3n nacional enc\u00f3ntrase situada na terceira divisi\u00f3n e compite no CAR Development Trophy, non tendo participado nunca nin na Africa Cup nin na Copa do Mundo."}
{"id": "186902", "revid": "109216", "url": "https://gl.wikipedia.org/wiki?curid=186902", "title": "Selecci\u00f3n de rugby de Austria", "text": "A selecci\u00f3n de rugby de Austria representa a Austria nas competici\u00f3ns oficiais de rugby. Actualmente se encontra na terceira divisi\u00f3n da clasificaci\u00f3n de selecci\u00f3ns internacionais da IRB, ocupando o posto n\u00famero 79. A selecci\u00f3n austr\u00edaca comezou a xogar partidos internacionais a principios dos anos '90. Austria nunca participou na European Nations Cup nin na Copa do Mundo.\nHistoria.\nAustria xogou o seu primeiro partido oficial o 3 de marzo de 1992 fronte \u00e1 Hungr\u00eda, caendo por 23 a 9. O combinado austr\u00edaco tivo outro partido contra Hungr\u00eda ese mesmo ano (o seu primeiro partido a domicilio e terceiro da s\u00faa historia e no cal perdeu por 3 a 5), as\u00ed como dous partidos contra Eslovenia.\nA primeira vitoria de Austria chegou nun partido contra Serbia e Montenegro en 1996. Austria conseguiu ga\u00f1ar m\u00e1is partidos, e so perder alg\u00fans partidos espor\u00e1dicamente a finais dos '90. Logo de non ga\u00f1ar ning\u00fan partido no 2002, Austria ga\u00f1ou t\u00f3dolos partidos do 2004, creando un muro irrompible que so foi roto por Dinamarca no 2005.\nOutros.\nO 3 de maio do 2008 tivo lugar un incidente no centro de Vilnius (Lituania), onde ao redor de 20 membros do equipo austr\u00edaco protagonizaron un infrecuente e non oficial acto, ao beberen espidos. Logo disto, a Federaci\u00f3n Austr\u00edaca de Rugby condenou esta actitude e a tachou de inaceptable."}
{"id": "186903", "revid": "1576", "url": "https://gl.wikipedia.org/wiki?curid=186903", "title": "Selecci\u00f3n de rugby de M\u00e9xico", "text": "A selecci\u00f3n de rugby de M\u00e9xico, m\u00e1is co\u00f1ecida como \"Serpientes\" (do castel\u00e1n: \"Serpes\"), representa a M\u00e9xico nas competici\u00f3ns oficiais de rugby. Debido a que este deporte se practica de xeito illado e afeccionado no pa\u00eds, a selecci\u00f3n mexicana habitualmente ten pouca participaci\u00f3n en torneos internacionais. A selecci\u00f3n est\u00e1 administrada pola Federaci\u00f3n Mexicana de Rugby e desde 2007 \u00e9 membro de World Rugby.\nO 29 de marzo do 2008, as \"Serpientes\" xogaron o seu primeiro partido eliminatorio para a Copa do Mundo de Rugby 2011 da zona NAWIRA (\"acr\u00f3nimo en ingl\u00e9s de Asociaci\u00f3n de Norte Am\u00e9rica e das Indias Occidentais de Rugby\"), contra San Vicente e Granadinas, derrotando ao conxunto caribe\u00f1o por 47-7 no seu Estadio Nacional Arnos Vale."}
{"id": "186904", "revid": "22570", "url": "https://gl.wikipedia.org/wiki?curid=186904", "title": "The Fame", "text": "The Fame \u00e9 o primeiro \u00e1lbum de estudio da cantante de pop estadounidense Lady Gaga. Todas as canci\u00f3ns est\u00e1n escritas pola propia cantante, coa axuda dos produtores.\nDebutou o 28 de outubro de 2008, chegando \u00f3 #2 na Billboard 200,#1 no Reino Unido e #3 en Espa\u00f1a. Recibiu boas cr\u00edticas, sinalando moi positivamente o contido l\u00edrico do \u00e1lbum e a capacidade vocal de Gaga. Ga\u00f1ador do Grammy a mellor \u00e1lbum dance/electr\u00f3nico en 2010, 'The Fame' ten vendido a d\u00eda de hoxe m\u00e1is de 15.000.000 de copias, convert\u00e9ndose as\u00ed en disco de diamante e sendo o disco m\u00e1is vendido da historia dixital nos Estados Unidos. En Espa\u00f1a ten vendido m\u00e1is de 100.000 exemplares (disco de platino).\nComposici\u00f3n.\nGaga comezou a escribir este \u00e1lbum en 2006, traballando con varios produtores (RedOne, Fusari, Kierszebaum). As canci\u00f3ns deste \u00e1lbum est\u00e1n inspiradas, na s\u00faa maior\u00eda, no amor de Gaga \u00e1 fama, e m\u00e1is polo mi\u00fado, ao estilo de vida da clase rica e famosa de Nova York. Musicalmente, ten influencias do electropop e synthpop da d\u00e9cada dos anos 80, mesturando este estilos co dance. En canto ao t\u00edtulo e concepto do \u00e1lbum, a mesma Gaga explicou\": \"The Fame\" \u00e9 sobre como calquera se pode sentir famoso. A cultura pop \u00e9 arte. A fama que canto no \u00e1lbum \u00e9 unha fama compartibel, qu\u00e9rovos invitar a todos \u00e1 festa, quero que a xente se sinta parte deste estilo de vida.\"\nPromoci\u00f3n.\nO primeiro single foi \"Just Dance\" (8 de abril de 2008), foi a canci\u00f3n que deu a co\u00f1ecer a Gaga internacionalmente, estaba no top 10 de m\u00e1is de 30 pa\u00edses. Ten vendidos, ata a data de hoxe, 7.700.000 copias a nivel mundial. O segundo single foi \"Poker Face\" (25 de setembro de 2009). Esta canci\u00f3n foi #1 en 15 pa\u00edses e deulle un gran reco\u00f1ecemento mundial a Gaga, convert\u00e9ndose na s\u00faa canci\u00f3n m\u00e1is co\u00f1ecida. Hoxe en d\u00eda, as s\u00faas vendas sit\u00faanse nos 10.000.000 de exemplares. \"Eh, Eh (Nothing Else I Can Say)\" foi lanzada como terceiro sinxelo do \u00e1lbum en Suecia, Australia e Nova Zelandia (xaneiro de 2009). M\u00e1is tarde, ser\u00eda lanzada en Francia. \"LoveGame\" foi seleccionada como o terceiro single mundial en marzo de 2009, acadando o top 5 nas principais listas mundiais. O \u00faltimo sinxelo extra\u00eddo do \u00e1lbum debut da neoiorquina foi \"Paparazzi\" en xullo de 2009. Esta canci\u00f3n contou cun impresionante v\u00eddeo dirixido por Jonas Akerlund e converteuse no cuarto n\u00famero un de Gaga na lista estadounidense \"Pop Songs\". \u00c1 par, Gaga sa\u00eda a promocionar o disco nunha pequena xira que a levar\u00eda a percorrer pequenos escenarios de Europa e Norteam\u00e9rica, o \"The Fame Ball Tour\" .\nCanci\u00f3ns.\n\"Bonus Tracks\""}
{"id": "186935", "revid": "85894", "url": "https://gl.wikipedia.org/wiki?curid=186935", "title": "Boiro, Boiro, Boiro", "text": "Boiro \u00e9 unha vila da parroquia de Boiro no concello coru\u00f1\u00e9s de Boiro na comarca do Barbanza. Segundo o padr\u00f3n municipal (INE 2012) ten 8429 habitantes (4157 homes e 4272 mulleres), 83 m\u00e1is ca en 2011.\n\u00c9 a capital do concello ao que d\u00e1 nome."}
{"id": "186937", "revid": "89787", "url": "https://gl.wikipedia.org/wiki?curid=186937", "title": "Torre del Llambri\u00f3n", "text": "Torre del Llambri\u00f3n \u00e9 unha monta\u00f1a\u00a0espa\u00f1ola\u00a0que est\u00e1 enclavada no macizo central dos Picos de Europa, na serra de Los Urrieles, provincia de Le\u00f3n. Con 2.642 metros de altura \u00e9 o segundo pico m\u00e1is alto da cordilleira e da provincia despois de Torrecerredo.\nA s\u00faa dificultade de escalada \u00e9 entre Media e Media-Alta."}
{"id": "186938", "revid": "22570", "url": "https://gl.wikipedia.org/wiki?curid=186938", "title": "Torre del Tiro Tirso", "text": "A Torre del Tiro Tirso \u00e9 unha monta\u00f1a espa\u00f1ola de 2.641 metros enclavada no Macizo Central dos Picos de Europa, na provincia de Le\u00f3n.\nO seu cume foi ascendido oficialmente por primeira vez polo alem\u00e1n Gustavo Schulze o 19 de setembro de 1906. A s\u00faa dificultade de escalada \u00e9 \"Algo Dif\u00edcil Inferior\"."}
{"id": "186939", "revid": "85894", "url": "https://gl.wikipedia.org/wiki?curid=186939", "title": "Aldea de Arriba, Castro, Boiro", "text": "Aldea de Arriba \u00e9 un lugar da parroquia de Castro no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 151 habitantes (80 homes e 71 mulleres)."}
{"id": "186941", "revid": "56817", "url": "https://gl.wikipedia.org/wiki?curid=186941", "title": "Aldea (hom\u00f3nimos)", "text": "O termo Aldea pode referirse a:\nComo top\u00f3nimo pode referirse a:"}
{"id": "186942", "revid": "59564", "url": "https://gl.wikipedia.org/wiki?curid=186942", "title": "Eduard del Castillo Velasco", "text": "Eduard del Castillo Velasco, m\u00e1is co\u00f1ecido como Eduard Velasco, nado en Barcelona o 22 de decembro de 1982, \u00e9 un fil\u00f3logo, tradutor e escritor catal\u00e1n vinculado \u00e1s culturas catal\u00e1 e galega.\nTraxectoria.\n\u00c9 licenciado en filolox\u00eda catal\u00e1 e filolox\u00eda galega pola Universitat de Barcelona, onde colaborou no Proxecto Galauda dirixido por Sabela Labra\u00f1a. Ten traballado como docente de catal\u00e1n e de galego e en labores de traduci\u00f3n e correcci\u00f3n.\nFoi colaborador de diversos medios galegos, como os xornais \"Vieiros\", \"A Peneira\" ou \"Sermos Galiza\". \u00c9 membro de Espazos Radiof\u00f3nicos Galegos en Catalunya (Ergac), de cuxo bolet\u00edn \"A micro pechado\" foi redactor, e mant\u00e9n o blog \"Catalunya a Gal\u00edcia, a Galiza en Catalu\u00f1a\".\nEn 2011 comezou a traballar no ILG e publicou a traduci\u00f3n ao galego da novela de Emili Teixidor \"Pan negro\". As\u00ed mesmo \u00e9 o tradutor ao catal\u00e1n dalg\u00fans relatos da coru\u00f1esa Bego\u00f1a Paz. En 2012 encargouse da traduci\u00f3n ao galego da primeira novela modernista catal\u00e1, \"Els sots fer\u00e9stecs\", que apareceu co t\u00edtulo \"As valgadas bravas\".\nNo curso 2013-2014 foi profesor de estudos catal\u00e1ns na Universidade de Lisboa. Dende xu\u00f1o de 2016 ata 2018 xestionou, xunto a poeta Alicia Fern\u00e1ndez Rodr\u00edguez, a librar\u00eda especializada en poes\u00eda Chan da P\u00f3lvora, de Compostela, como parte dun proxecto m\u00e1is amplo no que tam\u00e9n participa Ant\u00f3n Lopo. En 2017 inst\u00e1lase en Catalu\u00f1a, onde exerce a docencia.\nA s\u00faa andaina como escritor en galego comeza con dous t\u00edtulos premiados, \"Ru\u00eddo de trens\" e \"O fil\u00f3sofo coxo\". En 2019 publica a s\u00faa primeira novela, \"Os d\u00edas felices de Benvido Seixas\", unha novela que, segundo a sinopse, \"enreda cos t\u00f3picos da cultura galega\"."}
{"id": "186943", "revid": "6939", "url": "https://gl.wikipedia.org/wiki?curid=186943", "title": "Eduard del Castillo", "text": ""}
{"id": "186944", "revid": "98629", "url": "https://gl.wikipedia.org/wiki?curid=186944", "title": "Lorenzo Villanueva Irure", "text": "Lorenzo Villanueva Irure, nado en Pamplona o 31 de xaneiro de 1956, \u00e9 un exfutbolista espa\u00f1ol. Xogaba de centrocampista.\nTraxectoria.\nNa tempada 1979\u201380 xogou no Recreativo de Huelva en Segunda Divisi\u00f3n, participando en 16 partidos e anotando 4 goles.\nNa tempada 1981\u201382 foi xogador do Deportivo da Coru\u00f1a, xogando un papel secundario no conxunto branquiazul. Participou en 10 encontros e a s\u00faa titularidade estivo condicionada polo papel dos centrocampistas titulares Jos\u00e9 Luis Vara, Juan Moreno, Agust\u00edn Peralta ou Fernando Mu\u00f1oz.\nNa tempada 1982\u201383 fichou polo Deportivo Alav\u00e9s, fac\u00e9ndose un oco no once titular, a\u00ednda que descendendo ao final da campa\u00f1a a Segunda Divisi\u00f3n B."}
{"id": "186945", "revid": "56817", "url": "https://gl.wikipedia.org/wiki?curid=186945", "title": "Roberto \u00c1lamo", "text": "Roberto \u00c1lamo, nado en Madrid en 1970, \u00e9 un actor espa\u00f1ol. \u00c9 integrante da compa\u00f1\u00eda de teatro \"Animalario\", coa que participou en practicamente todos as s\u00faas montaxes. Tam\u00e9n ten traballado en cinema."}
{"id": "186946", "revid": "23204", "url": "https://gl.wikipedia.org/wiki?curid=186946", "title": "Agust\u00edn Peralta Panzano", "text": "Agust\u00edn Peralta Panzano, nado en Lalueza (Huesca) o 28 de maio\u00a0de 1954, \u00e9 un exfutbolista espa\u00f1ol. Xogaba de centrocampista.\nTraxectoria.\nNa tempada 1979\u201380 fichou polo CE Sabadell, en Segunda Divisi\u00f3n. No conxunto catal\u00e1n xogou un papel principal durante d\u00faas campa\u00f1as, participando en 76 encontros e logrando 11 goles.\nNa tempada 1981\u201382 foi contratado polo Deportivo da Coru\u00f1a, onde permaneceu 4 campa\u00f1as. Cun papel principal durante as d\u00faas primeiras, non xogou practicamente ning\u00fan encontro nas d\u00faas \u00faltimas, relegado \u00e1 suplencia coa chegada ao banqui\u00f1o do t\u00e9cnico Arsenio Iglesias na tempada 1983\u201384 e a incorporaci\u00f3n de centrocampistas como Fernando Mu\u00f1oz ou a titularidade de Jaime Agull\u00f3. Durante a s\u00faa estad\u00eda no Deportivo participou en 68 partidos e marcou 6 tantos, quedando sempre o club galego na zona tranquila da clasificaci\u00f3n.\nEn 1987/88 xogou no Racing Club de Ferrol, disputando 37 partidos e marcando 3 goles. Co cadro verde logrou o ascenso \u00e1 2\u00aa Divisi\u00f3n B nesa campa\u00f1a."}
{"id": "186947", "revid": "23204", "url": "https://gl.wikipedia.org/wiki?curid=186947", "title": "Kai\u014d Shin do leste", "text": "O \u00e9 un personaxe do manga e anime \"Dragon Ball\". \u00c9 un dos Kai\u014d Shin, os cinco deuses por riba dos Kai\u014d que se encargan de protexer todo o universo de ameazas supremas, este personaxe esta a cargo de protexer a zona Leste do universo. Vive no planeta dos Kai\u014d shin.\nShin ten enormes poderes de loita e varias t\u00e9cnicas especiais, normalmente ondas de enerx\u00eda. Ademais de poder voar, Shin ten poderes mentais e m\u00e1xicos. Trala fusi\u00f3n con Kibito, adquire m\u00e1is forza, poder e t\u00e9cnicas, como o teletransporte.\nBiograf\u00eda.\nO Kai\u014d Shin do Leste foi o \u00fanico supervivente da batalla contra Majin Boo, t\u00f3dolos demais deuses foron eliminados e Kai\u014d Shin ideou un plan para destru\u00edr a Majin Boo, matando a Bibidi cando Majin Boo estaba encerrado nunha esfera.\nDespois diso, Kai\u014d Shin, xunto co seu axudante Kibito, seguiu co seu traballo de deus de deuses. Pero a ameaza de Majin Boo volveu outra vez, debido a que o fillo de Bibidi, Babidi, artellaba liberar a Majin Boo. Shin foi \u00e1 Terra, xunto a Kibito, e participou no Torneo Mundial de Artes Marciais co nome de \"Shin\", onde co\u00f1eceu a Son Goku e \u00f3s seus amigos. A\u00ednda coa axuda de Goku e os demais, Shin non puido impedir a resurrecci\u00f3n de Majin Boo.\nXunto a Son Gohanda, Shin loitou contra o monstro e ambos foron derrotados. Grazas a Kibito, Kai\u014d Shin e Gohan recuper\u00e1ronse das s\u00faas feridas e os tres foron \u00f3 planeta Kai\u014dshin, onde Kai\u014d Shin agardaba que Gohan liberara unha espada sagrada, a Espada Z, que outorgaba \u00f3 seu dono unha forza descomunal. Gohan liberou a espada e resultou que non daba esa gran forza, sen\u00f3n que, \u00f3 liberar a espada, tam\u00e9n liberaron \u00f3 R\u014d Kai\u014d Shin que vivira fai 15 xeraci\u00f3ns antes que o actual Kai\u014d Shin.\nCando Gohan foi derrotado, Goku decidiu ir \u00e1 Terra para salvar \u00f3 seu fillo e o vello Kai\u014d Shin entregoulle os seus pendentes \"Potara\" para que Goku se fusionase con Gohan. Para mostrar a Goku como se fusionar\u00eda, o vello Kai\u014d Shin pediulle que Kai\u014d Shin e Kibito se fusionasen, dando orixe a \"Kibitoshin\". Pero \u00f3 vello Kai\u014d Shin esquec\u00e9uselle mencionar que os efectos da fusi\u00f3n eran permanentes e Shin e Kibito quedaron fusionados para sempre.\nEn Dragon Ball GT, Kibitoshin salvou a Goku de morrer cando estivo a piques de ser liquidado pola Bola Vingadora de Vexeta Beb\u00e9 empregando a s\u00faa t\u00e9cnica de tele transportaci\u00f3n. Xa no Planeta Sagrado, axudou \u00f3 R\u014d Kai\u014d Shin a facerlle medrar o rabo a Gok\u016b para facelo m\u00e1is poderoso.\nPosteriormente liberou a Dende e \u00f3 Se\u00f1or Popo do control de Beb\u00e9 \u00f3 destru\u00edr os ovos que ti\u00f1an implantados coa axuda da S\u00faper Auga Sagrada; unha vez liberados, fixo o mesmo cos humanos e os Guerreiros Z.\nUnha vez conclu\u00edda a batalla entre Goku e Baby, axudou a transportar \u00f3s humanos da Terra cara o planeta Plant antes de que fose destru\u00edda."}
{"id": "186949", "revid": "6279", "url": "https://gl.wikipedia.org/wiki?curid=186949", "title": "Born This Way (canci\u00f3n)", "text": "\"Born This Way\" (en galego, \"Eu nac\u00edn as\u00ed\") \u00e9 unha canci\u00f3n interpretada pola cantante estadounidense Lady Gaga, escrita por Lady Gaga, Jeppe Laursen e producida por Lady Gaga, Jeppe Laursen, Fernando Garibay e DJ White Shadow. A canci\u00f3n est\u00e1 inclu\u00edda no seu segundo \u00e1lbum de estudio do mesmo nome \"Born This Way\", e foi lanzada como primeiro sinxelo do \u00e1lbum."}
{"id": "186950", "revid": "25871", "url": "https://gl.wikipedia.org/wiki?curid=186950", "title": "Om Puri", "text": "Om Puri, OBE (en hindi: \u0913\u092e \u092a\u0941\u0930\u0940, en punjabi: \u0a13\u0a2e \u0a2a\u0a42\u0a30\u0a40) nado o 18 de outubro de 1950 en Ambala, Haryana, e finado o 6 de xaneiro de 2017 en Bombai, foi un actor indio co\u00f1ecido internacionalmente por participar en numerosas produci\u00f3ns cinematogr\u00e1ficas brit\u00e1nicas e estadounidenses."}
{"id": "186951", "revid": "98629", "url": "https://gl.wikipedia.org/wiki?curid=186951", "title": "Freezer", "text": " \u00e9 un personaxe do universo de \"Dragon Ball\" creado por Akira Toriyama, que aparece primeiro no manga e despois na s\u00faa adaptaci\u00f3n \u00f3 anime en \"Dragon Ball Z\". Freezer tam\u00e9n aparece no especial de televisi\u00f3n \"O pai de Goku\", en dous filmes de Dragon Ball Z, en \"The Plan to Eradicate the Saiyans\" e en \"Dragon Ball GT\".\nFreezer \u00e9 membro dunha raza desco\u00f1ecida que se pode transformar en formas con menor poder (que son as que empregan acot\u00edo para manter o seu poder oculto e controlar a s\u00faa forza). Outra das s\u00faas caracter\u00edsticas \u00e9 que pode vivir flotando no espazo exterior, sen necesidade de respirar. O seu nome prov\u00e9n dunha deformaci\u00f3n do ingl\u00e9s freezer (\u30d5\u30ea\u30fc\u30b6\u30fc furiizaa, conxelador), que ter\u00eda relaci\u00f3n co nome do seu pai, do seu irm\u00e1n e o do seu fillo.\nCuriosamente, mentres que os seus homes viaxan voando, el prefire facelo nunha m\u00e1quina, a\u00ednda que tam\u00e9n ten a habilidade de facelo. Freezer \u00e9 un guerreiro que conxuntamente con seu pai e irm\u00e1n, quere conquistar todo o universo. Por este motivo, coa s\u00faa impresionante forza e poder, reuniu un devastador ex\u00e9rcito para conquistalo. Non lle importa matar e torturar \u00e1 xente de todo o universo para poder conseguir os seus malvados desexos de conquista. \u00c9 considerado como o primeiro grande inimigo de Son Goku, seguido de C\u00e9lula e o Majin Boo."}
{"id": "186952", "revid": "5132", "url": "https://gl.wikipedia.org/wiki?curid=186952", "title": "Hurricanes", "text": "Os Hurricanes (tam\u00e9n chamados Wellington Hurricanes) son un equipo de rugby profesional da cidade de Wellington, en Nova Zelandia, que compite no torneo Super Rugby reprensentando \u00e1s provincias de East Coast, Hawke's Bay, Horowhenua Kapiti, Manawatu, Poverty Bay, Taranaki, Wairarapa-Bush, Wanganui e Wellington.\nEstadio.\nOs Hurricanes xogan os seus encontros como locais no Wellington Regional Stadium, que ten unha capacidade para acoller a 40.000 seareiros nas bancadas.\nXogadores.\nEstes son os xogadores que formaron parte dos Hurricanes na tempada 2011:\nOutros xogadores salientables da historia do equipos son: Tana Umaga, Jonah Lomu, Christian Cullen ou Jerry Collins, entre outros."}
{"id": "186953", "revid": "22570", "url": "https://gl.wikipedia.org/wiki?curid=186953", "title": "Altura (m\u00fasica)", "text": "A altura ref\u00edrese ao xeito como o o\u00eddo humano percibe a frecuencia fundamental, ou o que \u00e9 o mesmo, a altura \u00e9 unha calidade do son que nos permite distinguir se un son \u00e9 grave (baixo) ou agudo (alto). De xeito que se as baixas frecuencias son reco\u00f1ecidas como sons graves (baixos), mentres que as altas frecuencias son reco\u00f1ecidas como sons agudos (altos).\nIndependentemente do sistema musical, a altura dos sons indica o rexistro, por exemplo tres rexistros elementais: grave, medio e agudo.\nAo ser un tipo de frecuencia, a unidade empregada para medir a altura \u00e9 o Hertz (Hz). O l\u00edmite inferior do o\u00eddo enc\u00f3ntrase entre os 16 e os 20\u00a0Hz. Por riba dun l\u00edmite entre os 16.000 aos 20.000\u00a0Hz (segundo o o\u00eddo de cada persoa) deixase de o\u00edr son. Os sons por debaixo do l\u00edmite inferior de audici\u00f3n son denominados infras\u00f3ns, mentres que os que est\u00e1n por riba do l\u00edmite superior son chamados ultras\u00f3ns.\nAltura absoluta e altura relativa en m\u00fasica.\nUnha altura absoluta dese\u00f1a unha frecuencia precisa (a frecuencia do diapas\u00f3n actual \u00e9 de 440\u00a0Hz, \u00e9 unha altura absoluta).\nUnha altura relativa designa a relaci\u00f3n de frecuencias, \u00e9 dicir un intervalo, en termos de solfexo. A transposici\u00f3n musical consiste en \"desprazar\" a altura absoluta de cada nota conservando os intervalos (e polo tanto as s\u00faas alturas relativas).\nNa m\u00fasica tonal, a altura de referencia que permite apreciar unha altura relativa, pode ser:\nNotaci\u00f3n de altura.\nEn m\u00fasica podemos representar a altura por medio das seguintes ferramentas:"}
{"id": "186954", "revid": "23204", "url": "https://gl.wikipedia.org/wiki?curid=186954", "title": "Pan (Dragon Ball)", "text": " \u00e9 un personaxe de ficci\u00f3n do manga e anime Dragon Ball Z e Dragon Ball GT. \u00c9 humana a\u00ednda que ten ascendencia dos Guerreiros do espazo.\nHistoria.\nPan \u00e9 filla de Videl e Son Gohanda, e polo tanto, \u00e9 neta de Son Goku e do Se\u00f1or Sat\u00e1n. \u00c9 moi forte pero non resulta estra\u00f1o xa que tanto o seu pai como o seu av\u00f3 paterno son guerreiros moi poderosos, e ademais a s\u00faa nai Videl \u00e9 unha experta practicante das artes marciais.\nO seu nome prov\u00e9n dun xogo de palabras de Akira Toriyama, de \"Pan\", unha deidade grega cuxa aparencia inspirou a concepci\u00f3n do Dia\u00f1o na mitolox\u00eda xudeu-cristi\u00e1, o cal corresponde de igual forma \u00f3 costume de po\u00f1er nomes relacionados cos demos por parte da s\u00faa li\u00f1a materna (Videl que \u00e9 un anagrama de \"Devil\", Mr. Satan).\nAparentemente Pan naceu sen rabo, \u00f3 igual que o seu t\u00edo Son Goten e os descendentes de Vexeta, Toranks e Bra. Isto d\u00e9bese a que Akira Toriyama, autor de Dragon Ball, non viu necesaria esta caracter\u00edstica para a trama as\u00ed como a utilizou con Son Gohanda, o seu pai, e por tanto, tam\u00e9n eliminou a transformaci\u00f3n a \u014czaru. Por\u00e9n, os rabos volveron a retomarse cando Toei Animation quixo xustificar \u00f3s \u014czaru Dourados e o nivel de Super Sai\u00e1n 4.\nAdemais, Pan nunca desenvolveu ning\u00fan grao de Super Sai\u00e1n, transformaci\u00f3n que os demais mestizos da raza dos Guerreiros do espazo si acadaron, menos Bra que non se interesaba nas loitas. Akira Toriyama explicou no seu momento que se viu contrariado co concepto dunha muller S\u00faper Guerreira, pois os trazos caracter\u00edsticos dun sai\u00e1n son propiamente masculinos e por iso decidiu exclu\u00edr \u00e1s mulleres desta transformaci\u00f3n."}
{"id": "186955", "revid": "98629", "url": "https://gl.wikipedia.org/wiki?curid=186955", "title": "Farmacopea", "text": "Unha farmacopea \u00e9 unha obra enciclop\u00e9dica que recompila receitas de produtos (vexetais, en principio, animais e minerais m\u00e1is tarde, e substancias qu\u00edmicas na actualidade) con propiedades medicinais, reais ou supostas, na que se incl\u00faen os modos de preparaci\u00f3n.\nNa actualidade, son libros oficiais que \"non s\u00f3 deben conter as regras e preceptos que te\u00f1en que observarse na preparaci\u00f3n dos medicamentos oficinais, sen\u00f3n tam\u00e9n os outros principios e indicaci\u00f3ns propias de tales medicamentos para que sirva de norma e pauta obrigatoria na elaboraci\u00f3n dos preparados gal\u00e9nicos ou de composici\u00f3n non definida, e de gu\u00eda na dos preparados qu\u00edmicos ou de composici\u00f3n definida\" (segundo reza unha ordenanza da \"Farmacopea Espa\u00f1ola\").\nEtimolox\u00eda.\nO termo \"farmacopea\" deriva do grego helen\u00edstico \u03c6\u03b1\u03c1\u03bc\u03b1\u03ba\u03bf\u03c0\u03bf\u03b9\u0390\u03b1 \"pharmakopoi\u00eda\" de \"\u03c6\u03b1\u03c1\u03bc\u03b1\u03ba\u03bf-\" (\"pharmako-\"), 'medicamento, droga', seguido pola forma verbal \"\u03c0\u03bf\u03b9-\" (\"poi-\", de \u03c0\u03bf\u03b9\u03ad\u03c9) 'facer, fabricar' e finalmente coa terminaci\u00f3n nominal \"-\u03b9\u03b1\" (\"-ia\"). Estes tres elementos xuntos poder\u00edanse traducir como 'a arte de preparar os medicamentos'.\nO grego translit\u00e9rase en lat\u00edn deste xeito: \"\u03c6\" (\"f\"), \"\u03ba\" (\"k\") e \"\u03bf\u03b9\" (\"oi\") escritas respectivamente como \"ph\", \"c\" e \"oe\", polo que d\u00e1, en lat\u00edn cient\u00edfico, a palabra \"pharmacopoeia\", de onde, en galego, \"farmacopea\".\nHistoria.\nAntig\u00fcidade e Idade Media.\nA\u00ednda que houbo escritos moi antigos sobre herbas medicinais, como, por exemplo, os Papiros Ebers e Edwin Smith, no Antigo Exipto, a farmacopea de Plinio o Vello e \"De Materia Medica\" (\u03a0\u03b5\u03c1\u03af \u03cd\u03bb\u03b7\u03c2 \u03b9\u03b1\u03c4\u03c1\u03b9\u03ba\u03ae\u03c2), tratado en cinco volumes escrito orixinalmente en grego por Pedanius Dioscorides no s\u00e9culo I, est\u00e1n consideradas como as m\u00e1is grandes obras neste campo. A \u00faltima, \"O Diosc\u00f3rides\", est\u00e1 considerada como a precursora de todas as farmacopeas modernas, e \u00e9 un dos m\u00e1is influentes libros sobre plantas na historia; de feito, usouse amplamente at\u00e9 os anos 1600.\nVarios libros antigos de farmacopea foron escritos por m\u00e9dicos persas, como Al-Raz\u00ed. Tam\u00e9n debemos considerar \"O Canon da Medicina\" ou Qanum de Avicena de 1025, e as obras de Ibn Zuhr (Avenzoar) no s\u00e9culo XII (e impresas en 1491), e de Ibn Baytar no s\u00e9culo XIV.\nRenacemento.\nEn Europa publ\u00edcanse farmacopeas desde o Renacemento e, m\u00e1is tarde, estes libros ser\u00edan de obrigada presenza nas oficinas de farmacia.\nLa primeira farmacopea europea editada baixo autoridades c\u00edvicas imprimiuse en N\u00faremberg; un estudante viaxeiro chamado Valerius Cordus mostrou unha colecci\u00f3n de receitas m\u00e9dicas que el recompilara de escritos das m\u00e1is eminentes autoridades m\u00e9dicas, aos m\u00e9dicos da cidade, que urxiron a s\u00faa publicaci\u00f3n en beneficio dos farmac\u00e9uticos, e obtiveron a autorizaci\u00f3n para publicala do senado da cidade. A obra co\u00f1\u00e9cese como o \"Antidotarium Florentinum\", e foi publicada baixo a autoridade do Colexio de M\u00e9dicos de Florencia en 1498.\nA segunda foron as \"Conc\u00f2rdies de Barcelona\", editadas en 1511, concordadas entre o Colexio de Boticarios e o de Doutores en Medicina de Barcelona.\nO termo \"Pharmacopoeia\" aparece por primeira vez no t\u00edtulo nun libro publicado en Basilea en 1561 polo doutor A. Foes, pero non se xeneraliza o termo, nos t\u00edtulos dos libros, at\u00e9 o s\u00e9culo XVII.\nAntes de 1500 as obras principalmente usadas polos boticarios eran tratados simples de Avicena e Serapio, \"De synonymis\" e \"Quid pro quo\" de Simon Januensis, o \"Liber servitoris\" de Bulchasim Ben Aberazerim, que describ\u00edan as preparaci\u00f3ns feitas con plantas, animais e minerais, e o \"Antidotarium\" de Nicolaus de Salerno, cont\u00e9n f\u00f3rmulas gal\u00e9nicas ordenadas alfabeticamente.\nO doutor Nicolaes Tulp, alcalde de \u00c1msterdam e respectado cirurxi\u00e1n xeral, reuniu a todos os m\u00e9dicos e qu\u00edmicos amigos e xuntos escribiron a primeira farmacopea de \u00c1msterdan en 1636, a \"Pharmacopoea Amstelredamensis\".\nFarmacopeas nacionais.\nNos nosos d\u00edas, o termo farmacopea designa xeralmente unha relaci\u00f3n, de car\u00e1cter oficial e regulamentario, das materias primas autorizadas nun pa\u00eds ou nun grupo de pa\u00edses para a fabricaci\u00f3n de medicamentos. Existen farmacopeas nacionais, como a farmacopea dos Estados Unidos, a francesa (denominada \"codex\" at\u00e9 1963), a arxentina, a espa\u00f1ola, a brasileira etc. e farmacopeas internacionais, como a Farmacopea europea, publicada polo Consello de Europa, e a Farmacopea internacional, publicada a nivel mundial pola OMS.\nPor metonimia, o termo farmacopea designa tam\u00e9n o conxunto dos medicamentos, sobre todo das plantas, utilizadas nunha rexi\u00f3n ou nunha \u00e9poca determinada.\nEspa\u00f1a e pa\u00edses de fala espa\u00f1ola.\nEspa\u00f1a.\nA orixe da farmacopea en Espa\u00f1a est\u00e1 en tratados como \"De Re Medica\" de Diosc\u00f3rides, primeira obra de interese puramente farmac\u00e9utico, e que exp\u00f3n unha serie de produtos vexetais con propiedades medicinais as\u00ed como as patolox\u00edas \u00e1s que se poden aplicar ditos remedios e as partes do vexetal a utilizar. Tam\u00e9n os Akrabaddin de m\u00e9dicos medievais como Mesu\u00e9 e o persa Al-Raz\u00ed p\u00f3dense considerar como verdadeiros precursores das farmacopeas. Neles inclu\u00edanse tam\u00e9n t\u00e9cnicas para detecci\u00f3n de adulteraci\u00f3ns e sinonimias das drogas vexetais, as\u00ed como un completo manual de xesti\u00f3n da primitiva \"Oficina de farmacia\".\nComo quedou dito, a primeira farmacopea do mundo \u00e9 o chamado \"Antidotario florentino\" de 1498, pero en Espa\u00f1a non se producir\u00edan farmacopeas at\u00e9 a chegada da \"Farmacopea apotecarium barchinonensis\" elaborada polo Colexio de Boticarios de Barcelona. Desde a aparici\u00f3n desta, cada rexi\u00f3n, reino ou cidade producir\u00eda os seus propios receitarios, antidotarios ou farmacopeas de forma local.\nUnicamente no s\u00e9culo XVIII, baixo o reinado dos Borb\u00f3ns, produciuse a unificaci\u00f3n de todas as farmacopeas espa\u00f1olas nunha \u00fanica farmacopea com\u00fan a todo o Reino de Espa\u00f1a, coa publicaci\u00f3n, en 1794, da \"Pharmacopoea Hispana\", m\u00e1is tarde denominada \"Farmacopea Espa\u00f1ola\".\nM\u00e9xico.\nO primeiro antecedente dunha farmacopea en M\u00e9xico foi o C\u00f3dice Badiano escrito en 1522, o cal trata acerca dos usos medicinais de moitas plantas aut\u00f3ctonas do M\u00e9xico prehisp\u00e1nico.\nNo ano de 1821 editouse en M\u00e9xico, xa independente e por primeira vez, o \"Formulario Magistral y Memorial Farmac\u00e9utico\" de Garcicourt, dedicado ao alcalde e farmac\u00e9utico Vicente Cervantes. Juan Manuel Noriega, mestre da Universidade Nacional Aut\u00f3noma de M\u00e9xico, considera esta obra como a primeira \"Farmacopea Mexicana\", pero foi Leopoldo R\u00edo de la Loza, farmac\u00e9utico not\u00e1bel, xunto con Vargas, da Academia de Farmacia, os que se dedicaron a preparar a Farmacopea Mexicana que v\u00e9 a luz en 1846, coincidindo coa invasi\u00f3n estadounidense.\nO 26 de setembro de 1984 conf\u00f3rmase oficialmente a \"Comisi\u00f3n Permanente da Farmacopea dos Estados Unidos Mexicanos\", que \u00e9 un corpo colexiado de profesionais expertos, asesor da Secretaria de Salud (M\u00e9xico) e cuxa principal facultade \u00e9 participar na actualizaci\u00f3n permanente da farmacopea e os seus suplementos.\nActualmente circula en M\u00e9xico a 10\u00aa edici\u00f3n da \"Farmacopea dos Estados Unidos Mexicanos\" (2011), tam\u00e9n co\u00f1ecida como FEUM, que \u00e9 o documento oficial que regula a calidade dos medicamentos e outros produtos para a sa\u00fade en M\u00e9xico. Outros documentos que incorporou a FEUM son os suplementos especializados en farmacias (cuarta edici\u00f3n, 2010; herbolaria, 2001; homeop\u00e1tica, segunda edici\u00f3n, 2007) e dispositivos m\u00e9dicos (segunda edici\u00f3n, 2011).\nArxentina.\nNa Arxentina, a primeira edici\u00f3n da \"Farmacopea Arxentina\" data de 1898.\nPortugal e o Brasil.\nA Farmacopeia Brasileira \u00e9 o \"C\u00f3digo Oficial Farmac\u00e9utico\" seguido no Brasil. Ten como funci\u00f3n principal establecer os requisitos m\u00ednimos de cualidade de medicamentos e outras formas farmac\u00e9uticas para o uso en sa\u00fade. Esta entidade pertence \u00e1 \"Axencia Nacional de Vixilancia Sanitaria\" (ANVISA). \u00c9 a entidade hom\u00f3loga do INFARMED en Portugal.\nA primeira edici\u00f3n da \"Farmacopeia Brasileira\" data de 1929. En decembro de 2010 apareceu a quinta edici\u00f3n, revogando as anteriores de 1929, 1959, 1976 e a iniciada en 1988 (fasc\u00edculos de 1996, 2000, 2001, 2002, 2003, 2005).\nReino Unido.\nContra 1617 publ\u00edcase a primeira \"Farmacopea de Londres\" autorizada, que seleccionaba as m\u00e1is importantes receitas das obras de Mesu\u00e9 e Nicola Deoprepio, m\u00e1is co\u00f1ecido como Niccol\u00f2 da Reggio ou Nicolaus de Salerno, pero con numerosos erros que fixeron que toda a edici\u00f3n fose retirada, e unha nova edici\u00f3n publicada m\u00e1is tarde. Outras edici\u00f3ns da \"London Pharmacopoeia\" public\u00e1ronse en 1621, 1632, 1639 e 1677, pero non foi at\u00e9 a edici\u00f3n de 1721, publicada baixo os auspicios de Sir Hans Sloane, cando se produciron importantes alteraci\u00f3ns, suprim\u00edndose moitos remedios rid\u00edculos, como os baseados en excrementos de can, mi\u00f1ocas, e en musgos criados en caveiras humanas. O gran cambio efectuouse na edici\u00f3n publicada en 1746, na cal s\u00f3 aparecen as preparaci\u00f3ns aprobadas pola maior\u00eda dos membros do comti\u00e9 da farmacopea. En 1809 adoptouse a nomenclatura qu\u00edmica francesa. Subsecuentes edici\u00f3ns public\u00e1ronse en 1824, 1836 e 1851.\nA primeira \"British Pharmacopoeia\" publicouse en lingua inglesa en 1864, pero con xeral insatisfacci\u00f3n entre a profesi\u00f3n m\u00e9dica e dos qu\u00edmicos e drogueiros, polo que o \"General Medical Council\" publicou unha edici\u00f3n emendada en 1867.\nA primeira \"Edinburgh Pharmacopoeia\" foi publicada en 1699, e a \u00faltima en 1841. E a primeira \"Dublin Pharmacopoeia\", en 1807, e a \u00faltima en 1850.\nFarmacopeas internacionais.\nEfectu\u00e1ronse acordos entre as tres \"grandes\" farmacopeas (a \"Farmacopea europea\", a \"Farmacopea Americana\" (\"USP\") e a \"Farmacopea xaponesa\") co fin de harmonizar a presentaci\u00f3n de monograf\u00edas etc.\nFarmacopea homeop\u00e1tica.\nA homeopat\u00eda conta tam\u00e9n con farmacopeas, receitarios completos e manuais sobre homeopat\u00eda. Son gu\u00edas completas sobre a elaboraci\u00f3n dos f\u00e1rmacos homeop\u00e1ticos destinados aos profesionais m\u00e9dicos e farmac\u00e9uticos. Neles incl\u00faense todos os pasos e fundamentos que deben seguir os t\u00e9cnicos e profesionais \u00e1 hora de producir este tipo de f\u00e1rmacos, que te\u00f1en como base materias primas vexetais, animais e minerais."}
{"id": "186957", "revid": "5132", "url": "https://gl.wikipedia.org/wiki?curid=186957", "title": "Chiefs", "text": "Os Chiefs (tam\u00e9n chamados Waikato Chiefs) son un equipo profesional de rugby da cidade de Hamilton (Nova Zelandia) que compite no torneo Super Rugby.\nEstadio.\nOs Chiefs disputan os seus encontros como locais no Waikato Stadium de Hamilton, Nova Zelandia. Este estadio ten unha capacidade para acoller a unhas 30.000 persoas nas s\u00faas bancadas. O Waikato Stadium foi inaugurado no ano 2002, e tam\u00e9n \u00e9 o fogar do Waikato Rugby Union da ITM Cup.\nXogadores.\nNa tempada 2016 os Chiefs contar\u00e1n cos seguintes xogadores:\nNa tempada 2011 os Chiefs contaron con xogadores como Tana Umaga, Mils Muliaina, Sitiveni Sivivatu, Stephen Donald ou Dwayne Sweeney, que despois da Copa do Mundo de Rugby 2011 marcharon a outros equipos ou mesmo a outras ligas. Outros xogadores que algunha vez formaron parte dos Chiefs son Jonah Lomu, Bruce Reihana, Marty Holah, Sione Lauaki, Byron Kelleher ou Caleb Ralph, etc.\nTraxectoria.\nAs mellores participaci\u00f3n dos Chiefs no Super Rugby tiveron lugar na tempada 2012 e 2013, nas que o equipo acadou o campionato. Na primeira final os Chiefs venceron 37-6 aos Sharks surafricanos, mentres que na segunda ga\u00f1aron aos Brumbies australianos por 27 a 22."}
{"id": "186958", "revid": "85894", "url": "https://gl.wikipedia.org/wiki?curid=186958", "title": "Banda \u00f3 R\u00edo, Castro, Boiro", "text": "Banda \u00f3 R\u00edo \u00e9 un lugar da parroquia de Castro no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 242 habitantes (111 homes e 131 mulleres)."}
{"id": "186959", "revid": "85894", "url": "https://gl.wikipedia.org/wiki?curid=186959", "title": "Cari\u00f1o, Castro, Boiro", "text": "Cari\u00f1o \u00e9 un lugar da parroquia de Castro no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 209 habitantes (91 homes e 118 mulleres)."}
{"id": "186960", "revid": "85894", "url": "https://gl.wikipedia.org/wiki?curid=186960", "title": "Cesar, Castro, Boiro", "text": "Cesar \u00e9 un lugar da parroquia de Castro no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE\u00a02013) ten 95 habitantes (47 homes e 48 mulleres)."}
{"id": "186961", "revid": "1822", "url": "https://gl.wikipedia.org/wiki?curid=186961", "title": "Metais pesados", "text": ""}
{"id": "186963", "revid": "85894", "url": "https://gl.wikipedia.org/wiki?curid=186963", "title": "Esteiro, Castro, Boiro", "text": "Esteiro \u00e9 un lugar da parroquia de Castro no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 243 habitantes (114 homes e 129 mulleres)."}
{"id": "186964", "revid": "25871", "url": "https://gl.wikipedia.org/wiki?curid=186964", "title": "Copa do Rei de f\u00fatbol 2011/12", "text": "A Copa do Rei de f\u00fatbol 2011\u201312 foi a 109\u00aa edici\u00f3n do torneo. Disputouse entre o 31 de agosto de 2011 e o 25 de maio de 2012, contando coa participaci\u00f3n de 83 equipos de Primeira, Segunda, Segunda B e Terceira Divisi\u00f3n, excepto os equipos filiais doutros clubs a\u00ednda que xoguen en devanditas categor\u00edas. Resultou campi\u00f3n o FC Barcelona (por 26\u00aa vez) tras derrotar ao Athletic Club no estadio Vicente Calder\u00f3n de Madrid.\nEquipos clasificados.\nOs seguintes equipos competiron na Copa do Rei 2011\u201312:\nOs 20 equipos da Primeira Divisi\u00f3n 2010\u201311:\nOs 20 equipos da Segunda Divisi\u00f3n 2010\u201311 (Barcelona B e Villarreal B est\u00e1n exclu\u00eddos por seren equipos fliliais):\n26 equipos da Segunda Divisi\u00f3n B 2010\u201311. Os equipos que se clasificaron son os cinco primeiros equipos de cada un dos 4 grupos (exclu\u00edndo a equipos filiais) e os seis con maior n\u00famero de puntos dos equipos restantes non filiais (*):\n18 equipos da Terceira Divisi\u00f3n 2010\u201311. Os equipos que se clasificaron foron os campi\u00f3ns de cada un dos 18 grupos (ou a lo menos os que te\u00f1en maior puntuaci\u00f3n, posto que os equipos filiais est\u00e1n exclu\u00eddos):\nPrimeira rolda eliminatoria.\nA primeira rolda do torneo disput\u00e1rona 36 equipos de Segunda Divisi\u00f3n B e Terceira Divisi\u00f3n, dos cales 8 quedaron exentos. A eliminatoria decidiuse a partido \u00fanico o d\u00eda 31 de agosto de 2011, no campo dos clubs cuxas b\u00f3las do sorteo foran extra\u00eddas extra\u00eddas en primeiro lugar.\nNa primeira rolda t\u00edvose en conta a proximidade xeogr\u00e1fica segundo se conformaron os grupos en Segunda Divisi\u00f3n B, polo que a RFEF intentou que os desprazamentos foran o m\u00e1is curtos posibles.\nClubs exentos: Deportivo Alav\u00e9s, RSD Alcal\u00e1, CD Roquetas, CD San Roque, Albacete Balompi\u00e9, UE Sant Andreu, Orihuela Club de F\u00fatbol, C\u00e1diz CF.\nSegunda rolda eliminatoria.\nA segunda rolda do torneo disputarana os 18 vencedores da primeira rolda, os 7 equipos exentos da mesma, e os 20 equipos de Segunda Divisi\u00f3n. Os equipos de Segunda deberon obrigatoriamente enfrontarse entre si. A eliminatoria xogouse a partido \u00fanico entre os d\u00edas 6, 7 e 8 de setembro de 2011.\nClub exento: O H\u00e9rcules foi eliminado por ali\u00f1aci\u00f3n indebida.\nTerceira rolda eliminatoria.\nO sorteo para esta rolda celebrouse o 15 de setembro de 2011 \u00e1s 13:00 CET na Cidade do F\u00fatbol de Las Rozas, en Madrid. A eliminatoria xogarase a partido \u00fanico o 12 de outubro.\nDezaseisavos de final.\nO sorteo da rolda de dezaseisavos de final farase o 14 de outubro de 2011 \u00e1s 13:00 CET na Cidade do F\u00fatbol de Las Rozas, en Madrid. Nesta rolda, cada equipo do bombo 1 quedar\u00e1 emparellado cun do bombo 4, xog\u00e1ndose o partido de ida no campo dos equipos deste \u00faltimo bombo.\nEmparellaranse 5 equipos do bombo 3 con 5 equipos do bombo 2 e os 8 equipos restantes do bombo 2 enfrontaranse entre si.\nOs partidos de ida xogaranse o 13 de decembro e os de volta o 21 de decembro de 2011. O partido de ida entre o CE L'Hospitalet e o FC Barcelona xogarase o 9 de novembro e o Real Oviedo contra o Athletic Club, as\u00ed como o Albacete Balompi\u00e9 contra o Atl\u00e9tico de Madrid xogarase o 8 de decembro.\nFase final.\nA fase final consiste en 3 roldas eliminatorias a dobre partido con sorteo puro entre os sobreviventes da rolda anterior. O sorteo tivo lugar o 23 de decembro de 2011 \u00e1s 13.00 horas.\nOitavos de final.\nA quinta rolda do torneo disp\u00fatana os 16 vencedores de dezaseisavos de final. A ida disputouse entre o 3 e o 5 de xaneiro de 2012 e a volta, do 10 ao 12 de xaneiro de 2012.\nCuartos de final.\nA sexta rolda do torneo disp\u00fatana os 8 vencedores de oitavos de final. A ida disputarase o 18 e e a volta, o 25 de 2011.\nSemifinais.\nA s\u00e9tima rolda do torneo disp\u00fatana os 4 vencedores de cuartos de final. A eliminatoria xogouse a dobre partido os d\u00edas 31 de xaneiro e 1 de febreiro (ida) e 7-8 de febreiro de 2012 (volta).\nFinal.\nA final da Copa do Rei 2011\u201312 tivo lugar o d\u00eda 25 de maio de 2012 no Estadio Vicente Calder\u00f3n de Madrid.\nGoleadores.\n\"Os xogadores en letra grosa a\u00ednda participan na competici\u00f3n. Actualizado ata semifinais.\""}
{"id": "186965", "revid": "85894", "url": "https://gl.wikipedia.org/wiki?curid=186965", "title": "Fonte de Mouro, Castro, Boiro", "text": "Fonte de Mouro \u00e9 un lugar da parroquia de Castro no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 87 habitantes (39 homes e 48 mulleres)."}
{"id": "186966", "revid": "85894", "url": "https://gl.wikipedia.org/wiki?curid=186966", "title": "Romar\u00eds, Castro, Boiro", "text": "Romar\u00eds \u00e9 un lugar da parroquia de Castro no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 38 habitantes (18 homes e 20 mulleres)."}
{"id": "186967", "revid": "1576", "url": "https://gl.wikipedia.org/wiki?curid=186967", "title": "Paracelso", "text": "Theophrastus Phillippus Aureolus Bombastus von Hohenheim, ou Theophrastus Bombast von Hohenheim, nado en Z\u00faric (Einsiedeln) o 10 de novembro de 1493 e finado en Salzburgo o 24 de setembro de 1541, foi un alquimista, m\u00e9dico e astr\u00f3logo su\u00edzo, co\u00f1ecido como Paracelso ou Teofrasto Paracelso.\nFoi moi co\u00f1ecido porque se cr\u00eda que lograra a transmutaci\u00f3n do chumbo en ouro mediante procedementos alquimistas, e por darlle ao zinc o seu nome, cham\u00e1ndoo \"zincum\". O nome \"Paracelso\" (\"Paracelsus\", en lat\u00edn), que escolleu para si mesmo e polo que \u00e9 xeralmente co\u00f1ecido, significa \"superior a Celso\", un m\u00e9dico romano do s\u00e9culo I.\nTraxectoria.\nNaceu e foi criado en Einsiedeln (Z\u00faric), fillo do m\u00e9dico e alquimista suabo Wilhelm Bombast von Hohenheim e de nai su\u00edza.\nNa s\u00faa xuventude traballou nas minas como analista. Comezou os seus estudos aos 16 anos na universidade de Basilea, prosegu\u00edndoos m\u00e1is tarde en Viena. Doutorouse na universidade de Ferrara.\nParacelso estaba contra a idea que ent\u00f3n ti\u00f1an os m\u00e9dicos de que a cirurx\u00eda era unha actividade marxinal relegada aos barbeiros.\nAs s\u00faas investigaci\u00f3ns foron sobre todo no campo da mineralox\u00eda. Viaxou bastante en busca do co\u00f1ecemento da alquimia. Fabricou remedios ou medicamentos coa axuda dos minerais para destinalos \u00e1 loita do corpo contra a enfermidade.\nOutra achega \u00e1 medicina moderna foi a introduci\u00f3n do termo \"sinovial\"; de a\u00ed o l\u00edquido sinovial, que lubrifica as articulaci\u00f3ns.\nAdemais, estudou e descubriu as caracter\u00edsticas de moitas enfermidades (s\u00edfilis e bocio, entre outras) e para combatelas serviuse do xofre e o mercurio.\nDise que Paracelso foi un precursor da homeopat\u00eda, pois aseguraba que \"o parello cura o parello\" e nesa teor\u00eda fundamentaba a fabricaci\u00f3n das s\u00faas medicinas.\nA orde c\u00f3smica era o que lle interesaba a Paracelso en primeira instancia, e achouno na tradici\u00f3n astrol\u00f3xica. A doutrina do \"Astrum in corpore\" \u00e9 a s\u00faa idea capital e m\u00e1is querida. Fiel \u00e1 concepci\u00f3n do home como microcosmos, puxo o firmamento no corpo do home e o designou como \"Astrum\" ou \"Sydus\" (en galego, \"astro\" ou \"constelaci\u00f3n\"). Foi para el un ceo endosom\u00e1tico cuxo curso estelar non coincide co do ceo astron\u00f3mico, sen\u00f3n coa constelaci\u00f3n individual que comeza co \"Ascendente\" ou hor\u00f3scopo.\nAtrib\u00faeselle a paternidade do termo Espaxiria.\nUn dos principios de Paracelso foi: \"unicamente un home virtuoso pode ser bo m\u00e9dico\"; para el a medicina ti\u00f1a catro piares:\nIntroduciu o uso do l\u00e1udano.\nO seu principal libro foi \"A gran cirurx\u00eda\" (\"Die Grosse Wundartzney\").\nA pesar de que ganou bastantes inimigos e tivo fama de mago, contribu\u00edu en gran maneira a que a medicina seguira un cami\u00f1o m\u00e1is cient\u00edfico e se afastase das teor\u00edas dos escol\u00e1sticos.\nTam\u00e9n achegou datos alqu\u00edmicos. A Paracelso atribu\u00edselle a idea de que os catro elementos (terra, lume, aire e auga) pertenc\u00edan a criaturas fant\u00e1sticas que xa exist\u00edan antes do mundo. As\u00ed pois, a terra pertencer\u00eda aos gnomos, a auga \u00e1s nereidas (ninfas acu\u00e1ticas), o aire aos silfos (esp\u00edritos do vento) e o lume \u00e1s salam\u00e1ntigas (\"fadas de lume\").\nIgualmente, Paracelso aceptou os temperamentos gal\u00e9nicos e os asociou aos catro sabores fundamentais.\nEsta asociaci\u00f3n tivo tal difusi\u00f3n na s\u00faa \u00e9poca que a\u00ednda hoxe en d\u00eda, na linguaxe coloquial, nos referimos a un car\u00e1cter doce (tranquilo, flegm\u00e1tico), amargo (col\u00e9rico), salgado (sangu\u00edneo, *dicharacheiro) e o car\u00e1cter \u00e1cido pertencer\u00eda ao temperamento melanc\u00f3lico."}
{"id": "186968", "revid": "85894", "url": "https://gl.wikipedia.org/wiki?curid=186968", "title": "A Arribada, Cesp\u00f3n, Boiro", "text": "A Arribada \u00e9 un lugar da parroquia de Cesp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 41 habitantes (23 homes e 18 mulleres).\nNa Arribada at\u00f3panse:"}
{"id": "186969", "revid": "85894", "url": "https://gl.wikipedia.org/wiki?curid=186969", "title": "Brea, Cesp\u00f3n, Boiro", "text": "Brea \u00e9 un lugar da parroquia de Cesp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 47 habitantes (20 homes e 27 mulleres)."}
{"id": "186970", "revid": "839", "url": "https://gl.wikipedia.org/wiki?curid=186970", "title": "Yann Songo'o", "text": "Yann Songo'o, nado en Yaound\u00e9 o 19 de novembro de 1991, \u00e9 un futbolista espa\u00f1ol. Xoga de centrocampista.\nPersoal.\n\u00c9 fillo do porteiro Jacques Songo'o e irm\u00e1n do centrocampista Franck Songo'o."}
{"id": "186971", "revid": "22795", "url": "https://gl.wikipedia.org/wiki?curid=186971", "title": "Teofrasto Paracelso", "text": ""}
{"id": "186972", "revid": "895", "url": "https://gl.wikipedia.org/wiki?curid=186972", "title": "Manuel Enrique Mejuto Gonz\u00e1lez", "text": ""}
{"id": "186973", "revid": "895", "url": "https://gl.wikipedia.org/wiki?curid=186973", "title": "Club Gimn\u00e0stic de Tarragona", "text": ""}
{"id": "186977", "revid": "1131", "url": "https://gl.wikipedia.org/wiki?curid=186977", "title": "Die Zauberfl\u00f6te", "text": "Die Zauberfl\u00f6te, en galego A frauta m\u00e1xica, \u00e9 a \u00faltima \u00f3pera (concretamente un \"singspiel\", nome que recibe a \u00f3pera c\u00f3mica en alem\u00e1n e onde se intercalan partes faladas) composta por Wolfgang Amadeus Mozart con libreto de Emanuel Schikaneder, baseado en parte en \"Lulu, oder die Zauberfl\u00f6te\", de A.J. Liebeskind e en parte na obra \"Sethos\" de Jean Terrasson.\nFoi representada por primeira vez en vida do compositor austr\u00edaco, estre\u00e1ndose no Theater an der Wien de Viena o 30 de setembro de 1791 baixo a direcci\u00f3n do propio Mozart, apenas dous meses antes da s\u00faa morte.\nHistoria.\nO empresario teatral Emanuel Schikaneder pasaba graves apuros econ\u00f3micos, e o compositor, gran amigo seu desde a mocidade e na s\u00faa mesma situaci\u00f3n financeira, decidiu escribir para el unha obra que poder\u00eda obter unha boa recadaci\u00f3n. Por\u00e9n, variou por completo a acci\u00f3n ao saber que un teatro rival \u00eda estrear outra \u00f3pera con tem\u00e1tica similar, dot\u00e1ndoa dunha significaci\u00f3n simb\u00f3lica supostamente de acordo con certas pr\u00e1cticas mas\u00f3nicas, co que o elemento m\u00edtico e marabilloso adquiriu en \"Die Zauberfl\u00f6te\" un gran papel. Moitas das ideas e motivos da \u00f3pera recordan os da filosof\u00eda da ilustraci\u00f3n.\nMozart fora iniciado na loxa mas\u00f3nica de Viena \"Zur Wohlt\u00e4tigkeit\" (\"A Beneficencia\") o 14 de decembro de 1784, e Schikaneder era irm\u00e1n mas\u00f3n de Mozart. Cando tivo lugar a estrea da \u00f3pera, a masoner\u00eda acababa de ser prohibida nos dominios do Emperador Xos\u00e9 II pola s\u00faa relaci\u00f3n no pa\u00eds cos Iluminados de Baviera. Schikaneder Foi o primeiro que interpretou o papel de Papageno, mentres que o papel da Ra\u00ed\u00f1a da Noite foi interpretado por Josepha Hofer, cu\u00f1ada de Mozart.\n\"Der Zauberfl\u00f6te\" segue a ser importante dentro do repertorio oper\u00edstico est\u00e1ndar e aparece como a n\u00famero 4 na lista de Operabase das \u00f3peras m\u00e1is representadas en todo o mundo no per\u00edodo 2005-2010. O seu status como obra mestra da \u00f3pera \u00e9 incuestionable, especialmente dentro do m\u00e1is reducido \u00e1mbito do \"singspiel\".\nAlgunhas das s\u00faas melod\u00edas son moi co\u00f1ecidas, como o d\u00fao de Papageno e Papagena, ou a aria de coloratura da Ra\u00ed\u00f1a da Noite titulada \"Der H\u00f6lle Rache kocht in meinem Herzen\" (\"A vinganza do inferno ferve no meu coraz\u00f3n\") e a aria do pr\u00edncipe Tamino.\nArgumento.\nActo I.\nO pr\u00edncipe Tamino chega at\u00e9 terras rochosas perseguido por unha serpe. Perdeu a s\u00faa arma e roga pola s\u00faa vida at\u00e9 que se desmaia (\"Zu Hilfe! Zu Hilfe!\"). Pero enseguida \u00e9 salvado polas Tres Damas (Die Drei Damen), que matan o monstro. Ao ver o mozo namoran del, mais aband\u00f3nano coa promesa de volver de novo. Tamino esperta atordado, xunto ao cad\u00e1ver da serpe, e escoita un asub\u00edo. Papageno, un ser metade paxaro e metade home, que carga cunha gran gaiola, ach\u00e9gase a el cantando (\"Der Vogelf\u00e4nger bin ich ja\"). Tamino preg\u00fantalle quen \u00e9, e Papageno expl\u00edcalle que \u00e9 o paxareiro da Ra\u00ed\u00f1a da Noite (Die K\u00f6nigin der Nacht), quen lle d\u00e1 comida a cambio de paxaros.\nTamino pensa que Papageno o salvou ao matar a serpe, e Papageno non lle di a verdade. Chegan ent\u00f3n as Tres Damas, que ao ver que Papageno mentiu, lle pechan a boca cun cadeado de ouro. Ao dirixirse a Tamino, entr\u00e9ganlle un retrato dunha rapaza fermosa. Se el non permanece indiferente a ela, ter\u00e1 por recompensa fama, honra e felicidade.\nNa intimidade, Tamino amosa co seu canto que a rapaza lle gusta moito (\"Dies Bildnis ist bezaubernd sch\u00f6n\"). Non sabe quen \u00e9 a retratada, pero sabe que o namora. As Tres Damas aparecen ante Tamino e dinlle que a Ra\u00ed\u00f1a escoitou o seu canto e quere que sexa el quen rescate a s\u00faa filla. Esta \u00e9 Pamina, a e est\u00e1 secuestrada por un demo chamado Sarastro que vive nun castelo moi ben vixiado. Ent\u00f3n, decidido, Tamino proponse salvar e liberar a Pamina. De repente esc\u00f3itase un treb\u00f3n e cae a noite. As monta\u00f1as \u00e1brense dando paso \u00e1 Ra\u00ed\u00f1a da Noite, que v\u00e9n sentada sobre un trono de estrelas, fac\u00e9ndose a escuridade tras dela. Na s\u00faa delicada e completa aria de tres tempos distintos (\"Oh zittre nicht, mein lieber Sohn!\") persuade a Tamino para que a rescate e, a cambio, deixar\u00e1 que quede con ela para sempre. Despois disto, a Ra\u00ed\u00f1a ret\u00edrase entre as monta\u00f1as e aparece de novo o d\u00eda.\nTamino, pensando en soidade se o que viu \u00e9 certo, enc\u00f3ntrase con Papageno no cami\u00f1o, que non pode falar polo castigo (\"Hm, hm, hm\"). Ent\u00f3n aparecen as Tres Damas, que liberan a Papageno do seu castigo, pero este non debe mentir nunca m\u00e1is: o castigo debe servir de advertencia! A Tamino ofr\u00e9cenlle unha frauta m\u00e1xica de ouro, que modifica o estado de \u00e1nimo da persoa que a escoite, fac\u00e9ndoa m\u00e1is feliz: provoca ledicia no triste, e namora o solteiro. Papageno debe acompa\u00f1ar a Tamino, pero este ten medo de Sarastro; abandonar\u00eda a Tamino por non ir. As Damas, para evitalo, reg\u00e1lanlle ao paxareiro unhas pequenas camp\u00e1s m\u00e1xicas de prata que o protexer\u00e1n co seu son. Desp\u00eddense deles dic\u00edndolles antes que, para guiarse e atopar o castelo, han de seguir os pasos de tres rapaces novos, fermosos, nobres e sabios.\nUns escravos e Monostatos entran con Pamina, sux\u00e9itana e \u00e1tana. Esta intenta evitar a Monostatos, quen a acosa e a desexa. Ach\u00e9gase a ela sen saber con que intenci\u00f3es (\"Du feines T\u00e4ubchen, nur herein!\"). Nese momento entra Papageno, que encontra a Pamina xunto ao negro Monostatos. Ambos os dous as\u00fastanse pola estra\u00f1a aparencia do outro, e escapan, pero Papageno regresa, pres\u00e9ntase ante Pamina e dille que hai un pr\u00edncipe namorado dela que a vai rescatar por encargo da s\u00faa nai a Ra\u00ed\u00f1a. Antes de sa\u00edr, cantan un d\u00fao sobre a necesidade que senten de amor nas vidas (\"Bei M\u00e4nnern, welche Liebe f\u00fchlen\").\nTamino \u00e9 conducido at\u00e9 o palacio de Sarastro polos tres rapaces, quen lle din que sexa firme, paciente e calado. O templo ten tres portas: no medio a da sabedor\u00eda, na dereita a da raz\u00f3n, e na esquerda a da natureza. Entra pola porta da sabedor\u00eda porque as outras lle impiden pasar, Atr\u00e1s! (Zur\u00fcck!). Pres\u00e9ntase ante el un orador a quen lle pregunta, pero as s\u00faas respostas cr\u00e9anlle moita confusi\u00f3n (\"Zum Ziele hin f\u00fchrt dich diese Bahn\"). Parece ser que Sarastro non \u00e9 malvado, segundo conta, sen\u00f3n que protexe a Pamina, mais non pode dicirlle m\u00e1is nada por mor dun xuramento. Tamino, que quere atopar a Pamina por riba de todas as cousas, comeza a tocar a s\u00faa frauta, e o son atrae os animais do bosque. Ao tocar a frauta esc\u00f3itase a melod\u00eda que sempre toca Papageno (\"Wie stark ist nicht dein Zauberton\").\nPamina e Papageno buscan tam\u00e9n a Tamino e escoitan a s\u00faa frauta. Monostatos, ao o\u00edr a Papageno, aparece e intenta atrapalos. Chama aos seus escravos, que ve\u00f1en con cadeas, pero Papageno utiliza o regalo das Tres Damas e coas s\u00faas camp\u00e1s logra detelos e failles bailar e cantar (\"Schnelle F\u00fc\u00dfe, rascher Mut\" e \"Das klinget so herrlich\").\nEsc\u00f3itanse ent\u00f3n tromb\u00f3ns e Sarastro \u00e9 anunciado por un coro invisible (\"Es lebe Sarastro, Sarastro lebe!\"). Entra de forma triunfal, cos seus sacerdotes e montado nun carro tirado por seis le\u00f3ns. Pamina impl\u00f3ralle que lle perdoe a s\u00faa fuxida; ela quer\u00eda escapar de Monostatos, quen a estaba a acosar. Sarastro xa sab\u00eda todo isto, e sabe amais que est\u00e1 namorada de Tamino. O motivo de que estea secuestrada \u00e9 que se segue coa s\u00faa nai perder\u00e1 a s\u00faa felicidade, di Sarastro, pois a Ra\u00ed\u00f1a xa deixou de exercer a funci\u00f3n de nai.\nTamino entra suxeito por Monostatos e os dous mozos reco\u00f1\u00e9cense e abr\u00e1zanse fortemente, o que provoca a furia de Monostatos, que os separa inmediatamente e roga ao seu se\u00f1or que os castigue. Sarastro, imparcial, sentenza un castigo de setenta e sete azoutes sobre Monostatos, ao cal levan os seus sacerdotes. Para terminar, ordena que acompa\u00f1en a Papageno e a Tamino ao templo das probas, coas cabezas cubertas con sacos, para seren iniciados.\nActo II.\nSarastro e os seus sacerdotes, en procesi\u00f3n solemne, re\u00fanense no seu templo (\"Ihr Eingeweihten der Goetter Isis und Osiris\"). Debaten a posibilidade de acoller a Papageno e a Tamino e inicialos nas s\u00faas pr\u00e1cticas. Todos aceptan a proposta, pero deber\u00e1n ser virtuosos e superar unha serie de probas. Neste momento canta Sarastro a aria con coro \"O, Isis und Osiris\" rogando aos deuses que os fortalezan con virtudes e os acollan en caso de que deban morrer.\nTres sacerdotes conducen a Tamino e Papageno at\u00e9 a sala onde se far\u00e1n as probas e qu\u00edtanlles os sacos. Tamino e Papageno inician unha conversa, e comezan a soar uns tronos que atemorizan a Papageno. Despois entran uns sacerdotes con lapas, cos que Tamino sentenza que estar\u00eda disposto a dar a s\u00faa vida pola amizade e o amor e someterse a probas para acadalo. Sobre isto Papageno non est\u00e1 moi de acordo; el \u00e9 un home primitivo (\"Ich bin so ein Naturmensch\"), e non acepta iniciarse at\u00e9 que lle aseguran unha muller nova e fermosa, Papagena. Pero debe prometer non falar con ela se a ve. Te\u00f1en que permanecer en silencio, e non falar con muller ningunha. Neste d\u00fao det\u00e1llanse as principais motivaci\u00f3ns da proba (\"Bewahret euch vor Weibertuecken\").\nOs tres sacerdotes abandonan a sala e d\u00e9ixanos na escuridade. Nese momento aparecen as Tres Damas e cantan o quinteto (\"Wie? Wie? Wie?\"), que os intentan convencer de que ese non \u00e9 un bo lugar. Papageno non para de preguntar a Tamino se o que din \u00e9 verdade, pero Tamino, que \u00e9 forte, non pensa no que poidan dicir. Elas insisten en que a Ra\u00ed\u00f1a da Noite se dirixe cara ao templo, mentres que Papageno se desmaia. Pero esc\u00f3itanse os sacerdotes, que as expulsan at\u00e9 que desaparecen no chan. Entran estes e levan a Tamino. Fan que Papageno se levante para poder seguir gui\u00e1ndoo.\nPamina dorme baixo a luz da L\u00faa. Ent\u00f3n entra Monostatos e canta a s\u00faa aria sen que ningu\u00e9n o vexa (\"Alles f\u00fchlt der Liebe Freuden\"), na que se lamenta da s\u00faa posici\u00f3n comprometida. Non pode amar un ser tan fermoso como a L\u00faa porque o negro \u00e9 feo. Ach\u00e9gase a Pamina, pero a Ra\u00ed\u00f1a da Noite xorde do chan. Pamina esperta e Monostatos esc\u00f3ndese. A Ra\u00ed\u00f1a enfur\u00e9cese ao ver que Tamino se puxo do lado de Sarastro, e clama vinganza. Na aria m\u00e1is famosa da \u00f3pera (\"Der H\u00f6lle Rache kocht in meinem Herzen\") expresa que se sente enganada e obriga a Pamina que mate a Sarastro, ameaz\u00e1ndoa con abandonala para sempre. D\u00e1lle o coitelo \u00e1 s\u00faa filla para que asasine a Sarastro e marcha enfurecida. Monostatos sae de onde estaba escondido, e decide vingar a Sarastro pedindo que case con el, pero Pamina n\u00e9gase. Chega Sarastro para consolar a Pamina e tomar xustiza do xeito com\u00fan dentro deses muros, onde non existe a vinganza (\"In diesen heil'gen Hallen\").\nMentres, Tamino e Papageno seguen superando as distintas probas impostas. Neste momento enfr\u00f3ntanse \u00e1 proba do silencio, mais Papageno non cala. Aparece unha muller vella e fea que ofrece auga a Papageno, que non para de falar con ela. A muller dille que ten 18 anos e dous minutos, e que ten un amante, o mesmo Papageno. Cando este vai preguntar o nome da anci\u00e1, soa un trono e a vella desaparece. Os tres rapaces chegan para traerlles comida e os seus instrumentos. Entregan a Tamino a frauta e a Papageno as camp\u00e1s, e desaparecen. Tamino toca a frauta mentres Papageno come e bebe. Pamina aparece ao escoitar a frauta, pero como Tamino non lle fala pensa que xa non a quere, e do\u00edda canta a aria \"Ach, ich f\u00fchl's, es ist verschwunden\".\nSarastro, xunto co coro dos sacerdotes, inicia un ritual (\"O, Isis und Osiris, welche Wonne\"). Tr\u00e1tase dunha das pasaxes corais m\u00e1is representativas da \u00e9poca. Tamino escoita as palabras do gran sacerdote fronte a el. Ent\u00f3n entra Pamina cun saco na cabeza acompa\u00f1ada polos sacerdotes xunto a Tamino. Sarastro qu\u00edtalle o saco. Non cesa de preguntar por Tamino, que est\u00e1 ao seu car\u00f3n, pero Tamino non fala con ela. Neste tr\u00edo rel\u00e1tase a historia (\"Soll ich dich, Treuer, nicht mehr sehn?\"). Deben separarse e os dous o aceptan porque lles prometen que volver\u00e1n atoparse.\nPapageno est\u00e1 s\u00f3 e perdido na sala onde se realizan as probas. Non encontra a sa\u00edda, sempre lle din 'Atr\u00e1s!' (Zur\u00fcck!). Ao achegarse a un sacerdote, este repr\u00f3challe que o seu comportamento merece un castigo, pero os deuses, benignos, perd\u00f3nano. A cambio nunca sentir\u00e1 as ledicias dos iniciados. Papageno conf\u00f3rmase cun vaso de vi\u00f1o, que lle \u00e9 concedido, e cunha rapaza (\"Ein M\u00e4dchen oder Weibchen w\u00fcnscht Papageno sich!\") que lle faga caso e o queira. Cantando, encontra a s\u00faa muller, pero \u00e9 a mesma anci\u00e1 que lle pide a s\u00faa eternidade. El accede con desgana porque, se non, vivir\u00e1 encarcerado sen unha amiga e sen vivir no mundo que tanto lle gusta. Nese momento ela conv\u00e9rtese nunha rapaza fermosa, Papagena, pero p\u00e9rdea porque se achega un sacerdote, que lle dei que a\u00ednda non \u00e9 digno dela. Papageno af\u00fandese na terra porque non quere facer caso ao sacerdote.\nOs tres rapaces anuncian a chegada da ma\u00f1\u00e1 e falan de Pamina (\"Bald prangt, den Morgen zu verkuenden!\"). Pamina, ao crerse rexeitada por Tamino, decide suicidarse. Est\u00e1 a piques de facelo, pero os tres xenios s\u00e1lvana a tempo e p\u00eddenlle que te\u00f1a paciencia (\"Ha, Ungl\u00fcckliche, halt ein!\").\nDous homes con armadura traen a Tamino para que supere as probas de auga e lume. Antes da proba Pamina aparece disposta a velo (\"Der, welcher wandert diese Strasse voll Beschwerden\"). Deciden que, como Pamina non teme a morte, \u00e9 digna de ser iniciada. Ambos os dous danse a man. Tamino toca a frauta para poder atravesar a columna de lume. Tamino volve tocar a frauta e atravesan \u00e1 monta\u00f1a que bota auga. Aparece despois a entrada a un templo moi iluminado, dentro do cal se oen gritos de triunfo e ledicia (\"Tamino mein! O welch ein Gl\u00fcck\" e \"Wir wandelten durch Feuergluten\").\nPapageno, ao ver que perdeu a Papagena, b\u00fascaa desesperadamente cantando e tocando o seu chifre (\"Papagena, Papagena! Weibchen! T\u00e4ubchen!\"). Decide aforcarse, e ach\u00e9gase a unha \u00e1rbore cunha corda. Pide que se apiaden, pero non se oe nada. Resignado, disponse a colgarse. Os tres rapaces det\u00e9\u00f1eno e acons\u00e9llanlle que toque as camp\u00e1s. Soa ent\u00f3n o d\u00fao coa s\u00faa amada Papagena, coa que decide ter numerosa descendencia (\"Pa-Pa-Pa-Papagena!\").\nA Ra\u00ed\u00f1a da Noite, xunto con Monostatos, quen se uniu a ela, aparece do solo e en silencio (\"Nur stille, stille, stille, stille!\") intentan atacar o poder dos sacerdotes e de Sarastro entrando no templo. A Ra\u00ed\u00f1a prometeulle a Monostatos a s\u00faa filla e este ens\u00ednalle o cami\u00f1o. Oen ru\u00eddos: son os sacerdotes, que os vencen con raios e tronos. A Ra\u00ed\u00f1a da Noite e Monostatos son expulsados e tr\u00e1gaos a terra. Sarastro convoca o reino da luz e o reino da verdade. No coro final (\"Die Strahlen der Sonne vertreiben die Nacht\") c\u00e1ntase a fermosura e a sabedor\u00eda que foron coroadas para sempre naquel lugar."}
{"id": "186978", "revid": "16507", "url": "https://gl.wikipedia.org/wiki?curid=186978", "title": "Teofrasto", "text": "Teofrasto (en , \"The\u00f3phrastos\"), Ereso, nado en Lesbos ca. -371 e finado en Atenas ca. -287 a.C. foi un fil\u00f3sofo da Antiga Grecia.\nMarchou a Atenas a a\u00ednda mozo, e inicialmente estudou na Escola de Plat\u00f3n. Despois da morte deste relacionouse con Arist\u00f3teles. O seu nome real era Tirtamo, pero co\u00f1\u00e9cese polo alcume \"Teofrasto\", que lle puxo Arist\u00f3teles \u2014segundo se di\u2014 para indicar a sinxeleza e beleza das s\u00faas disertaci\u00f3ns.\nArist\u00f3teles legou a Teofrasto os seus escritos, e designouno como seu sucesor no Liceo, do que foi director desde o -322 ao 288 a. C. Consid\u00e9rase a Teofrasto como o fundador da bot\u00e1nica en tanto que estudou as plantas en si mesmas, e non polas s\u00faas utilidades. E foi reputado como naturalista, ou a\u00ednda como alquimista. Segundo o qu\u00edmico alem\u00e1n Lippmann, o m\u00e9dico e matem\u00e1tico grego do s\u00e9culo V a. C. Hip\u00f3crates e Teofrasto foron os primeiros en describir a t\u00e9cnica do ba\u00f1o mar\u00eda.\nTeofrasto presidiu a escola peripat\u00e9tica durante 36 anos, nos que a escola floreceu grandemente. Tras a s\u00faa morte, os atenienses honr\u00e1rono cun funeral p\u00fablico.\nVida.\nDespois de recibir a s\u00faa primeira introduci\u00f3n \u00e1 filosof\u00eda en Lesbos por parte dun tal Leucipo ou Alcipo, foi a Atenas onde foi un membro do c\u00edrculo plat\u00f3nico. Despois da morte de Plat\u00f3n, vinculouse con Arist\u00f3teles e con toda probabilidade o acompa\u00f1ou a Estaxira.\nA \u00edntima amizade de Teofrasto con Cal\u00edstenes de Olinto, o alumno e compa\u00f1eiro de Alexandre Magno, a menci\u00f3n feita no seu testamento duna terra da s\u00faa propiedade en Estaxira e os repetidos apuntamentos da cidade e dos seus museos na \"Historia das Plantas\" son feitos que conducen a esta conclusi\u00f3n.\nArist\u00f3teles nomeouno no seu testamento como titor dos seus fillos, leg\u00e1ndolle a s\u00faa biblioteca e os orixinais dos seus traballos, e design\u00e1ndoo como o seu sucesor no Liceo coa s\u00faa propia separaci\u00f3n a Calcis. Eudemo de Rodas tam\u00e9n fai alusi\u00f3ns a esta situaci\u00f3n e dise que Arist\u00f3xeno estaba resentido por esta decisi\u00f3n de Arist\u00f3teles.\nTeofrasto presidiu a escola peripat\u00e9tica durante trinta e cinco anos e morreu en ca. 287 a. C. Baixo a s\u00faa direcci\u00f3n, a escola floreceu admirablemente \u2014houbo un tempo no que ti\u00f1a m\u00e1is de 2.000 estudantes\u2014 e \u00e1 s\u00faa morte legoulle a s\u00faa casa con xard\u00edn e columnatas como lugar permanente de ensino.\nMenandro estivo entre os seus alumnos. A s\u00faa popularidade p\u00faxose de manifesto no respecto que lle profesaban Filipo, Casandro e Ptolemeo e pola desestimaci\u00f3n total dun cargo de irrelixiosidade interposto contra el.\nFoi honrado cun funeral p\u00fablico, e \"a totalidade da poboaci\u00f3n de Atenas honrouno grandemente, seguindo o cortexo f\u00fanebre at\u00e9 a tumba\", segundo relata Di\u00f3xenes Laercio.\nObra.\nNas listaxes dos antigos se estenden as s\u00faas actividades en todos os campos do co\u00f1ecemento do seu tempo. Os seus escritos difiren probabelmente pouco do tratamento aristot\u00e9lico dos mesmos temas, a\u00ednda que con detalles suplementarios.\nInflu\u00edu no seu tempo como un gran divulgador da ciencia. O m\u00e1is importante dos seus escritos son dous voluminosos tratados bot\u00e1nicos:\nEstes tratados constit\u00faen a m\u00e1is importante contribuci\u00f3n \u00e1 ciencia bot\u00e1nica de toda a antig\u00fcidade at\u00e9 o Renacemento.\nTam\u00e9n chegaron a n\u00f3s fragmentos doutra parte da s\u00faa obra, como unha \"Historia da f\u00edsica\", un tratado \"Sobre as pedras\", un traballo \"Sobre as sensaci\u00f3ns\" (\"De sensibus\") e un sobre metaf\u00edsica \"Airoptai\", que probabelmente formou parte dun tratado sistem\u00e1tico. Alg\u00fans fragmentos cient\u00edficos m\u00e1is pequenos recompil\u00e1ronse nas edici\u00f3ns de J. G. Schneider (1818-21) e F. Wimmer (1842-62) e na de peto \"Analecta Theophrastea\".\nA obra \"Caracteres,\" traducida ao galego por Iria Pedreira e publicada en 2017 por Rinoceronte Editora\",\" merece unha menci\u00f3n \u00e1 parte. O traballo consiste nun breve, vigoroso e mordaz esbozo dos tipos morais, que cont\u00e9n unha invalor\u00e1bel descrici\u00f3n da vida do seu tempo. Tr\u00e1tase, en definitiva, do primeiro intento escrito dunha sistem\u00e1tica de caracteres. O libro est\u00e1 considerado por alg\u00fans especialistas como un traballo independente; outros, incl\u00ednanse por soster que son bosquexos que escribiu de tanto en vez e que foron recompilados e editados despois da s\u00faa morte; outros son da opini\u00f3n de que \"Caracteres\" formaba parte dun traballo sistem\u00e1tico m\u00e1is amplo, pero o estilo do libro contrad\u00ed esta opini\u00f3n.\nTeofrasto tivo moitos imitadores desta maneira de escribir, notabelmente Hall (1608), Sir Thomas Overbury (1614-16), Bishop Earle (1628) e Jean de La Bruy\u00e8re (1688), quen incluso traduciu \"Caracteres\"."}
{"id": "186979", "revid": "22795", "url": "https://gl.wikipedia.org/wiki?curid=186979", "title": "Teofrasto de Ereso", "text": ""}
{"id": "187005", "revid": "98629", "url": "https://gl.wikipedia.org/wiki?curid=187005", "title": "Th\u00e9ophraste Renaudot", "text": "Th\u00e9ophraste Renaudot ou Teofrasto Renaudot, nado en decembro de 1586 na vila de Loudun, cerca de Poitiers (Francia) e finado o 25 de outubro de 1653 en Par\u00eds, foi un m\u00e9dico, xornalista e fil\u00e1ntropo franc\u00e9s.\nFoi o fundador da publicidade e da prensa francesa polas s\u00faas d\u00faas creaci\u00f3ns, o \"Bureau d'adresse\" (en 1629) e \"La Gazette\", un peri\u00f3dico semanal (o 30 de maio de 1631).\nM\u00e9dico ordinario do rei, foi nomeado \"comisario dos pobres do reino\".\nTraxectoria.\nProtestante e m\u00e9dico.\nOrfo dunha modesta familia da burgues\u00eda protestante de Loudun, contaba cun f\u00edsico pouco agraciado, o que lle afectou ao longo de toda a s\u00faa vida. C\u00f3ntase que unha experiencia vivida na s\u00faa xuventude o marcou a\u00ednda m\u00e1is. Viu como unha morea de xente bat\u00eda nun anci\u00e1n que roubara para comer. Ao intentar defendelo a xente insultouno e, nese momento, prop\u00faxose estudar e para aplicar o seu co\u00f1ecemento axudando aos pobres e aos marxinados sociais. Para intentar axudalos, fixo a carreira de medicina, ao lado dos cirurxi\u00e1ns de Par\u00eds e na universidade de Montpellier, que daquela estaba aberta aos protestantes.\nM\u00e9dico aos 20 anos, viaxou a Italia, a Alema\u00f1a e quizais a Inglaterra. En 1602, enfermou de escr\u00f3fulas, orixe das cicatrices da s\u00faa cara.\nEn 1609 casa e establ\u00e9cese en Loudun, levando unha vida modesta. Encontra ent\u00f3n ao predicador franciscano Fran\u00e7ois Leclerc du Tremblay, chamado o \"p\u00e8re Joseph\", m\u00edstico e ardente partidario da Contrarrefoma cat\u00f3lica, que o leva a interrogarse sobre a cuesti\u00f3n da pobreza no reino de Francia, que causaba estragos a principios do s\u00e9culo XVII. Conseguiu facer chegar \u00e1 ra\u00ed\u00f1a rexente Mar\u00eda de M\u00e9dicis un tratado, \"Sur la condition des pauvres\" (\"Sobre a condici\u00f3n dos pobres\"), que lle valeu obter o t\u00edtulo de m\u00e9dico ordinario do rei Lu\u00eds XIII, en 1612. Favor que foi \"da noite para a ma\u00f1\u00e1\", quizais pola oposici\u00f3n dos devotos cat\u00f3licos ent\u00f3n moi host\u00eds aos protestantes.\nAo servizo dos pobres e do Estado.\nContra 1625 converteuse ao catolicismo e entrou no Consello de Richelieu. Parroquiano do cardeal, Renaudot \u00e9 o exemplo mesmo do \u00e9xito social dun home talentoso a pesar das s\u00faas orixes modestas e protestantes, e no momento en que o reino se empregaba na posta en causa dos dereitos dos protestantes.\nEn 1628 ou 1629, abriu un \"Bureau d\u2019adresses\" (Oficina de enderezos) por un privilexio real. Trataba nel de recoller ofertas e demandas de empregos, co fin de facer chegar un remedio aos pobres e vagabundos sen o concurso da Igrexa, da caridade tradicional ou a\u00ednda do encerro dos desgraciados. Durante estes anos, tam\u00e9n se dedicou a coidar sen \u00e1nimo de lucro aos m\u00e1is necesitados, incluso fac\u00e9ndolles compa\u00f1\u00eda. Tam\u00e9n empezou a seleccionar as noticias m\u00e1is importantes da correspondencia co seu amigo Pierre de Hozier para imprimila en pregos e vendela, co permiso e a colaboraci\u00f3n de Richelieu.\nEn 1633, unha ordenanza obrigaba a todos os desempregados a inscribirse na oficina. Esta medida foi acompa\u00f1ada un ano despois coa creaci\u00f3n do primeiro xornal de anuncios: a \"Feuille du bureau d\u2019adresses\". A oficina, instalada na \"illa da Cidade\" coa insignia do \"Grand Coq\", prosperou e acolleu numerosas actividades. Por tres patacos pod\u00edan inserirse no xornal proposici\u00f3ns de venda, de alugueiro ou de servizos.\nInstalou nela tam\u00e9n un dispensario, de pago para os que pod\u00edan e gratu\u00edto para os pobres. Al\u00ed celebr\u00e1ronse desde 1632 conferencias m\u00e9dicas semanais, e despois variadas, abrindo a era das reuni\u00f3ns mundanas e formando a imaxe do \"home honesto\". Finalmente Lu\u00eds XIII autor\u00edzao, o 27 de marzo de 1637, a abrir un Monte de Piedade no seu \"bureau d'adresses\", que transforma en sala de vendas.\nO seu \u00e9xito foi tal que, en 1641, puido abrir no Louvre unha sucursal da s\u00faa \"oficina de enderezos\". Por\u00e9n, isto f\u00edxolle ga\u00f1ar moitos inimigos na facultade de Medicina de Par\u00eds.\nUn dos fundadores da prensa.\nTh\u00e9ophraste Renaudot foi un dos precursores da prensa. O 30 de maio de 1631 aparece, co apoio de Richelieu, o primeiro n\u00famero da s\u00faa c\u00e9lebre \"La Gazette\", seguindo as\u00ed os pasos das \"Nouvelles ordinaires de divers endroits\" dos libreiros parisienses Martin e Vendosme, que apareceron algo antes (xaneiro de 1631).\nSostido por Richelieu, que fixo da \"Gazette\" un instrumento da s\u00faa propaganda pol\u00edtica, en 1635 o Estado acordou un monopolio para el e os seus sucesores.\nPouco a pouco a \"Gazette\" foi prosperando debido ao \u00e9xito que tivo e foron mellor\u00e1ndose a forma (mellor tipograf\u00eda) e o fondo (contidos ampliados), e a s\u00faa tiraxe pasou a ser de centos a miles de exemplares.\nA partir de 1632, Renaudot env\u00eda ao rei unha vez ao ano unha reproduci\u00f3n de todos os n\u00fameros editados, ao que o rei contestou eloxiando a Teofrasto e reco\u00f1ec\u00e9ndoo como un dos homes m\u00e1is selectos de Francia.\nCalidade, abundancia, diversidade xeogr\u00e1fica, concisi\u00f3n e claridade das noticias, a \"Gazette\" foi un grande \u00e9xito e engadiu, desde 1634, o suplemento \"Extraordinaires\", relatando con detalle os acontecementos m\u00e1is importantes. En 1611 apareceu o primeiro volume, \"Mercure Fran\u00e7ois\", recompilaci\u00f3n dos acontecementos dos anos 1605 a 1610, entre eles o relato da primeira instalaci\u00f3n dos franceses no Canad\u00e1.\nOs irm\u00e1ns Richer encarg\u00e1ronse da s\u00faa publicaci\u00f3n at\u00e9 1635. Th\u00e9ophraste Renaudot continuou esta importante publicaci\u00f3n at\u00e9 1643..\nDificultades coa Fronda. Morte.\nCoa morte de Richelieu en 1642 e a de Lu\u00eds XIII o ano seguinte, Teofrasto Renaudot perdeu aos seus principais protectores. A Rexencia non puido arriscarse a descontentar aos inimigos de Teofrasto. A Facultade de Medicina obtivo a prohibici\u00f3n das consultas m\u00e9dicas e das reuni\u00f3ns no seu \"bureau d\u2019adresses\", e posteriormente a oficina foi clausurada (en 1646). \"La Gazette\" sobreviviu, pasando ao servizo de Mazarino, pero a Fronda conseguiu, en 1649, dificultar a s\u00faa aparici\u00f3n regular. Renaudot seguiu \u00e1 corte, cando a fuxida da familia real co fin de protexer ao moi novo Lu\u00eds XIV, \u00e1 ra\u00ed\u00f1a e a Mazarino a Saint-Germain, deixando aos seus fillos Eus\u00e8be e Isaac a redacci\u00f3n do xornal. O seu monopolio foi ent\u00f3n diminu\u00eddo pola aparici\u00f3n de t\u00edtulos rivais en Par\u00eds e nas provincias.\nRenaudot foi recompensado pola s\u00faa fidelidade co cargo de \"histori\u00f3grafo do rei\". O 25 de outubro de 1653 morreu, \u00e1 idade de 67 anos, case na miseria e no esquecemento, a pesar de que \"La Gazzete\" foi confiada ao seu fillo m\u00e1is vello e de que seguira public\u00e1ndose como \u00f3rgano oficioso do Goberno franc\u00e9s at\u00e9 1762."}
{"id": "187006", "revid": "15490", "url": "https://gl.wikipedia.org/wiki?curid=187006", "title": "Forza centr\u00edfuga", "text": "Na mec\u00e1nica cl\u00e1sica, a forza centr\u00edfuga \u00e9 unha forza ficticia que aparece cando se describe o movemento dun corpo nun sistema de referencia en rotaci\u00f3n ou, equivalentemente, a forza aparente que percibe un observador non inercial que se encontra nun sistema de referencia xiratorio.\nO cualificativo de \"centr\u00edfuga\" significa que \"foxe do centro\". En efecto, un observador non inercial situado sobre unha plataforma xiratoria sente que existe unha \"forza\" que act\u00faa sobre el, que lle impide permanecer en repouso sobre a plataforma a menos que el mesmo realice outra forza dirixida cara ao eixe de rotaci\u00f3n. As\u00ed, \"aparentemente\", a forza centr\u00edfuga tende a afastar os obxectos do eixe de rotaci\u00f3n.\nEn xeral, a forza centr\u00edfuga asociada a unha part\u00edcula de masa formula_1 nun sistema de referencia en rotaci\u00f3n cunha velocidade angular formula_2 e nunha posici\u00f3n formula_3 respecto do eixe de rotaci\u00f3n expr\u00e9sase: \nPolo tanto, o m\u00f3dulo desta forza expr\u00e9sase:\nForza centr\u00edpeta contra forza centr\u00edfuga.\nForza centr\u00edpeta \u00e9 toda forza ou compo\u00f1ente de forza dirixida cara ao centro de curvatura da traxectoria dunha part\u00edcula. As\u00ed, no caso do movemento circular uniforme, a forza centr\u00edpeta est\u00e1 dirixida cara ao centro da traxectoria circular e \u00e9 necesaria para producir o cambio de direcci\u00f3n da velocidade da part\u00edcula. Se sobre a part\u00edcula non actuase ningunha forza, mover\u00edase en li\u00f1a recta con velocidade constante.\nA forza centr\u00edfuga non \u00e9 unha forza no sentido usual da palabra, sen\u00f3n que \u00e9 unha forza ficticia que aparece nos sistemas referenciais non inerciais. \u00c9 dicir, a forza aparente que un observador non inercial parece percibir como resultado da non inercialidade do seu sistema de referencia.\nAs\u00ed, por exemplo, se un corpo est\u00e1 xirando ao redor dun centro de forzas fixo, a \u00fanica forza real que act\u00faa sobre o corpo \u00e9 a forza de atracci\u00f3n cara ao centro da traxectoria (forza centr\u00edpeta) necesaria, desde o punto de vista dun observador estacionario (inercial, [\"X,Y,Z\"]) para que o corpo poida describir unha traxectoria curvil\u00ednea. Dita forza real, formula_4, proporciona a aceleraci\u00f3n centr\u00edpeta caracter\u00edstica de todo movemento curvil\u00edneo.\nPor\u00e9n, un observador situado nun referencial no cal o corpo estea en repouso (referencial en rotaci\u00f3n [\"x,y,z\"] e, por tanto, non inercial) observar\u00e1 que o corpo non presenta aceleraci\u00f3n ningunha na direcci\u00f3n da forza aplicada formula_4. Para reconciliar este resultado co requirimento de que a forza neta que act\u00faa sobre o corpo sexa nula, o observador \"imaxina\" a existencia dunha forza igual e de sentido oposto \u00e1 forza centr\u00edpeta; isto \u00e9, \"postula\" a existencia dunha forza centr\u00edfuga, formula_6 que non ten existencia real e que s\u00f3 resulta \u00fatil ao observador non inercial para poder escribir a segunda lei de Newton na forma usual.\nPo\u00f1amos outro exemplo para aclarar o concepto. Imaxinemos un pasaxeiro nun autom\u00f3bil que toma unha curva pechada cara \u00e1 esquerda cunha certa velocidade. A inercia asociada \u00e1 masa do pasaxeiro oponse a calquera cambio de direcci\u00f3n do movemento deste, impel\u00e9ndoo a continuar a s\u00faa inicial traxectoria rectil\u00ednea. Posto que o autom\u00f3bil vira cara \u00e1 esquerda, o pasaxeiro s\u00e9ntese desprazado cara \u00e1 porta situada \u00e1 s\u00faa dereita. Unha vez que o pasaxeiro establece contacto coa porta, esta exercer\u00e1 sobre o pasaxeiro a forza centr\u00edpeta necesaria para que, ao igual que o autom\u00f3bil, poida virar cara \u00e1 esquerda. O rozamento entre o asento e os pantal\u00f3ns do pasaxeiro tam\u00e9n contrib\u00fae a contrarrestar o efecto centr\u00edfugo e, se a virada se produce a baixa velocidade, pode ser suficiente para impedir que o pasaxeiro esvare sobre o asento e proporcionar a forza centr\u00edpeta necesaria para a viraxe.\nConfusi\u00f3n sobre o termo.\nO car\u00e1cter ficticio ou falso da \"forza centr\u00edfuga\" pode dar lugar a certa confusi\u00f3n na s\u00faa interpretaci\u00f3n, sobre todo cando se confunde coa reacci\u00f3n da forza centr\u00edpeta, en virtude da terceira Lei de Newton ou Principio de acci\u00f3n-reacci\u00f3n, esquecendo que esta reacci\u00f3n non act\u00faa sobre o corpo sen\u00f3n que se exerce polo corpo.\nActualmente t\u00e9ndese a restar importancia \u00e1 forza centr\u00edfuga cando se ensina o movemento circular; no seu lugar re\u00e1lzase a importancia da forza centr\u00edpeta, dado que \u00e9 a forza real e respons\u00e1bel de manter o movemento circular e de proporcionar a aceleraci\u00f3n centr\u00edpeta.\nPor\u00e9n, cando resulta inevit\u00e1bel describir o movemento nun sistema de referencia en rotaci\u00f3n, tal como cando se describe o movemento dun proxectil de longo alcance respecto da superficie terrestre, resultar\u00e1 inevit\u00e1bel referirse \u00e1 forza centr\u00edfuga e a outras forzas ficticias, tal como a forza de Coriolis."}
{"id": "187007", "revid": "89787", "url": "https://gl.wikipedia.org/wiki?curid=187007", "title": "Andreas Libavius", "text": "Andreas Libavius, nado en Halle en 1550 e finado en Coburgo o 25 de xullo de 1616, foi un m\u00e9dico e qu\u00edmico alem\u00e1n.\nTraxectoria.\nO seu nome era \"Andreas Libau\", pero co\u00f1\u00e9cese co seu apelido latinizado. Traballou como profesor en Ilmenau e Coburgo, e foi profesor en Jena en 1588. En 1597, escribiu o primeiro libro sistem\u00e1tico de qu\u00edmica, \"Alchemia\", que inclu\u00eda instruci\u00f3ns para a preparaci\u00f3n de diversos \u00e1cidos fortes. Algunhas das s\u00faas obras publicounas baixo o pseud\u00f3nimo de \"Basilius de Varna\".\nRealizou importantes achegas \u00e1 qu\u00edmica. Descubriu a propiedade do \u00f3xido de ouro de dar cor vermella ao vidro e tam\u00e9n o cloruro de esta\u00f1o, que despois se co\u00f1eceu co nome de \"licor de Libavius\". \nEscribiu \"Neo-Paracelsica\", \"Tractatus duo physici\", \"Alchemia\" (1597), \"Schediasmata medica et phylosophica\", \"Commentationum metallicarum libri IV\" (1597), \"Epitome metallica\" e \"Praxis alchimio\", entre outras obras."}
{"id": "187008", "revid": "56817", "url": "https://gl.wikipedia.org/wiki?curid=187008", "title": "Judas (canci\u00f3n)", "text": "\"Judas\" \u00e9 unha canci\u00f3n interpretada pola cantante estadounidense Lady Gaga, escrita por Gaga e Nadir Khayat (RedOne) e producida polos mesmos. A canci\u00f3n est\u00e1 inclu\u00edda no seu segundo \u00e1lbum de estudio \"Born This Way\", e foi lanzada como segundo sinxelo do \u00e1lbum."}
{"id": "187009", "revid": "56817", "url": "https://gl.wikipedia.org/wiki?curid=187009", "title": "The Edge of Glory", "text": "\"The Edge of Glory\" (en galego, \"A beira da gloria\") \u00e9 unha canci\u00f3n interpretada pola cantante estadounidense Lady Gaga, escrita por Gaga, Fernando Garibay, DJ White Shadow e producida por Lady Gaga e Fernando Garibay. A canci\u00f3n est\u00e1 inclu\u00edda no seu segundo \u00e1lbum de estudio \"Born This Way\", e foi lanzada como terceiro sinxelo do \u00e1lbum."}
{"id": "187010", "revid": "98629", "url": "https://gl.wikipedia.org/wiki?curid=187010", "title": "Nicolas L\u00e9mery", "text": "Nicolas L\u00e9mery, nado o 17 de novembro de 1645 en Rouen e finado o 19 de xu\u00f1o de 1715 en Par\u00eds, foi un qu\u00edmico franc\u00e9s, o primeiro en desenvolver teor\u00edas sobre as reacci\u00f3ns \u00e1cido-base, no ano 1680. Clasificou as substancias en tres grupos: mineral, vexetal e animal. Describiu un m\u00e9todo para obter \u00e1cido sulf\u00farico. Explicou os incendios subterr\u00e1neos, terremotos, tronos e relampos.\nFillo dun avogado protestante, procurador do parlamento de Normand\u00eda, iniciou a s\u00faa formaci\u00f3n como aprendiz de farmacia \u00e1 idade de 15 anos baixo as ordes dn mestre boticario, Pierre Duchemin, un seu t\u00edo materno, que se comprometeu a darlle \"bebida, comida, lume, cama e apousento, e mostrarlle a mencionada arte e oficio\".\nVida e obras.\nL\u00e9mery aprendeu as operaci\u00f3ns farmac\u00e9uticas durante os seis anos que permaneceu como aprendiz na botica do seu t\u00edo e, a continuaci\u00f3n, realizou o tradicional \"compagnonnage\", unha viaxe de estudos que permit\u00eda aos aprendices completar a s\u00faa formaci\u00f3n visitando boticas doutras poboaci\u00f3ns da s\u00faa contorna, dirix\u00edndose a Par\u00eds, onde traballou con Christophe Glaser, que neses anos se encargaba das clases de qu\u00edmica impartidas no Xard\u00edn Bot\u00e1nico de Par\u00eds. M\u00e1is tarde dirixiuse a Montpellier e puido seguir alg\u00fans cursos na s\u00faa Facultade de Medicina.\nTras o seu paso por Montpellier, L\u00e9mery foi de novo a Par\u00eds, en 1672 para colaborar cun distinguido boticario da familia real que lle permitiu dispo\u00f1er dun rico laboratorio e comezar a impartir uns cursos de qu\u00edmica que pronto o far\u00edan famoso. Non s\u00f3 asistiron \u00e1s s\u00faas clases os aprendices de boticario ou os m\u00e9dicos e os farmac\u00e9uticos en exercicio, como fora habitual nas d\u00e9cadas anteriores. Tam\u00e9n figurou entre os seus o\u00edntes alg\u00fans representantes da nobreza parisiense, inclu\u00edndo un not\u00e1bel grupo de damas da corte, tal e como relataron alg\u00fans asistentes sorprendidos ante o que non tardar\u00eda en transformarse nunha das caracter\u00edsticas da ciencia da Ilustraci\u00f3n, a ampla popularidade das demostraci\u00f3ns experimentais.\nAl\u00ed obt\u00e9n o t\u00edtulo de mestre de farmacia en 1674 e o cargo de boticario do rei. Esta \u00faltima circunstancia permitiulle ter independencia econ\u00f3mica, e crea o seu propio laboratorio nun soto na \"rue Galand\", onde impartiu numerosos cursos de qu\u00edmica\nPara dar a co\u00f1ecer mellor as s\u00faas lecci\u00f3ns de qu\u00edmica, L\u00e9mery publicou, en 1675 o seu \"Cours de Chymie\", obra que durante m\u00e1is de cen anos constitu\u00edu a suprema autoridade qu\u00edmica en Europa. Este libro tivo un enorme \u00e9xito. Segundo Fontanelle, era \"unha ciencia totalmente nova que sa\u00eda \u00e1 luz e que despertaba a curiosidade das mentes\u201d, unha ciencia finalmente desembarazada de toda referencia a cualidades ocultas, de toda x\u00edria b\u00e1rbara e tenebrosa. Vendeuse sempre, segundo Fontanelle, como se se tratase dun libro de galanter\u00eda ou de s\u00e1tira, e traduciuse ao lat\u00edn, alem\u00e1n, ingl\u00e9s, espa\u00f1ol e italiano.\nAch\u00e1base ent\u00f3n L\u00e9mery no cumio da s\u00faa gloria cient\u00edfica e econ\u00f3mica, e por iso rexeitou o ofrecemento do elector de Brandeburgo para ir a Berl\u00edn como catedr\u00e1tico de qu\u00edmica. Pero pronto empezou a sufrir persecuci\u00f3ns relixiosas pola s\u00faa condici\u00f3n de protestante, coa prohibici\u00f3n expresa de dedicarse \u00e1 ensinanza e de exercer a farmacia.\nMarchou en primeira instancia a Londres, de onde regresou en 1683 para doutorarse en Medicina en Caen ao final dese mesmo ano.\nDedicouse ent\u00f3n a exercer a medicina en Par\u00eds, at\u00e9 que o edicto de Nantes estende aos m\u00e9dicos protestantes a prohibici\u00f3n de exercer a profesi\u00f3n. Con 40 anos e sen recursos econ\u00f3micos, L\u00e9mery non ten outra alternativa que converterse ao catolicismo con toda a s\u00faa familia, e as\u00ed, en 1686, o rei Lu\u00eds XIV lle permitiu restablecer o seu laboratorio de qu\u00edmica en Par\u00eds e reabrir a s\u00faa botica. Esta \u00faltima circunstancia non sen unha forte oposici\u00f3n dos seus colegas.\nEn 1699 reorgan\u00edzase a Academia de Ciencias de Par\u00eds, e L\u00e9mery figurar\u00e1 entre os acad\u00e9micos asociados, anunciando o seu proxecto de estudar a fondo o antimonio en busca de medicamentos \u00fatiles, que culminar\u00e1 coa publicaci\u00f3n do seu \"Tratado do antimonio\" (1707).\nMorreu uns poucos anos m\u00e1is tarde, o 19 de xu\u00f1o de 1715, en Par\u00eds, tras sufrir fortes ataques de par\u00e1lise e apoplex\u00eda. No eloxio f\u00fanebre que lle dedicou Fontanelle, secretario da Academia de Ciencias, reco\u00f1ec\u00eda de Lemery que \"a maior parte de Europa aprendeu qu\u00edmica de el, e a maior\u00eda dos grandes qu\u00edmicos franceses e estranxeiros lle renderan homenaxe polas s\u00faas ensinanzas\".\nAlgunhas ideas.\nL\u00e9mery op\u00faxose \u00e1 alquimia e expuxo moitos dos seus \"trucos\", o que el chamou a arte sen arte, o principio da mentira, o medio labor. Definiu \u00e1 qu\u00edmica como \"unha arte que ensina como separar as diferentes substancias que se encontran nun composto\".\nReco\u00f1eceu cinco principios, tres activos (esp\u00edrito do mercurio, aceite ou xofre e sal) e dous pasivos (auga ou flegma e terra).\nL\u00e9mery usou a teor\u00eda corpuscular como base para dicir que consideraba que os \u00e1cidos, un dos principios activos, estaban formados por un conxunto de part\u00edculas aguzadas en movemento, mentres que os \u00e1lcalis posu\u00edan zonas porosas nas que as puntas dos \u00e1cidos pod\u00edan penetrar. Como resultado, os \u00e1cidos quebraban a resistencia dos \u00e1lcalis e ocorr\u00eda unha violenta reacci\u00f3n.\nL\u00e9mery realizou unha serie de experiencias, que no seu conxunto foron habitualmente designadas polos autores do s\u00e9culo XVII como \"a experiencia do volc\u00e1n de L\u00e9mery\".\nNa presentaci\u00f3n inicial do traballo de Lemery nas \"M\u00e9moires de la Acad\u00e9mie des Sciences\" francesa, af\u00edrmase que o mellor m\u00e9todo para explicar a natureza \u00e9 facela representar; isto fai pos\u00edbel producir no laboratorio os mesmos efectos a trav\u00e9s de causas semellantes.\nEn verdade L\u00e9mery non realizou unha soa experiencia, como recentemente se afirmou polos autores que o citan, sen\u00f3n un conxunto de experiencias diferenciadas pola introduci\u00f3n dalgunhas alteraci\u00f3ns nas condici\u00f3ns experimentais."}
{"id": "187012", "revid": "1131", "url": "https://gl.wikipedia.org/wiki?curid=187012", "title": "Selecci\u00f3n de rugby de Roman\u00eda", "text": "A selecci\u00f3n de rugby de Roman\u00eda tam\u00e9n co\u00f1ecida como os \"Carballos\" (\"Stejarii\"), representa a Roman\u00eda nas competici\u00f3ns oficiais de rugby. Sempre foi un dos equipos m\u00e1is fortes do continente europeo, dentro dos que non disputaban o Torneo das Seis Naci\u00f3ns, mais actualmente Xeorxia ese posto. Est\u00e1 inclu\u00eddo na segunda divisi\u00f3n de selecci\u00f3ns internacionais e ocupa o posto 17 na clasificaci\u00f3n de selecci\u00f3ns da IRB. Participa habitualmente na Copa do Mundo (participou en t\u00f3dalas edici\u00f3ns disputadas ata o momento, logrando como mellor resultado unha vitoria na fase de grupos nas edici\u00f3ns de 1987, 1991, 1999, 2003 e 2007), na Copa de Europa e na Super Cup.\nA d\u00e9cada dos oitenta foi o mellor per\u00edodo da historia da selecci\u00f3n romanesa, cando chegou a vencer a Gales en d\u00faas ocasi\u00f3ns, a Escocia (ao equipo que lograra o Grand Slam de 1984) e a Francia en d\u00faas ocasi\u00f3ns. En 1981 perdeu fronte aos All Blacks por un axustado 14-6, a pesar de que lles foron anulados dous ensaios. Existen rumores de que nesa \u00e9poca foi convidada a disputar o Torneo 5 Naci\u00f3ns, mais supostamente a invitaci\u00f3n foi refusada debido a que a celebraci\u00f3n do Torneo coincid\u00eda coa parada invernal da Liga Romanesa. Por\u00e9n, o rugby roman\u00e9s sufriu un lixeiro retroceso nas \u00faltimas d\u00faas d\u00e9cadas, coincidindo coa deterioraci\u00f3n da pol\u00edtica e a econom\u00eda nacional.\nTraxectoria.\nComezos.\nO rugby introduciuse grazas a estudantes que regresaban dos seus estudos en Par\u00eds con bal\u00f3ns de rugby. En 1913 formouse o Stadiul Roman, primeiro equipo do pa\u00eds. Nese per\u00edodo form\u00e1ronse outros 17 equipos, todos na capital Bucarest.\nO primeiro partido internacional da selecci\u00f3n romanesa tivo lugar o 1 de xullo de 1919 fronte aos Estados Unidos.\nRoman\u00eda foi un dos tres pa\u00edses que acudiron \u00e1 competici\u00f3n de rugby dos Xogos Ol\u00edmpicos de 1924 que tiveron lugar en Par\u00eds. O primeiro partido celebrouse no Stade Francais fronte ao pa\u00eds anfitri\u00f3n, caendo derrotada por 59-3. Posteriormente perder\u00eda tam\u00e9n fronte aos Estados Unidos (39-0), quedando relegada \u00e1 terceira posici\u00f3n.\nA federaci\u00f3n romanesa formouse en 1931. En 1939 formouse en Bra\u015fov, nunha f\u00e1brica de avi\u00f3ns, o primeiro equipo f\u00f3ra de Bucarest.\nLogo da segunda guerra mundial.\nO r\u00e9xime comunista empregou o rugby, ao igual que outros deportes, como ferramenta de propaganda pol\u00edtica durante o per\u00edodo da guerra fr\u00eda. Cada \u00e9xito internacional da selecci\u00f3n foi presentado como un \u00e9xito do sistema e da ideolox\u00eda comunista. A selecci\u00f3n recibiu numerosas axudas financeiras en detrimento dos clubs. Os mellores xogadores pasaron a engrosar as filas da polic\u00eda e do ex\u00e9rcito, e a xogar no Dynamo e no Steaua de Bucarest (equipos que representaban a eses dous corpos armados). O adestramento desenvolv\u00edase ao longo de seis d\u00edas \u00e1 semana e xerou unha potente selecci\u00f3n.\nAo longo da d\u00e9cada dos corenta e dos cincuenta, e grazas a unha serie de adestradores que practicaban un xogo de estilo franc\u00e9s, constru\u00eduse devagar un equipo que deu os seus mellores resultados a partir de 1960 (coa primeira vitoria sobre Francia) e que explotar\u00eda na d\u00e9cada dos oitenta. En 1976, a selecci\u00f3n romanesa realizou a s\u00faa primeira xira por Nova Zelandia. A\u00ednda que se hai un punto de inflexi\u00f3n, este foi o ano 1979, cando \"os carballos\" case vencen a Gales no Arms Park de Cardiff, de feito tan s\u00f3 perderon por 13-12 e grazas a un drop convertido polo xogador gal\u00e9s Gareth Davies no tempo de desconto. A partir dese momento chegaron os maiores \u00e9xitos da selecci\u00f3n, con vitorias sobre Francia (15-0) en 1980, sobre Gales (24-6) en novembro de 1983 e sobre Escocia (28-22) en 1984, todas elas en Bucarest. As\u00ed mesmo, en 1989 logrou a primeira vitoria en campo contrario fronte a un equipo brit\u00e1nico, ao vencer a Gales en Cardiff por 9-15. Neste per\u00edodo, o rugby ti\u00f1a unha gran base en Roman\u00eda, cun total de 12.000 federados e 110 equipos.\nEn 1981, o combinado roman\u00e9s plantou cara aos All Blacks, fronte aos que caeu por 14-6, a pesar de que lles anularan dous ensaios.\nNa primeira Copa do Mundo de Rugby celebrada en Nova Zelandia e Australia, Roman\u00eda foi convidada e realizou o seu debut cunha vitoria fronte a Zimbabwe por 21-20, a\u00ednda que foi incapaz de pasar \u00e1 fase de grupos.\nTrala ca\u00edda do comunismo.\nNo entanto, a deterioraci\u00f3n da pol\u00edtica e da econom\u00eda dom\u00e9stica, tam\u00e9n afectou ao rugby, principalmente a causa de que os dous equipos principais do pa\u00eds, o Dinamo de Bucarest e o Steaua de Bucarest (representantes da polic\u00eda e o ex\u00e9rcito) deixaron de recibir axuda financeira estatal. As\u00ed mesmo, varios xogadores de primeira fila perderon a vida na Revoluci\u00f3n de 1989, entre eles o Skipper da selecci\u00f3n Florica Murariu (oficial do ex\u00e9rcito), morto por un disparo nunha barricada.\nMalia todo, trala revoluci\u00f3n, a selecci\u00f3n continuou colleitando \u00e9xitos. Entre eles at\u00f3pase a maior vitoria fronte a Francia en campo franc\u00e9s (6-12) en 1990 e a vitoria sobre Escocia en 1991 por 18-12. Na Copa do Mundo de Rugby 1991, Roman\u00eda venceu a Fidxi por 17-15, e na Copa do Mundo de Rugby 1995 plantou cara aos anfitri\u00f3ns e posteriormente campi\u00f3ns]] ao caer derrotada por 21-8.\nO que si afectou duramente ao rugby roman\u00e9s foi a aparici\u00f3n do profesionalismo trala Copa do Mundo de 1995, feito que provocou a marcha de aproximadamente 200 xogadores \u00e1s Ligas Francesa e Italiana. Dende ese momento, o rugby roman\u00e9s entrou nunha crise de xogo, con derrotas avultadas como as sufridas ante Gales na s\u00faa xira de 1997. Na Copa do Mundo de Rugby 1999, Roman\u00eda tan s\u00f3 puido vencer aos Estados Unidos por 27-25.\nO novo milenio.\nNo ano 2000, Roman\u00eda venceu na primeira edici\u00f3n da European Nations Cup por unha ampla marxe, con vitoria nos seus catro partidos. Pola contra, no 2001 caeu derrotada na Copa de Europa ante a selecci\u00f3n de Xeorxia, que venceu en Bucarest por 31-20. Ademais, como mostra do descenso do nivel do rugby roman\u00e9s, est\u00e1 a derrota sufrida ante Inglaterra por 134-0 no 2001, a\u00ednda que o combinado roman\u00e9s non puido contar cos xogadores que militaban na Liga Francesa, xa que os clubs non lles permitiron xogar.\nEn xaneiro do 2002 foi contratado como adestrador do franc\u00e9s Bernard Charreyre. Baixo a direcci\u00f3n de Charreyre (co\u00f1ecido como \"o pequeno Napole\u00f3n\"), a selecci\u00f3n romanesa comezou un lixeiro ascenso, acadando a vitoria na Copa de Europa grazas \u00e1 vitoria ante Xeorxia en Tblisi por 23-31.\nNa Copa do Mundo de Rugby 2003, a selecci\u00f3n de Roman\u00eda venceu a Namibia, mais non puido superar a fase de grupos ao caer fronte a Arxentina (50-3), Australia (90-8) e Irlanda (45-17). Ap\u00f3s esta Copa do Mundo, Charreyre foi cesado, sendo substitu\u00eddo por outros tres adestradores franceses: Phillipe Sauton, Robert Antonin e Daniel Santamans (actual adestrador).\nA Copa de Europa de 2003-2004, viu a sorprendente aparici\u00f3n de Portugal, que venceu a Roman\u00eda en Lisboa por 16-15. A\u00ednda que na segunda volta, Roman\u00eda venceu a Portugal (36-6) en Constan\u0163a, pero a derrota fronte a Rusia en Krasnodar deu o t\u00edtulo aos portugueses.\nNo 2004 Roman\u00eda venceu a Italia por 25-24, conseguindo a s\u00faa primeira vitoria fronte a un equipo do Torneo das Seis Naci\u00f3ns, trala ampliaci\u00f3n deste.\nNo 2005 Roman\u00eda foi situada na segunda divisi\u00f3n do Rugby Mundial pola IRB, e no 2006 atinxiu a Copa de Europa por diante de Xeorxia, coa que empatou a puntos.\nNa clasificaci\u00f3n para a Copa do Mundo de 2007, Roman\u00eda venceu a Xeorxia en Bucarest (20-8) e a Espa\u00f1a en Madrid (43-20) para lograr o billete para a fase final.\nNa Copa do Mundo de Rugby 2007, Roman\u00eda quedou encadrada no grupo C coas selecci\u00f3ns de Portugal, Nova Zelandia, Italia e Escocia. Conseguiu unha vitoria fronte a Portugal por 14-10, con todo perdeu nos seus outros tres partidos fronte a Nova Zelandia (85-8), Italia (47-18) e Escocia (42-0) polo que ocupou a cuarta posici\u00f3n do grupo (s\u00f3 por diante de Portugal) e quedou eliminada."}
{"id": "187013", "revid": "22795", "url": "https://gl.wikipedia.org/wiki?curid=187013", "title": "Andreas Vesalius", "text": ""}
{"id": "187014", "revid": "85894", "url": "https://gl.wikipedia.org/wiki?curid=187014", "title": "Manuel Mera", "text": "Manuel Mera S\u00e1nchez, nado en Seoane (Allariz) o 4 de febreiro de 1946, \u00e9 un sindicalista e pol\u00edtico galego.\nTraxectoria.\nAos cinco anos emigrou coa s\u00faa nai e unha irm\u00e1 a Buenos Aires, onde xa marchara seu pai en 1948. En 1962 pasou todo o ano en Galiza, nun retorno que resultou truncado, mais coa disposici\u00f3n de retornar ao pa\u00eds unha vez rematados os estudos na Arxentina. En Buenos Aires completou a s\u00faa formaci\u00f3n industrial (t\u00e9cnico electromec\u00e1nico), e realizou estudos incompletos na universidade, primeiro en enxe\u00f1er\u00eda e despois en sociolox\u00eda na Facultade de Filosof\u00eda e Letras. Compatibilizou esta etapa co traballo en distintas f\u00e1bricas como t\u00e9cnico electricista.\nEn 1967 ingresou na Asociaci\u00f3n Arxentina de Fillos de Galegos, e integrouse na Xunta directiva da asociaci\u00f3n Residentes de Vigo. Neste ano comezou a participar das reuni\u00f3ns da Irmandade Galega de Buenos Aires, da que ser\u00e1 secretario entre 1969 e 1972. En 1968 integrouse na Uni\u00f3n do Povo Galego. Despois comezou a militar no partido arxentino Vanguardia Comunista, participando en tarefas partidarias primeiro no movemento estudantil e logo no barrial. En 1963 foi escollido delegado estudantil na Escola Industrial, e en 1971 na Facultade de Filosof\u00eda, na que participou activamente da longa folga que se deu neste centro.\nA finais de 1972 regresou a Galiza, alentado pola folga xeral de setembro en Vigo. A UPG encomendoulle organizar o movemento estudantil en Santiago de Compostela, onde fundou Estudantes Revolucionarios Galegos, que tivo un papel importante na formaci\u00f3n dos cadros nacionalistas. En 1973 participou na primeira reuni\u00f3n da Fronte Obreira da UPG, da que xurdiron os n\u00facleos do sindicalismo nacionalista galego. O partido pediulle que se dedicase a organizar o movemento obreiro. Dende o seu retorno traballou en distintas empresas e sectores: construci\u00f3n, siderurxia, construci\u00f3n naval, aglomerados da madeira ou autopezas do autom\u00f3bil.\nCoa conquista da libre asociaci\u00f3n sindical logo da ca\u00edda da ditadura franquista, e da constituci\u00f3n da Intersindical Nacional Galega (ING) no ano 1978 deixou o seu traballo como electricista na empresa privada, na que fora elixido delegado sindical, para se incorporar como cadro liberado na ING, na que ocupar\u00e1 o cargo de Secretario da Provincia de Pontevedra.\nCoa constituci\u00f3n da Intersindical Nacional dos Traballadores Galegos, produto da unificaci\u00f3n da ING e CTG, formou parte da s\u00faa executiva como secretario de acci\u00f3n sindical. A partir do seu Terceiro Congreso, en 1987, foi elixido Secretario Xeral, cargo que exerceu ate o ano 1994. Nese ano a INTG e CXTG unif\u00edcanse, dando lugar \u00e1 Confederaci\u00f3n Intersindical Galega (CIG). No Congreso constitu\u00ednte foi elixido como secretario confederal -presidiu o congreso e o Consello Confederal- e a partir de 1997 foi designado presidente da central, cargo que ocupou at\u00e9 o ano 2001. Foi membro da Executiva Confederal da CIG at\u00e9 o V Congreso Confederal, no 2009.\nMilitou na Asemblea Nacional-Popular Galega, posteriormente do Bloque Nacional Popular Galego. Esta afiliado ao Bloque Nacionalista Galego (BNG) desde a s\u00faa fundaci\u00f3n en 1982. Foi Director da Fundaci\u00f3n Moncho Reboiras (Fundaci\u00f3n para o Estudo e Divulgaci\u00f3n da Cuesti\u00f3n Social e Sindical en Galiza (FESGA) entre os anos 2003-2019, entidade dependente da CIG, sendo ademais o Secretario no seo do seu Padroado.\nTen publicados m\u00e1is de 4\u00a0000 artigos, especialmente en xornais. O primeiro artigo en 1968 en \"A Nosa Terra\" (do exilio). Publicou en diarios como \"Faro de Vigo\", \"Xornal de Galicia\", \"El Correo Gallego\", \"La Opini\u00f3n A Coru\u00f1a\", \"El Ideal Gallego\", \"Atl\u00e1ntico Diario\" ou \"Diario de Arousa\". \u00c9 columnista nos xornais \"La Regi\u00f3n\", \"Diario de Ferrol\", \"Galicia Hoxe\" e \"Sermos Galiza\".\nReco\u00f1ecementos.\nEn 1990 foi elixido galego do mes polo xornal \"El Correo Gallego\". No ano 1999 recibiu da Central de Trabajadores de Cuba, pola actitude solidaria coa clase obreira dese pa\u00eds, a \u201cmedalla\u201d da CTC conmemorando o 30 aniversario da ca\u00edda en combate do comandade Che Guevara; e no ano 2014 foi reco\u00f1ecido como vigu\u00e9s distinguido polo Concello de Vigo. "}
{"id": "187015", "revid": "1888", "url": "https://gl.wikipedia.org/wiki?curid=187015", "title": "Lu\u00eds Gon\u00e7ales Blasco", "text": ""}
{"id": "187017", "revid": "89787", "url": "https://gl.wikipedia.org/wiki?curid=187017", "title": "Johann Rudolf Glauber", "text": "Johann Rudolf Glauber, nado o 10 de marzo de 1604 en Karlstadt am Main (Franconia, Alema\u00f1a) e finado o 16 de marzo de 1670 en Amsterdam (Pa\u00edses Baixos), foi un qu\u00edmico, farmac\u00e9utico, farmac\u00f3logo e alquimista alem\u00e1n, co\u00f1ecido por descubrir algunhas propiedades medicinais dos minerais, as\u00ed como polo desenvolvemento do sulfato s\u00f3dico, entre outras cousas.\nVida.\nFillo dun barbeiro, fixo estudos de farmacia, pero non puido entrar na universidade. Xa desde pequeno mostrara unha grande intelixencia e un grande interese pola natureza e a ciencia. Na s\u00faa cidade natal visita a mi\u00fado a escola de grao para aprender lat\u00edn, e pronto fai a s\u00faa aprendizaxe do oficio de farmac\u00e9utico. Non chega a ter unha educaci\u00f3n universitaria, xa que como el mesmo di nos seus escritos:\nGlauber prep\u00e1rase desde moi temper\u00e1 idade no que ser\u00e1 no futuro o seu oficio como boticario e construtor de espellos. Viviu e traballou sucesivamente, durante os primeiros anos da s\u00faa carreira, en varias cidades de Europa: Viena (1625), Salzburgo, Gie\u00dfen, Wertheim (1649 - 1651), Kitzingen (1651, Basilea, Par\u00eds, Frankfurt, Colonia e, finalmente, en Amsterdam, nos per\u00edodos de tempo que abarcan dese 1640 at\u00e9 1644, e 1646 a 1649, fixando a s\u00faa residencia al\u00ed a partir de 1646.\nEn 1644 Glauber faise co cargo de director da botica real de Gie\u00dfen. Sep\u00e1rase da s\u00faa primeira muller, alegando infidelidade, e casa no ano 1641 con Helena Cornelius, coa que tivo oito fillos. En 1656 af\u00edncase definitivamente na cidade de Amsterdam exercendo al\u00ed de boticario.\nO ano 1660 cae seriamente enfermo, seguramente pola continua exposici\u00f3n a metais pesados relacionados co seu traballo, como o mercurio, que utilizaba para os espellos e o ars\u00e9nico e o antimonio, que usaba en medicinas. Non chega a recuperarse da s\u00faa doenza, que deixa a s\u00faa sa\u00fade moi d\u00e9bil para traballar e, desde 1666, permanece en cama. Cada vez peor, non pode manter nin sequera a farmacia e, por iso, no ano 1668 vende o laboratorio e parte da s\u00faa biblioteca para poder manter \u00e1 familia.\nO 16 de marzo de 1670 falece en Amsterdam. No Westerkerk desta cidade, \u00faltimo lugar onde residiu, existe na actualidade un monumento que describe a s\u00faa vida e obras.\nObra.\nGlauber foi un dos precursores da qu\u00edmica contempor\u00e1nea. Os seus traballos e os seus experimentos permit\u00edronlle descubrir varios m\u00e9todos anal\u00edticos. Centrouse desde os seus inicios nos sales \u00e1cidos e mellorou a elaboraci\u00f3n e a concentraci\u00f3n do \u00e1cido n\u00edtrico; da mesma forma logrou unhas concentraci\u00f3ns m\u00e1is puras de \u00e1cido sulf\u00farico (\"Oleum\"), e foi o primeiro cient\u00edfico moderno en fabricar \u00e1cido clorh\u00eddrico.\nEntre outros compostos qu\u00edmicos, Glauber descubriu o permanganato s\u00f3dico e o sulfato de sodio 1655), este \u00faltimo bautizado co seu nome, en principio como sal de Glauber, e actualmente co\u00f1ecido como glauberita.\nFoi capaz de realizar unha receita para obter cloruro s\u00f3dico altamente refinado. Tam\u00e9n desenvolveu receitas para preparar azul ultramarino e sulfito de sodio. Fixo pos\u00edbel a deshidrataci\u00f3n do sulfato de sodio, as\u00ed como o desenvolvemento de diferentes cloruros met\u00e1licos como, por exemplo, tricloruro de antimonio, tetracloruro de zinc, cloruro de zinc e tricloruro de ars\u00e9nico).\nGlauber tivo unha grande actividade na produci\u00f3n de libros relativos \u00e1 qu\u00edmica dos sales (publicou cerca de 40 obras sobre este tema) as\u00ed como na descrici\u00f3n de receitas de produtos qu\u00edmicos e farmac\u00e9uticos, chegando a alcanzar unha gran reputaci\u00f3n neste campo.\nDesenvolveu melloras en importantes procesos de destilaci\u00f3n. Pode dicirse que Glauber foi o primeiro \"qu\u00edmico industrial\", sendo desde logo o primeiro qu\u00edmico co\u00f1ecido na historia que puido vivir co simple froito dos seus co\u00f1ecementos de qu\u00edmica."}
{"id": "187018", "revid": "22795", "url": "https://gl.wikipedia.org/wiki?curid=187018", "title": "Sal de Glauber", "text": ""}
{"id": "187019", "revid": "22570", "url": "https://gl.wikipedia.org/wiki?curid=187019", "title": "Ligadura (cirurx\u00eda)", "text": "Unha ligadura \u00e9 o proceso cir\u00farxico da uni\u00f3n de vasos ou outras estruturas con f\u00edos cir\u00farxicos.\nNos vasos, \u00e9 un tipo de hemostasia definitiva, ou sexa, interrompe definitivamente o lume da estrutura oca, que pode ser un vaso sangu\u00edneo, pero tam\u00e9n se utiliza noutras estruturas, como a uretra ou as trompas uterinas, nas que o obxectivo non \u00e9 necesariamente a interrupci\u00f3n do fluxo sangu\u00edneo.\nOutros tipos de hemostasia definitiva son a cauterizaci\u00f3n, a sutura, a obturaci\u00f3n e o tamponamento. A ligadura \u00e9 un procedemento utilizado no tratamento de hemorraxias agudas por ataque directo ao vaso.\nO principio da ligadura atrib\u00faese a Galeno, sendo redescuberto m\u00e1is de 1500 anos po Ambroise Par\u00e9 e finalmente xeneralizouse en 1870\u201380, fac\u00e9ndose popular con Jules-\u00c9mile P\u00e9an.\nDesde 1671 a \"ligadura\" designa a operaci\u00f3n cir\u00farxica, pero por metonimia o termo designa tam\u00e9n \u00e1 mesma uni\u00f3n."}
{"id": "187020", "revid": "56817", "url": "https://gl.wikipedia.org/wiki?curid=187020", "title": "Ligadura", "text": "Ligadura pode referirse a:"}
{"id": "187021", "revid": "25871", "url": "https://gl.wikipedia.org/wiki?curid=187021", "title": "Sutura (medicina)", "text": "Unha sutura, co\u00f1ecida popularmente como puntos de sutura, \u00e9 un tipo de ligadura usada por m\u00e9dicos e, especialmente, os cirurxi\u00e1ns, para manter unida a pel, os m\u00fasculos, os vasos sangu\u00edneos e outros tecidos do corpo humano, despois de seren seccionados por un accidente ou despois dunha operaci\u00f3n cir\u00farxica.\nOs puntos deben ser fortes (de forma que non rompan), non t\u00f3xicos, hipoalerx\u00e9nicos (para evitar reacci\u00f3ns adversas no organismo) e flex\u00edbeis (para que se poida facer un n\u00f3)."}
{"id": "187022", "revid": "1822", "url": "https://gl.wikipedia.org/wiki?curid=187022", "title": "Sutura", "text": "Sutura pode referirse a:"}
{"id": "187023", "revid": "6279", "url": "https://gl.wikipedia.org/wiki?curid=187023", "title": "Sutura lamboide", "text": ""}
{"id": "187024", "revid": "19415", "url": "https://gl.wikipedia.org/wiki?curid=187024", "title": "Selecci\u00f3n de h\u00f3ckey sobre pat\u00edns masculina dos Pa\u00edses Baixos", "text": ""}
{"id": "187025", "revid": "89787", "url": "https://gl.wikipedia.org/wiki?curid=187025", "title": "Charles Stewart Parnell", "text": "Charles Stewart Parnell, nado en Avondale, condado de Wicklow, Irlanda, o 27 de xu\u00f1o de 1846 e finado en Brighton, Inglaterra, o 6 de outubro de 1891, foi un pol\u00edtico nacionalista irland\u00e9s, fundador e l\u00edder do Partido Parlamentario Irland\u00e9s.\nTraxectoria.\nPrimeiros anos na pol\u00edtica.\nNado no seo da alta burgues\u00eda, de pai angloirland\u00e9s e nai estadounidense, e de relixi\u00f3n protestante, realizou os seus estudos en Inglaterra para posteriormente levar a cabo unha longa viaxe polos Estados Unidos. Volveu a Irlanda en 1874, onde foi un reco\u00f1ecido terratenente e onde se empezou a interesar pola pol\u00edtica, inclin\u00e1ndose polas posici\u00f3ns pr\u00f3ximas ao nacionalismo irland\u00e9s.\nAo ano seguinte foi elixido membro da C\u00e1mara dos Com\u00fans como representante da Liga da Home Rule polo condado de Meath. Al\u00ed achegouse \u00e1s teses defendidas pola Irmandade Republicana Irlandesa, quen protagonizara o Alzamento Feniano de 1867, practicando unha pol\u00edtica de obstruccionismo baseada no emprego de m\u00e9todos legais para dificultar o traballo da c\u00e1mara, co obxecto de que se centrasen nos problemas irlandeses, sistematicamente obviados ata daquela polo lexislativo brit\u00e1nico.\nEn 1877 acadou a presidencia da Liga, principiando unha serie de reuni\u00f3ns en privado cos l\u00edderes do movemento feniano e conseguindo o apoio da Clan na Gael na s\u00faa loita polo autogoberno irland\u00e9s. A cambio, estes ped\u00edronlle que abandonase a v\u00eda constitucionalista para apostar claramente pola independencia, que aplicase maior intensidade para resolver o problema agrario, a eliminaci\u00f3n de sectarismos e o voto colectivo. Parnell, en li\u00f1a co seu pragmatismo, a\u00ednda que aceptou formalmente o acordo, mantivo un delicado equilibrio mantendo abertas todas as v\u00edas posibles sen se decantar claramente por ningunha. O acordo, que recibiu o nome de \"Nova Soluci\u00f3n\", aseguraba tam\u00e9n a viabilidade da loita armada dos fenianos. Parnell asumiu, pola s\u00faa banda, a condici\u00f3n de l\u00edder principal da \"Nova Soluci\u00f3n\".\nEn 1879 f\u00edxose co liderado da Liga Agraria Nacional Irlandesa, que ti\u00f1a por obxectivo resolver a cuesti\u00f3n da terra en Irlanda. Parnell, con s\u00f3 32 anos e tras unicamente 4 coma deputado, lograra a esta altura reunir unha coalici\u00f3n pol\u00edtica sen precedentes a prol do autogoberno da illa. Nese mesmo ano viaxa aos Estados Unidos para conseguir apoios para a s\u00faa causa, logrando entrevistarse co mesmo presidente norteamericano, Rutherford B. Hayes, e dar un discurso sobre a cuesti\u00f3n irlandesa na C\u00e1mara de Representantes. O \u00e9xito no seu periplo polos Estados Unidos e mais polo Canad\u00e1 fixo que o seu colaborador Timothy Healy o alcumase \"rei sen coroa de Irlanda\".\nTras a s\u00faa volta a Irlanda en 1880, e conseguido novamente o escano nas elecci\u00f3ns ao parlamento brit\u00e1nico dese ano, a violencia ligada \u00e1 cuesti\u00f3n agraria incrementouse, malia os consellos do partido de Parnell de non recorrer a ela. Isto provocou a necesidade de multiplicar os m\u00edtins pol\u00edticos ao longo e ancho do pa\u00eds, ao tempo que seguiu acudindo \u00e1 t\u00e1ctica do boicot para as s\u00faas fins. O presidente do Reino Unido, o liberal William Ewart Gladstone, quen derrocara aos conservadores nas elecci\u00f3ns, impactado perante a relevancia que estaba a adquirir o movemento agrario irland\u00e9s, creou unha Comisi\u00f3n Agraria que reduc\u00eda os arrendamentos e autorizaba a alg\u00fans arrendatarios a mercaren as s\u00faas granxas. Isto permitiu deter moitos dos desafiuzamentos arbitrarios causantes das revoltas violentas, mais non aqueles cuxa x\u00e9nese se atopaba no impagamento das rendas.\nA nova lei foi duramente atacada por Parnell e os seus, o que lle valeu a s\u00faa detenci\u00f3n e entrada en prisi\u00f3n, ademais da ilegalizaci\u00f3n da Liga Agraria. Logrou, estando en prisi\u00f3n, forzar un acordo co goberno brit\u00e1nico mediante o cal renunciar\u00eda \u00e1 s\u00faa campa\u00f1a contra a lei se o executivo ced\u00eda perante a petici\u00f3n de cen mil arrendatarios irlandeses dunhas rendas xustas. Finalmente, o 2 de maio de 1882 foi liberado.\nO asasinato, catro d\u00edas despois, do Secretario Xefe para Irlanda, Frederick Cavendish, e o Subsecretario Thomas Henry Burke, por parte de radicais fenianos, contaron co rexeitamento frontal de Parnell, quen chegou a ofrecer a s\u00faa dimisi\u00f3n a Gladstone coma parlamentario. Rachou definitivamente co sector m\u00e1is radical do nacionalismo irland\u00e9s, o que axi\u00f1a se traduciu na perda de peso da IRB en favor do partido de Parnell.\nFundaci\u00f3n do Partido Parlamentario Irland\u00e9s.\nEn 1882 o seu partido pasou a chamarse Partido Parlamentario Irland\u00e9s (IPP), introducindo importantes modificaci\u00f3ns. Impuxo un novo sistema de selecci\u00f3n para a escolla de parlamentarios comprometidos co partido, coa fin de rematar coa frecuente pr\u00e1ctica dalg\u00fans membros que votaban segundo a s\u00faa conveniencia, contravi\u00f1endo aos seus propios compa\u00f1eiros. M\u00e1is tarde, obrigou mediante o regulamento interno a que todas as votaci\u00f3ns fosen en bloque. Estas medidas son vistas hoxe como a acta fundacional do primeiro partido pol\u00edtico moderno.\nA estratexia de Parnell funcionou, e nas elecci\u00f3ns xerais de 1885 o nacionalismo irland\u00e9s, a trav\u00e9s do IPP, logrou a hist\u00f3rica cifra de 86 deputados, o que aproveitou para intentar forzar a aceptaci\u00f3n dun principio de parlamento para Dubl\u00edn. Para tal efecto, apoiou primeiramente aos conservadores pero, tras a adopci\u00f3n por parte destes de medidas represivas contra os labregos irlandeses en xaneiro de 1886, decidiu cambiarse de bando e apoiar aos liberais de Gladstone. Os conservadores caeron e Gladstone aceptou o autogoberno. Por\u00e9n, os unionistas irlandeses axiron contra esta decisi\u00f3n e fundaron o Partido Liberal Unionista. Os conservadores aproveitaron a conxuntura e, para debilitaren ao goberno liberal, posicion\u00e1ronse en contra da decisi\u00f3n de Gladstone. Este presentou o 8 de abril a Primeira Lei para o Autogoberno Irland\u00e9s. Por\u00e9n, os desacordos fix\u00e9ronse oco no seo do partido Partido Liberal e nunha memorable sesi\u00f3n parlamentaria no mes de xu\u00f1o a lei foi rexeitada por unha escasa diferenza de 30 votos (341 contra 311). O parlamento foi disolto e, en plena axitaci\u00f3n pol\u00edtica de todo o Reino Unido a causa do autogoberno da illa, foron convocadas novas elecci\u00f3ns, nas que a suma de conservadores e unionistas conseguir\u00edan a maior\u00eda absoluta.\nEn marzo de 1887 foi acusado de apoiar os asasinatos de Cavendish e Burke por mor dunhas supostas cartas remitidas por el. Por\u00e9n, demostrouse que as cartas foran unha falsificaci\u00f3n de Richard Piggot, xornalista antiparnelita de dubidosa reputaci\u00f3n. Ao se descubrir a montaxe, Piggot fuxiu a Madrid, onde se suicidou.\nA partir de 1886 Parnell moderou a\u00ednda m\u00e1is o discurso, coa fin de convencer aos votantes ingleses de que o proxecto de autogoberno non representaba unha ameaza para eles. Ata 1890 reuniuse en varias ocasi\u00f3ns con Gladstone, daquela na oposici\u00f3n, para negociar o novo proxecto.\nCrise de confianza e falecemento.\nParnell iniciou relaci\u00f3ns sentimentais con Katharine O'Shea, esposa do seu compa\u00f1eiro de partido William O'Shea. Finalmente, William e Katharine divorci\u00e1ronse. A Igrexa Cat\u00f3lica nun primeiro momento gardou silencio, a\u00ednda que a pr\u00e1ctica do divorcio estaba prohibida por aquel ent\u00f3n e a maior parte dos seguidores parnelitas eran cat\u00f3licos. Sendo como era Parnell a causa do divorcio, a opini\u00f3n p\u00fablica inglesa axiu contra el, o que obrigou a Gladstone a pedirlle que abandonase a direcci\u00f3n do IPP, temendo perder as vindeiras elecci\u00f3ns xerais \u00e1s que concorrer\u00edan en coalici\u00f3n. Varios integrantes do partido, anoxados co seu l\u00edder, solicitaron a celebraci\u00f3n dunha reuni\u00f3n de urxencia, que se celebrar\u00eda o 1 de decembro de 1890 en Westminster. Intentouse chegar a un acordo que pasaba por unha renuncia s\u00f3 temporal de Parnell, pero el rexeitouno aducindo que a independencia do partido non se pod\u00eda someterse nin a Gladstone nin \u00e1 Igrexa. Esta falta de acordo provocou que 44 dos deputados asistentes \u00e1 reuni\u00f3n abandonaran o IPP creando un novo partido, a Federaci\u00f3n Nacional Irlandesa, que contou co apoio da xerarqu\u00eda eclesi\u00e1stica.\nAs perdas de apoio suced\u00e9ronse, o que non evitou que casase con Katharine o 25 de xu\u00f1o de 1891. Perdeu tres elecci\u00f3ns locais seguidas, ao tempo que a s\u00faa sa\u00fade se deterioraba cada vez m\u00e1is. Padec\u00eda doenzas coronarias e renais. Finalmente, finou dun infarto o 6 de outubro."}
{"id": "187026", "revid": "89787", "url": "https://gl.wikipedia.org/wiki?curid=187026", "title": "Lions", "text": "Os Lions son un equipo profesional de rugby fundado en 1996, que compite no Super Rugby representando \u00e1 rexi\u00f3n de Transvaal (Sur\u00e1frica), e que ten a s\u00faa sede na cidade de Xohanesburgo. O equipo dos Lions que xoga na primeira metade do ano no Super Rugby est\u00e1 constru\u00eddo sobre a base dos Golden Lions que disputan a Currie Cup surafricana na segunda metade do ano, e \u00e1mbolos dous equipos est\u00e1n gobernados pola \"Transvaal Rugby Union\".\nEstadio.\nOs Lions xogan os seus encontros como locais no estadio Ellis Park de Xohanesburgo, un recinto inaugurado en 1928, chamado as\u00ed polo inventor do rugby (William Webb Ellis), que ten capacidade para acoller 59.611 seareiros nas s\u00faas bancadas. Os Lions comparten este estadio cos Golden Lions da Currie Cup e co equipo de f\u00fatbol dos Orlando Pirates. O estadio Ellis Park acolleu a final da Copa do Mundo de Rugby 1995 na que a Selecci\u00f3n de rugby de Sur\u00e1frica acadou o seu primeiro t\u00edtulo mundial.\nXogadores.\nActualmente estes son os xogadores que compo\u00f1en o equipo dos Lions:\nTraxectoria.\nA traxectoria dos Lions no torneo Super Rugby pode ser considerada como moi mala, xa que rematou \u00faltimo na clasificaci\u00f3n ata en 5 ocasi\u00f3ns, cifra r\u00e9cord, e tan s\u00f3 tivo 3 participaci\u00f3ns que se poidan cualificar como boas, nos anos 1997, 2000 e 2001. Nas tempadas restantes sempre tivo mais derrotas que vitorias."}
{"id": "187027", "revid": "56817", "url": "https://gl.wikipedia.org/wiki?curid=187027", "title": "A Escoleira", "text": "O top\u00f3nimo galego A Escoleira pode referirse a:"}
{"id": "187028", "revid": "1888", "url": "https://gl.wikipedia.org/wiki?curid=187028", "title": "Vilarreal", "text": "Co top\u00f3nimo Vilarreal pod\u00e9monos referir a varios lugares de Galicia:"}
{"id": "187029", "revid": "22795", "url": "https://gl.wikipedia.org/wiki?curid=187029", "title": "Conrad Gesner", "text": ""}
{"id": "187030", "revid": "56817", "url": "https://gl.wikipedia.org/wiki?curid=187030", "title": "Vilar do Mato", "text": "O top\u00f3nimo Vilar do Mato pode referirse a varios lugares de Galicia:"}
{"id": "187031", "revid": "98629", "url": "https://gl.wikipedia.org/wiki?curid=187031", "title": "As Ace\u00f1as", "text": "Co top\u00f3nimo As Ace\u00f1as pod\u00e9monos referir a varios lugares de Galicia:"}
{"id": "187032", "revid": "98629", "url": "https://gl.wikipedia.org/wiki?curid=187032", "title": "Campionato do Mundo &quot;A&quot; de h\u00f3ckey a pat\u00edns 2011", "text": "A 40\u00aa edici\u00f3n do Campionato do Mundo \"A\" de h\u00f3ckey a pat\u00edns disputouse entre o 24 de setembro e o 1 de outubro do 2011 no Estadio Aldo Cantoni da localidade arxentina de San Juan. Os tres peores clasificados do torneo descenderon de categor\u00eda, tendo que disputar o Campionato do Mundo \"B\" de 2012, a celebrar posiblemente en Macau ou o Uruguai.\nSede.\nInicialmente, a sede designada para acoller a XL edici\u00f3n do Campionato do Mundo era Maputo (Mozambique), sendo a primeira vez que o Campionato do Mundo de h\u00f3ckey a pat\u00edns se organizara no continente africano. Por\u00e9n, o 16 de xu\u00f1o do 2010 o Comit\u00e9 international de rink hockey (Comit\u00e9 Internacional de H\u00f3ckey a pat\u00edns, CIRH) retirou a organizaci\u00f3n do Mundial a Maputo, xustificando a decisi\u00f3n na falta de cumprimento das obrigas contractuais por parte mozambicana, decidindo o CIRH que a sede pasara a ser San Juan (Arxentina), no Estadio Aldo Cantoni, recinto que acolleu a mesma competici\u00f3n nos anos 1970, 1978, 1989 e 2001.\nClasificaci\u00f3n.\nNesta edici\u00f3n tomar\u00e1n parte as 16 mellores selecci\u00f3ns de h\u00f3ckey a pat\u00edns do mundo, das cales tres se clasificaron ao finalizar nas tres primeiras posici\u00f3ns o Campionato do Mundo \"B\" disputado o ano anterior na localidade austr\u00edaca de Dornbirn (Estados Unidos como campioa, Sur\u00e1frica como segunda, e Pa\u00edses Baixos como terceira clasificada). As demais selecci\u00f3ns clasific\u00e1ronse automaticamente ao finalizar entre as 13 mellores do Campionato do Mundo de 2009 disputado nas cidades galegas de Vigo e Pontevedra.\nSistema de Competici\u00f3n.\nA competici\u00f3n dividiuse en d\u00faas fases:\nOs grupos da primeira fase quedaron do seguinte xeito:"}
{"id": "187034", "revid": "5132", "url": "https://gl.wikipedia.org/wiki?curid=187034", "title": "Cheetahs", "text": "Os Cheetahs, co\u00f1ecidos por motivos de patrocinio como Toyota Cheetahs, son un equipo de rugby surafricano con sede nada cidade de Bloemfontein (Estado Libre). Ap\u00f3s competir entre 2006 e 2017 no Super Rugby, actualmente compite no Pro14, unha competici\u00f3n profesional que agrupa a equipos de Escocia, Gales, Irlanda, Italia e Sur\u00e1frica. O estadio onde xogan os seus partidos como local \u00e9 o Free State Stadium, un recinto inaugurado en 1955 con capacidade para 46.000 espectadores.\nA \u00e1rea de influencia do equipo abarca a metade occidental da provincia do Estado Libre, a mesma que a dos Free State Cheetahs da Currie Cup, competici\u00f3n entre equipos representantes das provincias ou rexi\u00f3ns do pa\u00eds. Entre os anos 2006 e 2015, o club estaba asociado cos Griffons da metade oriental do estado e cos Griquas do Cabo Setentrional. Os Cheetahs foron fundados como un dos dous equipos que entraron na ampliaci\u00f3n do Super 14 en 2006, sendo o outro os Western Force australianos, e convert\u00e9ndose as\u00ed no quinto equipo surafricano da competici\u00f3n. Na s\u00faa primeira temporada, os Cheetahs tiveron un rendemento por riba do esperado, acabando en d\u00e9cimo lugar de catorce. \nEstadio.\nOs Cheetahs xogan os seus encontros como locais no Free State Stadium de Bloemfontein, un estadio con capacidade para 46.000 espectadores. O recinto foi empregado na Copa do Mundo de Rugby 1995 e no Mundial de F\u00fatbol Sur\u00e1frica 2010. Os Cheetahs tam\u00e9n xogan alg\u00fans encontros no Park Stadium da cidade de Kimberley.\nElenco.\nOs seguintes son os xogadores dos Cheetahs para o Pro14 de 2019\u221220."}
{"id": "187035", "revid": "98629", "url": "https://gl.wikipedia.org/wiki?curid=187035", "title": "Ligadura de trompas", "text": "A ligadura de trompas \u00e9 un m\u00e9todo anticonceptivo de esterilizaci\u00f3n e, polo tanto, permanente, consistente na ligadura e secci\u00f3n das trompas de Falopio da muller, de maneira que non poden po\u00f1erse en contacto os espermatozoides co \u00f3vulo (ovocito).\nDescrici\u00f3n.\nNon altera o proceso hormonal e, por tanto, non interfire as relaci\u00f3ns sexuais nin na libido. Non \u00e9 revers\u00edbel, \u00e9 dicir, que se unha muller que se fixo unha ligadura de trompas non poder\u00e1 procrear fillos se m\u00e1is adiante cambia de idea.\nTr\u00e1tase dunha intervenci\u00f3n m\u00e1is complicada que no caso da vasectom\u00eda dos homes, tanto se se practica mediante laparotom\u00eda ou laparoscopia, e p\u00f3dese realizar con anestesia xeral ou epidural\nA eficacia da ligadura de trompas \u00e9 do 99'5 %, \u00e9 dicir, que de cada duascentas mulleres con ligadura de trompas, hai un embarazo nun ano. Esta eficacia \u00e9 inferior \u00e1 da vasectom\u00eda, e tam\u00e9n doutros m\u00e9todos anticoncepivos temporais e revers\u00edbeis, como por exemplo o DIU de levonorxestrel ou o implante subcut\u00e1neo de xest\u00e1xeno, o anticonceptivo m\u00e1is eficaz, segundo un estudo.\nOutro m\u00e9todo anticonceptivo feminino definitivo, tam\u00e9n nas trompas de Falopio, \u00e9 a obstruci\u00f3n tub\u00e1rica definitiva ou dispositivo Essure."}
{"id": "187036", "revid": "98629", "url": "https://gl.wikipedia.org/wiki?curid=187036", "title": "A ameaza da zona escura", "text": " \u00e9 o cuarto filme da serie de anime Dragon Ball e a primeira de Dragon Ball Z. Dirixido por Daisuke Nishio, foi estreado en 1989.\nSinopse.\nHai moitos s\u00e9culos, Kamisama competiu con \"Garlic\" por ser o sucesor do Deus da Terra. Este decatouse das malvadas intenci\u00f3ns de Garlic e escolleu a Kamisama como o seu sucesor; irritado, Garlic rebelouse contra Deus, pero foi desterrado. 300 anos despois, o seu fillo, Garlic Jr., volveu para vingarse, reunir as B\u00f3las do Drag\u00f3n e conseguir ser inmortal. Cando buscaban as b\u00f3las, secuestran a Son Gohanda, xa que quere usa-lo seu poder e decide convertelo no seu disc\u00edpulo.\nPara acabar co inimigo, Piccoro e Son Goku unen as s\u00faas forzas coa intenci\u00f3n de ter un combate a morte sen resultar vitoriosos pola inmortalidade do seu inimigo. \u00d3 final Garlic Jr. crea un v\u00f3rtice cara a Zona Morta pero Gohan desata a s\u00faa furia e logra enviar a Garlic Jr. al\u00ed.\nPersonaxes exclusivos do filme.\nGinger.\n \u00e9 un dos tres guerreiros de Garlic Jr, \u00e9 un demo pequeno e verde con ollos vermellos que pode sacar unhas espadas dos seus brazos para pelexar. Morre xunto con Nikkey por un Kame Hame Ha de Goku. O seu nome prov\u00e9n do ingl\u00e9s .\nNikkey.\n \u00e9 un dos tres guerreiros de Garlic Jr, \u00e9 un demo azul de cabelo branco que pode sacar unha espada das s\u00faas pernas para pelexar. Morre xunto con Ginger por un Kame Hame Ha de Goku. O seu nome prov\u00e9n do xapon\u00e9s .\nSancho.\n \u00e9 un dos tres guerreiros de Garlic Jr, \u00e9 o m\u00e1is grande dos tres. \u00c9 matado por Piccoro como vinganza por atacalo \u00d3 inicio do filme. O seu nome prov\u00e9n do xapon\u00e9s .\nM\u00fasica.\nTema de Apertura (opening)\nCanci\u00f3n intermedia\nTema de peche (ending)"}
{"id": "187037", "revid": "56817", "url": "https://gl.wikipedia.org/wiki?curid=187037", "title": "Yo\u00fc and I", "text": "\"Yo\u00fc and I\" (en galego, \"Ti e Eu\") \u00e9 unha canci\u00f3n interpretada pola cantante estadounidense Lady Gaga, escrita por Gaga e producida por Lady Gaga e Robert Lange. A canci\u00f3n est\u00e1 inclu\u00edda no seu segundo \u00e1lbum de estudio \"Born This Way\", e foi lanzada como cuarto sinxelo do \u00e1lbum."}
{"id": "187038", "revid": "22570", "url": "https://gl.wikipedia.org/wiki?curid=187038", "title": "Esterilizaci\u00f3n (procedemento cir\u00farxico)", "text": "A esterilizaci\u00f3n \u00e9 unha t\u00e9cnica cir\u00farxica que deixa a un home ou unha muller sen posibilidade de reproducirse. Tr\u00e1tase dun m\u00e9todo de control da natalidade (para causas non cir\u00farxicas de esterilidade, v\u00e9xase infertilidade).\nOs m\u00e9todos com\u00fans de esterilizaci\u00f3n son:\nOutros procedementos para conseguir a esterilidade, son:"}
{"id": "187039", "revid": "72012", "url": "https://gl.wikipedia.org/wiki?curid=187039", "title": "Trece (cadea de televisi\u00f3n)", "text": "Trece \u00e9 unha cadea de televisi\u00f3n de TDT en Espa\u00f1a. A s\u00faa programaci\u00f3n bas\u00e9ase na difusi\u00f3n dos valores e credo da Igrexa Cat\u00f3lica, c\u00e9ntrase en contidos para todos os membros da familia. Os seus principais contidos pasan polo cine cl\u00e1sico, as teleseries, os programas de produci\u00f3n propia e os de produci\u00f3n allea relixiosa de KW TV, Popular TV e CTV."}
{"id": "187040", "revid": "75439", "url": "https://gl.wikipedia.org/wiki?curid=187040", "title": "Selecci\u00f3n de h\u00f3ckey a pat\u00edns masculina de Sur\u00e1frica", "text": "A selecci\u00f3n de h\u00f3ckey a pat\u00edns masculina de Sur\u00e1frica \u00e9 o equipo que representa a Sur\u00e1frica nas competici\u00f3ns internacionais de h\u00f3ckey a pat\u00edns en categor\u00eda masculina organizadas pola FARS ou polo CIRH. A selecci\u00f3n surafricana depende da Southafrican Roller Hockey Federation (en galego \"Federaci\u00f3n Surafricana de H\u00f3ckey a pat\u00edns\"), organismo fundado a principios dos anos '70. Actualmente a selecci\u00f3n de Sur\u00e1frica \u00e9 unha das mellores selecci\u00f3ns africanas xunto con Angola e Mozambique. O h\u00f3ckey a pat\u00edns surafricano est\u00e1 a experimentar un notable progreso que se viu reflectido no Campionato do Mundo \"B\" de h\u00f3ckey a pat\u00edns 2010, cando conseguiu chegar ata a final e asegurarse un posto no Campionato do Mundo \"A\" no 2011 por primeira vez na s\u00faa historia, ata aquela o mellor posto colleitado polos surafricanos fora un cuarto posto no Campionato do Mundo \"B\" do 2008 disputado na s\u00faa casa, qued\u00e1ndose \u00e1s portas de disputar o Mundial \"A\". Tam\u00e9n no 2010 acadou o 7\u00ba posto na Copa Am\u00e9rica."}
{"id": "187041", "revid": "5863", "url": "https://gl.wikipedia.org/wiki?curid=187041", "title": "Western Force", "text": "O Western Force \u00e9 un equipo profesional de rugby da cidade de Perth (Australia) fundado no ano 2005 e que compite no torneo Super Rugby.\nEstadio.\nO estadio no que disputa actualmente os seus encontros como local o Western Force \u00e9 o Perth Oval de Perth (chamado \"Nib Stadium\" por raz\u00f3ns de patrocinio), un recinto con capacidade para acoller 20.500 seareiros nas bancadas, que foi inaugurado no ano 1904 e renovado en 2004. O Western Force comparte este estadio co equipo de f\u00fatbol da liga australiana Perth Glory FC.\nNas d\u00faas primeiras tempadas do Western Force no torneo Super 14, o equipo xogaba os seus encontros como local no Subiaco Oval, un estadio con capacidade para 43.500 persoas, que acolle encontros de f\u00fatbol Australiano dende sempre. En 2008 o goberno do estado de Australia Occidental anunciou a construci\u00f3n dun novo estadio con capacidade para 70.000 persoas, que ser\u00e1 constru\u00eddo entre 2011 e 2016. Este futuro recinto ser\u00e1 o fogar do Western Force cando se remate.\nXogadores.\nEstes ser\u00e1n os xogadores que defender\u00e1n as cores do Western Force na tempada 2016:\nNa s\u00faa curta historia, polo Western Force te\u00f1en pasado xogadores tan salientables como Matt Giteau, Scott Fava e Drew Mitchell.\nTraxectoria.\nO Western Force comezou a disputar o torneo Super Rugby na edici\u00f3n 2006. No seu primeiro ano rematou \u00faltimo. Dende ent\u00f3n, o seu mellor resultado foi o 7\u00ba posto final que acadou na tempada 2007."}
{"id": "187042", "revid": "7802", "url": "https://gl.wikipedia.org/wiki?curid=187042", "title": "Futbol Club Barcelona (h\u00f3ckey sobre pat\u00edns)", "text": ""}
{"id": "187043", "revid": "56817", "url": "https://gl.wikipedia.org/wiki?curid=187043", "title": "Esterilizaci\u00f3n", "text": "A esterilizaci\u00f3n pode referirse a:"}
{"id": "187044", "revid": "34155", "url": "https://gl.wikipedia.org/wiki?curid=187044", "title": "Lokomotiv Yaroslavl", "text": "O Lokomotiv Yaroslavl \u00e9 un equipo profesional de h\u00f3ckey sobre xeo da cidade de Yaroslavl, en Rusia, que disputa a Kontinental Hockey League. Tr\u00e1tase dun dos equipos m\u00e1is importantes de Rusia, como demostra o feito de ter disputado a gran final do torneo KHL en 2009. No seu palmar\u00e9s ten 3 t\u00edtulos da antiga Superliga de Rusia, competici\u00f3n que desapareceu co nacemento da KHL.\nAccidente de avi\u00f3n.\nO 7 de setembro de 2011 todo o corpo t\u00e9cnico e t\u00f3dolos xogadores do equipo menos \u00fan (Alexander Galimov, de 26 anos) morreron nun accidente de avi\u00f3n preto do aeroporto de Tunoshna, en Yaroslavl, cando se dirix\u00edan a Minsk nun avi\u00f3n Yak-42. Nese accidente morreron 43 dos 45 ocupantes do aparato. O 12 de setembro morreu o \u00fanico sobrevivente do equipo, Alexander Galimov, que ti\u00f1a queimaduras no 80% do corpo e a quen lle fora transplantada a traquea o d\u00eda anterior. A \u00fanica persoa que continuou con vida tralo accidente formaba parte da tripulaci\u00f3n do avi\u00f3n, e non do Lokomotiv.\nEste accidente provocou que o equipo non dispute ningunha competici\u00f3n na tempada 2011-12, mesmo a pesar do ofrecemento dos demais equipos da liga de axudar \u00f3 club e de emprestarlle xogadores."}
{"id": "187045", "revid": "75439", "url": "https://gl.wikipedia.org/wiki?curid=187045", "title": "Esterilizaci\u00f3n (microbiolox\u00eda)", "text": "A esterilizaci\u00f3n \u00e9 o tratamento que deixa ao obxecto tratado libre de todo organismo vivo, inclu\u00eddas as esporas. Implica a perda da viabilidade ou a eliminaci\u00f3n de todos os microorganismos contidos nun obxecto, acondicion\u00e1ndoo de tal modo que se impida a s\u00faa posterior contaminaci\u00f3n.\nTr\u00e1tase dun termo probabil\u00edstico, de modo que tras un adecuado proceso de esterilizaci\u00f3n, d\u00e9bese chegar a unha probabilidade de encontrar microorganismos igual ou menor que unha unidade contaminada nun mill\u00f3n de unidades sometidas ao proceso de esterilizaci\u00f3n.\nM\u00e9todos de esterilizaci\u00f3n.\nExisten varios m\u00e9todos de esterilizaci\u00f3n, que se detallan a continuaci\u00f3n.\nM\u00e9todos f\u00edsicos.\nOs m\u00e9todos f\u00edsicos son aqueles que non involucran o emprego de substancias letais para os microorganismo, sen\u00f3n procedementos f\u00edsicos como a radiaci\u00f3n ionizante, a calor ou a filtraci\u00f3n de soluci\u00f3ns con membranas que impidan o paso de microorganismos, inclu\u00edndo os virus.\nM\u00e9todos qu\u00edmicos.\nOs m\u00e9todos qu\u00edmicos de esterilizaci\u00f3n son aqueles que involucran o emprego de substancias letais para os microorganismos, tales como o \u00f3xido de etileno e o per\u00f3xido de hidr\u00f3xeno (auga oxixenada).\nO uso deste m\u00e9todo \u00e9 moi limitado para a industria alimentaria, pero moi utilizado noutras industrias, como a farmac\u00e9utica, por exemplo.\nAplicaci\u00f3ns.\nEn investigaci\u00f3n de laboratorios cient\u00edficos empr\u00e9gase principalmente para eliminar microorganismos dos elementos de traballo, evitando as\u00ed a contaminaci\u00f3n da mostra, recipientes e material de traballo (de vidro ou cer\u00e1micos).\nNa industria alimentaria empr\u00e9gase para aumentar a vida \u00fatil dos alimentos. Os alimentos esterilizados m\u00e1is com\u00fans son os enlatados (conservas).\n\u00dasase tam\u00e9n para a conservaci\u00f3n e alargamento da vida de libros, mobles, obras de arte e outros bens.\nNos hospitais empr\u00e9gase principalmente para eliminar axentes pat\u00f3xenos dos instrumentos cir\u00farxicos utiliz\u00e1beis, e tam\u00e9n de certas instalaci\u00f3ns (quir\u00f3fanos).\nOs fabricantes de produtos sanitarios esterilizan os produtos para poder utilizalos con asepsia nun procedemento cir\u00farxico ou de laboratorio polos profesionais sanitarios."}
{"id": "187046", "revid": "56817", "url": "https://gl.wikipedia.org/wiki?curid=187046", "title": "Melbourne Rebels", "text": "Os Melbourne Rebels son un equipo profesional de rugby de Melbourne (Australia) que disputa o torneo Super Rugby dende a tempada 2011. \nEstadio.\nOs Rebels xogan os seus encontros como locais no Melbourne Rectangular Stadium, chamado AAMI Stadium por raz\u00f3ns de patrocinio. O recinto ten unha capacidade para acoller 30.050 persoas. Os Rebels comparten este estadio co Melbourne Storm da NRL e con 2 equipos da liga australiana de f\u00fatbol, a A-League.\nXogadores.\nEstes son os xogadores que defenderon as cores dos Melbourne Rebels na s\u00faa primeira tempada no torneo Super Rugby:\nTraxectoria.\nNa s\u00faa primeira tempada no torneo Super Rugby os Rebels remataron na \u00faltima posici\u00f3n, acadando 3 vitorias en 16 encontros."}
{"id": "187047", "revid": "5863", "url": "https://gl.wikipedia.org/wiki?curid=187047", "title": "Pazo de Urz\u00e1iz-Cadaval", "text": ""}
{"id": "187048", "revid": "5863", "url": "https://gl.wikipedia.org/wiki?curid=187048", "title": "Pazo de Cadaval-Urz\u00e1iz", "text": ""}
{"id": "187049", "revid": "22570", "url": "https://gl.wikipedia.org/wiki?curid=187049", "title": "The Fame Monster", "text": "The Fame Monster \u00e9 o segundo \u00e1lbum da cantante estadounidense de pop Lady Gaga. Foi lanzado o 18 de novembro de 2008. Gaga coproduciu neste disco todas as canci\u00f3ns, sendo tam\u00e9n a compositora principal das mesmas. Contou coa colaboraci\u00f3n de Beyonc\u00e9 en \"Telephone\". Nomeada a \"Album do ano\" e \"Mellor \u00e1lbum vocal de pop\" nos Grammys 2011, ga\u00f1ou o segundo.\nContido.\n\"The Fame Monster\" experimenta os diversos medos da cantante a trav\u00e9s de cada unha das s\u00faas canci\u00f3ns. En Bad Romance, reflexiona sobre o medo \u00f3 amor, incorporando de forma maxistral alg\u00fans t\u00edtulos de filmes de Alfred Hitchcock; Alejandro canta sobre o medo \u00f3 sexo; Monster faino sobre os homes, os monstros que Gaga puidera atopar nas discotecas de media Europa a bordo da s\u00faa primeira xira; en Speechless, Gaga canta sobre o medo \u00e1 morte nunha canci\u00f3n escrita para convencer a seu pai de que se operase dunha enfermidade card\u00edaca; Dance In The Dark trata sobre as inseguridades; nas letras de Telephone vemos a Gaga rompendo co seu mozo e cansada da pesadez del, que non deixa de chamala; o medo \u00f3 alcol e unha reflexi\u00f3n sobre o estado \u00f3 que nos leva ten o seu momento en So Happy I Could Die, sendo Teeth a \u00faltima canci\u00f3n, adicada \u00f3 medo a non ter o propio medo.\nCr\u00edtica.\n\"The Fame Monster\" recibio unhas puntuaci\u00f3ns altas por parte dos cr\u00edticos de m\u00fasica. Alg\u00fans sinalaron que \"hai algo fascinante en como Gaga rexeita calquera comparaci\u00f3n coas outras popstars\". Recibiu apelativos de \"Obra de arte\" (\"The Guardian\"), \"marabillosamente orixinal\" (\"The Observer\"), sinalando que as mellores canci\u00f3n son \"Bad Romance\" e \"Dance In The Dark\" e o peor posto \u00e9 ocupado pola balada \"Speechless\". \"The Daily Telegraph\" sinalaba que \"a\u00ednda que o tema do \u00e1lbum non est\u00e1 tan marcado como en \"The Fame\", a enerx\u00eda da voz de Gaga, a s\u00faas letras e melod\u00edas audaces, \u00e1s veces divertidas e sensacionais, fan deste o seu mellor traballo\". Moitos sinalaron que \u00e9 a mesma cantante quen escribe e comp\u00f3n cada unha das s\u00faas canci\u00f3ns. Para \"El Pa\u00eds\", \"Gaga demostra que pode falar m\u00e1is que sobre frivolidades\" sinalando que \" \"Bad Romance\" \u00e9 a mellor canci\u00f3n, as peores son \"Teeth\" e \"Speechless\" \". \nComercializaci\u00f3n.\nO segundo \u00e1lbum da neoiorquina chegou \u00f3 #5 na Billboard 200 e ocupou o #1 en varios pa\u00edses do vello continente. Mundialmente, vendeu m\u00e1is 7.000.000 de copias. En Espa\u00f1a, \"The Fame Monster\" debutou no #3, estando durante 87 semanas na lista, cun total de 25.000 exemplares vendidos.\nGaga promocionou este \u00e1lbum en diversos programas de televisi\u00f3n no seu pa\u00eds natal e na xira \"The Monster Ball Tour\". Esta xira de 201 espect\u00e1culos en Europa, Am\u00e9rica, Asia e Ocean\u00eda, aclamada pola cr\u00edtica, comezou o 27 de novembro de 2009 e rematou o 6 de maio de 2011, sendo a que m\u00e1is ten recadado por un artista debutante e o #14 tour m\u00e1is exitoso de todos os tempos.\nOs sinxelos elixidos para a promoci\u00f3n do \u00e1lbum foron \"Bad Romance\" (25 de outubro de 2009), \"Telephone\" ( 26 de xaneiro de 2010), \"Alejandro\" (20 de abril de 2010) e, s\u00f3 en Australia e Francia, \"Dance In The Dark\" (26 de xullo de 2010)."}
{"id": "187050", "revid": "85894", "url": "https://gl.wikipedia.org/wiki?curid=187050", "title": "Grolos, Nigr\u00e1n, Nigr\u00e1n", "text": "Grolos \u00e9 un lugar da parroquia de San Fiz de Nigr\u00e1n no concello pontevedr\u00e9s de Nigr\u00e1n, na comarca de Vigo. Segundo o IGE, en 2022 ti\u00f1a 85 habitantes (36 homes e 49 mulleres).\nDescrici\u00f3n.\nNo lugar, atravesado pola R\u00faa dos Pazos, at\u00f3panse os de Urz\u00e1iz Cadaval e de Cea, \u00e1mbolos dous declarados bens de interese cultural."}
{"id": "187051", "revid": "23204", "url": "https://gl.wikipedia.org/wiki?curid=187051", "title": "Sonar", "text": "O sonar (do ingl\u00e9s \"SONAR\", acr\u00f3nimo de \"Sound Navigation And Ranging\", \u2018navegaci\u00f3n por son\u2018) \u00e9 unha t\u00e9cnica que usa a propagaci\u00f3n do son baixo a auga (principalmente) para navegar, comunicarse ou detectar outros buques. Dous tipos de tecnolox\u00eda comparten o nome \"sonar\": o sonar \"pasivo\" esencialmente escoita o son feito por outros nav\u00edos e o sonar \"activo\" que emite os pulsos de sons para a escoita dos ecos.\nO sonar pode usarse como medio de localizaci\u00f3n ac\u00fastica, funcionando de forma similar ao Radar, coa diferenza de que en lugar de emitir sinais de radio empr\u00e9ganse impulsos sonoros e magn\u00e9ticos. De feito, a localizaci\u00f3n ac\u00fastica usouse no aire antes que o radar, sendo a\u00ednda de aplicaci\u00f3n o SODAR (exploraci\u00f3n vertical a\u00e9rea con sonar) para a investigaci\u00f3n atmosf\u00e9rica.\nO termo \u00absonar\u00bb \u00fasase tam\u00e9n para aludir ao equipo empregado para xerar e recibir o son. As frecuencias usadas nos sistemas de sonar van desde as intrasonicas \u00e1s extras\u00f3nicas (entre 20 Hz e 20 000 Hz), a capacidade do o\u00eddo humano. Con todo, neste caso haber\u00eda que referirse a un hidr\u00f3fono e non a un sonar. O sonar ten ambas capacidades, pode ser utilizado como hidr\u00f3fono ou como sonar.\nExisten outros sonares que non abarcan o espectro do o\u00eddo humano, (cazaminas); poden comprender varias gamas de alta frecuencia, (80 kHz \u00f3 350 kHz), por exemplo. Ga\u00f1an en precisi\u00f3n \u00e1 hora de determinar o obxecto, pero perden en alcance. O estudo do son baixo a auga co\u00f1\u00e9cese como ac\u00fastica submarina ou hidroac\u00fastica.\nHistoria.\nA\u00ednda que alg\u00fans animais (como golfi\u00f1os e morcegos) usaron probablemente o son para a detecci\u00f3n de obxectos durante mill\u00f3ns de anos, o uso por parte de humanos foi rexistrado por vez primeira por Leonardo da Vinci en 1490. Dic\u00edase que se usaba un tubo metido na auga para detectar barcos, pondo un o\u00eddo no seu extremo.\nNo s\u00e9culo XIX us\u00e1ronse camp\u00e1s subacu\u00e1ticas como complemento aos faros para avisar do perigo aos mari\u00f1eiros.\nO uso de son para a \u00abecolocalizaci\u00f3n\u00bb submarina parece ser impulsado polo desastre do \"Titanic\" en 1912. \nA primeira patente do mundo sobre un dispositivo deste tipo foi concedida pola Oficina Brit\u00e1nica de Patentes ao meteor\u00f3logo ingl\u00e9s Lewis Richardson un mes despois do afundimento do \"Titanic\", e o f\u00edsico alem\u00e1n Alexander Behm obtivo outra por un resoador en 1913.\nO canadense Reginald Fessenden traballando para Submarine Signal Company en Bost\u00f3n comezou a constru\u00edr un sistema experimental en 1912, un sistema que foi probado no porto de Boston e finalmente nun c\u00fater de Miami, U.S. Revenue (agora Garda Costas), no Gran Banco de Terra Nova (Canad\u00e1). Neste test Fessenden fixo unha demostraci\u00f3n de sondaxe, comunicouse baixo a auga mediante c\u00f3digo Morse e medio a distancia dun eco. (Detectou un iceberg nun rango de d\u00faas millas de distancia, a\u00ednda que era incapaz de determinar en que direcci\u00f3n se achaba.)\nDurante a primeira guerra mundial, e debido \u00e1 necesidade de detectar submarinos, realiz\u00e1ronse m\u00e1is investigaci\u00f3ns sobre o uso do son. Os brit\u00e1nicos empregaron pronto micr\u00f3fonos subacu\u00e1ticos, mentres o f\u00edsico franc\u00e9s Paul Langevin, xunto co enxe\u00f1eiro el\u00e9ctrico ruso emigrado Constantin Chilowski, traballou no desenvolvemento de dispositivos activos de son para detectar submarinos en 1915. A\u00ednda que os transductores piezoel\u00e9ctricos e magnetostritivos superaron m\u00e1is tarde aos electrost\u00e1ticos que usaron, este traballo influ\u00edu sobre o futuro dos dese\u00f1os detectores. A\u00ednda que os transductores modernos adoitan usar un material composto como parte activa entre a cabeza lixeira e a cola pesada, desenvolv\u00e9ronse moitos outros dese\u00f1os. Por exemplo, us\u00e1ronse pel\u00edculas pl\u00e1sticas lixeiras sensibles ao son e fibra \u00f3ptica en hidr\u00f3fonos (transductores ac\u00fastico-el\u00e9ctricos para uso acu\u00e1tico), mentres se desenvolveron o Terfenol-D e o PMN para os proxectores. Os materiais compostos piezoel\u00e9ctricos son fabricados por varias empresas, inclu\u00edndo Morgan Electro Ceramics.\nASDIC.\nEn 1916, baixo o patrocinio do Consello Brit\u00e1nico de Invenci\u00f3ns e Investigaci\u00f3ns, o f\u00edsico canadense Robert William Boyle encargouse do proxecto do sonar activo con Albert Beaumont Wood, constru\u00edndo un prototipo para probas a mediados de 1917, mentres tanto no mesmo laboratorio Albert Beaumont Wood encarg\u00e1base da mellora de sistemas de escoita pasiva. Este traballo, para a Divisi\u00f3n Antisubmarina da British Naval Staff, foi realizado no m\u00e1is absoluto segredo, e usaba cristais de cuarzo piezoel\u00e9ctricos para producir o primeiro aparello de detecci\u00f3n subacu\u00e1tica de son activo do mundo.\nPara 1918 tanto Francia como o Reino Unido constru\u00edran sistemas activos, a\u00ednda que os brit\u00e1nicos estaban considerablemente m\u00e1is avanzados. Probaron o seu ASDIC (\"Allied Submarine Detection Investigation Committee\", as\u00ed eran co\u00f1ecidos os equipos de detecci\u00f3n activa) no HMS \"Antrim\" en 1920 e empezaron a produci\u00f3n de unidades en 1922. A 6\u00aa Flotilla Destrutora tivo buques equipados con ASDIC en 1923. Un buque-escola antisubmarino, o HMS \"Osprey\", e unha flotilla de adestramento composta por catro buques estableceuse na Illa de P\u00f3rtland en 1924. O \"Sonar QB\" estadounidense non chegou ata 1931.\nCo inicio da segunda guerra mundial, a Mari\u00f1a Real Brit\u00e1nica ti\u00f1a cinco equipos para diferentes clases de buques de superficie e outros para submarinos, incorporados nun sistema de ataque antisubmarino completo. A efectividade dos primeiros ASDIC estaba limitada polo uso das cargas de profundidade como arma antisubmarina. Isto esix\u00eda que o buque atacante pasase sobre o contacto mergullado antes de lanzar as cargas, o que fac\u00eda perder o contacto do sonar co obxecto nos momentos previos ao ataque. O ataque esix\u00eda, pois, disparar \u00e1s cegas, per\u00edodo no que o comandante do submarino pod\u00eda adoptar con \u00e9xito medidas evasivas. Esta situaci\u00f3n remedi\u00e1base usando varios buques cooperando xuntos e coa adopci\u00f3n de \u00abarmas de lanzamento dianteiro\u00bb, como o \"Hedgehog\" e m\u00e1is tarde o \"Squid\", que lanzaban as cargas a un branco situado diante do atacante e xa que logo a\u00ednda en contacto ASDIC. Os desenvolvementos durante a guerra desembocaron nuns equipos ASDIC que usaban diferentes formas de onda, permitindo que os puntos cegos fosen cubertos continuamente. M\u00e1is tarde empreg\u00e1ronse torpedos ac\u00fasticos.\nAo comezo da segunda guerra mundial a tecnolox\u00eda brit\u00e1nica de sonar foi transferida aos Estados Unidos. A investigaci\u00f3n sobre o sonar e o son submarino ampliouse enormemente, particularmente neste pa\u00eds. Desenvolv\u00e9ronse moitos novos tipos de sonar militar, entre eles as sonoboias, o sonar somerxible e o de detecci\u00f3n de minas. Este traballo formou a base dos desenvolvementos de posguerra destinados a contrarrestar os submarinos nucleares. O sonar seguiu desenvolv\u00e9ndose en moitos pa\u00edses para usos tanto militares como civ\u00eds. Nos \u00faltimos anos a maior\u00eda dos desenvolvementos militares estiveron centrados nos sistemas activos de baixa frecuencia.\nSONAR.\nNa segunda guerra mundial Estados Unidos usou o termo \"SONAR\" para os seus sistemas, acr\u00f3nimo acu\u00f1ado como equivalente de \"RADAR\". En 1948, coa formaci\u00f3n da OTAN, a estandarizaci\u00f3n de sinais levou ao abandono do termo \"ASDIC\" en favor de \"SONAR\".\nFactores de rendemento do sonar.\nO rendemento da detecci\u00f3n, clasificaci\u00f3n e localizaci\u00f3n dun sonar depende da contorna e do equipo receptor, ademais do equipo emisor nun sonar activo ou do ru\u00eddo radiado polo branco nun sonar pasivo. \nPropagaci\u00f3n do son.\nO funcionamento do sonar vese afectado polas variaci\u00f3ns na velocidade do son, especialmente no plano vertical. O son viaxa m\u00e1is lentamente na auga doce que na auga do mar. En calquera auga a velocidade do son v\u00e9n dada polo m\u00f3dulo de elasticidade e a densidade de masa. O m\u00f3dulo de elasticidade vese afectado pola temperatura, as impurezas disoltas (normalmente a salinidade) e a presi\u00f3n, sendo menor o efecto da densidade. Segundo Mackenzie, a velocidade do son, \"c\" (en m/s), na auga do mar \u00e9 aproximadamente igual a: \nOnde \"T\" \u00e9 a temperatura (en graos Celsius, para valores entre 2 e 30\u00a0\u00b0C), \"S\" a salinidade (en partes por mill\u00f3n, para valores de 25 a 40) e \"D\" a profundidade en m (para valores entre 0 e 8.000 m). Esta ecuaci\u00f3n emp\u00edrica \u00e9 razoablemente precisa para os rangos indicados. A temperatura do oc\u00e9ano cambia coa profundidade, pero entre 30 e 100 m hai un cambio a mi\u00fado notable, chamado termoclina, que divide a auga superficial m\u00e1is c\u00e1lida das profundas m\u00e1is fr\u00edas que constit\u00faen o groso do oc\u00e9ano. Isto pode dificultar a acci\u00f3n do sonar, pois un son que se orixine nun lado do termoclino tende a curvarse ou refractarse ao cruzalo. O termoclino pode estar presente en augas costeiras menos profundas, onde con todo a acci\u00f3n das ondas mestura a mi\u00fado a columna de auga, elimin\u00e1ndoo. A presi\u00f3n da auga tam\u00e9n afecta a propagaci\u00f3n do son, aumentando a s\u00faa velocidade \u00e1 presi\u00f3ns maiores, o que fan que as ondas sonoras se refracten afast\u00e1ndose desde a zona de maior velocidade. O modelo matem\u00e1tico de refracci\u00f3n denom\u00ednase Lei de Snell.\nAs ondas sonoras que se radian cara ao fondo do oc\u00e9ano curvanse de volta \u00e1 superficie en grandes arcos debido \u00e1 presi\u00f3n crecente (e xa que logo maior velocidade do son) coa profundidade. O oc\u00e9ano debe ter polo menos 1.850 m de profundidade para que as ondas sonoras devolvan o eco do fondo en lugar de refractarse de volta \u00e1 superficie, reducindo a perda do fondo e o rendemento. Nas condici\u00f3ns adecuadas estas ondas sonoras concentraranse preto da superficie e ser\u00e1n refrexadas de volta ao fondo repetindo outro arco. Cada foco na superficie denom\u00ednase zona de converxencia, formando un anel no sonar. A distancia e anchura da zona de converxencia depende da temperatura e salinidade da auga. Por exemplo, no Atl\u00e1ntico Norte as zonas de converxencia at\u00f3panse aproximadamente cada 33 millas n\u00e1uticas (61 km), dependendo da \u00e9poca do ano. Os sons que poden o\u00edrse desde s\u00f3 unhas poucas millas en li\u00f1a directa poden pois ser tam\u00e9n detectados centos de millas m\u00e1is lonxe. Con sonares potentes a primeira, segunda e terceira zonas de converxencia son bastante \u00fatiles; m\u00e1is al\u00f3 delas o sinal \u00e9 demasiado d\u00e9bil e as condici\u00f3ns t\u00e9rmicas demasiado inestables, reducindo a fiabilidade dos sinais. O sinal se aten\u00faa naturalmente coa distancia, pero os sistemas de sonar modernos son moi sensibles, podendo detectar brancos a pesar das baixas relaciones sinal-ru\u00eddo.\nSe a fonte de son \u00e9 profunda e as condici\u00f3ns adecuadas, a propagaci\u00f3n pode ocorrer na \u00abcanle de son profundo\u00bb. Este proporciona unha perda de propagaci\u00f3n extremadamente baixa para un receptor na canle, o que se debe a que o son atrapado na canle non ten perdas nos l\u00edmites. Propagaci\u00f3ns parecidas poden ocorrer na \u00abcinta de superficie\u00bb baixo condici\u00f3ns boas. Con todo neste caso hai perdas por reflexo na superficie.\nEn augas pouco profundas a propagaci\u00f3n \u00e9 xeralmente por reflexos repetidos na superficie e o fondo, pod\u00e9ndose producir perdas considerables.\nA propagaci\u00f3n do son tam\u00e9n se ve afectada pola absorci\u00f3n da propia auga as\u00ed como da superficie e o fondo. Esta absorci\u00f3n cambia coa frecuencia, deb\u00e9ndose a diferentes mecanismos na auga mari\u00f1a. Por isto o sonar que necesita funcionar en distancias longas tende a usar frecuencias baixas, de forma que se minimicen os efectos da absorci\u00f3n.\nO mar cont\u00e9n moitas fontes de ru\u00eddo que interfiren co eco ou firma do branco desexado. As principais fontes de ru\u00eddo d\u00e9bense \u00e1s ondas e a navegaci\u00f3n. O movemento do receptor pola auga tam\u00e9n pode producir ru\u00eddo de baixa frecuencia, en funci\u00f3n da s\u00faa velocidade.\nReverberaci\u00f3n.\nCando se usa un sonar activo, prod\u00facese dispersi\u00f3n polos pequenos obxectos do mar as\u00ed como polo fondo e a superficie. Isto pode ser unha fonte importante de interferencias que non ocorre no sonar pasivo. Este efecto de dispersi\u00f3n \u00e9 diferente do que sucede na reverberaci\u00f3n dunha habitaci\u00f3n, que \u00e9 un fen\u00f3meno reflexivo. Unha analox\u00eda \u00e9 a dispersi\u00f3n das luces dun coche na n\u00e9boa: un raio de luz dunha lanterna potente pode penetrar a n\u00e9boa, pero os faros son menos direccionais e producen un \u00abborr\u00f3n\u00bb no que a reverberaci\u00f3n devolta domina. De forma similar, para superar a reverberaci\u00f3n na auga, un sonar activo necesita emitir unha onda estreita.\nCaracter\u00edsticas do branco.\nO branco dun sonar, como un submarino, ten d\u00faas caracter\u00edsticas principais que infl\u00faen sobre o rendemento do equipo. Para o sonar activo son as s\u00faas caracter\u00edsticas reflectoras, co\u00f1ecidas como \u00abforza\u00bb do branco. Para o sonar pasivo, a natureza do ru\u00eddo radiado polo branco. En xeral o espectro radiado consistir\u00e1 nun ru\u00eddo continuo con li\u00f1as espectrais, usadas para clasificalo.\nTam\u00e9n se obte\u00f1en ecos doutros obxectos mari\u00f1os tales como baleas, ronseis, bancos de peixes e rochas.\nContramedidas.\nOs submarinos atacados poden lanzar contramedidas activas para aumentar o nivel de ru\u00eddo e crear un gran branco falso. As contramedidas pasivas incl\u00faen o illamento dos dispositivos ruidosos e o recubrimento do casco dos submarinos. \nSonar activo.\nO sonar activo usa un emisor de son e un receptor. Cando os dous est\u00e1n no mesmo lugar f\u00e1lase de funcionamento monoest\u00e1tico. Cando o emisor e o recepto est\u00e1n separados, de funcionamento biest\u00e1tico. Cando se usan m\u00e1is emisores ou receptores espacialmente separados, de funcionamento multiest\u00e1tico. A maior\u00eda dos equipos de sonar son monoest\u00e1tico, us\u00e1ndose a mesma matriz para emisi\u00f3n e recepci\u00f3n, a\u00ednda que cando a plataforma est\u00e1 en movemento pode ser necesario considerar que esta disposici\u00f3n funciona biest\u00e1ticamente. Os campos de sonoboias activas poden funcionar multiest\u00e1ticamente.\nO sonar activo crea un pulso de son, chamado a mi\u00fado un \u00abping\u00bb, e ent\u00f3n oe a reflexi\u00f3n (eco) do mesmo. Este pulso de son adoita crearse electronicamente usando un proxecto sonar formando por un xerador de sinal, un amplificador de potencia e un transductor ou matriz electroac\u00fastico, posiblemente un conformador de haces. Con todo, pode crearse por outros medios, por exemplo quimicamente, usando explosivos, ou t\u00e9rmicamente mediante fontes de calor.\nPara calcular a distancia a un obxecto m\u00eddese o tempo desde a emisi\u00f3n do pulso \u00e1 recepci\u00f3n do seu eco e conv\u00e9rtese a unha lonxitude co\u00f1ecendo a velocidade do son. Para medir o rumbo \u00fasanse varios hidr\u00f3fonos, medindo o conxunto o tempo de chegada relativo a cada un, ou ben unha matriz de hidr\u00f3fonos, medindo a amplitude relativa dos haces formados mediante un proceso chamado conformaci\u00f3n de haz. O uso dunha matriz reduce a resposta espacial de forma que para lograr unha ampla cobertura empr\u00e9ganse sistemas multihaces. O sinal do branco (si existe) xunto co ru\u00eddo som\u00e9tese ent\u00f3n a un procesado de sinal, que para os equipos simples pode ser s\u00f3 unha medida da potencia. Pres\u00e9ntase ent\u00f3n o resultado a alg\u00fan tipo de dispositivo de decisi\u00f3n que cualifica a sa\u00edda como sinal ou ru\u00eddo. Este dispositivo pode ser un operador con auriculares ou unha pantalla, nos equipos m\u00e1is sofisticado un software espec\u00edfico. Poden realizarse operaci\u00f3ns adicionais para clasificar o branco e localizalo, as\u00ed como para medir a s\u00faa velocidade.\nO pulso pode ser de frecuencia constante ou un pulso de frecuencia modulada (\"chirp\") para permitir a compresi\u00f3n de pulso na recepci\u00f3n. Os equipos simples adoitan usar o primeiro cun filtro o suficientemente ancho como para cubrir posibles cambios Doppler debidos ao movemento do branco, mentres os m\u00e1is complexos adoitan usar a segunda t\u00e9cnica. Actualmente a compresi\u00f3n de pulso adoita lograrse usando t\u00e9cnicas de correlaci\u00f3n dixital. Os equipos militares adoitan ter m\u00faltiples haces para lograr unha cobertura completa mentres os m\u00e1is simples s\u00f3 cobren un arco estreito. Orixinalmente us\u00e1base un \u00fanico haz realizando o escaneo perimetral mecanicamente, pero isto era un proceso lento.\nEspecialmente cando se usan transmisi\u00f3ns dunha soa frecuencia, o efecto Doppler pode usarse para medir a velocidade radial do branco. A diferenza de frecuencia entre o sinal emitido e o recibido m\u00eddese e trad\u00facese a velocidade. Dado que os desprazamentos Doppler poden deberse ao movemento do receptor ou do branco, debe terse a primeira en conta para lograr un valor preciso.\nO sonar activo \u00fasase tam\u00e9n para medir a distancia na auga entre dous transdutores (emisores-receptores) de sonar ou unha combinaci\u00f3n de hidr\u00f3fono e proxector. Cando un equipo recibe un sinal de interrogaci\u00f3n, emite \u00e1 s\u00faa vez un sinal de resposta. Para medir a distancia, un equipo emite un sinal de interrogaci\u00f3n e mide o tempo entre esta transmisi\u00f3n e a recepci\u00f3n da resposta. A diferenza de tempo permite calcular a distancia entre dous equipos. Esta t\u00e9cnica, usada con m\u00faltiples equipos, pode calcular as posici\u00f3ns relativas de obxectos est\u00e1ticos ou en movemento.\nEn \u00e9poca de guerra, a emisi\u00f3n dun pulso activo era tan comprometida para o camuflaxe dun submarino que se consideraba unha brecha severa das operaci\u00f3ns.\nSonar e fauna mari\u00f1a.\nEfectos adversos na fauna mari\u00f1a.\nOs emisores de sonar de alta potencia poden afectar \u00e1 fauna mari\u00f1a, a\u00ednda que non se sabe exactamente como. Alg\u00fans animais mari\u00f1os como baleas e golfi\u00f1os usan sistemas de ecolocalizaci\u00f3n parecidos aos do sonar activos para detectar a predadores e presas. T\u00e9mese que os emisores de sonar poidan confundir a estes animais.\nSuxeriuse que o sonar militar infunde p\u00e1nico \u00e1s baleas, fac\u00e9ndolles emerxer tan rapidamente como para sufrir alg\u00fan tipo de s\u00edndrome de descompresi\u00f3n. Esta hip\u00f3tese foi exposta por ver primeira nun ensaio publicado na revista \"Nature\" en 2003, que informaba de lesi\u00f3ns agudas por burbullas de gas (indicativas de s\u00edndrome de descompresi\u00f3n) en baleas encalladas pouco despois do inicio de manobras militares xunto \u00e1s Illas Canarias en setembro de 2002.\nEn 2000 na Bahamas un ensaio da Armada dos Estados Unidos de transmisi\u00f3ns sonar provocou o encallamento de dezasete baleas, sete das cales foron achadas mortas. A Armada asumiu a s\u00faa responsabilidade nun informe que achou que as baleas mortas sufriran hemorraxias inducidas acusticamente nos o\u00eddos. A desorientaci\u00f3n resultante probablemente levou ao encallamento.\nUn tipo de sonar de media frecuencia foi relacionado con mortes masivas de cet\u00e1ceos en todo o mundo, e culpado polos ecoloxistas de devanditas mortes. O 20 de outubro de 2005 presentouse unha demanda en Santa Monica contra a Armada dos Estados Unidos por violar nas pr\u00e1cticas de sonar varias leis ambientais, inclu\u00edndo a \"National Environmental Policy Act\", a \"Marine Mammal Protection Act\" e a \"Endangered Species Act\".\nSonar pasivo.\nO sonar pasivo detecta sen emitir. \u00dasase a mi\u00fado en instalaci\u00f3ns militares, a\u00ednda que tam\u00e9n ten aplicaci\u00f3ns cient\u00edficas, como detectar a ausencia ou presenza de peixes en diversas contornas acu\u00e1ticas.\nIdentificaci\u00f3n de fontes sonoras.\nO sonar pasivo conta cunha ampla variedade de t\u00e9cnicas para identificar a fonte dun son detectado. Por exemplos, os buques estadounidenses adoitan contar con motores de corrente alterna de 60 V. Se os transformadores ou xeradores se montan sen o debido illamento da vibraci\u00f3n respecto ao casco ou se alagan, o son de 60 kHz do motor pode ser emitido polo buque, o que pode axudar a identificar a s\u00faa nacionalidade, pois a maior\u00eda de submarinos europeos contan con sistemas a 50 gHz. As fontes de son intermitentes (como a ca\u00edda dunha chave inglesa) tam\u00e9n poden detectarse con equipos de sonar pasivo. Recentemente, a identificaci\u00f3n dun sinal era realizada por un operador segundo a s\u00faa experiencia e adestramento, pero hoxe en d\u00eda \u00fasanse ordenadores para este labor.\nOs sistemas de sonar pasivo poden contar cunha gran base de datos s\u00f3nica, a\u00ednda que a clasificaci\u00f3n final adoita ser realizada manualmente polo operador de sonar. Un sistema inform\u00e1tico usa a mi\u00fado esta base de datos para identificar clases de barcos, acci\u00f3ns (por exemplo, a velocidade dun buque, ou o tipo de arma disparada), e ata barcos particulares. A Oficina de Intelixencia Naval estadounidense publica e actualiza constantemente clasificaci\u00f3ns de sons.\nLimitaci\u00f3ns por ru\u00eddo.\nO sonar pasivo adoita ter severas limitaci\u00f3ns por culpa do ru\u00eddo xerado polos motores e a h\u00e9lice. Por este motivo moitos submarinos son impulsados por reactores nucleares que poden refrixerarse sen bombas, usando sistemas de convecci\u00f3n silenciosos, ou por pila de combustible ou bater\u00edas, que tam\u00e9n son silenciosas. Os propulsores dos submarinos tam\u00e9n se dese\u00f1an e constr\u00faen de forma que emitan o menor ru\u00eddo posible. A propulsi\u00f3n a alta velocidade adoita crear diminutas burbullas de aire, fen\u00f3meno que se co\u00f1ece como cavitaci\u00f3n e ten un son caracter\u00edstico.\nOs hidr\u00f3fonos do sonar poden remolcarse detr\u00e1s do barco ou submarino para reducir o efecto do ru\u00eddo xerado pola propia auga. As unidades remolcadas tam\u00e9n combaten a termoclina, xa que pode axustarse a s\u00faa altura para evitar quedar nesta zona.\nA maior\u00eda dos sonares pasivos usaban unha representaci\u00f3n bidimensional. A direcci\u00f3n horizontal da mesma era a marcaci\u00f3n e a vertical a frecuencia, ou \u00e1s veces o tempo. Outra t\u00e9cnica de representaci\u00f3n era codificar con cores a informaci\u00f3n frecuencia-tempo da marcaci\u00f3n. As pantallas m\u00e1is recentes son xeradas por computadores e imitan as t\u00edpicas pantallas indicadoras de posici\u00f3n dos radars.\nAplicaci\u00f3ns militares.\nA guerra naval fai un uso extensivo do sonar. \u00dasanse os dous tipos descritos anteriormente, desde varias plataformas: buques de superficie, aeronaves e instalaci\u00f3ns fixas. A utilidade dos sonares activos e pasivos depende das caracter\u00edsticas do ru\u00eddo radiado polo branco, xeralmente un submarino. A\u00ednda que na segunda guerra mundial usouse principalmente o sonar activo, excepto por parte dos submarinos, coa chegada dos ruidosos submarinos nucleares preferiuse o sonar pasivo para a detecci\u00f3n inicial. A medida que os submarinos fac\u00edanse m\u00e1is silenciosos foise usando m\u00e1is o sonar activo.\nO sonar activo \u00e9 extremadamente \u00fatil dado que proporciona a posici\u00f3n exacta dun obxecto. O seu uso \u00e9 con todo algo perigoso, dado que non permite identificar o branco e calquera buque pr\u00f3ximo ao sinal emitido detectaraa. Iso permite identificar facilmente o tipo de sonar (normalmente pola s\u00faa frecuencia) e a s\u00faa posici\u00f3n (pola potencia da onda sonora). M\u00e1is a\u00ednda, o sonar activo permite ao usuario detectar obxectos dentro nun determinado alcance, pero tam\u00e9n permite que outras plataformas detecten o sonar activo desde unha distancia moito maior.\nDebido a que o sonar activo non permite unha identificaci\u00f3n exacta e \u00e9 moi ruidoso, este tipo de detecci\u00f3n \u00fasase desde plataformas r\u00e1pidas (avi\u00f3ns e helic\u00f3pteros) ou ruidosas (a maior\u00eda de buques de superficies), pero de cando en cando desde submarinos. Cando un sonar activo se usa en superficie, adoita activarse moi brevemente en per\u00edodos intermitentes, para reducir o risco de detecci\u00f3n polo sonar pasivo dun inimigo. As\u00ed, o sonar activo adoita considerarse un apoio do pasivo. Nas aeronaves o sonar activo \u00fasase en sonoboias rexeitables que se lanzan sobre a zona a patrullar ou preto dos contactos dun posible inimigo.\nO sonar pasivo escoita os ru\u00eddos polo que ten vantaxes evidentes sobre o activo. Xeralmente ten un alcance moito maior que o activo e permite a identificaci\u00f3n do branco. Dado que calquera veh\u00edculo de motor fai algo de ru\u00eddo, terminar\u00e1 sendo detectado, dependendo s\u00f3 da cantidade de ru\u00eddo emitido e do presente na zona, as\u00ed como a tecnolox\u00eda usada. Nun submarino, o sonar pasivo montado a proa detecta nuns 270\u00ba respecto ao centro do buque, a matriz montada no casco, uns 160\u00ba a cada lado, e a matriz da torreta nos 360\u00ba. As zonas cegas d\u00e9bense \u00e1 propia interferencia do buque. Cando se detecta un sinal en certa direcci\u00f3n (o que significa que algo fai ru\u00eddo en devandita direcci\u00f3n, ao que se chama detecci\u00f3n de banda larga) \u00e9 posible enfocar e analizar o sinal recibida (an\u00e1lise de banda estreita). Isto ad\u00f3itase facer usando unha aplicaci\u00f3n matem\u00e1tica chamada transformada de Fourier que serve para mostrar as diferentes frecuencias que forman o son. Dado que cada motor fai un ru\u00eddo espec\u00edfico, \u00e9 f\u00e1cil identificar o obxecto.\nOutro uso do sonar pasivo \u00e9 determinar a traxectoria do branco. Este proceso ch\u00e1mase An\u00e1lise do Movemento do Branco (TMA, \"Target Motion Analysis\"), e permite calcular o alcance, curso e velocidade do branco. O TMA real\u00edzase marcando desde que direcci\u00f3n procede o son en momentos diferentes, e comparando o movemento co do buque do propio operador. Os cambios no movemento relativo anal\u00edzanse usando t\u00e9cnicas xeom\u00e9tricas est\u00e1ndar xunto con algunhas asunci\u00f3ns respecto dos casos l\u00edmite.\nO sonar pasivo \u00e9 furtivo e moi \u00fatil, pero require compo\u00f1entes moi sofisticados e caros (filtros de paso de banda, receptores, ordenadores, software de an\u00e1lise etc\u00e9tera). Adoita equiparse en barcos caros para mellorar a detecci\u00f3n. Os buques de superficie \u00fasano eficazmente, pero \u00e9 ata mellor usado en submarinos e tam\u00e9n se emprega en avi\u00f3ns e helic\u00f3pteros.\nSonar antisubmarino.\nAta hai pouco, os sonares en barcos de superficie adoitaban montarse sobre o casco, aos lados ou na proa. Pronto se determinou tras os seus primeiros usos que se necesitaba un medio de reducir o ru\u00eddo da navegaci\u00f3n. Primeiro usouse lenzo montado nun marco, e logo protecci\u00f3ns de aceiro. Actualmente os domos adoitan facerse de pl\u00e1stico reforzado ou goma presurizada. Estes sonares son principalmente activos, por exemplo o SQS-56.\nDebido aos problemas do ru\u00eddo dos barcos tam\u00e9n se empregan sonares remolcados. Estes tam\u00e9n te\u00f1en a vantaxe de poder situarse a maior profundidade. Con todo, existen limitaci\u00f3ns ao seu uso en augas pouco profundas. Un problema \u00e9 que os cabestrantes necesarios para lanzar e recuperar estes sonares son grandes e caros.\nUn exemplo deste tipo de sonares \u00e9 o Sonar 2087 fabricado por Thales Underwater Systems.\nTorpedo activo / pasivo.\nOs torpedos modernos adoitan inclu\u00edr un sonar activo/pasivo, que pode usarse para localizar directamente o branco, pero tam\u00e9n para seguir ronseis. Un exemplo pioneiro deste tipo de torpedos \u00e9 o Mark 37.\nMina ac\u00fastica.\nAs minas poden incorporar un sonar para detectar, localizar e reco\u00f1ecer o seu branco. Un exemplo \u00e9 a mina CAPTOR.\nSonar de caza de minas.\nO sonar antiminas (MCM, \"Mine Countermeasure\") \u00e9 un tipo especializado de sonar usado para detectar obxectos pequenos. A maior\u00eda deles m\u00f3ntanse no casco, sendo un exemplo o Tipo 2093\nSonar submarino.\nOs submarinos conf\u00edan no sonar moito m\u00e1is que os barcos de superficie, que non poden usalo a gran profundidade. Estes equipos poden montarse no caso ou ser remolcados.\nSonar aeroembarcado.\nOs helic\u00f3pteros poden usarse para a loita antisubmarina despregando campos de sonoboias activas/pasivas ou empregado un sonar sumergible, como o AQS-13. Os avi\u00f3ns convencionais tam\u00e9n poden lanzar sonoboias, tendo m\u00e1is autonom\u00eda e capacidade para iso. O proceso dos datos recollidos por estes equipos pode realizarse na aeronave ou nun barco. Os helic\u00f3pteros tam\u00e9n se usaron en misi\u00f3ns de contramedidas fronte \u00e1s minas, usando sonares remolcados como o AQS-20A.\nContramedidas.\nPoden ser remolcados ou independentes. Un exemplo pioneiro foi o Sieglinde alem\u00e1n.\nComunicaci\u00f3ns subacu\u00e1ticas.\nOs barcos e submarinos van equipados cuns equipos especiais para a comunicaci\u00f3n submarina, comunmente chamados tel\u00e9fonos submarinos. Un est\u00e1ndar OTAN permite que os diferentes tipos interact\u00faen. Exemplos destes equipos son o UQC ou o AN/WQC-2, tam\u00e9n chamados Gertrude.\nVixilancia mari\u00f1a.\nDurante moitos anos os Estados Unidos tivo operativo un gran conxunto de matrices de sonar pasivo en varios puntos dos oc\u00e9anos do mundo, chamado colectivamente SOSUS (\"Sound Surveillance System\", \"sistema de vixilancia sonora\") e m\u00e1is tarde IUSS (\"Integrated Undersea Surveillance System\", \"sistema integrado de vixilancia submarina\"). Crese que un sistema parecido foi operado pola Uni\u00f3n Sovi\u00e9tica.\nAo ser utilizadas matrices montadas permanentemente no fondo do oc\u00e9ano, situ\u00e1banse en lugares moi silenciosos para lograr grandes alcances. O procesamento de sinais realiz\u00e1base utilizando grandes computadores en terra. Co final da guerra fr\u00eda unha matriz SOSUS foi destinada a uso cient\u00edfico.\nSeguridade submarina.\nO sonar pode usarse para detectar homes-ra e outros mergulladores. Isto pode ser necesario ao redor de barcos ou nas entradas dos portos. O sonar activo tam\u00e9n pode usarse como mecanismo disuasorio. Un exemplo destes equipos \u00e9 o \"Cerberus\".\nSonar de interceptaci\u00f3n.\nEste sonar des\u00e9\u00f1ase para detectar e localizar as transmisi\u00f3ns de sonares host\u00eds. Un exemplo \u00e9 o Tipo 2082 equipado nos submarinos de clase Vanguard.\nAplicaci\u00f3ns civ\u00eds.\nAplicaci\u00f3ns pesqueiras.\nA pesca \u00e9 unha importante industria suxeita a unha demanda crecente, pero o volume de capturas mundial cae como resultado dunha maior escaseza de recursos. A industria enfr\u00f3ntase a un futuro de consolidaci\u00f3n mundial continua ata que poida alcanzar un punto de sustentabilidade. Con todo, a consolidaci\u00f3n das frotas pesqueiras carrexou unha crecente demanda de sofisticados equipos electr\u00f3nicos de localizaci\u00f3n pesqueira tales como sensores, emisores e sonares. Historicamente, os pescadores usaron moitas t\u00e9cnicas diferentes para localizar bancos de peixes. Con todo, a tecnolox\u00eda ac\u00fastica foi unha das forzas m\u00e1is importantes tras o desenvolvemento dos pesqueiros comerciais modernos.\nAs ondas sonoras viaxan de forma diferente a trav\u00e9s dos peixes que por augas limpas debido a que a vexiga natatoria rechea de aire destes ten unha densidade diferente \u00e1 da auga mari\u00f1a. Esta diferenza de densidade permite a detecci\u00f3n de bancos de peixes usando o son reflectido. Actualmente, os pesqueiros comerciais dependen case completamente dos equipos ac\u00fasticos para detectar peixes.\nCompa\u00f1\u00edas como Marport Canada, Wesmar, Furuno, Krupp e Simrad fabrican sonares e instrumentos ac\u00fasticos para a industria pesqueira. Por exemplo, os sensores de redes toman varias medidas baixo a auga e transmiten a informaci\u00f3n ata un receptor a bordo. Cada sensor vai equipado cun ou m\u00e1is transdutores ac\u00fasticos dependendo da s\u00faa funci\u00f3n concreta. Os datos transm\u00edtense usando telemetr\u00eda ac\u00fastica e rec\u00edbense nun hidr\u00f3fono montado no casco. Os sinais proc\u00e9sanse e m\u00f3stranse nun monitor de alta resoluci\u00f3n.\nC\u00e1lculo de profundidade.\nEmitindo ondas sonoras directamente cara ao fondo e rexistrando o eco de retorno \u00e9 posible calcular a profundidade, dado que a velocidade do son na auga \u00e9 m\u00e1is ou menos estable nun rango de profundidades pequeno.\nLocalizaci\u00f3n de redes.\nEmpr\u00e9ganse equipos ac\u00fasticos montados sobre as redes, que transmiten a informaci\u00f3n rexistrada por cable ou telemetr\u00eda ac\u00fastica ao buque pesqueiro. As\u00ed se sabe con exactitude a distancia da rede ao fondo e a superficie, a cantidade de peixe dentro da mesma, e outros datos relevantes.\nC\u00e1lculo da velocidade do buque.\nDesenvolv\u00e9ronse sonares para medir a velocidade do barco relativa \u00e1 auga e ao fondo mari\u00f1o.\nSonars ROV/UUV.\nEquip\u00e1ronse pequenos sonares en ROV e UUV para permitir o seu funcionamento en condici\u00f3ns de baixa visibilidade. Estes sonares \u00fasanse para explorar por diante do veh\u00edculo.\nLocalizaci\u00f3n de aeronaves.\nAs aeronaves equ\u00edpanse con sonares que funcionan como boias para permitir a s\u00faa localizaci\u00f3n en caso dun accidente no mar.\nAplicaci\u00f3ns cient\u00edficas.\nEstimaci\u00f3n da biomasa.\nPoden usarse sonares para estimar a biomasa presente nunha rexi\u00f3n acu\u00e1tica, en funci\u00f3n do reflexo sonoro devolto por esta. A principal diferenza cos equipos de localizaci\u00f3n pesqueira \u00e9 que a an\u00e1lise hidroac\u00fastica cuantitativa require que as medidas se realicen cun equipo o suficientemente sensible e ben calibrado como para obter medidas fiables.\nOs equipos hidroac\u00fasticos prov\u00e9n un m\u00e9todo repetible e non invasivo de recoller datos continuos e de alta resoluci\u00f3n (por baixo do metro) en secci\u00f3ns tridimensionais, o que permite medir a abundancia e distribuci\u00f3n dos recursos pesqueiros.\nEtiquetas ac\u00fasticas.\nPara seguir os movementos de peixes, baleas etc\u00e9tera pode axustarse a un animal un dispositivo ac\u00fastico que emita pulsos a certos intervalos, posiblemente codificando, por exemplo, a profundidade.\nMedida de ondas.\nUn transdutor ac\u00fastico vertical montado no fondo mari\u00f1o ou sobre unha plataforma pode usarse para realizar medidas do ton e as mol\u00e9culas das ondas. Disto poden derivarse estat\u00edsticas das condici\u00f3ns na superficie dunha localizaci\u00f3n dada.\nMedida da velocidade da auga.\nDesenvolv\u00e9ronse sonares de curto alcance especiais para permitir a medida da velocidade da auga, ao baleiro.\nDeterminaci\u00f3n do tipo de fondo.\nDesenvolv\u00e9ronse sonares que poden usarse para caracterizar o fondo mari\u00f1o: lodo, area, grava,limos etc\u00e9tera. Isto adoita lograrse comparando os retornos directos e reflectidos polo fondo.\nC\u00e1lculo da topograf\u00eda do fondo.\nOs sonares de varrido lateral poden usarse para confeccionar datos da topograf\u00eda dunha zona. Sonares de baixa frecuencia como GLORIA foron usados na exploraci\u00f3n da plataforma continental mentres os de maior frecuencia empr\u00e9ganse para exploraci\u00f3ns detalladas de zonas m\u00e1is pequenas.\nCaracterizaci\u00f3n do subsolo mari\u00f1o.\nDesenvolv\u00e9ronse potentes sonares de baixa frecuencia (maiores de 58 gHz) para permitir a caracterizaci\u00f3n das capas superficiais do fondo mari\u00f1o.\nSonar de apertura sint\u00e9tica.\nDiversos sonares de apertura sint\u00e9tica foron constru\u00eddos en laboratorio e alg\u00fans chegaron a usarse en sistemas de procura e eliminaci\u00f3n de minas de grafito.\nArqueolox\u00eda subacu\u00e1tica.\nDetecci\u00f3n de pecios e xacementos subacu\u00e1ticos e a s\u00faa localizaci\u00f3n no fondo mari\u00f1o."}
{"id": "187052", "revid": "1131", "url": "https://gl.wikipedia.org/wiki?curid=187052", "title": "Grolos", "text": "O top\u00f3nimo galego Grolos pode referirse a:"}
{"id": "187063", "revid": "88628", "url": "https://gl.wikipedia.org/wiki?curid=187063", "title": "Born This Way", "text": "Born This Way ( en galego, \"Nac\u00edn as\u00ed\" ) \u00e9 o terceiro \u00e1lbum de estudio da cantante estadounidense de pop Lady Gaga. Foi lanzado o 23 de maio de 2011. A s\u00faa composici\u00f3n tivo lugar durante a xira \"The Monster Ball Tour\" (2009-2011) . Precedendo \u00f3 seu lanzamento, foi publicado o seu primeiro single, hom\u00f3nimo, o 11 de febreiro de 2011. Con 288.000 copias vendidas o seu primeiro e d\u00eda e 1\u00a0921\u00a0000 na s\u00faa primeira semana, en total ten vendido a d\u00eda de hoxe m\u00e1is de 7\u00a0000\u00a0000 exemplares. Debutou no n\u00famero un en 15 pa\u00edses.\nEscritura.\nGaga foi falando cos seus fans durante os seus concertos sobre a nova m\u00fasica que estaba a facer. A marzo de 2010, afirmaba que xa ti\u00f1a o que ser\u00eda primeiro single gravado. En xu\u00f1o dese ano incorporaba \u00f3 setlist da xira a balada \"Yo\u00fc and I\", que ser\u00eda cuarto single do novo \u00e1lbum que ver\u00eda a luz \u00f3s 11 meses. A partir de ent\u00f3n, as referencias \u00f3 seu novo \u00e1lbum eran continuas no seus concertos e na s\u00faa conta de Twitter. A isto hai que sumarlle as declaraci\u00f3ns de colaboradores como Akon ou Fernando Garibay.\nEstamos ante un \u00e1lbum de letras profundas e comprometidas. Gaga trata temas como a igualdade (tanto da muller como dos homosexuais), a inmigraci\u00f3n, a relixi\u00f3n e a defensa de identidade \u00fanica a persoal de cada un mesmo como o m\u00e1is importante. A inspiraci\u00f3n detr\u00e1s das letras son as propias experiencias que lle contaban os seus fans (\"Born This Way\", \"Bad Kids\", \"Americano\", \"Electric Chapel\") e sobre a s\u00faa biograf\u00eda. Deste xeito, foi capaz de falar sobre o seu antigo xeito de vida (\"Marry The Night\", \"Black Jesus \u2020 Amen Fashion\", \"Yo\u00fc and I\"), sobre os problemas que a inquietan (sobre o amor e a igualdade na sociedade independentemente da cor e a sexualidade en \"Born This Way\", a inmigraci\u00f3n, a relixi\u00f3n e o matrimonio gay en \"Americano\"), sobre o que est\u00e1 disposta a facer polos seus ideais (\"The Queen\"). \u00d3 abrir o libreto p\u00f3dese ler unha dedicatoria que define o \u00e1lbum: \"Este \u00e1lbum \u00e9 para v\u00f3s\". Nas palabras da autora, este \u00e9 un disco sobre \" amar quen es e ser fiel a ti mesmo \".\n\"Marry The Night\", escrita e producida por Gaga e Garibay, \u00e9 unha homenaxe a Nova York. O tema que d\u00e1 nome \u00f3 \u00e1lbum , \"Born This Way\", \u00e9 un himno \u00e1 liberdade, \u00e1 igualdade e \u00f3 amor, sendo escrita e producida por Gaga coa axuda de Jeppe Laursen na letra e Garibay na produci\u00f3n. O seguinte tema , \"Government Hooker\", conta a fantas\u00eda sexual entre Marilyn Monroe e o presidente Kennedy e foi escrita e producida por Gaga e DJ White Shadow, incorporando elementos de \u00f3pera. A continuaci\u00f3n v\u00e9n unha historia de traiz\u00f3ns e amor escrita e producida por Gaga e RedOne, con moito parecido a \"Bad Romance\". \"Judas\" ,nas palabras de Gaga, vai \"sobre namorarse do home equivocado una e outra vez\". Na quinta canci\u00f3n, \"Americano\", temos un n\u00famero italo-cauc\u00e1sico e flamenco mariachi \u00f3 mesmo tempo. Gaga atr\u00e9vese co espa\u00f1ol neste tema escrito e producido por ela e Garibay, que reflexiona sobre a inmigraci\u00f3n e o matrimonio gay e a perspectiva que ten a relixi\u00f3n sobre isto. \"Hair\" \u00e9 o sexto \"beat\". Escrita e producida por Gaga e RedOne, nesta seudobalada \"disco\" de potent\u00edsimo estribillo a extravagante artista afirma ser tan libre como o seu pelo nunha escena de rebeld\u00eda xuvenil. O saxo \u00e9 de Clarence Clemons, da E-Street Band; ela non se \u00eda conformar con menos. O s\u00e9timo posto \u00e9 para \"Schei\u00dfe\" (merda en alem\u00e1n), onde o pluriling\u00fcismo \u00e9 m\u00e1is vehicular que anecd\u00f3tico nesta mestura de techno industrial e estribillo \"eurotrash\", obra de Gaga e RedOne. A continuaci\u00f3n temos \"Bloody Mary\", de Gaga, Garibay e DJ White Shadow. Destaca o pizzicato inicial, a bonita melod\u00eda e o coro rob\u00f3tico. A novena canci\u00f3n \u00e9 \"Black Jesus + Amen Fashion\". Escrita por Gaga e DJ White Shadow, est\u00e1 baseada en episodios da vida da cantante. Despois at\u00f3pamonos con \"Bad Kids\", inspirada nas historias dos seus fanas que Gaga puido co\u00f1ecer na s\u00faa xira.\u00c9 unha homenaxe \u00e1s s\u00faas historias. De seguido v\u00e9n \"Fashion of his Love\", unha exaltaci\u00f3n do amor cunhas letras apaixonadas e entusiastas. A doceava canci\u00f3n \u00e9 \"Highway Unicorn ( Road to Love ) \", obra conxunta de todos os produtores deste disco (Gaga, Garibay, RedOne e DJ White Shadow). Cualificada pola cr\u00edtica como \"\u00e9pica setenteira\", comeza como un remix e acaba coma un collage de sensaci\u00f3ns que loitan por elevarse m\u00e1is que as anteriores. M\u00e1is arriba non se pode. Nas palabras de autora, a canci\u00f3n \" \u00e9 sobre min, conducindo pola estrada con nada salvo un so\u00f1o\". Seguimos con \"Heavy Metal Lover\", considerada pola cr\u00edtica como a \u00fanica canci\u00f3n deste \u00e1lbum que poder\u00eda estar no de calquera outra popstar contempor\u00e1neas. Este bombazo electro-pop describe a s\u00faa relaci\u00f3n co seu ex-mozo L\u00fcc Carl. A escritura e produci\u00f3n corren a cargo de Gaga e Garibay. O n\u00famero catorce, de Gaga e DJ White Shadow, \u00e9 ocupado por \"Electric Chapel\", con guitarras setenteiras aplicadas a unha base \"trance\". Despois est\u00e1 \"The Queen\", \"sobre a valent\u00eda, sobre non ter medo a ser un grande\". De seguido chega \"Yo\u00fc and I\", nomeada \u00f3 Grammy a mellor canci\u00f3n do ano. L\u00fcc Carl volve a ser a inspiraci\u00f3n nesta balada escrita s\u00f3 por Gaga e con guitarra de Brian May, de \"Queen\". O piano honky-tonk e as percusi\u00f3ns \u00f3 \"We Will Rock You\" acomp\u00e1\u00f1annos nesta peza feita para ser interpretada nos grandes estadios. O colof\u00f3n chega con \"The Edge Of Glory\", a mellor canci\u00f3n deste traballo para a cr\u00edtica en xeral. Escrita e producida por Gaga e Garibay, a s\u00faa composici\u00f3n veu motivada pola morte do av\u00f3 de Gaga. O minuto de saxof\u00f3n de Clarence Clemons sobre sintetizadores \u00f3 \"Moroder\" merece o t\u00edtulo de achazgo de produci\u00f3n dun \u00e1lbum que triunfa indo \u00f3 l\u00edmite. Un paso cada vez m\u00e1is preto do precipicio.\nComposici\u00f3n musical.\n\"Born This Way\" non ten que ver cos traballos anteriores de Gaga. Neste disco apr\u00e9cianse os m\u00e1is variopintos estilos ( dance, \u00f3pera, heavy metal, eurotrash, rock 'n roll, disco). Destaca o canto gregoriano en \"Bloody Mary\", a guitarra el\u00e9ctrica de \"Bad Kids\", a m\u00fasica mariachi en \"Americano\" e, sobre todo, o saxo posto por unha lenda como foi Clarence Clemons (Bruce Springsteen and the E-Street Band) en \"Hair\" e \"The Edge of Glory\" e o solo do guitarrista de \"Queen\" Brian May en \"Yo\u00fc and I\". Por isto podemos dicir que Gaga rodeouse de verdadeiras lendas para este disco.\nAs principais inspiraci\u00f3ns para este \u00e1lbum foron Whitney Houston (\"Marry The Night\", \"Fashion of his Love\") e Bruce Springsteen (\"Hair\", \"Highway Unicorn\", \"The Edge of Glory\").\nSingles.\n1. Born This Way [#1 en Espa\u00f1a]\nLanzamento dixital e radial : 11 de febreiro de 2011\nLanzamento f\u00edsico : 15 de marzo de 2011\n2. Judas [#6 en Espa\u00f1a]\nLanzamento dixital e radial : 15 de abril de 2011\nLanzamento f\u00edsico : 13 de maio de 2011\n3. The Edge Of Glory [#5 en Espa\u00f1a]\nLanzamento dixital e radial : 9 de maio de 2011\nLanzamento f\u00edsico : 8 de xullo de 2011\n4. Yo\u00fc and I\nLanzamento dixital e radial : 23 de agosto de 2011\nLanzamento f\u00edsico : 30 de setembro de 2011\n5. Marry The Night\nLanzamento dixital : 15 de novembro de 2011\nLanzamento f\u00edsico : 2 de decembro de 2011\n6. Bloody Mary [#96 en Espa\u00f1a]\nLanzamento radial: 17 de xaneiro de 2023"}
{"id": "187064", "revid": "89787", "url": "https://gl.wikipedia.org/wiki?curid=187064", "title": "La Calle", "text": "La Calle foi un peri\u00f3dico editado na Coru\u00f1a entre marzo e abril de 1936.\nTraxectoria.\nSubtitulado \"Semanario popular\", sa\u00edu \u00e1 r\u00faa o 2 de marzo de 1936. Cada exemplar constaba de catro p\u00e1xinas e vend\u00edase por 15 c\u00e9ntimos. Publicaci\u00f3n de esquerdas, pr\u00f3xima ao Partido Sindicalista, \u00eda dirixido a todas a correntes da esquerda local. Dirixido practicamente por Manuel Fern\u00e1ndez, entre os seus colaboradores estaban persoeiros da CNT cr\u00edticos coa radicalidade do seu discurso como Jos\u00e9 Villaverde Velo (que asinaba como Juan Jos\u00e9), V\u00edctor Cr\u00e9mer Alonso, Carlos Pereira (Karper) e Gonzalo Pant\u00edn. Pero tam\u00e9n republicanos e galeguistas como o Doutor Hervada, o profesor Pl\u00e1cido R. Castro e o antigo anarquista e alicerce do movemento veci\u00f1al coru\u00f1\u00e9s, Manuel Mart\u00ednez P\u00e9rez. Organizou un acto de homenaxe \u00e1s mulleres o 3 de marzo no Teatro Rosal\u00eda Castro no que interviron Manuel Fern\u00e1ndez, Jos\u00e9 B\u00faa Carou e Jos\u00e9 Villaverde. Rematou a s\u00faa andaina o 13 de abril de 1936."}
{"id": "187066", "revid": "56817", "url": "https://gl.wikipedia.org/wiki?curid=187066", "title": "!!! (\u00e1lbum)", "text": "!!! \u00e9 o \u00e1lbum de estrea da banda estadounidense de dance-punk !!!, editado o 19 de xu\u00f1o do 2001 a trav\u00e9s do selo Gold Standard Laboratories."}
{"id": "187067", "revid": "56817", "url": "https://gl.wikipedia.org/wiki?curid=187067", "title": "Rooster", "text": "\"Rooster\" \u00e9 unha canci\u00f3n da banda estadounidense Alice in Chains, editada como sinxelo do seu \u00e1lbum \"Dirt\" no ano 1993. O tema ser\u00eda inclu\u00eddo nos \u00e1lbums recompilatorios \"Unplugged\" (1996), \"Music Bank\" (1999), \"Greatest Hits\" (2001) e \"The Essential Alice in Chains\" (2006). Unha versi\u00f3n demo da canci\u00f3n foi tam\u00e9n inclu\u00edda en \"Music Bank\"."}
{"id": "187068", "revid": "56817", "url": "https://gl.wikipedia.org/wiki?curid=187068", "title": "Moment Bends", "text": "Moment Bends \u00e9 o cuarto \u00e1lbum da banda australiana de indie pop Architecture in Helsinki, editado o 8 de abril do 2011 en Australia e o 3 de maio nos Estados Unidos. O proxecto inicialmente \u00eda chamarse \"Vision Revision\". O seu primeiro sinxelo foi o tema \"Contact High\", a\u00ednda que \"That Beep\", que tam\u00e9n est\u00e1 inclu\u00edda no \u00e1lbum, fora editada como EP no ano 2008."}
{"id": "187069", "revid": "85894", "url": "https://gl.wikipedia.org/wiki?curid=187069", "title": "Gra\u00f1a, Cures, Boiro", "text": "Gra\u00f1a \u00e9 un lugar da parroquia de Cures no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE) en 2013 ti\u00f1a catro habitantes (dous homes e d\u00faas mulleres)."}
{"id": "187070", "revid": "1888", "url": "https://gl.wikipedia.org/wiki?curid=187070", "title": "Os Gra\u00f1as", "text": ""}
{"id": "187071", "revid": "85894", "url": "https://gl.wikipedia.org/wiki?curid=187071", "title": "Os Gra\u00f1as, Pousada, Sobrado", "text": "Os Gra\u00f1as \u00e9 un lugar da parroquia de Pousada no concello coru\u00f1\u00e9s de Sobrado na comarca da Terra de Melide. Ti\u00f1a 5 habitantes no ano 2010 segundo datos do IGE, dos cales 4 eran mulleres e 1 home."}
{"id": "187072", "revid": "1888", "url": "https://gl.wikipedia.org/wiki?curid=187072", "title": "Gra\u00f1anova", "text": ""}
{"id": "187073", "revid": "89787", "url": "https://gl.wikipedia.org/wiki?curid=187073", "title": "Gra\u00f1anova, Meira, Meira", "text": "Gra\u00f1anova \u00e9 un lugar da parroquia de Meira no concello lugu\u00e9s de Meira. Segundo o IGE, en 2013 ti\u00f1a 22 habitantes (13 homes e 9 mulleres)."}
{"id": "187074", "revid": "1888", "url": "https://gl.wikipedia.org/wiki?curid=187074", "title": "As Gra\u00f1as", "text": ""}
{"id": "187076", "revid": "25871", "url": "https://gl.wikipedia.org/wiki?curid=187076", "title": "Like a Stone", "text": "\"Like a Stone\" \u00e9 unha canci\u00f3n da banda estadounidense de rock alternativo Audioslave, editada como segundo sinxelo do seu \u00e1lbum de estrea \"Audioslave\" o 28 de xaneiro do 2003. O tema chegou ao m\u00e1is alto das listas da \"Billboard\" \"Hot Mainstream Rock Tracks\" e \"Hot Modern Rock Tracks\", e acadou o n\u00famero 31 da \"Hot 100\".\nListaxe de canci\u00f3ns.\nTodas as letras por Chris Cornell; e toda a m\u00fasica por Audioslave, ag\u00e1s \"Super Stupid\" composta por George Clinton, Eddie Hazel, Billy Bass Nelson e Tawl Ross."}
{"id": "187077", "revid": "56817", "url": "https://gl.wikipedia.org/wiki?curid=187077", "title": "Bikini Kill (EP)", "text": "Bikini Kill tr\u00e1tase dun EP da banda de punk rock estadounidense Bikini Kill, editado en xu\u00f1o de 1992 a trav\u00e9s do selo Kill Rock Stars."}
{"id": "187078", "revid": "98629", "url": "https://gl.wikipedia.org/wiki?curid=187078", "title": "Bloc Party (EP)", "text": "Bloc Party \u00e9 un EP recompilatorio da banda inglesa de post-punk revival Bloc Party no que se incl\u00faen os seus dous primeiros sinxelos brit\u00e1nicos: \"She's Hearing Voices\" e \"Banquet/Staying Fat\". Foi lanzado o 24 de maio do 2004 a trav\u00e9s do selo V2 Records. No Xap\u00f3n aparecer\u00eda no mes de agosto e nos Estados Unidos en setembro polo selo Dim Mak Records."}
{"id": "187079", "revid": "17467", "url": "https://gl.wikipedia.org/wiki?curid=187079", "title": "Nemesisters", "text": "Nemesisters \u00e9 o terceiro e derradeiro \u00e1lbum da banda de rock alternativo estadounidense Babes in Toyland, editado o 9 de maio de 1995 a trav\u00e9s do selo Reprise Records.\nListaxe de canci\u00f3ns.\nTodos os temas compostos por Babes in Toyland ag\u00e1s onde se indique."}
{"id": "187080", "revid": "56817", "url": "https://gl.wikipedia.org/wiki?curid=187080", "title": "The Ideal Height", "text": "\"The Ideal Height\" \u00e9 unha canci\u00f3n da banda escocesa de rock alternativo Biffy Clyro, editada como primeiro sinxelo do seu \u00e1lbum \"The Vertigo Of Bliss\" o 24 de marzo de 2003. O tema acadou o posto 46 da lista brit\u00e1nica de sinxelos.\nListaxe de canci\u00f3ns.\nLetras por Simon Neil e m\u00fasica por Biffy Clyro."}
{"id": "187081", "revid": "865", "url": "https://gl.wikipedia.org/wiki?curid=187081", "title": "The Vertigo Of Bliss", "text": ""}
{"id": "187083", "revid": "12452", "url": "https://gl.wikipedia.org/wiki?curid=187083", "title": "Liga Celta de rugby", "text": ""}
{"id": "187084", "revid": "5863", "url": "https://gl.wikipedia.org/wiki?curid=187084", "title": "Sinartrose", "text": ""}
{"id": "187085", "revid": "56817", "url": "https://gl.wikipedia.org/wiki?curid=187085", "title": "Sutura (articulaci\u00f3n)", "text": "Unha sutura \u00e9 unha articulaci\u00f3n fibrosa, inm\u00f3bil ou sinartrose entre os \u00f3sos do cranio, establecendo as uni\u00f3ns entre estes \u00f3sos.\nExisten tres clases suturas:"}
{"id": "187086", "revid": "98629", "url": "https://gl.wikipedia.org/wiki?curid=187086", "title": "Observaci\u00f3n", "text": "A observaci\u00f3n \u00e9 unha actividade realizada por un ser vivo (por exemplo, un ser humano), que detecta e asimila a informaci\u00f3n dun feito, ou o rexistro dos datos utilizando os sentidos como instrumentos principais. O termo tam\u00e9n pode referirse a calquera dato recollido durante esta actividade.\nObservaci\u00f3n na ciencia.\nO m\u00e9todo cient\u00edfico incl\u00fae os seguintes pasos:\nA \"observaci\u00f3n\" desempe\u00f1a papel no primeiro e no cuarto paso da lista anterior. Neste recurso util\u00edzanse os cinco sentidos fisiol\u00f3xicos, xunto coas t\u00e9cnicas de medici\u00f3n.\nObservaci\u00f3n na filosof\u00eda.\nA \"observaci\u00f3n\" en termos filos\u00f3ficos \u00e9 o proceso de filtrar informaci\u00f3n sensorial a trav\u00e9s do proceso de pensamento. A entrada rec\u00edbese ou perc\u00edbese por alg\u00fan dos cinco sentidos para despois ser analizada xa sexa a trav\u00e9s do pensamento racional xa do pensamento irracional. Por exemplo: un individuo X \"ve\" a un pai golpear ao seu fillo, ent\u00f3n o individuo X \"observa\" e cualifica tal acci\u00f3n como boa ou mala. As deduci\u00f3ns sobre se as condutas son boas ou malas poden basearse s\u00f3 en preferencias e non necesariamente na construci\u00f3n de relaci\u00f3ns, ou estudos das consecuencias derivadas da conduta observada. Co paso do tempo as impresi\u00f3ns almacenadas na conciencia relativas \u00e1s observaci\u00f3ns, xunto coas conseguintes relaci\u00f3ns e consecuencias, permitir\u00e1n ao individuo X constru\u00edr un concepto acerca das implicaci\u00f3ns morais dun comportamento.\nA caracter\u00edstica definitoria da observaci\u00f3n, en filosof\u00eda, \u00e9 que trata de extraer conclusi\u00f3ns, as\u00ed como de constru\u00edr puntos de vista persoais acerca de como manexar o cualificar situaci\u00f3ns similares no futuro, en lugar de rexistrar simplemente algo que sucedeu. Por\u00e9n, segundo Jiddu Krishnamurti, a observaci\u00f3n non implica a elaboraci\u00f3n de conclusi\u00f3ns e a creaci\u00f3n de puntos de vista persoais, facendo fincap\u00e9 na non acumulaci\u00f3n de co\u00f1ecementos. Esta observaci\u00f3n, afirma, permite que a mente sexa libre.\nO papel da observaci\u00f3n na arte.\nObservar \u00e9 mirar as formas e imaxes con atenci\u00f3n e estudar as s\u00faas calidades visuais e o seu significado.\nO gran debuxante espa\u00f1ol de banda dese\u00f1ada Jes\u00fas Blasco cr\u00eda que \"a primeira condici\u00f3n para chegar a ser un bo ilustrador, consiste en cultivar e desenvolver perfectamente o esp\u00edrito de observaci\u00f3n\".\nObservaci\u00f3n na investigaci\u00f3n cualitativa.\n\u00c9 unha t\u00e9cnica de recolecci\u00f3n de datos que explora, describe, comprende, identifica e xera hip\u00f3teses sobre ambientes, contextos, subculturas e a maior\u00eda dos aspectos da vida social. Os tipos de observaci\u00f3n son:"}
{"id": "187089", "revid": "1131", "url": "https://gl.wikipedia.org/wiki?curid=187089", "title": "Rafael Hernanz Angulo", "text": "Rafael Hernanz Angulo, nado en Pontevedra o 21 de decembro de 1965 e finado en Madrid o 6 de setembro de 2011, foi un \u00e1rbitro de f\u00fatbol galego.\nTraxectoria.\nProfesionalmente, Hernanz Angulo foi un avogado, licenciado en Dereito pola Universidade Complutense de Madrid. Empregado de banca, dedicouse \u00e1 xesti\u00f3n de entidades deportivas e participou no equipo organizador dos Xogos Ol\u00edmpicos de 1992, as\u00ed como director xeral de diferentes clubs deportivos, entre eles o Pontevedra CF ou Albacete Balompi\u00e9. Mestrado en Dereito deportivo pola Universidade de Lleida e diplomado posteriormente en Xesti\u00f3n e administraci\u00f3n de entidades deportivas pola Complutense, tam\u00e9n integrou diversos comit\u00e9s disciplinarios de federaci\u00f3ns deportivas e postos como a secretar\u00eda xeral da Asociaci\u00f3n Espa\u00f1ola de Dereito Deportivo.\nComo \u00e1rbitro de f\u00fatbol, en 1995 ascendeu a Segunda divisi\u00f3n espa\u00f1ola, onde disputou unicamente unha temporada, pois en 1996 conseguiu o ascenso a Primeira. Na m\u00e1xima categor\u00eda resiste soamente un ano, e en 1997 descende a Segunda e ao ano seguinte regresou a Segunda B, nunha decisi\u00f3n que recorreu xudicialmente e que ga\u00f1ou. Nese ano deixou a arbitraxe e retomou a vida laboral como avogado. \nRecibiu a Medalla da Real Orde del M\u00e9rito Deportivo de Espa\u00f1a a t\u00edtulo p\u00f3stumo en 2011.\nVida persoal.\nFoi irm\u00e1n da poeta Beatriz Hernanz."}
{"id": "187093", "revid": "12452", "url": "https://gl.wikipedia.org/wiki?curid=187093", "title": "Magners League", "text": ""}
{"id": "187094", "revid": "29398", "url": "https://gl.wikipedia.org/wiki?curid=187094", "title": "Beatriz Hernanz", "text": "Beatriz Hernanz Angulo, nada en Pontevedra o 17 de outubro de 1963, \u00e9 unha poeta, tradutora e cr\u00edtica literaria galega.\nTraxectoria.\nDoutora en Filolox\u00eda Hisp\u00e1nica pola Universidade Complutense de Madrid, ten traballado no \u00e1mbito da docencia universitaria e da cr\u00edtica literaria, as\u00ed como en postos directivos de xesti\u00f3n cultural de entidades como a Fundaci\u00f3n Carolina. Na actualidade e Directora de cultura no Instituto Cervantes.\nComo cr\u00edtica, ten colaborado nos xornais \"ABC\", \"El Mundo\" e \"El Pa\u00eds\", e nas revistas \"Turia\", \"Cuadernos del matem\u00e1tico\" ou \"Barcarola\", entre outras.\nComo tradutora, ten verquido ao castel\u00e1n pezas soltas de poetas como Eugenio Montale, Edward Estlin Cummings , ou Wis\u0142awa Szymborska.\nVida persoal.\nFoi irm\u00e1 do xurista e \u00e1rbitro de f\u00fatbol Rafael Hernanz Angulo."}
{"id": "187095", "revid": "23204", "url": "https://gl.wikipedia.org/wiki?curid=187095", "title": "Ilustraci\u00f3n (dese\u00f1o gr\u00e1fico)", "text": "Denom\u00ednase ilustraci\u00f3n (lo lat\u00edn \"illustr\u0101tio, -\u014dnis\", 'iluminaci\u00f3n') \u00e1 representaci\u00f3n iconogr\u00e1fica de contidos diversos que frecuentemente realzan, acompa\u00f1an, completan ou contrib\u00faen \u00e1 mellor comprensi\u00f3n dun texto, ou simplemente que o adorna.\nDentro dunha concepci\u00f3n contempor\u00e1nea, o termo adscr\u00edbese a aquelas imaxes producidas con t\u00e9cnicas art\u00edsticas tradicionais que, desde o perfeccionamento das t\u00e9cnicas de impresi\u00f3n de finais do s\u00e9culo XVIII, como a litograf\u00eda e o gravado litogr\u00e1fico, permitiron unha maior facilidade e perfeccionamento para a s\u00faa difusi\u00f3n masiva. Hoxe en d\u00eda a ilustraci\u00f3n \u00e9 un dos elementos m\u00e1is importantes do dese\u00f1o gr\u00e1fico.\nAs ilustraci\u00f3ns son com\u00fans en xornais, revistas e libros, especialmente nos libros de arte e, especialmente, na literatura infantil e xuvenil (asumindo, non poucas veces, un papel m\u00e1is importante que o do propio texto), sendo tam\u00e9n utilizadas na publicidade e na propaganda. Pero existen tam\u00e9n ilustraci\u00f3ns independentes de textos, onde a propia ilustraci\u00f3n \u00e9 a informaci\u00f3n principal. Un exemplo ser\u00eda un libro sen texto, non infrecuente en libros infant\u00eds ou en banda dese\u00f1ada.\nA ilustraci\u00f3n editorial ten a s\u00faa orixe na miniatura, utilizada amplamente na Idade Media nos manuscritos, pero actualmente difire desta por servirse de medios mec\u00e1nicos (e, m\u00e1is recentemente, de medios fotomec\u00e1nicos e dixitais) para a s\u00faa reproduci\u00f3n. Por tanto, a s\u00faa evoluci\u00f3n e historia est\u00e1 intimamente ligada \u00e1 imprenta e ao gravado.\nA ilustraci\u00f3n pos\u00fae unha tradici\u00f3n antiga, que se remonta \u00e1s primeiras formas pict\u00f3ricas (como as pinturas rupestres), continuando pola invenci\u00f3n da imprenta, a Revoluci\u00f3n Industrial at\u00e9 a nosa era dixital. Actualmente esta tradici\u00f3n \u00e9 especialmente importante para os libros de arte, os cient\u00edficos, a banda dese\u00f1ada e os filmes de dese\u00f1os animados."}
{"id": "187096", "revid": "111586", "url": "https://gl.wikipedia.org/wiki?curid=187096", "title": "Ilustraci\u00f3n (hom\u00f3nimos)", "text": "Ilustraci\u00f3n pode facer referencia a:"}
{"id": "187097", "revid": "1131", "url": "https://gl.wikipedia.org/wiki?curid=187097", "title": "SANZAAR", "text": "O SANZAAR (siglas de South Africa, New Zealand, Australia and Argentina Rugby) \u00e9 un organismo composto polas federaci\u00f3ns nacionais de rugby de Sur\u00e1frica, Australia, Nova Zelandia e a Arxentina, que ten a tarefa de organizar cada ano os torneos Super Rugby e Tri Nations. As 3 selecci\u00f3ns nacionais (All Blacks, Springboks e Wallabies) te\u00f1en sempre garantida a s\u00faa participaci\u00f3n nas Copas do Mundo de Rugby.\nHistoria.\nO SANZAR foi fundado en 1996, despois de que a IRB decidise profesionalizar o rugby en 1995. O obxectivo inicial era crear 2 torneos atractivos, un a nivel de selecci\u00f3ns nacionais (o Tri Nations) e outro a nivel de equipos provinciais (o Super 12), para acadar cartos coas vendas dos dereitos televisivos.\nEn 2009 estivo a piques de producirse a marcha de Sur\u00e1frica, a\u00ednda que as negociaci\u00f3ns que se fixeron acadaron o acordo desexado, e Sur\u00e1frica mant\u00edvose no SANZAR.\nEn 2012 Arxentina ser\u00e1 convidada a participar no torneo Tri Nations, o cal non significa que Arxentina entre no SANZAR, sen\u00f3n que ser\u00e1 unha proba."}
{"id": "187098", "revid": "89787", "url": "https://gl.wikipedia.org/wiki?curid=187098", "title": "Aldosa", "text": "Unha aldosa \u00e9 un monosac\u00e1rido (un gl\u00edcido simple) que cont\u00e9n un grupo aldehido, \u00e9 dicir, un carbonilo no extremo da mol\u00e9cula. A s\u00faa f\u00f3rmula qu\u00edmica xeral \u00e9 C\"n\"H2\"n\"O\"n\" (n&gt;=3). Os carbonos num\u00e9ranse empezando polo do grupo aldehido (o m\u00e1is oxidado da mol\u00e9cula). A aldosa m\u00e1is simple ten tres \u00e1tomos de carbono e \u00e9 o gliceraldehido; a posici\u00f3n do seu OH serve para determinar a isomer\u00eda D e L (enanti\u00f3meros) nos monosac\u00e1ridos. O monosac\u00e1rido m\u00e1is importante do noso metabolismo, a glicosa, \u00e9 unha aldosa.\nAs aldosas denom\u00ednanse aldotriosas, aldotetrosas, aldopentosas, aldohexosas etc. segundo te\u00f1en respectivamente 3 \u00e1tomos de carbono, 4, 5 ou 6.\nAs aldosas isomerizan a cetosas por medio da transformaci\u00f3n de Lobry-de Bruyn-van Ekenstein. As aldosas difiren das cetosas en que estas te\u00f1en o carbonilo (C=O) nun carbono do medio da mol\u00e9cula, en vez de telo no extremo como as aldosas.\nAs aldosas de 5 ou m\u00e1is \u00e1tomos de carbono en disoluci\u00f3n orixinan mol\u00e9culas c\u00edclicas, xa que se forma un enlace intramolecular entre o grupo aldehido e un OH doutro carbono, orixinando un hemiacetal no que os dous carbonos implicados quedan unidos por un \u00e1tomo de os\u00edxeno. O 99% das aldosas en disoluci\u00f3n est\u00e1n cicladas.\nAs aldosas poden detectarse no laboratorio por medio do test de Seliwanoff, que, en realidade, se usa para detectar cetosas, pero un resultado negativo indicar\u00e1 a presenza de aldosas."}
{"id": "187099", "revid": "85894", "url": "https://gl.wikipedia.org/wiki?curid=187099", "title": "Andy Garc\u00eda", "text": "Andr\u00e9s Arturo Garc\u00eda Men\u00e9ndez, nado o 12 de abril de 1956 na Habana, \u00e9 un actor cubano radicado nos Estados Unidos.\nTraxectoria.\nF\u00edxose co\u00f1ecido a finais dos anos 1980 e comezos dos 1990, aparecendo en varios filmes de \u00e9xito de Hollywood, entre as que se incl\u00faen \"The Godfather Part III\", \"Os intocables de Eliot Ness\", \"Internal Affairs\" e \"When a Man Loves a Woman\". M\u00e1is recentemente, protagonizou os filmes \"The Lost City\" e \"Ocean's Eleven\" xunto coas s\u00faas secuelas, \"Ocean's Twelve\" e \"Ocean's Thirteen.\nGarc\u00eda foi nomeado \u00f3s Premios da Academia como Mellor Actor secundario polo seu papel como Vincent Mancini en \"The Godfather Part III\"."}
{"id": "187101", "revid": "111586", "url": "https://gl.wikipedia.org/wiki?curid=187101", "title": "Mustang (banda galega)", "text": "Mustang \u00e9 un grupo de rock en ac\u00fastico que adaptan versi\u00f3ns cl\u00e1sicas dos anos 70, 80 e 90 formado no ano 2009 por Carlos Cernadas e Angel Noya en Rianxo, A Coru\u00f1a."}
{"id": "187102", "revid": "89787", "url": "https://gl.wikipedia.org/wiki?curid=187102", "title": "Cetosa", "text": "Unha cetosa \u00e9 un monosac\u00e1rido cun grupo cetona por mol\u00e9cula, xeralmente no carbono 2.\nA cetona m\u00e1is simple \u00e9 a triosa dihidroxiacetona, que \u00e9 a \u00fanica que non ten actividade \u00f3ptica, xa que a mol\u00e9cula non cont\u00e9n ning\u00fan carbono asim\u00e9trico. As cetosas denom\u00ednanse cetotriosas, cetotetrosas, cetopentosas, cetohexosas, cetoheptosas etc. segundo te\u00f1an respectivamente 3 \u00e1tomos de carbono, 4, 5, 6 ou 7.\nEn disoluci\u00f3n as cetosas de 5 ou m\u00e1is \u00e1tomos de carbono c\u00edclanse, xa que o grupo carbonilo (C=O) que forma o grupo cetona pode reaccionar cun OH doutro carbono, orixinando un enlace intramolecular denominado hemicetal, no cal os dous carbonos implicados quedan unidos por un os\u00edxeno.\nAs cetosas poden isomerizar a aldosas por medio da transformaci\u00f3n de Lobry de Bruyn-van Ekenstein.\nPara saber se un composto \u00e9 unha cetosa ou unha aldosa real\u00edzase o test de Seliwanoff. Tr\u00e1tase dunha cetosa cando o test d\u00e1 positivo."}
{"id": "187107", "revid": "98629", "url": "https://gl.wikipedia.org/wiki?curid=187107", "title": "O m\u00e1is forte do mundo", "text": " \u00e9 un filme de animaci\u00f3n xapon\u00e9s dirixido por Daisuke Nishio que se estreou en 1990. Quinto filme baseado no anime e manga \"Dragon Ball\" creado por Akira Toriyama e segundo da etapa Dragon Ball Z.\nSinopse.\nA historia comeza co doutor Willow, quen \u00e9 revivido polo doutor Cochin (o seu compa\u00f1eiro) coa axuda das b\u00f3las do Drag\u00f3n, debido a que o primeiro se atopaba preso no xeo das monta\u00f1as Tsumisumbri. Dende hab\u00eda varios anos o cerebro do doutor sobreviv\u00eda nun corpo rob\u00f3tico, e unha vez ceibo, decidiu roubar o corpo do home m\u00e1is forte do mundo, pero debido a estar todos estes anos pechado no xeo, el segu\u00eda pensando que este era o Mestre Mutenroi. Son Goku e os seus amigos van \u00f3 laboratorio dos doutores co obxectivo de salvar \u00f3 Mestre Mutenroi, e \u00f3 chegar terase que enfrontar contra os robots m\u00e1is poderosos creados polas ambiciosas mentes dos cient\u00edficos.\nPersonaxes.\nPersonaxes exclusivos do filme.\nBiomen.\nOs son un grupo de guerreiros creados polo Doutor Cochin e o Doutor Uir\u014d. Son moi semellantes fisicamente \u00f3s Saibaimen e \u00f3 igual que estes son empregados como soldados prescindibles.\nDoutor Uir\u014d.\nO , \"Doutor Willow\" na traduci\u00f3n \u00f3 galego, era un brillante doutor, pero debido \u00f3s seus experimentos era considerado como un cient\u00edfico tolo. Para evitala morte decidiu trasladar o seu cerebro a un corpo mec\u00e1nico. \u00d3 inicio do filme foi revivido polo Doutor Cochin xa que levaba 50 anos enterrado baixo o xeo, \u00f3 regresar \u00e1 vida decide tomar o corpo do home m\u00e1is forte do mundo, pero \u00e9 detido por Goku e os seus amigos. Morre por unha Genkidama lanzada por Goku. O seu nome prov\u00e9n dun prato xapon\u00e9s, .\nDoutor Cochin.\nO era o asistente do Doutor Willow, foi quen o reviviu empregando as B\u00f3las m\u00e1xicas. A\u00ednda que ten a aparencia dun anci\u00e1n \u00e9 en realidade un androide, a s\u00faa man p\u00f3dese transformar nunha arma de fogo e o seu bast\u00f3n dispara raios de enerx\u00eda. O seu nome prov\u00e9n dunha raza de gali\u00f1a xaponesa, .\nEbi Fryer.\n \u00e9 unha das creaci\u00f3ns do doutor Cochin, \u00e9 un guerreiro musculoso de pel rosa con cabelo vermello, ten a habilidade de emitir un vento conxelante. O seu nome prov\u00e9n dun prato xapon\u00e9s, \nKish\u012bme.\n \u00e9 unha das creaci\u00f3ns do Doutor Cochin, \u00e9 un guerreiro cor verde con marxas vermellas, ten placas nas costas como as dun estegosauro, a s\u00faa habilidade \u00e9 de empregar cargas de electricidade a trav\u00e9s dunhas mangueiras que saen dos seus brazos. O seu nome prov\u00e9n dun prato xapon\u00e9s, \nMiso Kattsun.\n \u00e9 unha das creaci\u00f3ns do Doutor Cochin, \u00e9 un enorme guerreiro amarelo e el\u00e1stico parecido a Buyon. Tam\u00e9n ten certo parecido con Dodorian. O seu nome prov\u00e9n dun prato xapon\u00e9s, \nM\u00fasica.\nTema de apertura\nCanci\u00f3n intermedia\nTema de peche"}
{"id": "187109", "revid": "55612", "url": "https://gl.wikipedia.org/wiki?curid=187109", "title": "Esport3", "text": "Esport3 \u00e9 unha canle de televisi\u00f3n espa\u00f1ola propiedade de Televisi\u00f3 de Catalunya. A canle ad\u00edcase exclusivamente ao deporte. Iniciou as s\u00faas emisi\u00f3ns en probas o 18 de outubro de 2010 e as regulares o 5 de febreiro de 2011.\nHistoria.\nComezou as s\u00faas emisi\u00f3ns de forma regular o 5 de febreiro de 2011, \u00e1s 21:45h, cun pequeno acto de presentaci\u00f3n no Camp Nou. A s\u00faa primeira emisi\u00f3n regular foi o partido de f\u00fatbol disputado entre o F\u00fatbol Club Barcelona e o Club Atl\u00e9tico de Madrid, correspondente \u00e1 22\u00aa xornada da Liga espa\u00f1ola de 1\u00aa Divisi\u00f3n.\nProgramaci\u00f3n.\nA programaci\u00f3n de Esport 3 ten retransmisi\u00f3ns e acontecementos deportivos, sobre todo nas franxas horarias de m\u00e1xima audiencia. A canle completa a s\u00faa programaci\u00f3n apostando por programas que se centran no estilo de vida deportiva, potenciais valores emerxentes como o feito de estar en forma, a sa\u00fade ou o aire libre. Alg\u00fans programas que formaban parte de TV3 ou el 33 son emitidos nesta nova canle."}
{"id": "187110", "revid": "98629", "url": "https://gl.wikipedia.org/wiki?curid=187110", "title": "Superbatalla na Terra", "text": " \u00e9 un filme de animaci\u00f3n xaponesa dirixido por Daisuke Nishio que se estreou en 1990. Sexto filme baseada no manga e anime \"Dragon Ball\" creado por Akira Toriyama e terceiro da etapa Dragon Ball Z.\nSinopse.\nOolong, Son Gohanda, Bulma e Kril\u00edn gozan dunha acampada, ata que unha nave espacial aterra perigosamente no bosque onde estaban e ocasiona un incendio. Por sorte Kril\u00edn e Son Gohanda conseguen apagalo incendio. Aqu\u00ed Son Gohanda co\u00f1ece \u00e1 s\u00faa mascota preferida, o drag\u00f3n voador, a quen salvou da cat\u00e1strofe que ameazaba o bosque onde viv\u00eda. Deciden reunir as B\u00f3las do Drag\u00f3n para restaurar o bosque por completo. De volta a casa, Chichi non est\u00e1 satisfeita con Gohan, pois quere que contin\u00fae cos seus estudos e estea menos tempo cos amigos de Goku.\nDaquela nave espacial saen Turles, un dos guerreiros do espazo que sobreviviu \u00e1 destruci\u00f3n que Freezer ocasionou \u00f3 Planeta Vexeta; moi semellante a Goku, conta cunhas curiosas forzas especiais: Rakasei, Cacao, Lesn, Amond e Daizu. Turles sabe que Goku est\u00e1 na Terra grazas \u00f3 seu rastrexador e fai medrar unha semente da , que segundo os seus prop\u00f3sitos absorber\u00e1 a enerx\u00eda da Terra. Ademais, o froito da \u00e1rbore aumenta a enerx\u00eda de quen se alimente del. Kai\u014d do norte avisa a Goku da aparici\u00f3n deste saiyan, as\u00ed Son Goku, Son Gohanda, Kril\u00edn, Piccoro, Yamcha, Ten Shin Han e Chaoz derrotan \u00f3s secuaces de Turles non sen certas dificultades.\nTras unha dif\u00edcil batalla, Goku destr\u00fae a Turles e \u00e1 \u00e1rbore cunha Genkidama e a Terra recupera toda a s\u00faa enerx\u00eda.\nPersonaxes.\nPersonaxes exclusivos do filme.\nTurles.\n\u00c9 un membro dos Guerreiros do espazo que traballa pola s\u00faa conta conquistando planetas. Ten unha aparencia case igual \u00e1 de Goku pero cunha pel m\u00e1is escura. Isto d\u00e9bese, segundo explica el mesmo, a que ambos son guerreiros de clase baixa, os cales contan con poucos fenotipos. En cada planeta que conquistaba plantaba unha semente da devandita \u00e1rbore, e \u00f3 comer o seu froito o seu poder de pelexa foi aumentando notablemente.\nO seu nome \u00e9 un anagrama da palabra en ingl\u00e9s para leituga, .\nAmond.\n \u00e9 un alien\u00edxena baixo o mando de Turles, parece un humano alto e moi musculoso pero con pel de cor laranxa, ten cabelo cor vi\u00f1o. Pelexa e vence a Kril\u00edn pero logo \u00e9 vencido por Goku. O seu nome \u00e9 unha deformaci\u00f3n da palabra en ingl\u00e9s para Am\u00e9ndoa, .\nDaizu.\n \u00e9 un alien\u00edxena baixo o mando de Turles, ten a aparencia dun humano musculoso, ten o cabelo azul amarrado nunha cola de cabalo. Pelexa d\u00faas veces contra Goku, quen o vence ambas. O seu nome \u00e9 unha deformaci\u00f3n da palabra en xapon\u00e9s para Soia, .\nCacao.\n \u00e9 un alien\u00edxena baixo o mando de Turles, \u00e9 un Cyborg, o seu corpo \u00e9 de cor rosa cunha armadura prateada. Pelexa e vence a Yamcha pero logo \u00e9 vencido por Goku. O seu nome prov\u00e9n de Cacao.\nLesn &amp; Rakasei.\n e son dous alien\u00edxenas baixo o mando de Turles, son dous xemelgos pequenos que poden xuntarse nun s\u00f3 corpo, par\u00e9cense a Gurd pero sen ollos extra. Pelexan e vencen a Ten Shin Han e Chaoz pero logo son vencidos por Goku. O nome de Lesn \u00e9 un anagrama da palabra en ingl\u00e9s para lentella, , o de seu xemelgo \u00e9 unha deformaci\u00f3n da palabra en xapon\u00e9s para man\u00ed, .\nM\u00fasica.\nTema de apertura\nCHA-LA HEAD-CHA-LA - \"Hironobu Kageyama\"\nTema de peche\n - \"Hironobu Kageyama\" e \"Ammy\""}
{"id": "187111", "revid": "5863", "url": "https://gl.wikipedia.org/wiki?curid=187111", "title": "Ben de interese cultural", "text": ""}
{"id": "187112", "revid": "1505", "url": "https://gl.wikipedia.org/wiki?curid=187112", "title": "Monumento hist\u00f3rico", "text": "Os monumentos do patrimonio hist\u00f3rico de Espa\u00f1a son unha serie de realizaci\u00f3ns arquitect\u00f3nicas, de enxe\u00f1er\u00eda ou esculturaIs espa\u00f1olas que polo seu interese e valor gozan dunha protecci\u00f3n xur\u00eddica espec\u00edfica recollida na Lei 16/1985, do 25 de xu\u00f1o de 1985, do Patrimonio Hist\u00f3rico Espa\u00f1ol para a s\u00faa preservaci\u00f3n, enriquecemento e exhibici\u00f3n. Os monumentos son unha categor\u00eda dentro da declaraci\u00f3n m\u00e1is ampla de bens de interese cultural.\nDescrici\u00f3n.\nO cat\u00e1logo de monumentos \u00e9 xestionado pola Direcci\u00f3n Xeral de Belas Artes e Bens Culturais a trav\u00e9s da Subdirecci\u00f3n Xeral de Protecci\u00f3n do Patrimonio Hist\u00f3rico mediante o Rexistro Xeral de Bens de Interese Cultural no que tam\u00e9n participan as distintas comunidades aut\u00f3nomas espa\u00f1olas.\nPola s\u00faa banda, o Instituto do Patrimonio Cultural de Espa\u00f1a ten a misi\u00f3n e funci\u00f3ns de restauraci\u00f3n, investigaci\u00f3n, documentaci\u00f3n, formaci\u00f3n e asesor\u00eda na conservaci\u00f3n do patrimonio hist\u00f3rico.\nO Rexistro Xeral de Bens de Interese Cultural de Espa\u00f1a incl\u00fae m\u00e1is de 13.000 monumentos que ve\u00f1en identificados co n\u00famero 51 no primeiro lugar do c\u00f3digo de BIC."}
{"id": "187113", "revid": "98629", "url": "https://gl.wikipedia.org/wiki?curid=187113", "title": "Aeros 2", "text": "Aeros 2, tam\u00e9n co\u00f1ecido como Aeros B, foi un sat\u00e9lite artificial alem\u00e1n adicado \u00f3 estudo da atmosfera superior e o espazo exterior. Foi lanzado o 16 de xullo de 1974 mediante un foguete Scout D1 desde a Base Vandenberg da Forza A\u00e9rea a unha \u00f3rbita polar cunha inclinaci\u00f3n orbital de 97,4 graos e un perixeo e apoxeo iniciais de 220 e 853\u00a0km, respectivamente. O sat\u00e9lite reentrou e destru\u00eduse na atmosfera o 25 de setembro de 1975.\nCaracter\u00edsticas.\nO sat\u00e9lite ti\u00f1a forma de cilindro de 0,914 metros de di\u00e1metro e 0,71 metros de altura. Estabiliz\u00e1base mediante xiro a 10 revoluci\u00f3ns por minuto, co eixo de rotaci\u00f3n orientado cara o Sol. A bordo levaba cinco experimentos cos que mediu a temperatura e densidade de electr\u00f3ns, i\u00f3ns e part\u00edculas neutras, a s\u00faa composici\u00f3n e o fluxo de raios solares ultravioleta."}
{"id": "187115", "revid": "23204", "url": "https://gl.wikipedia.org/wiki?curid=187115", "title": "Maguncia", "text": "Maguncia ou Mainz (en alem\u00e1n: \"Mainz\") \u00e9 a capital do Estado federado alem\u00e1n (\"Land\") de Renania-Palatinado. \u00c9 unha cidade do suroeste de Alema\u00f1a, \u00e1 beira do r\u00edo Rin, onde desemboca o r\u00edo Meno. \u00c9 un porto fluvial destacado. Nela inventou a imprenta Johannes Gutenberg. Hoxe, Mainz volveu ser un centro dos medios de difusi\u00f3n, xa que alberga a sede da ZDF, a segunda canle da televisi\u00f3n alem\u00e1.\nA\u00ednda que foi gravemente destru\u00edda durante a segunda guerra mundial, a cidade conserva unha parte importante da cidade vella, na que destacan as construci\u00f3ns realizadas en pedra de cor vermella (are\u00edsca, principalmente).\nMainz ten universidade desde 1477, chamada \"Johannes Gutenberg\", situada cerca do centro da cidade. O seu antigo campus non s\u00f3 comprende aulas e salas de conferencias, sen\u00f3n tam\u00e9n vivendas, bares e restaurantes que constit\u00faen un barrio independente.\nCon 196.950 habitantes (en 31 de marzo de 2006), \u00e9 a terceira cidade m\u00e1is grande da Rexi\u00f3n Rin-Meno.\nO seu equipo de f\u00fatbol FSV Mainz 05 xoga na primeira divisi\u00f3n (\"Bundesliga\").\nHistoria.\nIdade Antiga.\nMainz foi fundada como fortaleza militar polos romanos no \u00faltimo terzo do s\u00e9culo I a.C., co nome de \"Mogontiacum\". Serviu de base a diferentes lexi\u00f3ns, destacando desde finais do s\u00e9culo I a \"Legio XXII Primigenia\". Desde Domiciano, foi a capital da provincia \"Germania Superior\".\nAo longo dos s\u00e9culos I a IV, foi unha das principais fortalezas do \"limes\" do Rin e tivo un importante desenvolvemento urbano. A finais do s\u00e9culo IV sufriu os embates dos alam\u00e1ns.\nA principios do s\u00e9culo V foi destru\u00edda polos v\u00e1ndalos, ocupada polos hunos e definitivamente conquistada polos francos.\nIdade Media.\nA cidade foi visitada contra o ano 965 polo viaxeiro hispano-xudeu Ibrahim ibn Ya'qub, quen se sorprendeu ao encontrar nela dirhams cu\u00f1ados en Samarcanda e especias da India: pementa, xenxibre, cravo de olor, nardio indio, costo e galanga. Por esa \u00e9poca hab\u00eda tam\u00e9n peles importadas de Rusia.\nO viaxeiro acertou en describir a cidade principalmente como un gran mercado de cereais, mencionando especificamente o trigo, a cebada, o centeo, e tam\u00e9n as videiras e a froita.\nIdade contempor\u00e1nea.\nSeguindo a progresi\u00f3n cara ao Leste dos ex\u00e9rcitos e das ideas da Revoluci\u00f3n Francesa, proclamouse unha Rep\u00fablica de Mainz o 18 de marzo de 1793, que foi o primeiro Estado democr\u00e1tico en territorio alem\u00e1n. Dita rep\u00fablica foi ef\u00e9mera, xa que o d\u00eda 21 pediu a s\u00faa incorporaci\u00f3n a Francia, obt\u00e9ndoa o d\u00eda 30. Este acontecemento conmem\u00f3rase todos os anos o 11 de novembro, simbolizando as\u00ed o 11 (d\u00eda e mes) coa divisa da Francia republicana, ELF, (once en alem\u00e1n, das iniciais de \"Libert\u00e9, \u00c9galit\u00e9, Fraternit\u00e9\").\nCultura (e festas).\nO Teatro Estatal de Mainz (\"Staatstheater Mainz\") \u00e9 o teatro estatal da cidade.\nMainz foi a \"Capital Europea da cultura\" no ano 2007.\nEn Mainz cel\u00e9branse festas populares durante todo o ano. Os seus habitantes son co\u00f1ecidos polo seu car\u00e1cter aberto e a s\u00faa alegr\u00eda de vivir, que demostran durante as (frecuentes) festas.\nCarnaval.\nMainz \u00e9 bastante co\u00f1ecida polas s\u00faas celebraci\u00f3ns do carnaval, que no sur de Alema\u00f1a se denomina \"Fastnacht\", con desfiles e decoraci\u00f3n das r\u00faas. O luns de carnaval \u00e9 o d\u00eda central das comparsas de buf\u00f3ns e xograres. Toda a xente b\u00f3tase \u00e1 r\u00faa convertendo a cidade nun mar de alegres colores.\nO desfile do luns de carnaval, con coches con alegor\u00edas pol\u00edticas, cabezudos e xigantes, bandas de m\u00fasica, portadores de bandeiras e garda, vai abr\u00edndose cami\u00f1o ao longo dunha multitude que celebra e baila sen parar.\nAqu\u00ed, as cabezas xigantes (\"Schwellk\u00f6pp\", cabezudos) ou \"Monumentos\" son aut\u00e9nticas obras de arte, creadas durante meses por construtores e artistas que empregan materiais como cart\u00f3n, madeira, papel e pintura.\nA vida en Mainz no carnaval detense, con toda a xente nas r\u00faas, bares ou salas cantando e bailando. \u00c9 a festa popular por excelencia, con seis d\u00edas e seis noites de duraci\u00f3n; os disfrazados dan voltas por unha cidade en \"estado de excepci\u00f3n\".\nOpen-Ohr-Festival.\nOs estudantes organizan o festival \"Open-Ohr-Festival\" (literalmente, \"Festival da orella aberta\") no que participan bandas de todo o mundo.\nNoite de San Xo\u00e1n.\nA noite de San Xo\u00e1n \u00e9 unha das maiores festas de Mainz, declarada oficialmente de interese tur\u00edstico internacional.\nE na honra do fillo m\u00e1is ilustre da cidade, Johannes Gutenberg, cel\u00e9brase a \"Johannisfest\", \u00e1 que asisten centos de miles de persoas.\nTales festas datan de 1968. Catro d\u00edas antes, a noite do 20 de xu\u00f1o, os grupos folcl\u00f3ricos re\u00fanense no centro da cidade, na \"Ludwigstrasse\", as prazas do Mercado, Leichhof, Ballplatz e de Schiller, dando espect\u00e1culos de m\u00fasica e danza.\nA atracci\u00f3n principal \u00e9 o bautismo dos impresores, \"Gautschen\", desde o alto do \"Johannis\" (Mercado do Libro e Museo na beira do Rin).\nA \"Johannisnacht\" termina con grandes fogos artificiais sobre o Rin \u00e1 noiti\u00f1a.\nMercado do vi\u00f1o.\nNo rom\u00e1ntico parque municipal, na rosaleda, re\u00fanense unha vez ao ano, a finais de agosto, os que queren gozar do vi\u00f1o. Con toda a familia chegan os naturais e os visitantes ao mercado do vi\u00f1o de Mainz para celebrar, degustar e charlar amplamente. Aqu\u00ed tr\u00e1banse rapidamente amizades entre os habitantes e os seus visitantes.\nOs grandes viticultores serven m\u00e1is de 300 exquisitas variedades de caldos da rexi\u00f3n vin\u00edcola \"Rheinhessen\" (vi\u00f1os do Rin) nas numerosas casetas belamente decoradas. Estes deliciosos vi\u00f1os locais acomp\u00e1\u00f1anse coas variadas especialidades gastron\u00f3micas da rexi\u00f3n (v\u00e9xase abaixo, \"Oktoberfest\").\n\"Oktoberfest\".\nAs festas de outubro (\"Oktoberfest\") de Mainz, a diferenza das que se celebran noutras localidades de Alema\u00f1a, especialmente da de M\u00fanic, s\u00f3 se celebran no barrio de \"Hechtsheim\". A celebraci\u00f3n, establecida na cidade desde 2005, desenv\u00f3lvese durante 10 d\u00edas (normalmente, incl\u00faense dous s\u00e1bados).\nChegan a beberse 42.000 litros de cervexa \"Mainzer Aktien-Bier\" ou \"Wiesen Bier\", fabricada unica e exclusivamente para a festa. No consumo de cervexa pode observarse unha clara tendencia \u00e1 alza. Tam\u00e9n se consomen grandes cantidades de polo asado e de diversos derivados do porco, salchichas, \"Handk\u00e4se\", \"Spundek\u00e4se\" e \"Brezel\". A \"Oktoberfest\" reflicte a evoluci\u00f3n da historia do entretemento de Mainz. O n\u00famero de visitantes en 2005 foi de 35.000.\nEconom\u00eda.\nMainz foi tradicionalmente unha cidade dedicada \u00e1 industria vin\u00edcola (\"Rheinhessen\", \"Rheingau\" e \"Mittelrhein\", son as tres denominaci\u00f3ns de orixe da rexi\u00f3n), con exportaci\u00f3ns de vi\u00f1o a todo o mundo. Tam\u00e9n as de vi\u00f1o escumoso (o \"Sekt\" alem\u00e1n), con \"Kupferberg\" e \"Henkell\". Ademais da produci\u00f3n e comercializaci\u00f3n de vi\u00f1o, tam\u00e9n se cultivan froitas, cereais e hortalizas. As\u00ed mesmo, Mainz baseou a s\u00faa econom\u00eda nas industrias impresora e cristaleira.\nDespois da crise bodegueira a comezos dos anos 1980, actualmente a cidade busca diversificar a industria. Un sector econ\u00f3mico fomentado con \u00e9xito \u00e9 o do turismo, debido \u00e1 gran personalidade da cidade. \nDe forma paralela, outras acci\u00f3ns ori\u00e9ntanse \u00e1 conversi\u00f3n da cidade no centro lox\u00edstico da Alema\u00f1a sudoccidental, con grandes superficies e naves de distribuci\u00f3n, buscando as sinerxias entre o ferrocarril, o aeroporto e os portos achegados.\nA ZDF, acr\u00f3nimo da \"Zweites Deutsches Fernsehen\" (\"Segunda televisi\u00f3n alem\u00e1\"), con sede en Mainz, \u00e1 unha canle de televisi\u00f3n p\u00fablica alem\u00e1, rexida por unha axencia sen \u00e1nimo de lucro establecida conxuntamente polos Estados federados alem\u00e1ns (\"L\u00e4nder\"). A ZDF fin\u00e1nciase mediante un canon que se paga ao comprar cada televisor e coa publicidade.\nA \"S\u00fcdwestrundfunk\" ou SWR, que significa \"Radiodifusi\u00f3n do Suroeste\", \u00e9 unha instituci\u00f3n p\u00fablica de radio e televisi\u00f3n destinada ao suroeste de Alema\u00f1a en xeral. A compa\u00f1\u00eda ten tres oficinas centrais nas cidades de Stuttgart, Baden-Baden e Mainz.\n\"Schott music\" ou \"Schott Musik International\" \u00e9 unha das editoriais de m\u00fasica m\u00e1is antigas e prestixiosas de Alema\u00f1a."}
{"id": "187117", "revid": "54336", "url": "https://gl.wikipedia.org/wiki?curid=187117", "title": "Xo\u00e1n de \u00c1vila", "text": "Xo\u00e1n de \u00c1vila, nado o 6 de xaneiro de 1499 en Almod\u00f3var del Campo (Cidade Real) e finado o 10 de maio de 1569 en Montilla, foi un sacerdote, reformador e escritor espa\u00f1ol.\nTraxectoria.\nInicios.\nEra fillo dunha familia de xudeus conversos. O seu pai Afonso e a s\u00faa nai Catarina posu\u00edan unha boa posici\u00f3n ao seren posuidores dunhas minas de prata en Serra Morena.\nEn 1513 foise estudar Dereito a Salamanca; en 1520 acode a formarse en artes e teolox\u00eda a Alcal\u00e1 de Henares onde entra en contacto co pensamento de Erasmo de Rotterdam e afonda no co\u00f1ecemento da Biblia e os Pais da Igrexa.\nFoi ordenado sacerdote en 1526. Lonxe de ocultar as s\u00faas orixes, dixo a s\u00faa primeira misa na s\u00faa vila natal e quixo que participaran e logo comeran \u00e1 s\u00faa mesa os pobres da mesma. Tras isto repartiu os seus bens aos desfavorecidos e trasladouse a Sevilla co fin de embarcarse para ser misioneiro ao servizo do bispo de Tlascala (M\u00e9xico). Mentres agardaba entregouse a unha vida de asistencia aos necesitados e ensinanza do catecismo. Os seus plans trocaron cando o bispo de Sevilla Alonso Manrique ord\u00e9alle predicar en Andaluc\u00eda. Dedicouse a percorrer as cidades e vilas andaluzas, reconciliando inimigos, impartindo catequeses, atendendo doentes e menesterosos.\nRepresi\u00f3n pola Inquisici\u00f3n.\nA\u00ednda que comezou a ser seguido polas camadas populares, boa parte do clero comezou a opo\u00f1erse ao seu labor, ata o punto de ser abofeteado por un deles na r\u00faa, ao que el respondeu axoenll\u00e1ndose e po\u00f1endo a outra meixela.\nVarios cregos acus\u00e1rono de falar mal dos ricos, chamar m\u00e1rtires aos queimados coma herexes, ensinar cousas iconvenientes como que era mellor dar esmolas que fundar capelan\u00edas. Atribu\u00edronselle erros dogm\u00e1ticos en canto \u00e1 Virxe Mar\u00eda, a interpretaci\u00f3n das Escrituras, a Eucarist\u00eda etc. Permaneceu dende 1531 ata 1533 na cadea ata que finalmente foi absolto a\u00ednda que con algunha advertencia e reconvenci\u00f3n.\nEscritos e fundaci\u00f3ns.\nDurante a s\u00faa prisi\u00f3n empeza a escribir \"Audi, Filia\" \u00e1 s\u00faa amiga a moza Dona Sancha Carrillo. Xa liberado e reintegrado \u00e1 s\u00faa vida pastoral dedica as s\u00faas \"Advertencias ao Concilio de Toledo\" ao bispo de C\u00f3rdoba Crist\u00f3bal de Rojas. A Xo\u00e1n de \u00c1vila se lle atrib\u00faen a conversi\u00f3n do Xo\u00e1n de Deus e de Francisco de Borxa.\nFundou colexios como, centros de formaci\u00f3n e a Universidade de Baeza. Nos \"Memoriais do Concilio de Trento\" pide a creaci\u00f3n de seminarios para unha rexeraci\u00f3n da Igrexa cat\u00f3lica. Cons\u00e9rvanse moitos serm\u00f3ns sendo unha idea frecuente neles Cristo crucificado como expresi\u00f3n do amor de Deus. Tam\u00e9n sobreviviu un anaco dun Tratado sobre o Sacerdocio. O seu \"Tratado do Amor de Deus\" est\u00e1 considerado como unha das primeiras xoias teol\u00f3xicas en lingua vulgar.\nNunca quixo hospedarse na casa dos ricos e refugou os ofrecementos de bispados e o cardenalato (ofrecido por Paulo III) e nunca aceptou un pagamento polos serm\u00f3ns. Mantivo amizade con Frei Luis de Granada, que escribir\u00e1 a s\u00faa primeira biograf\u00eda.\nA enfermidade obrigouno a retirarse a Montilla onde acabou morrendo 15 anos despois.\nSignificaci\u00f3n.\nFoi beatificado o 4 de abril de 1894 por Le\u00f3n XIII. P\u00edo XII decl\u00e1rao patrono do clero secular espa\u00f1ol e Paulo VI canonizouno en 1970. Bieito XVI iniciou o proceso de consideralo doutor da Igrexa."}
{"id": "187118", "revid": "23204", "url": "https://gl.wikipedia.org/wiki?curid=187118", "title": "Otto Brunfels", "text": "Otto Brunfels (ou Otho Braunfels, ou Othon Brunfels), nado preto de Maguncia (Alema\u00f1a) contra 1488 e finado en Berna (Su\u00edza) o 25 de novembro de 1534, foi un te\u00f3logo, humanista, m\u00e9dico e bot\u00e1nico alem\u00e1n. Carl von Linn\u00e9 consider\u00e1bao como un dos pais da bot\u00e1nica, se ben non tivo moito en conta os bot\u00e1nicos antigos.\nTraxectoria.\nDespois de estudar teolox\u00eda e filosof\u00eda na universidade de Maguncia, Brunfels ingresou nun mosteiro Cartuxo en Maguncia, despraz\u00e1ndose m\u00e1is tarde a outro en K\u00f6nigshofen, cerca de Estrasburgo. En Estrasburgo estableceu contacto, en 1519), cun veterano avogado, Nikolaus Gerbel, que dirixiu a atenci\u00f3n de Brunfels cara aos poderes curativos das plantas, polo que impulsou as s\u00faas posteriores investigaci\u00f3ns bot\u00e1nicas.\nDespois da s\u00faa conversi\u00f3n ao protestantismo (foi apoiado por Franz von Sickingen e Ulrich von Hutten), ante a insistencia do De\u00e1n de Frankfurt Johann Indagine, Brunfels se converteu en ministro en Steinau an der Stra\u00dfe (1521) e despois en N\u00faremberg e Rin. M\u00e1is tarde serviu durante oito anos como cabeza do colexio Carmelita en Estrasburgo.\nNa lista das m\u00e1is importantes obras her\u00e9ticas publicadas por orde do Emperador Carlos V pola universidade de Lovaina, en 1550, Brunfels foi colocado en primeiro lugar.\nNun dos seus traballos defendeu a Ulrich von Hutten contra Erasmo de Rotterdam e publicou os manuscritos her\u00e9ticos de Jan Hus. O libro \"Catalogi virorum illustrium\", escrito por Brunfel en 1527 est\u00e1 considerado como o primeiro libro na historia da Igrexa evanx\u00e9lica.\nDespois de que o seu amigo Ulrich von Hutten falecera en 1523, as s\u00faas ideas relixiosas centr\u00e1ronse nunha controversia con Marti\u00f1o Lutero e Ulrich Zwingli.\nLogo comezou os estudos de medicina na universidade de Basilea 1530. En 1532 empezou a traballar como f\u00edsico (m\u00e9dico) en Berna, onde permaneceu at\u00e9 o final da s\u00faa vida.\nDespois dos seus numerosos traballos teol\u00f3xicos, Brunfels publicou tratados de pedagox\u00eda, lingua \u00e1rabe, farmacia e bot\u00e1nica.\nHonras.\nAbreviaturas.\nA abreviatura Brunfels empr\u00e9gase para indicar a Otto Brunfels como autoridade na descrici\u00f3n e clasificaci\u00f3n cient\u00edfica dos vexetais."}
{"id": "187119", "revid": "98629", "url": "https://gl.wikipedia.org/wiki?curid=187119", "title": "Hieronymus Bock", "text": "Hieronymus Bock, tam\u00e9n co\u00f1ecido como Jerome Bock ou como Hieronymus Tragus, nado en 1498 e finado o 21 de febreiro de 1554, foi un bot\u00e1nico, m\u00e9dico e ministro luterano alem\u00e1n.\nComo bot\u00e1nico, comezou a transici\u00f3n da bot\u00e1nica medieval \u00e1 cient\u00edfica moderna, clasificando as plantas segundo a s\u00faa relaci\u00f3n ou semellanza. A s\u00faa obra de 1546 \"Kreuterbuch\" ou \"herbario\" foi ilustrada polo artista David Kandel. No mundo do vi\u00f1o, Bock foi o primeiro en usar a palabra moderna \"Riesling\" ,en 1552, en que a mencionou no seu \"Neu Kreuterbuch\".\nOs detalles da s\u00faa vida son incompletos, particularmente respecto \u00e1 s\u00faa formaci\u00f3n acad\u00e9mica. En 1519 inscribiuse na universidade de Heidelberg. En 1523 casou con Eva Victor.\nDurante nove anos foi o custodio dos documentos do Palatinado, en Zweibr\u00fccken. Posibelmente nesta \u00e9poca orixinouse o seu interese pola bot\u00e1nica. En 1532 converteuse no m\u00e9dico do pr\u00edncipe, e recibiu un posto de por vida como ministro luterano nunha aldea pr\u00f3xima (Hornbach) onde permaneceu at\u00e9 a s\u00faa morte en 1554.\nA primeira edici\u00f3n do seu \"Kr\u00e4utterbuch\" (literalmente, \"libro de plantas\") apareceu en 1539 sen ilustrar. Os seus obxectivos eran describir as plantas alem\u00e1s, inclu\u00edndo os seus nomes, caracter\u00edsticas e aplicaci\u00f3ns m\u00e9dicas. En lugar de seguir a Diosc\u00f3rides, como era tradicional, desenvolveu o seu propio sistema de clasificaci\u00f3n de 700 plantas. Bock viaxou, ao parecer, extensamente por Alema\u00f1a observando as plantas, xa que no seu libro incl\u00fae observaci\u00f3ns ecol\u00f3xicas e corol\u00f3xicas.\nHonras.\nAbreviaturas.\nA abreviatura H. Bock empr\u00e9gase para indicar a Hieronymus Bock como autoridade na descrici\u00f3n e clasificaci\u00f3n cient\u00edfica dos vexetais\u00b4"}
{"id": "187120", "revid": "22795", "url": "https://gl.wikipedia.org/wiki?curid=187120", "title": "R\u00edo Meno", "text": ""}
{"id": "187121", "revid": "56817", "url": "https://gl.wikipedia.org/wiki?curid=187121", "title": "Alejandro (canci\u00f3n)", "text": "\"Alejandro\" \u00e9 unha canci\u00f3n interpretada pola cantante estadounidense Lady Gaga, escrita por Gaga, RedOne e producida por RedOne. A canci\u00f3n est\u00e1 inclu\u00edda no seu terceiro EP \"The Fame Monster\", e foi lanzada como terceiro e \u00faltimo sinxelo do \u00e1lbum."}
{"id": "187123", "revid": "98629", "url": "https://gl.wikipedia.org/wiki?curid=187123", "title": "Son Goku superguerreiro", "text": " \u00e9 un filme de animaci\u00f3n xapon\u00e9s dirixido por Mitsuo Hashimoto que se estreou en 1991. S\u00e9timo filme baseada no manga e anime \"Dragon Ball\" creado por Akira Toriyama e cuarto da etapa Dragon Ball Z.\nSinopse.\nO malvado feiticeiro Lesma, habitante do planeta Namek, desterrado fai moito tempo a causa das s\u00faas malvadas acci\u00f3ns, chega \u00e1 Terra nunha nave espacial. A s\u00faa finalidade \u00e9 reunir as B\u00f3las do Drag\u00f3n para recuperar a xuventude e converter o planeta nun sitio adecuado para o ex\u00e9rcito de demos que o acompa\u00f1a.\nM\u00fasica.\nTema de apertura\nTema de peche"}
{"id": "187125", "revid": "98629", "url": "https://gl.wikipedia.org/wiki?curid=187125", "title": "Os adversarios m\u00e1is fortes", "text": " \u00e9 un filme de animaci\u00f3n xapon\u00e9s dirixido por Mitsuo Hashimoto que se estreou en 1991. Oitavo filme baseado no manga e anime \"Dragon Ball\" creado por Akira Toriyama, e quinto da etapa Dragon Ball Z.\nSinopse.\nCando Son Goku e os seus amigos est\u00e1n un d\u00eda de acampada, aparecen os soldados de Cooler a loitar contra eles. O \u00fanico que puido con eles foi Goku. Nese momento chega Cooler e ataca a Son Gohanda, pero Goku fai o pos\u00edbel por protexelo, e isto p\u00faidolle custar a vida.\nSon Gohanda ter\u00e1 que ir buscar o feix\u00f3ns m\u00e1xicos para que Son Goku poida recuperar as s\u00faas forzas e librar a Terra do malvado Cooler.\nM\u00fasica.\nTema de apertura\nTema de peche"}
{"id": "187126", "revid": "75439", "url": "https://gl.wikipedia.org/wiki?curid=187126", "title": "Ekos", "text": "E.K.O.S. (Eu Ke Ostia Sei) \u00e9 un grupo musical de rock en castel\u00e1n formado en Rianxo en 2006.\nTraxectoria.\nA banda nace a mediados do 2006 da man de Ricardo Figueiro, Carlos Cernadas, Aitor Abu\u00edn e \"Makensi\", un\u00edndose a eles como cantante \"Joker\" a finais do mesmo ano.\nDespois de levar un tempo versionando canci\u00f3ns de Hard Rock cl\u00e1sico espa\u00f1ol e internacional, compuxeron os seus primeiros temas, os cales inclu\u00edron na s\u00faa primeira maqueta gravada entre o 2008 e o 2009 en \"El Estudio Deambulante\" na Pobra do Carami\u00f1al.\nAta a data, E.K.O.S. compartiu escenario con grandes grupos do panorama galego, como son Recambios Tucho, Riff Raff, Strabismo e outros.\nNo ano 2009, conseguen tocar no Playa Club, un local da Coru\u00f1a, grazas \u00e1 participaci\u00f3n nun concerto de promoci\u00f3n de grupos noveles da compa\u00f1\u00eda de telefon\u00eda m\u00f3bil Movistar.\nA finais de 2009, Makensi deixa o grupo incorpor\u00e1ndose Juan Ram\u00f3n \"Pich\u00f3n\" \u00e1 bater\u00eda. A principios do ano 2012, deciden facer un par\u00f3n, para centrarse noutros proxectos."}
{"id": "187127", "revid": "89787", "url": "https://gl.wikipedia.org/wiki?curid=187127", "title": "Tilda Swinton", "text": "Katherine Mathilda \"Tilda\" Swinton, nada o 5 de novembro de 1960 en Londres, \u00e9 unha actriz de cinema e teatro inglesa. En reco\u00f1ecemento pola s\u00faa carreira como actriz, foi galardoada con premios \u00d3scar e BAFTA.\nPremios.\nPremios \u00d3scar\nGlobos de Ouro\nBAFTA\nPremios do Sindicato de Actores\nPremios Satellite\nFestival Internacional de Cine de Venecia"}
{"id": "187128", "revid": "23204", "url": "https://gl.wikipedia.org/wiki?curid=187128", "title": "Keisha Castle-Hughes", "text": "Keisha Castle-Hughes, nada o 24 de marzo de 1990 en Donnybrook, Australia Occidental, \u00e9 unha actriz australiana nacionalizada en Nova Zelandia.\nTraxectoria.\n\u00c9 filla de Tim Castle, de orixe angloaustraliana e Desrae Hughes, de orixe maor\u00ed. Os seus pais, que nunca estiveron casados, acabaron separ\u00e1ndose. Cando Keisha ti\u00f1a tan s\u00f3 dezaoito meses, a s\u00faa familia mudouse a Nova Zelandia, e ela obtivo a cidadan\u00eda neozelandesa no 2001.\nComo actriz, ga\u00f1ou prominencia \u00e1 idade de once anos cando interpretou a Paikea \"Pai\" Apirana no filme \"Whale Rider\" do ano 2002. Keisha acadou nomeamentos para diversos premios entre os que destacan os Premios da Academia \u00e1 mellor actriz, convert\u00e9ndose as\u00ed na actriz m\u00e1is nova en acadar ese reco\u00f1ecemento.\nDende que iniciou a s\u00faa carreira con \"Whale Rider\", Castle-Hughes apareceu en varios filmes como \"Hey, Hey, It's Esther Blueburger\" (2008), \"Piece of my Heart\" (2009) e un pequeno papel en \"\" (2005). Tam\u00e9n interpretou o papel principal como a Virxe Mar\u00eda no filme \"The Nativity Story\" no 2006."}
{"id": "187129", "revid": "98629", "url": "https://gl.wikipedia.org/wiki?curid=187129", "title": "Combate contra cen mill\u00f3ns de poderosos guerreiros", "text": " \u00e9 un filme de animaci\u00f3n xapon\u00e9s dirixido por Daisuke Nishio que se estreou en 1992. Noveno filme baseada no manga e anime \"Dragon Ball\" creado por Akira Toriyama, e sexto da etapa Dragon Ball Z.\nSinopse.\nO novo kamisama, Dende, dec\u00e1tase de que o seu planeta natal, Namek, est\u00e1 en perigo e p\u00eddelle axuda a Son Goku e \u00f3s seus amigos para que salven o seu planeta. \u00d3 chegar, Goku e os seus amigos (Piccoro, Son Gohanda, Kril\u00edn, Oolong, Mestre Mutenroi e Yajirobe) ven unha especie de estrela que est\u00e1 atacando \u00f3 planeta. Os namekianos estaban sendo apresados por uns robots e deciden axudalos pero os robots son demasiado fortes e son capturados para que a s\u00faa enerx\u00eda sexa absorbida pola grande estrela. Detr\u00e1s de todo isto esta Cooler, o irm\u00e1n m\u00e1is vello de Freezer, \u00f3 que pensaban derrotado Goku. Esta vez \u00e9 de metal e o seu cerebro forma parte do gran ordenador Guedester, co que pode clonarse en miles de Metal Coolers.\nM\u00fasica.\nTema de apertura\nTema de peche"}
{"id": "187131", "revid": "23204", "url": "https://gl.wikipedia.org/wiki?curid=187131", "title": "Meri Te Tai Mangakahia", "text": "Meri Te Tai Mangakahia, nada en Lower Waihou o 22 de maio de 1868 e finada en Panguru o 10 de outubro de 1920, foi unha militante a prol do sufraxio feminino en Nova Zelandia.\nTraxectoria.\nMangakahia naceu en Lower Waihou, preto de Panguru no val de Hokianga. Era a filla de Re Te Tai, un membro do \"Te Rarawa iwi\" e xefe moi influente. Foi educada no convento de St Mary, en Auckland.\nMangakahia foi a muller de Hamiora Mangakahia, quen, en 1892, foi elixido Ministro do Parlamento de Kotahitanga en Hawke's Bay.\nO ano seguinte, Meri Mangakahia abordou a asemblea (foi a primeira muller a facelo), presentando un movemento en favor do sufraxio feminino, e queda como, membro do Parlamento. Observou que as mulleres maor\u00ed eran propietarias de terras e que por iso non se lles deb\u00eda impedir que tiveran representaci\u00f3n pol\u00edtica. M\u00e1is tarde uniuse \u00f3 comit\u00e9 de mulleres do movemento Kotahitanga, mant\u00e9ndose involucrada na pol\u00edtica maor\u00ed e movementos sociais.\nSegundo a familia, morreu por mor da gripe. Ti\u00f1a 4 fillos."}
{"id": "187132", "revid": "98629", "url": "https://gl.wikipedia.org/wiki?curid=187132", "title": "Os tres grandes superguerreiros", "text": " \u00e9 un filme de animaci\u00f3n xapon\u00e9s dirixido por Daisuke Nishio que se estreou en 1992. D\u00e9cimo filme baseado no manga e anime \"Dragon Ball\" creado por Akira Toriyama e s\u00e9timo da etapa Dragon Ball Z.\nSinopse.\nCando o Doutor Guero morreu asasinado polo androide C-17, o ordenador central non quedou desactivado, sen\u00f3n que seguiu traballando. Este traballo consistiu en crear tres novos androides: C-13, C-14 e C-15; co \u00fanico obxectivo de destru\u00edr a Son Goku.\nM\u00fasica.\nTema de apertura\nTema de peche"}
{"id": "187133", "revid": "98629", "url": "https://gl.wikipedia.org/wiki?curid=187133", "title": "Bueng Kan", "text": "Mueang Bueng Kan (en ; IPA: [m\u026f\u0304a\u014b b\u026f\u0304\u014b k\u0101\u02d0n]) \u00e9 o distrito capital (\"Amphoe Mueang\") de Provincia Bueng Kan, no nordeste de Tailandia.\nHistoria.\nO distrito foi denominado orixinalmente Chaiburi (\u0e44\u0e0a\u0e22\u0e1a\u0e38\u0e23\u0e35) e formaba parte da Provincia Nakhon Phanom. En 1917 foi reasignada en Nong Khai, e en 1939 era rebautizado como Bueng Kan.\nNo agosto do 2010, tras propo\u00f1erse separar a Provincia Bueng Kan de Nong Khai e publicarse o 22 de marzo de 2011 a Acta de Establecemento da Provincia Bueng Kan no diario oficial tailand\u00e9s, o distrito converteuse na capital da nova provincia, denomin\u00e1ndose Amphoe Mueang Bueng Kan.\nEtimolox\u00eda.\n\"Bueng\" p\u00f3dese traducir por \"bra\u00f1a\" e \"Kal\" e a forma tailandesa de Kali; que pode referirse a \"negro\" ou a \"morte.\"\nXeograf\u00eda.\nOs distritos veci\u00f1os son, empezando polo leste e seguindo as agullas do reloxo: Bung Khla, Seka, Si Wilai, Phon Charoen, So Phisai e Pak Khat, todos na provincia de Bueng Kan. Ao norte, tras o Mekong, enc\u00f3ntrase a provincia laosiana de Bolikhamxai.\nAdministraci\u00f3n.\nO distrito div\u00eddese en 12 subdistritos (\"tambon\"), que se debullan logo en 131 lugares (\"muban\"). Bueng Kan \u00e9 tam\u00e9n un subdistrito municipal (\"thesaban tambon\") que ocupa os \"tambon\" Bueng Kan e Wisit. Parte da \u00e1rea do subdistrito Wisit forma o subdistrito municipal de Wisit. Tampouco Kheng, Ho Kham, Khok Kong e Khai Si son subdistritos municipais que non cobren completamente os subdistritos correspondentes. O resto de subdistritos non te\u00f1en subdistritos municipais."}
{"id": "187134", "revid": "16394", "url": "https://gl.wikipedia.org/wiki?curid=187134", "title": "Revoluci\u00f3n Feniana", "text": ""}
{"id": "187135", "revid": "23204", "url": "https://gl.wikipedia.org/wiki?curid=187135", "title": "Mark de Cornualla", "text": "Mark de Cornualla (Lat\u00edn \"Marcus\", c\u00f3rnico \"Margh\", gal\u00e9s \"March\", bret\u00f3n \"Marc'h\") foi un rei de Cornualla a comezos do s\u00e9culo VI. \u00c9 co\u00f1ecido por aparecer nas lendas art\u00faricas e a Materia de Breta\u00f1a como o t\u00edo de Trist\u00e1n e marido de Isolda.\nA lenda.\nMark mandou a Trist\u00e1n como apoderado para recoller \u00e1 s\u00faa prometida, a princesa Isolda de Irlanda. Trist\u00e1n e Isolda nam\u00f3ranse por mor dunha ap\u00f3cema e te\u00f1en un romance \u00e1s costas do Rei Mark. Este sospeita da traiz\u00f3n e posteriormente co\u00f1ecer\u00e1 a verdade. Nalgunhas versi\u00f3ns ordena que aforquen a Trist\u00e1n, quen escapa da morte e rescata \u00e1 s\u00faa namorada do seu confinamento, para ser descuberto posteriormente polo rei. Eventualmente o Rei Mark perd\u00f3aos, recuperando a Isolda e condenando \u00f3 exilio a Trist\u00e1n."}
{"id": "187136", "revid": "23204", "url": "https://gl.wikipedia.org/wiki?curid=187136", "title": "Rei Mark", "text": ""}
{"id": "187137", "revid": "839", "url": "https://gl.wikipedia.org/wiki?curid=187137", "title": "Telephone", "text": "\"Telephone\" \u00e9 unha canci\u00f3n interpretada pola cantante estadounidense Lady Gaga coa participaci\u00f3n especial da cantante Beyonc\u00e9. Escrita por Gaga, Rodney Jerkins, LaShawn Daniels, Lazonate Franklin, Beyonc\u00e9, a canci\u00f3n foi producida por Darkchild. A canci\u00f3n est\u00e1 inclu\u00edda no seu terceiro EP \"The Fame Monster\", e foi lanzada como segundo sinxelo do \u00e1lbum."}
{"id": "187141", "revid": "10599", "url": "https://gl.wikipedia.org/wiki?curid=187141", "title": "Mainz", "text": ""}
{"id": "187142", "revid": "23204", "url": "https://gl.wikipedia.org/wiki?curid=187142", "title": "Absoluto (filosof\u00eda)", "text": "En filosof\u00eda o significado do termo absoluto queda expresado perfectamente na s\u00faa etimolox\u00eda, do verbo latino \"solvo\", 'soltar', no sentido de 'desatar', 'desvincular', \u00e9 dicir solto, co reforzo da preposici\u00f3n \"ab\", que engade a idea de \"separaci\u00f3n total\".\nO \"absoluto\", pois, aparece como o incondicionado e independente, o que \u00e9 por si mesmo, o que non est\u00e1 suxeito a nada, porque non ten ning\u00fan v\u00ednculo de dependencia con calquera outra realidade.\nCalquera outra realidade, en tanto que poida ser considerada como tal, deber\u00e1 ter unha relaci\u00f3n de dependencia, en \u00faltimo termo, co absoluto.\nO absoluto \u00e9 o que existe separado (ab-solto) de calquera outra cousa."}
{"id": "187143", "revid": "5863", "url": "https://gl.wikipedia.org/wiki?curid=187143", "title": "Pazo Cadaval", "text": ""}
{"id": "187144", "revid": "83328", "url": "https://gl.wikipedia.org/wiki?curid=187144", "title": "Dinadan", "text": "Sir Dinadan \u00e9 un dos Cabaleiros da T\u00e1boa Redonda que aparece nas lendas art\u00faricas e na Materia de Breta\u00f1a.\nEra fillo de Sir Brunor, o bo cabaleiro sen medo, e irm\u00e1n de Breunor (La Cote Mal Taill\u00e9e) e Sir Daniel. Grande amigo de Trist\u00e1n, Dinadan era co\u00f1ecido pola s\u00faa xovialidade. Tende a evitar o enfrontamento e a loita, a\u00ednda que \u00e9 descrito como un valente guerreiro.\nCon todo, como Sir Palemedes, e Lamorak, Dinadan \u00e9 unha invenci\u00f3n da prosa de Trist\u00e1n e aparece en obras posteriores, como a \"Morte de Artur\"."}
{"id": "187145", "revid": "25871", "url": "https://gl.wikipedia.org/wiki?curid=187145", "title": "Buriram", "text": "Buri Ram (en - \"Cidade da Felicidade\") \u00e9 unha poboaci\u00f3n (\"thesaban mueang\") de Tailandia, capital da Provincia Buriram, uns 410\u00a0km ao nordeste de Bangkok. At\u00f3pase no \"tambon\" Nai Mueang, do propio distrito de Buriram. No 2005 contaba cunha poboaci\u00f3n de 28.333 habitantes.\nA cidade at\u00f3pase na li\u00f1a nordeste de rede de ferrocarril tailand\u00e9s, como tam\u00e9n pos\u00fae un aeroporto, mais a s\u00faa econom\u00eda \u00e9 principalmente agr\u00edcola, cunha incipiente industria tur\u00edstica como no resto do estado. Os cultivos principais son o arroz e a mandioca.\nPola zona poden escoitarse as linguas tailand\u00e9s, lao e khmer.\nHistoria.\nHai uns mil anos, a \u00e1rea estaba baixo dominio do Imperio Khmer, como atestemu\u00f1an moitas ru\u00ednas visibles actualmente. A m\u00e1is importante at\u00f3pase sobre un extinto volc\u00e1n protexida no Parque hist\u00f3rico Phanom Rung, onde existe unha inscrici\u00f3n onde o gobernador da zona reco\u00f1ec\u00eda obediencia ao rei khmer.\nAt\u00e9 a creaci\u00f3n de Bangkok, que foi a principios do s\u00e9culo XIX, pouco se sabe desta zona. A cidade foi co\u00f1ecida orixinalmente como Muang Pae, que se renomeou como 'Buriram' no s\u00e9culo XIX, para logo acabar baixo goberno tailand\u00e9s."}
{"id": "187146", "revid": "27249", "url": "https://gl.wikipedia.org/wiki?curid=187146", "title": "Buri Ram", "text": ""}
{"id": "187147", "revid": "5132", "url": "https://gl.wikipedia.org/wiki?curid=187147", "title": "Provincia Buriram", "text": ""}
{"id": "187148", "revid": "22570", "url": "https://gl.wikipedia.org/wiki?curid=187148", "title": "Pedro Fern\u00e1ndez de Andrade", "text": "Pedro ou Pero Fern\u00e1ndez de Andrade foi o segundo se\u00f1or de Pontedeume, Ferrol e Vilalba. Era fillo de Xo\u00e1n Freire de Andrade e sucedeu ao seu t\u00edo Fern\u00e1n P\u00e9rez de Andrade, O Bo, quen morreu sen descendencia masculina a pesar de ter un fillo que morreu novo.\nA granxa de Reparada.\nPouco se sabe deste cabaleiro, cuxo mandato, de curta duraci\u00f3n, non \u00e9 moi importante. Quizais o feito m\u00e1is salientable sexa a usurpaci\u00f3n da granxa de Reparada (posteriormente Covas) que era dominio dos monxes de Sobrado. A granxa fund\u00e1ranna estes monxes con doaz\u00f3ns feitas polo rei Fernando II por privilexio dado na Coru\u00f1a o 15 de febreiro de 1158.\nA granxa de Reparada incrementou a s\u00faa importancia por outro privilexio dado polo rei Sancho \"el Bravo\" en Lugo no ano 1286, mediante o cal conced\u00eda ao mosterio de Sobrado o d\u00e9cimo da baleaxe que se matase no porto de Prioiro, pertencente \u00e1 granxa de Reparada.\nComo queira que o couto de Reparada lindaba con Ferrol, que era se\u00f1or\u00edo dos Andrade, estes sempre tentaron de ampliar os seus dominios coas propiedades da granxa. O rei Xo\u00e1n I viuse obrigado a exhortar a Pedro Fern\u00e1ndez de Andrade para que devolvese aos monxes a propiedade da granxa. Por\u00e9n, os seus descendentes sempre fixeron intentos de apoderarse da granxa ou, cando menos, da parte mellor: o porto e o monte de Prioiro. Cansos os monxes de loitar cos Andrade, acabar\u00edan cedendo o referido porto que os seus descendentes posu\u00edan a\u00ednda a comezos do s\u00e9culo XIX ata que foron abolidos os dereitos se\u00f1oriais.\nA caza da balea en Galicia.\nO porto de Prioiro era un dos que hab\u00eda na idade media para a matanza das baleas que se capturaban nas costas galegas. O seu maior desenvolvemento acadouse nos s\u00e9culos XIII e XIV e eran, principalmente, pescadores biscai\u00f1os os que faenaban.\nA coroa ti\u00f1a os dereitos do d\u00e9cimo da baleaxe, as\u00ed pod\u00edan facer cesi\u00f3ns dese dereito como fixo Sancho \"el Bravo\" cos monxes de Sobrado. Os pescadores de baleas tentaron moitas veces de liberarse deste imposto sen conseguilo, dando lugar a curiosos preitos.\nA caza de baleas foi minguando por varias raz\u00f3ns que levaron \u00e1 sobrepesca: Aumentou o n\u00famero de barcos, mesmo vi\u00f1an barcos franceses; os portos baleeiros aumentaran considerablemente e os barcos aumentaran a s\u00faa tonelaxe.\nCasamento e sucesi\u00f3n.\nCasou Pedro Fern\u00e1ndez de Andrade con dona Menc\u00eda de Meira coa cal tivo dous fillos: Nuno Freire de Andrade O Mao, que o suceder\u00eda nos se\u00f1or\u00edos, e Pedro Fern\u00e1ndez de Andrade.\nMorreu no ano 1407. S\u00e1bese por un documento do 5 de novembro de 1433 que a s\u00faa vi\u00fava, Menc\u00eda de Meira, a\u00ednda viv\u00eda nesa data nas s\u00faas casas de Betanzos.\nV\u00e9xase tam\u00e9n.\nBibliograf\u00eda.\nAntonio Couceiro Freijomil. Historia de Pontedeume, 4\u00aa ed.(1995). Xunta de Galicia. ISBN 84-453-1437-8"}
{"id": "187149", "revid": "25871", "url": "https://gl.wikipedia.org/wiki?curid=187149", "title": "Furanosa", "text": "Furanosa \u00e9 o termo co que se denominan os monosac\u00e1ridos (azucres simples) que te\u00f1en unha estrutura qu\u00edmica formada por un anel de cinco membros que ten nos seus v\u00e9rtices catro \u00e1tomos de carbono e un \u00e1tomo de os\u00edxeno. O nome deriva dun composto de estrutura similar, o furano, que \u00e9 un heterociclo con os\u00edxeno e dobres enlaces, pero o anel de furanosa non ten dobres enlaces.\nO anel de furanosa f\u00f3rmase cando o grupo aldehido ou o grupo cetona dun monosac\u00e1rido li\u00f1al de cinco ou m\u00e1is \u00e1tomos de carbono en disoluci\u00f3n reacciona cun OH doutro carbono da mol\u00e9cula, formando un enlace intramolecular, que orixina un hemiacetal c\u00edclico nas aldosas ou un hemicetal c\u00edclico nas cetosas . Por exemplo na frutosa, unha cetohexosa, reaccionan os grupos dos carbonos 2 e 5 orixinando un hemicetal ; na ribosa, unha aldopentosa, reaccionan os grupos dos carbonos 1 e 4, orixinando un hemiacetal. As aldohexosas xeralmente forman aneis de seis v\u00e9rtices chamados piranosas, pero poden formar tam\u00e9n, a\u00ednda que con menor probabilidade, furanosas (por exemplo, na aldohexosa manosa en disoluci\u00f3n hai s\u00f3 un 1% ou menos de furanosas, e case todas as mol\u00e9culas son piranosas).\nNo anel de furanosa o \u00e1tomo de carbono unido ao os\u00edxeno, que antes da ciclaci\u00f3n levaba o carbonilo (C=O) e non era asim\u00e9trico, conv\u00e9rtese en asim\u00e9trico e d\u00e1 lugar a uns novos is\u00f3meros chamados an\u00f3meros, que s\u00f3 existen nas mol\u00e9culas cicladas, e os seus substitu\u00edntes poden estar en d\u00faas posici\u00f3ns, dando lugar aos is\u00f3meros alfa e beta. Debido ao fen\u00f3meno da mutarrotaci\u00f3n en disoluci\u00f3n hai unha mestura das formas alfa e beta."}
{"id": "187151", "revid": "98629", "url": "https://gl.wikipedia.org/wiki?curid=187151", "title": "Un cuento chino", "text": "Un cuento chino \u00e9 un filme arxentino dirixido por Sebasti\u00e1n Borensztein que se estreou no 2011. Est\u00e1 protagonizada por Ricardo Dar\u00edn, Muriel Santa Ana e Ignacio Huang.\nSinopse.\nRoberto, un home afundido por un duro rev\u00e9s que arruinou e paralizou a s\u00faa vida hai m\u00e1is de vinte anos, vive atrincheirado fronte \u00f3 mundo e en completa soidade. Por\u00e9n, un d\u00eda, un estra\u00f1o acontecemento consegue sacalo do seu illamento e po\u00f1elo de novo en contacto co mundo."}
{"id": "187152", "revid": "22570", "url": "https://gl.wikipedia.org/wiki?curid=187152", "title": "Piranosa", "text": "En bioqu\u00edmica, piranosa \u00e9 un termo utilizado para denominar os carbohidratos que te\u00f1en unha estrutura qu\u00edmica c\u00edclica formada por un anel de seis membros, que leva nos seus v\u00e9rtices cinco \u00e1tomos de carbono e un \u00e1tomo de os\u00edxeno, ao que se unen os distintos substitu\u00edntes. O nome deriva da s\u00faa similitude estrutural co composto heteroc\u00edclico osixenado pirano, pero o anel de piranosa non ten enlaces dobres coma o pirano. Unha piranosa na que o grupo hidroxilo (OH) do carbono anom\u00e9rico foi convertido nun grupo O-R denom\u00ednase piran\u00f3sido.\nFormaci\u00f3n do anel de piranosa.\nCando os azucres de 5 ou m\u00e1is carbonos est\u00e1n en disoluci\u00f3n non permanecen na s\u00faa forma li\u00f1al, sen\u00f3n que se ciclan orixinando piranosas ou furanosas. Nos azucres aldosas de 5 e 6 carbonos en disoluci\u00f3n o anel de piranosa orix\u00ednase por reacci\u00f3n do grupo hidroxilo do carbono 5 do azucre, co grupo aldehido do carbono 1 da mesma mol\u00e9cula. Isto forma un hemiacetal intramolecular. Polo contrario, se a reacci\u00f3n se establece entre o hidroxilo do carbono 4 e o grupo aldehido, f\u00f3rmase unha furanosa pentagonal, o que \u00e9 moito menos frecuente. Nas aldohexosas a forma piranosa \u00e9 termodinamicamente m\u00e1is estable ca a forma furanosa, o que pode verse na distribuci\u00f3n destas d\u00faas formas c\u00edclicas en soluci\u00f3n, na cal a forma piranosa \u00e9 a adoptada polo 99% das mol\u00e9culas.\nHistoria.\nEn 1902, Hermann Emil Fischer ga\u00f1ou o Premio Nobel de Qu\u00edmica polos seus traballos para determinar a estrutura das D-aldohexosas. Por\u00e9n, as estruturas li\u00f1ais de aldehido libre que Fischer propuxo representan un porcentaxe menor das formas que os azucres de hexosa adoptan en soluci\u00f3n. Foi Edmund Hirst e Clifford Purves, no grupo de investigaci\u00f3n de Walter Norman Haworth, os que determinaron concluintemente que os azucres de hexosa forman preferentemente unha piranosa, ou un anel de seis membros. Haworth debuxou o anel como un hex\u00e1gono plano con grupos por encima e por debaixo do plano do anel, o que se denomina proxecci\u00f3n de Haworth.\nUnha representaci\u00f3n m\u00e1is exacta da conformaci\u00f3n dos aneis de piranosa chegou cando Sponsler e Dore (1926) notaron que o tratamiento matem\u00e1tico de Sachse de aneis de seis membros pod\u00eda ser aplicado \u00e1 s\u00faa estrutura de raios X da celulosa. Determinouse que o anel de piranosa non ten unha forma plana, que permit\u00eda que todos os \u00e1tomos do anel te\u00f1an unha xeometr\u00eda pr\u00f3xima \u00e1 tetra\u00e9drica.\nConformaci\u00f3n do anel de piranosa.\nDebido \u00e1 forma non plana do anel de piranosa, dist\u00ednguense 38 conformaci\u00f3ns b\u00e1sicas distintas da piranosa: 2 de cadeira, 6 de bote, 6 de bote torcido, 12 de media cadeira, e 12 de sobre.\nEstes conf\u00f3rmeros poden interconverterse uns noutros; por\u00e9n, cada forma pode ter diferente enerx\u00eda relativa, as\u00ed que pode presentarse unha barreira significativa para a interconversi\u00f3n. A energ\u00eda destas conformaci\u00f3ns pode cuantificarse a partir de c\u00e1lculos de mec\u00e1nica cu\u00e1ntica; m\u00f3strase un exemplo posible de inverconversi\u00f3ns da glicopiranosa.\nAs conformaci\u00f3ns do anel de piranosa son superficialmente similares \u00e1s do anel de ciclohexano (ver Conformaci\u00f3n do ciclohexano). Por\u00e9n, a nomenclatura espec\u00edfica das piranosas incl\u00fae referencias ao \u00e1tomo de os\u00edxeno do anel, e a presenza de grupos hidroxilo unidos ao anel ten diferentes efectos na s\u00faa preferencia conformacional. Tam\u00e9n existen efectos conformacionais e estereoqu\u00edmicos espec\u00edficos ao anel de piranosa.\nNomenclatura dos aneis de piranosa.\nPara nomear as conformaci\u00f3ns da piranosa, primeiro determ\u00ednase o conf\u00f3rmero. Os conf\u00f3rmeros com\u00fans son similares aos atopados no ciclohexano, e forman a base do nome. As conformaci\u00f3ns com\u00fans e as letras (etiquetas) que os simbolizan son: cadeira (C), bote (B), torcida (S), media cadeira (H), e sobre (E). Os \u00e1tomos do anel est\u00e1n numerados; o carbono anom\u00e9rico \u00e9 sempre o 1. Os \u00e1tomos de os\u00edxeno da estrutura denom\u00ednanse con referencia ao carbono ao que est\u00e1n unidos na forma ac\u00edclica da mol\u00e9cula, e son designados por O. Ademais:\nPor exemplo, 1,4B, indica o seguinte: B \u00e9 a etiqueta que significa bote, e neste conf\u00f3rmero os \u00e1tomos 1 e 4 est\u00e1n por riba do plano do anel (por iso se po\u00f1en antes da letra e como super\u00edndices). Os demais carbonos est\u00e1n no anel e non hai ning\u00fan por debaixo do anel (se os houbese aparecer\u00edan como sub\u00edndices despois da letra). O carbono 6 non forma parte do anel.\nEspectroscopia RMN de aneis de piranosa.\nComo se mostra polas enerx\u00edas estruturais relativas no diagrama de arriba, as estruturas de cadeira son a forma m\u00e1is estable do carbohidrato. Esta conformaci\u00f3n relativamente estable e definida significa que os \u00e1tomos de hidr\u00f3xeno do anel de piranosa son mantidos en \u00e1ngulos relativamente constantes uns doutros. A espectroscopia de resonancia magn\u00e9tica nuclear de carbohidratos (RMN) aproveita estes \u00e1ngulos diedros para determinar a configuraci\u00f3n de cada un dos grupos hidroxilo arredor do anel."}
{"id": "187154", "revid": "98629", "url": "https://gl.wikipedia.org/wiki?curid=187154", "title": "Jos\u00e9 Celestino Mutis", "text": "Jos\u00e9 Celestino Mutis y Bosio, nado en C\u00e1diz (Espa\u00f1a) o 6 de abril de 1732 e finado en Santa Fe de Bogot\u00e1 (Colombia) o 11 de setembro de 1808, foi un sacerdote, bot\u00e1nico, matem\u00e1tico e profesor da Universidade do Rosario, en Bogot\u00e1, universidade onde actualmente repousan os seus restos.\nTraxectoria.\nEtapa espa\u00f1ola.\nEstudou medicina e cirurx\u00eda no Colexio de Cirurx\u00eda de C\u00e1diz, conclu\u00edndo a s\u00faa carreira na universidade de Sevilla, xa que a instituci\u00f3n gaditana non estaba cualificada para outorgar o t\u00edtulo.\nTras conclu\u00edr os seus estudos traballou durante catro anos no Hospital de C\u00e1diz. As s\u00faas primeiras etapas profesionais desenvolv\u00e9ronse baixo a titor\u00eda dalg\u00fans dos m\u00e1is eminentes cient\u00edficos do momento.\nM\u00e1is tarde pasou a traballar como suplente da c\u00e1tedra de Anatom\u00eda do Hospital Xeral de Madrid, e perfeccionou os seus co\u00f1ecementos bot\u00e1nicos no Xard\u00edn do \"Soto de Migas Calientes\". Dirixiu a Real Expedici\u00f3n Bot\u00e1nica ao Reino de Nova Granada.\nA Real Expedici\u00f3n Bot\u00e1nica ao Reino de Nova Granada. Etapa americana.\nJos\u00e9 Celestino Mutis propuxera en d\u00faas ocasi\u00f3ns (1763 e 1764, respectivamente) \u00e1 Coroa de Espa\u00f1a unha Expedici\u00f3n Bot\u00e1nica polo Reino de Nova Granada (territorio que englobaba \u00e1s actuais Colombia, Ecuador, Panam\u00e1, Venezuela, norte do Per\u00fa e do Brasil e oeste de Gu\u00efana). Mutis chegara a este vicerreinado para servir como m\u00e9dico ao vicerrei Pedro Mes\u00eda de la Cerda.\nDitas propostas non tiveron resposta, de modo que Mutis se dedicou ao sacerdocio, \u00e1 minar\u00eda e \u00e1 atenci\u00f3n da s\u00faa c\u00e1tedra no Colexio do Rosario de Bogot\u00e1. Tras vivir en distintas poboaci\u00f3ns, Mutis estableceuse en Santaf\u00e9. Posteriormente dedicouse \u00e1 minar\u00eda en Vetas, Santander, provincia de Pamplona.\nAnos m\u00e1is tarde, despois de retirarse a vivir a Mariquita, animado polo Vicerrei-Arcebispo Antonio Caballero y G\u00f3ngora, realizou unha terceira proposta, que foi aceptada polo ilustrado rei Carlos III, que estudara bot\u00e1nica, ademais doutras ciencias, t\u00e9cnicas e artes.\nA expedici\u00f3n iniciouse en 1783, baixo a direcci\u00f3n de Mutis, prolong\u00e1ndose durante uns 30 anos. Mutis centrouse en Santaf\u00e9 e os seus arredores, a lagoa de Pedro Palo, a Mesa de Juan D\u00edaz, Guaduas, Honda e os arredores de Mariquita. Pero na expedici\u00f3n participaron varios comisionados que estenderon a cobertura xeogr\u00e1fica.\nDestaca entre eles Francisco Jos\u00e9 de Caldas, que percorreu as actuais terras de Ecuador durante catro anos, regresando a Santaf\u00e9 en 1808 levando un extens\u00edsimo herbario.\nOutro dos comisionados foi frei Diego Garc\u00eda, que percorreu o Alto Val do Magdalena, entre La Palma e Timan\u00e1, chegando \u00e1 zona dos Andaqu\u00edes. A s\u00faa colecci\u00f3n incl\u00fae tam\u00e9n un amplo repertorio de fauna e mostras xeol\u00f3xicas.\nPola s\u00faa parte, Eloy Valenzuela, que fora subdirector da Expedici\u00f3n durante o primeiro ao, foi comisionado a Santander. Tivo que retirarse, por problemas de sa\u00fade, a Bucaramanga, onde continuou recolectando.\nEsta Expedici\u00f3n resultou ser a m\u00e1is custosa para a Coroa de Espa\u00f1a; por\u00e9n, foi a que menos publicaci\u00f3ns cient\u00edficas produciu. Non obstante foi decisiva para o desenvolvemento da cultura e a investigaci\u00f3n en Colombia. Nela creouse unha escola de debuxo e contrat\u00e1ronse numerosos oficiais de pluma e herbarios. As l\u00e1minas realizadas na expedici\u00f3n resultaron ser de excepcional calidade. Entre os debuxantes destacan Salvador Rizo e Francisco Javier Mat\u00eds, que foi cualificado por Humboldt como o mellor ilustrador bot\u00e1nico do mundo. Anos m\u00e1is tarde o m\u00e9dico e bot\u00e1nico bogotano Jos\u00e9 Jer\u00f3nimo Triana contribu\u00edu decisivamente \u00e1 determinaci\u00f3n das especies vexetais.\nAo contrario do que sucedeu coas l\u00e1minas, que quedaron en Nova Granada, parte do extenso e importante herbario foi trasladado \u00e1 fin da Expedici\u00f3n ao Real Jard\u00edn Bot\u00e1nico de Madrid, onde permaneceu practicamente in\u00e9dito at\u00e9 datas relativamente recentes."}
{"id": "187155", "revid": "23204", "url": "https://gl.wikipedia.org/wiki?curid=187155", "title": "Leonhart Fuchs", "text": "Leonhart Fuchs, \u00e1s veces escrito Leonhard Fuchs, nado en Wemding, preto de N\u00f6rdlingen, no Ducado de Baviera, o 17 de xaneiro de 1501 e finado en Tubinga o 10 de maio de 1566, foi un m\u00e9dico e bot\u00e1nico alem\u00e1n.\nCon Hieronymus Bock (co\u00f1ecido como Hieronymus Tragus ou, simplemente, Tragus), Otto Brunfels e Valerius Cordus, est\u00e1 considerado como un dos pais alem\u00e1ns da bot\u00e1nica.\nConsid\u00e9rase tam\u00e9n como pioneiro da farmacognosia.\nFuchs foi o fundador do primeiro xard\u00edn bot\u00e1nico de Alema\u00f1a.\nTraxectoria.\nFixo os seus primeiros estudos na escola de Heilbronn e na \"Marienschule\" de Erfurt Turinxia, gradu\u00e1ndose aos 12 anos como \"Baccalaureus artium\" (Bacharel en artes). En 1524 xa \u00e9 \"Magister Artium\" (Mestre en artes). De 1524 a 1526 practicou a medicina en M\u00fanic, alcanzando o t\u00edtulo de doutor en medicina en Ingolstadt, en 1524, inst\u00e1ndose en M\u00fanic.\nAdherido ao protestantismo, dedicou a s\u00faa vida ao ensino. En 1526 obt\u00e9n a c\u00e1tedra de medicina en Ingolstadt, que ocupa durante tres anos at\u00e9 que foi nomeado m\u00e9dico do margrave Georges de Brandeburgo, en Ansbach. Debido \u00e1 intolerancia relixiosa debe abandonar a cidade.\nUlrich, duque de W\u00fcrttemberg, ch\u00e1mao en 1535 a Tubinga para que participe na reforma da s\u00faa universidade (Universidade de Tubinga) no esp\u00edrito do humanismo.\nNesta cidade permanece at\u00e9 a s\u00faa morte, en 1566.\nA influencia dos autores antigos.\nFuchs estivo influ\u00eddo polos autores gregos e romanos, en particular por Diosc\u00f3rides, Hip\u00f3crater e Galeno. Combateu a hexemon\u00eda da escola \u00e1rabe de Medicina transmitida pola escola m\u00e9dica de Salerno e volve aos autores grecolatinos. Tam\u00e9n valoraba a experiencia pr\u00e1ctica e as plantas medicinais.\nPero nas s\u00faas obras inter\u00e9sase dobre todo pola flora alem\u00e1 e describiu m\u00e1is de 400 especies do seu pa\u00eds en \"De historia stirpium commentarii\" (Basilea, 1542), das que unha trintena non te\u00f1en m\u00e1is que un interese ornamental e non figuraban, por tanto, polas s\u00faas aplicaci\u00f3ns, na farmacopea. As ilustraci\u00f3ns (os debuxos son de Albert Meyer e os gravados de Veit Rudolph Speckle) son polo menos tan precisos que os de Brunfels. Ser\u00edan reproducidas regularmente por autores posteriores.\nNo prefacio lamenta a ignorancia da bot\u00e1nica, mesmo entre os m\u00e9dicos. Pero non dubida en criticar tam\u00e9n aos autores cl\u00e1sicos.\nNa s\u00faa obra non intenta elaborar unha clasificaci\u00f3n, e ordena as plantas seguindo unha orde alfab\u00e9tica. Utiliza, para a nomenclatura, un sistema binomial, pero sen sistematizalo como o far\u00eda posteriormente Carl von Linn\u00e9. As\u00ed, en cada cap\u00edtulo presenta un x\u00e9nero e subdiv\u00eddeo en varias partes que tratan sucesivamente dos diferentes nomes que se atrib\u00faen \u00e1 planta, das diferentes especies que compo\u00f1en o x\u00e9nero, das diferenzas morfol\u00f3xicas entre estas especies, dos medios onde se encontran, das diversas propiedades a elas atribu\u00eddas polos autores antigos e, finalmente, as funci\u00f3ns terap\u00e9uticas usadas na s\u00faa \u00e9poca.\nA utilizaci\u00f3n do x\u00e9nero e a especie.\nOs criterios que utilizou Fuchs para delimitar as especies base\u00e1banse non nos \u00f3rganos de reproduci\u00f3n ou na frutificaci\u00f3n, sen\u00f3n na aparencia xeral das flores, a s\u00faa cor, o seu olor, no tama\u00f1o das follas etc. C\u00f3mpre sinalar a importancia da parte consagrada \u00e1 sinonimia. Esta vai aumentando gradualmente no curso do desenvolvemento da bot\u00e1nica, que marca o progreso desta ciencia, at\u00e9 tal punto que os herbarios que aparecen son m\u00e1is ben obras de sinonimia m\u00e1is que obras de bot\u00e1nica descritiva.\nHonras.\nEp\u00f3nimo.\nO misioneiro e bot\u00e1nico franc\u00e9s Charles Plumier, que estivo en Suram\u00e9rica, dedicoulle o x\u00e9nero \"Fuchsia\", en 1703, descuberto na illa A Espa\u00f1ola (actuais Hait\u00ed e Rep\u00fablica Dominicana) en 1696 ou 1697, x\u00e9nero que comprende as plantas ornamentais hoxe co\u00f1ecidas como fucsias\".\nAbreviatura.\nA abreviatura L. Fuchs empr\u00e9gase para indicar a Leonhart Fuchs como autoridade na descrici\u00f3n e clasificaci\u00f3n cient\u00edfica dos vexetais."}
{"id": "187156", "revid": "98629", "url": "https://gl.wikipedia.org/wiki?curid=187156", "title": "Fuchs (hom\u00f3nimos)", "text": "Fuchs \u00e9 un apelido moi corrente en alem\u00e1n, que significa 'raposo'. A s\u00faa pronuncia aproximada \u00e9 \"fuks\".\nPlantas.\nDada a importancia da obra de Leonhart Fuchs en bot\u00e1nica, varias plantas levan o seu nome na s\u00faa homenaxe"}
{"id": "187157", "revid": "5863", "url": "https://gl.wikipedia.org/wiki?curid=187157", "title": "Ex\u00e9rcito espa\u00f1ol", "text": ""}
{"id": "187158", "revid": "23204", "url": "https://gl.wikipedia.org/wiki?curid=187158", "title": "Chachoengsao", "text": "Chachoengsao (en ) \u00e9 unha poboaci\u00f3n (\"thesaban mueang\") da zona central de Tailandia, capital da Provincia Chachoengsao, a uns 50\u00a0km ao leste de Bangkok. \u00c1chase na ribeira do r\u00edo Bang Pakong. Ocupa os \"tambon\" de Na Mueang e parte de Ban Mai, Bang Tin Pet, Wang Takhian e Sothon, do distrito de Chachoengsao. No 2006 ti\u00f1a unha poboaci\u00f3n de 60.893.\nA poboaci\u00f3n estableceuse no ano 1549 durante o reinado do rei Maha Chakkrapat de Ayutthaya e orixinalmente serviu centro de recrutamento do ex\u00e9rcito. Durante o reinado do rei Maha Thammaracha, o reino chegou a un nivel de declive que permitiu a s\u00faa conquista polos birmanos. Phraya Lawaek, o rei khmer recrutou tailandeses de varias cidades, inclu\u00edndo Chachoengsao, para traballar nas s\u00faas terras."}
{"id": "187159", "revid": "22795", "url": "https://gl.wikipedia.org/wiki?curid=187159", "title": "Hieronymus Tragus", "text": ""}
{"id": "187163", "revid": "56817", "url": "https://gl.wikipedia.org/wiki?curid=187163", "title": "Tragus", "text": "A palabra latina Tragus (escrita sempre con inicial mai\u00fascula) pode referirse a:"}
{"id": "187167", "revid": "89787", "url": "https://gl.wikipedia.org/wiki?curid=187167", "title": "Tragus (x\u00e9nero)", "text": "Tragus \u00e9 un x\u00e9nero de plantas herb\u00e1ceas pertencente \u00e1 familia das po\u00e1ceas (\"Poaceae\") establecido por Halle. \u00c9 orixinario de \u00c1frica, pero foi introducido en zonas subtropicais e tropicais de todo o mundo, onde medran como plantas ventureiras.\nAs plantas son monoicas, estolon\u00edferas, e anuais ou perennes, dependendo das especies.\nO caule \u00e9 ascendente ou forma matas baixas; \u00e9 glabro e de secci\u00f3n circular.\nAs follas son planas ou dobradas, e lineares; as l\u00edgulas son membranosas e tricomatosas.\nAs flores re\u00fanense en pan\u00edculas. Cada flor ten 3 estames, coas anteras de cor amarela p\u00e1lida.\nAs cari\u00f3psides (graos) son el\u00edpticas e de cor dourada escura.\nCitolox\u00eda.\nN\u00famero da base do cromosoma, x = 10. 2n = 20 e 40. 2 e 4 ploide. "}
{"id": "187168", "revid": "56817", "url": "https://gl.wikipedia.org/wiki?curid=187168", "title": "Torre de la P\u00e1rdida", "text": "A Torre de la P\u00e1rdida \u00e9 unha monta\u00f1a espa\u00f1ola enclavada no Macizo Central dos Picos de Europa ou macizo de Los Urrieles, en Asturias. Ten unha altitude de 2.596 metros."}
{"id": "187169", "revid": "56817", "url": "https://gl.wikipedia.org/wiki?curid=187169", "title": "Bad Romance", "text": "\"Bad Romance\" (en galego, \"Mal romance\") \u00e9 unha canci\u00f3n interpretada pola cantante estadounidense Lady Gaga, escrita por Gaga, RedOne e producida polos mesmos. A canci\u00f3n est\u00e1 inclu\u00edda no seu terceiro EP \"The Fame Monster\", e foi lanzada como primeiro sinxelo do \u00e1lbum."}
{"id": "187171", "revid": "56817", "url": "https://gl.wikipedia.org/wiki?curid=187171", "title": "Chainat", "text": "Chai Nat (en ) \u00e9 unha poboaci\u00f3n (\"thesaban mueang\") do centro de Tailandia, capital da Provincia Chai Nat. Ocupa o \"tambon\" de Nai Mueang como tam\u00e9n partes de Ban Kluai, Tha Chai e Khao Tha Phra, todos do propio distrito de Chai Nat. No 2006 ti\u00f1a unha poboaci\u00f3n de 14.469 habitantes.\nA poboaci\u00f3n est\u00e1 achantada na ribeira do r\u00edo Chao Phraya. O cami\u00f1o principal da localidade \u00e9 a estrada de Phahonyothin (Autoestrada 1)."}
{"id": "187172", "revid": "27249", "url": "https://gl.wikipedia.org/wiki?curid=187172", "title": "Chai Nat", "text": ""}
{"id": "187173", "revid": "12452", "url": "https://gl.wikipedia.org/wiki?curid=187173", "title": "Praia da Ornanda", "text": ""}
{"id": "187176", "revid": "1131", "url": "https://gl.wikipedia.org/wiki?curid=187176", "title": "Chaiyaphum", "text": "Chaiyaphum (en ) \u00e9 unha cidade (\"thesaban mueang\") de Tailandia, capital da provincia hom\u00f3nima. No 2006 ti\u00f1a unha poboaci\u00f3n de 37.490 habitantes, e unha extensi\u00f3n que ocupaba a totalidade do \"tambon\" de Nai Mueang, no propio distrito de Chaiyaphum."}
{"id": "187177", "revid": "1131", "url": "https://gl.wikipedia.org/wiki?curid=187177", "title": "Praia da Gafa", "text": "A praia da Gafa \u00e9 unha praia galega na parroquia de Mi\u00f1ortos, en Porto do Son. Ten unha lonxitude de 80 metros e unha anchura de 15 metros. A s\u00faa ocupaci\u00f3n \u00e9 alta."}
{"id": "187178", "revid": "1131", "url": "https://gl.wikipedia.org/wiki?curid=187178", "title": "Praia da Telleira", "text": "A praia da Telleira \u00e9 unha praia galega na parroquia de Mi\u00f1ortos, en Porto do Son. Ten unha lonxitude de 40 metros e unha anchura de 6 metros. A s\u00faa ocupaci\u00f3n \u00e9 baixa. Est\u00e1 composta principalmente de rochas e de area fina. A s\u00faa posici\u00f3n resgardada ofr\u00e9celle augas tranquilas."}
{"id": "187179", "revid": "98629", "url": "https://gl.wikipedia.org/wiki?curid=187179", "title": "R\u00edo Chao Phraya", "text": "O r\u00edo Chao Phraya ou Me Nam (en tailand\u00e9s: \u0e41\u0e21\u0e48\u0e19\u0e49\u0e33\u0e40\u0e08\u0e49\u0e32\u0e1e\u0e23\u0e30\u0e22\u0e32) \u00e9 un r\u00edo de Tailandia, o principal r\u00edo do pa\u00eds que afl\u00fae desde a rexi\u00f3n monta\u00f1osa do norte do pa\u00eds at\u00e9 o golfo de Tailandia, preto de Bangkok. \u00c9 importante para o transporte das mercanc\u00edas e tam\u00e9n parte dun val agr\u00edcola altamente produtivo. O nome apl\u00edcase estritamente s\u00f3 ao curso baixo do r\u00edo, que comeza na confluencia dos r\u00edos Nan (740\u00a0km) e Ping (658\u00a0km).\nTen unha lonxitude de 372\u00a0km, a\u00ednda que o sistema fluvial Chao Prayer-Nan chega aos 1.112\u00a0km e drena unha bac\u00eda de 160.400\u00a0km\u00b2, m\u00e1is dun terzo do pa\u00eds, unha \u00e1rea similar a pa\u00edses como Tunisia, Suriname, o Nepal ou Bangladesh.\nXeograf\u00eda.\nO r\u00edo Chao Phraya nace na confluencia do r\u00edo Ping e do r\u00edo Nan, en Nakhon Sawan (tam\u00e9n chamado Pak Nam Pho) na Provincia Nakhon Sawan. Traza de norte a sur 372 quil\u00f3metros desde as chairas centrais at\u00e9 Bangkok e o golfo de Tailandia. En Chainat, o r\u00edo div\u00eddese, e o r\u00edo Tha Chin fl\u00fae en paralelo ao r\u00edo principal e desauga no golfo de Tailandia a uns 35 quil\u00f3metros ao oeste de Bangkok, en Samut Sakhon. Na baixa chaira aluvial, que comeza augas abaixo da presa de Chainat, sep\u00e1ranse do r\u00edo principal moitas pequenas canles (\"khlong\"), que se utilizan para o rego dos arrozais da rexi\u00f3n.\nAsentamentos no r\u00edo.\nAs principais cidades \u00e1 ribeira do Chao Phraya, ordenadas de norte a sur, son as seguintes: Nakhon Sawan, Uthai Thani, Chainat, Singburi, Ang Thong, Ayutthaya, Pathum Thani, Nonthaburi, Bangkok e Samut Prakan. Estas cidades at\u00f3panse entre os lugares de m\u00e1is importancia hist\u00f3rica e m\u00e1is densamente poboados da Tailandia, precisamente debido ao seu acceso \u00e1 v\u00eda acu\u00e1tica.\nAfluentes.\nOs principais tributarios do r\u00edo Chao Phraya son os seguintes:\nA cada un destes afluentes, como o Chao Phraya mesmo, ademais chegan outros afluentes menores, a mi\u00fado denominados \"khwae\". Todos os afluentes, inclu\u00eddos os pequenos khwaea, forman un amplo patr\u00f3n en forma de \u00e1rbore, con polas que cobren case todas as provincias do centro e norte de Tailandia. Ning\u00fan dos afluentes do Chao Phraya se estenden m\u00e1is al\u00f3 das fronteiras de Tailandia. O Nan e o r\u00edo Yom corren case paralelos desde Phitsanulok a Chumsaeng polo norte da provincia Nakhon Sawan. O r\u00edo Wang penetra no r\u00edo Ping, preto do distrito de Sam Ngao na provincia Tak.\nCunca hidrogr\u00e1fica do Chao Phraya.\nA extensi\u00f3n do r\u00edo Chao Phraya e os seus afluentes, \u00e9 dicir, o sistema fluvial do Chao Phraya, xunto co terreo que recolle as augas, forman a cunca do Chao Phraya. \u00c9 a cunca hidrogr\u00e1fica m\u00e1is grande de Tailandia, que comprende aproximadamente o 35% do pa\u00eds, e drena unha \u00e1rea de 157.924\u00a0km\u00b2. A cunca p\u00f3dese dividir en :\nA fronteira natural monta\u00f1osa da cunca hidrogr\u00e1fica forma unha divisoria, que illou historicamente, at\u00e9 certo punto, Tailandia doutras civilizaci\u00f3ns do sueste asi\u00e1tico. De feito, no norte de Tailandia, a divisoria corresp\u00f3ndese aproximadamente cunha secci\u00f3n da fronteira pol\u00edtica actual. Os tramos da fronteira meridional da divisoria corresp\u00f3ndense menos coa fronteira pol\u00edtica actual, xa que o illamento neste \u00e1mbito foi contrarrestado pola proximidade \u00e1s terras baixas do golfo de Tailandia, o que favoreceu que a civilizaci\u00f3n tailandesa se espallase pola conca facilmente.\nDelta.\nO r\u00edo Tha Chin \u00e9 o distributario principal do r\u00edo Chao Phraya. A extensi\u00f3n do Chao Phraya e o r\u00edo Tha Chin e os seus distributarios, comezando no punto no que diverxen os distributarios, xunto coa terra comprendida nun tri\u00e1ngulo formado polas rexi\u00f3ns ultraperif\u00e9ricas e distributarios m\u00e1is internos, forman o delta do Chao Phraya . Os moitos distributarios do delta Chao Phraya est\u00e1n interconectados por canais que serven tanto para regar como para o transporte."}
{"id": "187184", "revid": "56817", "url": "https://gl.wikipedia.org/wiki?curid=187184", "title": "Chanthaburi", "text": "Chanthaburi (en ) \u00e9 unha poboaci\u00f3n (\"thesaban mueang\") do leste de Tailandia, na ribeira do r\u00edo Chanthaburi. \u00c9 a capital da Provincia Chanthaburi, como tam\u00e9n do distrito de Chanthaburi.\nA localidade cobre os \"tambon\" Talat e Wat Mai, pertencentes ao propio distrito de Chanthaburi. No 2005, ti\u00f1a unha poboaci\u00f3n de 27.602 habitantes.\nA Catedral da Inmaculada Concepci\u00f3n, o templo principal da Diocese de Chanthaburi, sendo a igrexa m\u00e1is grande de Tailandia."}
{"id": "187185", "revid": "22570", "url": "https://gl.wikipedia.org/wiki?curid=187185", "title": "Khlong", "text": "Un khlong (en tailand\u00e9s: \u0e04\u0e25\u0e2d\u0e07) \u00e9 a denominaci\u00f3n que reciben as canles fluviais, naturais e artificiais, que percorren a chaira central da Tailandia, formados principalmente polos r\u00edos Chao Phraya, Ta Chin e Mae Klong. A palabra tam\u00e9n se aplica a moitos r\u00edos pequenos, denominados coa palabra \"khlong\" seguido do seu nome propio.\nA capital, Bangkok, est\u00e1 atravesada por multitude de \"khlongs\", denomin\u00e1ndose por isto \"A Venecia do Leste\". Os \"khlongs\" empr\u00e9ganse para o transporte, para a instalaci\u00f3n de tendas e comercios flotantes, como tam\u00e9n como lugares onde se depositan as augas residuais e outros refugallos. Convert\u00e9ronse, co paso do tempo, en r\u00faas, se ben na zona de Thonburi, en Bangkok, cons\u00e9rvanse alg\u00fans dos m\u00e1is grandes. Na zona central da capital at\u00f3pase o Khlong Saen Saeb, que serve como rota fluvial de grande importancia no transporte p\u00fablico de Tailandia. Os tradicionais establecementos flotantes existen agora s\u00f3 para a atracci\u00f3n tur\u00edstica, sendo os m\u00e1is co\u00f1ecidos os do \"amphoe\" de Damnoen Saduak, na provincia Ratchaburi."}
{"id": "187186", "revid": "1576", "url": "https://gl.wikipedia.org/wiki?curid=187186", "title": "R\u00edo Mun", "text": "O r\u00edo Mun (en tailand\u00e9s: \u0e41\u0e21\u0e48\u0e19\u0e49\u0e33 \u0e21\u0e39\u0e25), \u00e9 un r\u00edo de Tailandia, un dos principais afluentes do r\u00edo Mekong.\nNace no Parque Nacional de Khao Yai, cerca de Nakhon Ratchasima, na zona de Isan. Fl\u00fae cara ao leste polo sur de Isan (provincias de Buri Ram, Surin e Sisaket) recorrendo arredor de 750 quil\u00f3metros at\u00e9 que se une ao Mekong no \"amphoe\" de Khong Chiam, na provincia Ubon Ratchathani. A presa Pak Mun at\u00f3pase pr\u00f3xima \u00e1 confluencia co Mekong. O principal afluente do r\u00edo Mun \u00e9 o r\u00edo Chi, que se une a este no \"amphoe\" de Kanthararom, provincia de Sisaket. Outro afluente, a\u00ednda que menos importante, \u00e9 o r\u00edo Dom Noi."}
{"id": "187187", "revid": "1987", "url": "https://gl.wikipedia.org/wiki?curid=187187", "title": "R\u00edo Chi", "text": "O r\u00edo Chi (en tailand\u00e9s: \u0e41\u0e21\u0e48\u0e19\u0e49\u0e33 \u0e0a\u0e35) \u00e9 o r\u00edo m\u00e1is longo de Tailandia, cunha lonxitude de 765 quil\u00f3metros, pero \u00e9 menos caudaloso que o segundo r\u00edo m\u00e1is longo do pa\u00eds, o Mun, do que \u00e9 afluente.\nNace nos montes Phetchabun. Durante o seu curso, primeiramente corre cara ao leste a trav\u00e9s da zona central de Isan polas provincias de Chaiyaphum, Khon Kaen e Maha Sarakham, e despois discorre cara ao sur pola provincia Roi Et e cruza Yasothon at\u00e9 desembocar no r\u00edo Mun, no \"amphoe\" de Kanthararom, provincia Si Sa Ket."}
{"id": "187188", "revid": "1987", "url": "https://gl.wikipedia.org/wiki?curid=187188", "title": "R\u00edo Songkhram", "text": "O r\u00edo Songkhram (en tailand\u00e9s: \u0e41\u0e21\u0e48\u0e19\u0e49\u0e33\u0e2a\u0e07\u0e04\u0e23\u0e32\u0e21) \u00e9 un r\u00edo do sueste asi\u00e1tico, un dos afluentes tailandeses do r\u00edo Mekong. Nace nas monta\u00f1as localizadas entre os distritos de Nong Han (provincia Udon Thani) e Sawang Daen Din (provincia Sakon Nakhon). Logo o r\u00edo pasa a trav\u00e9s dos distritos de Seka (provincia Nong Khai), Wanon Niwat (provincia Sakon Nakhon), Si Songkhram e Tha Uthen (ambos na provincia Nakhon Phanom). Neste \u00faltimo at\u00f3pase a desembocadura no r\u00edo Mekong no \"tambon\" Chai Buri. O r\u00edo Songkhram ten unha lonxitude de 420\u00a0km."}
{"id": "187189", "revid": "98629", "url": "https://gl.wikipedia.org/wiki?curid=187189", "title": "R\u00edo Pa Sak", "text": "O r\u00edo Pa Sak (en tailand\u00e9s: \u0e41\u0e21\u0e48\u0e19\u0e49\u0e33 \u0e1b\u0e48\u0e32 \u0e2a\u0e31\u0e01) \u00e9 un r\u00edo do centro de Tailandia. Nace no \"Amphoe\" de Dan Sai, provincia Loei, e pasa a trav\u00e9s da provincia Phetchabun como columna vertebral da mesma. Logo atravesa a parte oriental da provincia Lopburi e a de Saraburi, at\u00e9 que se une co r\u00edo Lopburi ao nordeste da illa de Ayutthaya, para logo xuntarse co Chao Phraya no sueste. Pos\u00fae unha lonxitude de 513\u00a0km e drena unha cunca de 16.291\u00a0km\u00b2, transportando 2,4\u00a0km\u00b3 de auga ao ano.\nO val do Pa Sak a trav\u00e9s das monta\u00f1as Phetchabun \u00e9 a \u00e1rea principal da provincia Phetchabun. A cunca do r\u00edo \u00e9 bastante estreita e a cantidade de auga discorre de maneira substancialmente diferente segundo a estaci\u00f3n do ano. Para evitar problemas na \u00e9poca seca, na parte baixa do val Pa Sak constru\u00eduse en 1994 a presa de Pasak Jolasit (\u0e40\u0e02\u0e37\u0e48\u0e2d\u0e19 \u0e1b\u0e48\u0e32 \u0e2a\u0e31\u0e01 \u0e0a\u0e25 \u0e2a\u0e34\u0e17\u0e18\u0e34\u0e4c) na provincia de Lopburi. O pantano resultante ten 4.860 metros de ancho e 31,5 m de alto, cunha capacidade de encoro total de 0,785\u00a0km\u00b3. Ademais da xesti\u00f3n da auga para irrigaci\u00f3n e subministraci\u00f3n humana, a presa produce 6,7 MW de enerx\u00eda hidroel\u00e9ctrica.\nOs principais afluentes son: Lopburi, Muak Lek, Phung, Pa Daeng, Kong, Sonthi, Wang Chomphu, Na, Chun, Duk, Khon Kaen, Yai, Saduang Yai, Ban Bong, Tarang e Phaya Klang."}
{"id": "187190", "revid": "27249", "url": "https://gl.wikipedia.org/wiki?curid=187190", "title": "Chao Phraya", "text": ""}
{"id": "187191", "revid": "98629", "url": "https://gl.wikipedia.org/wiki?curid=187191", "title": "Butte", "text": "Un butte \u00e9 un termo usado nos Estados Unidos e o Canad\u00e1 para designar un outeiro prominente alto illado, de ladeiras ben pronunciadas e cun pequeno cumio plano. Os \"buttes\" enc\u00f3ntranse por todo o oeste dos Estados Unidos. S\u00f3 se encontran m\u00e1is raramente por Europa.\nA verba, proveniente do franc\u00e9s, pasou a ser de uso com\u00fan na xeolox\u00eda, e pode chamarse tam\u00e9n cerro testemu\u00f1a, ou denominarse con outros nomes, menos precisos, como outeiro. Os \"buttes\" son similares \u00e1s mesas, pero de menor tama\u00f1o.\nOs \"buttes\" f\u00f3rmanse pola erosi\u00f3n de estratos practicamente horizontais de rochas duras. Non deben confundirse cos \"pescozos volc\u00e1nicos\".\nNos Estados Unidos hai varios condados e cidades que levan o nome de \"butte\", como Butte en Montana, Butte en Alasca ou Butte, en Nebraska. Un \"butte\", chamado Chimney Rock, aparece na moeda estatal de Nebraska."}
{"id": "187192", "revid": "6750", "url": "https://gl.wikipedia.org/wiki?curid=187192", "title": "Butte, Montana", "text": "Butte \u00e9 unha cidade localizada no condado de Silver Bow no estado estadounidense de Montana. No 2010, ti\u00f1a unha poboaci\u00f3n de 34.200 habitantes e unha densidade poboacional de 18,42 persoas por km\u00b2.\n\u00c9 sede de condado do condado de Silver Bow. En 1977, o goberno da cidade e o condado un\u00edronse para formar unha entidade \u00fanica pas\u00e1ndose a chamar \"A cidade e condado de Butte-Silver Bow\". No seu m\u00e1ximo auxe, entre finais do s\u00e9culo XIX e arredor de 1920, Butte era unha das cidades m\u00e1is importantes e con m\u00e1is r\u00e1pido desenvolvemento do oeste estadounidense debido \u00e1s s\u00faas minas de cobre. Daquelas Butte contaba con centos de \"saloons\" e un famoso barrio vermello.\nActualmente Butte \u00e9 unha cidade dos Estados Unidos onde \u00e9 legal a posesi\u00f3n e consumo de bebidas alcoh\u00f3licas na r\u00faa.\nA cidade tam\u00e9n \u00e9 co\u00f1ecida por ser o lugar de nacemento do ciclista Levi Leipheimer.\nO aeroporto da cidade \u00e9 o aeroporto Bert Mooney, co c\u00f3digo BTM.\nXeograf\u00eda.\nSegundo a Oficina do Censo dos Estados Unidos, Butte ten unha superficie total de 1.856,57 km\u00b2, onde 1.855,07 km\u00b2 corresponden a terra firme e (0,08%) 1,49 km\u00b2 \u00e9 auga."}
{"id": "187193", "revid": "27249", "url": "https://gl.wikipedia.org/wiki?curid=187193", "title": "Tailandia Meridional", "text": ""}
{"id": "187194", "revid": "27249", "url": "https://gl.wikipedia.org/wiki?curid=187194", "title": "Tailandia Setentrional", "text": ""}
{"id": "187195", "revid": "1131", "url": "https://gl.wikipedia.org/wiki?curid=187195", "title": "Rexi\u00f3ns de Tailandia", "text": "Tailandia p\u00f3dese rexionalizar de diferentes xeitos, mais a pesar de ser as rexi\u00f3ns as subdivisi\u00f3ns m\u00e1is grandes da Tailandia, en contraste coas provincias, non te\u00f1en ningunha funci\u00f3n administrativa e empr\u00e9ganse m\u00e1is ben para uso estat\u00edstico e de an\u00e1lise xeogr\u00e1fica. P\u00f3dense falar de catro rexi\u00f3ns naturais, Norte, Sur, Centro e Isan (Nordeste), de grandes diferenzas, mais Bangkok, que se acha no Centro, permite que se poida falar dunha rexi\u00f3n Occidental e outra Oriental.\nSeis rexi\u00f3ns.\nEstas seis rexi\u00f3ns foron expostas en 1978 polo Comit\u00e9 Xeogr\u00e1fico Nacional, que foron apuntadas polo Consello Nacional de Investigaci\u00f3n. Divide a Tailandia nas seguintes rexi\u00f3ns:\nCatro rexi\u00f3ns.\nAs catro rexi\u00f3ns nas que se pode dividir Tailandia son:"}
{"id": "187201", "revid": "51526", "url": "https://gl.wikipedia.org/wiki?curid=187201", "title": "Selo de Montana", "text": "O Gran Selo do Montana \u00e9 un dos s\u00edmbolos deste estado, e foi aprobado en 1865, cando Montana era un Territorio dos Estados Unidos. Tras converterse en estado en 1889, decidiuse utilizar o mesmo selo. En 1891, fix\u00e9ronse propostas para intentar cambios ou adoptar un novo selo, a\u00ednda que sen chegar a ning\u00fan \u00e9xito. A coroa circular do selo cont\u00e9n o texto \"The Great Seal of the State of Montana\" (\"O Gran Selo do Estado de Montana\"). O c\u00edrculo interior cont\u00e9n unha pa, un pico e un arado, simbolizando a Montana agr\u00edcola e mineira. O estandarte na parte inferior mostra o lema de \"Oro Y Plata\", en espa\u00f1ol, a\u00ednda que se considerou mudalo polo de \"Eldorado\"."}
{"id": "187202", "revid": "22570", "url": "https://gl.wikipedia.org/wiki?curid=187202", "title": "Bandeira de Montana", "text": "A bandeira de Montana consiste na imaxe do selo do estado centrado nun espazo azul. Dentro do selo hai un arado, un pico e unha pa fronte do Great Falls do r\u00edo Missouri. Unha tira cont\u00e9n o lema do estado: \"Oro y plata\" (en galego: \"Ouro e prata\"). A actual bandeira foi adoptada en 1905, e a palabra \"Montana\" p\u00faxose encima do selo no 1981. En 1985, a bandeira foi modificada novamente para especificar a fonte usada en \"Montana\". Antes de ser adoptada como a bandeira do estado, foi usada por tropas de Montana dispostas para o combate na Guerra Hispano-Americana."}
{"id": "187203", "revid": "23204", "url": "https://gl.wikipedia.org/wiki?curid=187203", "title": "Rise of the Planet of the Apes", "text": "Rise of the Planet of the Apes \u00e9 un filme de ficci\u00f3n cient\u00edfica estadounidense dirixido por Rupert Wyatt que se estreou no 2011.\nSinopse.\nWill Rodman (James Franco) \u00e9 un cient\u00edfico que est\u00e1 investigando con monos para obter un tratamento contra o alzheimer, unha enfermidade que afecta \u00f3 seu pai (John Lithgow). Un terrible incidente cunha das chimpanc\u00e9s provoca o atraso para tentar probalo tratamento en humanos, e tam\u00e9n o sacrificio de t\u00f3dolos primates. Pero a cr\u00eda desa chimpanc\u00e9 \u00f3 que chaman C\u00e9sar (Andy Serkis), herda no seus xenes as cualidades que a s\u00faa nai recibiu co tratamento. Ademais experimenta unha evoluci\u00f3n na s\u00faa intelixencia tan notable que ser\u00e1 acollido polo protagonista no seu fogar. Por outra banda, o doutor Rodman recibir\u00e1 a axuda dunha fermosa veterinaria chamada Caroline (Freida Pinto)."}
{"id": "187204", "revid": "5312", "url": "https://gl.wikipedia.org/wiki?curid=187204", "title": "C\u00e9lula (Dragon Ball)", "text": " \u00e9 un personaxe de ficci\u00f3n da serie de manga e anime \"Dragon Ball\". Tr\u00e1tase dun bioandroide creado polo Doutor Guero coa intenci\u00f3n de vingarse de Son Goku por haber acabado co Ex\u00e9rcito Red Ribbon.\nEst\u00e1 fabricado a partir de c\u00e9lulas de Son Goku, Piccoro, Vexeta, Freezer e o seu pai, o Rei Cold, e unha computadora rexistrou os movementos destes loitadores facendo que C\u00e9lula saiba empregar t\u00f3dolos seus ataques. C\u00e9lula pode absorber a enerx\u00eda dos seus inimigos coa agulla \u00f3 cabo do seu rabo, e para acadar a perfecci\u00f3n do seu corpo debe absorber \u00f3s androides C-17 e C-18. C\u00e9lula morreu no ano 767 da Cronolox\u00eda de Dragon Ball.\nTransformaci\u00f3ns.\nC\u00e9lula absorbe seres vivos para mellorar o seu corpo, pero os cambios m\u00e1is radicais prod\u00facense cando absorbe a C-17 e a C-18. Estas formas son:"}
{"id": "187205", "revid": "5863", "url": "https://gl.wikipedia.org/wiki?curid=187205", "title": "Rei Lot", "text": "Lot ou Loth \u00e9 o rei hom\u00f3nimo de Lothian nas lendas art\u00faricas. \u00c9 co\u00f1ecido por ser o pai de Sir Gauvain. \nComo gobernante apareceu por vez primeira no material haxiogr\u00e1fico sobre San Kentigern (tam\u00e9n co\u00f1ecido como San Mungo), que o nomea como \"Leudonus\", \"o rei de Leudonia\", un nome en lat\u00edn de Lothian. M\u00e1is tarde, Geoffrey de Monmouth inclu\u00edu a Lot, rei de Lothian na s\u00faa cr\u00f3nica \"Historia Regum Britanniae\", que o sinala como o cu\u00f1ado do Rei Artur e tam\u00e9n como o seu aliado. A ra\u00edz disto, Lot apareceu regularmente en romances posteriores.\nLot figura case sempre como rei de Lothian, pero noutras fontes ind\u00edcase que tam\u00e9n goberna as Illas Orcadas e en ocasi\u00f3ns Noruega. Xeralmente \u00e9 representado como o esposo da media irm\u00e1 do Rei Artur, Morgause, tam\u00e9n chamada Anna. Os nomes e o n\u00famero de fillos de Lot var\u00edan segundo as fontes, pero a tradici\u00f3n d\u00e1lle de fillos a Gauvain, Agravain, Gaheris, Gareth e Mordred."}
{"id": "187206", "revid": "85894", "url": "https://gl.wikipedia.org/wiki?curid=187206", "title": "Alfredo Garc\u00eda Pinal", "text": "Alfredo Garc\u00eda Pinal, nado no Carballi\u00f1o en 1962, \u00e9 director de cine e guionista galego. \u00c9 co\u00f1ecido por codirixir \"Urxa\" (1989), a s\u00faa \u00fanica longametraxe, con Carlos Pi\u00f1eiro. Actualmente \u00e9 profesor da Facultade de Ciencias Sociais e da Comunicaci\u00f3n e na Escola de Imaxe e Son de Vigo (EISV).\nTraxectoria.\nLicenciado en Ciencias da informaci\u00f3n (Rama de Imaxe) pola Universidade Complutense de Madrid. Cr\u00edtico de cine no xornal \"La Voz de Galicia\" (edici\u00f3n de Pontevedra) baixo o pseud\u00f3nimo de \u201c8 y cuarto\u201d \u00f3 longo de catro anos (1983-1987). Participou activamente -colaborando ou dirixindo- en boa parte das curtametraxes cinematogr\u00e1ficos da d\u00e9cada dos 80. En 1989 codirixiu \"Urxa\", a s\u00faa \u00fanica longametraxe, con Carlos Pi\u00f1eiro.\nEn 1993 funda en Pontevedra a empresa \"S\u00edntese Video Infograf\u00eda\", que produce animaci\u00f3n 3D para v\u00eddeo e publicidade. A partir dese ano, alterna a produci\u00f3n infogr\u00e1fica coa realizaci\u00f3n \"free-lance\" de anuncios publicitarios e v\u00eddeos corporativos e institucionais.\nActualmente \u00e9 profesor da Facultade de Ciencias Sociais e da Comunicaci\u00f3n, da EGACI (Escola Superior de Artes Cinematogr\u00e1ficas de Galicia), onde imparte a sinatura de direcci\u00f3n, e na EISV (Escola de Imaxe e Son de Vigo)."}
{"id": "187207", "revid": "56817", "url": "https://gl.wikipedia.org/wiki?curid=187207", "title": "Ledicia Sola", "text": "Ledicia Sola, nada en Ourense o 27 de marzo de 1978, \u00e9 unha actriz galega.\nBiograf\u00eda.\n\u00c9 popular en Galicia polos seus papeis nas series da TVG, \"Galicia expr\u00e9s\", \"As leis de Celavella\", \"Os Atl\u00e1nticos\" ou \"O Nord\u00e9s\", e en Espa\u00f1a polas s\u00faas colaboraci\u00f3ns en \"Periodistas\", \"HKM\" ou \"Gran Reserva\". Na cinematograf\u00eda \u00e9 co\u00f1ecida polo papel de Pilar en \"El patio de mi c\u00e1rcel\"."}
{"id": "187208", "revid": "98629", "url": "https://gl.wikipedia.org/wiki?curid=187208", "title": "Ces\u00e1reo Fern\u00e1ndez Losada", "text": "Ces\u00e1reo Fern\u00e1ndez Losada, nado en Celanova o 26 de xu\u00f1o de 1831 e finado en Barcelona o 11 de abril de 1911, foi un m\u00e9dico e militar espa\u00f1ol, cirurxi\u00e1n, fundador da Academia de Sanidade Militar no ex\u00e9rcito espa\u00f1ol e destacado cient\u00edfico.\nTraxectoria.\nLicenciado en Medicina pola Universidad Central de Madrid, foi m\u00e9dico persoal da reina Isabel II, e de Leopoldo O'Donnell. Traballou no Hospital Militar de Madrid e foi fundador do Instituto Bacteriol\u00f3gico. Destacou como especialista en cirurx\u00eda militar, apreciable na s\u00faa obra \"Resumen de las lecciones de cirug\u00eda\". Foi esta a materia que impartiu \u00f3s alumnos de Sanidade Militar. Desenvolveu no \u00faltimo cuarto do s\u00e9culo XIX unha extensa labor no estudo do fen\u00f3meno das epidemias de c\u00f3lera que se suced\u00edan en Espa\u00f1a. A proposta de Losada implantouse a vacinaci\u00f3n obrigatoria para o ingreso no ex\u00e9rcito.\nNa s\u00faa faceta militar, participou nas campa\u00f1as de Marrocos (onde asistir\u00eda \u00f3 xeneral O'Donell) e en Cuba en 1895, destacando os seus estudos m\u00e9dicos sobre a illa que publicar\u00eda m\u00e1is tarde. Chegou \u00f3 grado de xeneral en 1874.\nHome de esp\u00edrito liberal, sen separarse da s\u00faa condici\u00f3n de m\u00e9dico e militar, participou en pol\u00edtica \u00f3 final do reinado de Isabel II, sendo elixido deputado a Cortes en 1867 por Ourense e en 1868 por Celanova, o que lle permitiu impulsar e expor actuaci\u00f3ns e reformas en materia de sanidade militar.\nDas s\u00faas obras, destacan a xa mencionada \"Resumen de las lecciones de cirug\u00eda\", as\u00ed coma o conxunto de publicaci\u00f3ns cient\u00edficas xurdidas trala s\u00faa estancia en Cuba: \"Instrucciones higi\u00e9nicas para el ej\u00e9rcito en la Isla de Cuba\", \"Gr\u00e1fica comparativa sobre el estado sanitario del ej\u00e9rcito de la Isla de Cuba\" e \"Consideraciones higi\u00e9nicas sobre la ciudad de La Habana\"."}
{"id": "187209", "revid": "98629", "url": "https://gl.wikipedia.org/wiki?curid=187209", "title": "Pilastra", "text": "Unha pilastra \u00e9 un piar ou columna achegado a un muro ou parede. A s\u00faa funci\u00f3n pode ser estrutural, sostendo teito, tellado, entaboamento, moldura ou arquitrabe, ou simplemente decorativa. A pilastra (palabra derivada de \"pila\") adoita estar composta dos mesmos elementos construtivos que as columnas ou piares, como son base, fuste e capitel, segundo as diferentes ordes arquitect\u00f3nicas.\nHistoria.\nAs primeiras pilastras p\u00e9treas co\u00f1ecidas erix\u00edronse no complexo funerario do fara\u00f3n Zoser, na actual Saqqara, Exipto, como elemento semi-decorativo, sen perder a s\u00faa funci\u00f3n estrutural, imitando troncos vexetais agrupados -o seu inmediato precedente-, a modo de columnas achegadas ao final dun muro. Na arquitectura grega existe poucos exemplos de pilastras, debido a que os elementos estruturais configuraban a forma dos edificios. Nas construci\u00f3ns da Roma Antiga utiliz\u00e1ronse profusamente.\nUn caso singular de uso de pilastra prod\u00facese na arquitectura g\u00f3tica, onde os elementos que soportaban as b\u00f3vedas de crucer\u00eda eran os piares cruciformes (\u00e9 dicir, en forma de cruz vistos en secci\u00f3n). Estes piares te\u00f1en esta forma porque \u00e9 un piar que en cada unha das s\u00faas catro caras \u00abadher\u00eduselle\u00bb unha pilastra que \u00e9 continuaci\u00f3n do \u00abnervio\u00bb do arco correspondente, conformando o conxunto esta forma de elementos nervados tan caracter\u00edsticos do G\u00f3tico.\nComo a finalidade decorativa das pilastras era moi apreciada, foi perdendo a s\u00faa funci\u00f3n sustentante, acheg\u00e1ndose m\u00e1is ao muro, incluso ata encastarse nel. Este punto de inflexi\u00f3n foi dado, en xeral, na arquitectura renacentista, especialmente no Cinquecento e Manierismo, e foi usada moi amplamente no Barroco, en especial en fachadas e altares. A proliferaci\u00f3n destas no Barroco fixo xurdir variantes da simple pilastra como o est\u00edpite, pilastra ou piar cuxo tronco ou fuste est\u00e1 en forma de tronco invertido de pir\u00e1mide, especialmente abundantes no Barroco espa\u00f1ol.\nCoa evoluci\u00f3n da arquitectura, o uso de novos materiais, e o mellor co\u00f1ecemento do pulo e transmisi\u00f3n das forzas para sustentar a edificaci\u00f3n, vaise facendo menos necesario o uso de piares, columnas e pilastras."}
{"id": "187210", "revid": "109216", "url": "https://gl.wikipedia.org/wiki?curid=187210", "title": "Jos\u00e9 Julio Rodr\u00edguez Fern\u00e1ndez", "text": "Jos\u00e9 Julio Rodr\u00edguez Fern\u00e1ndez, nado en Ourense o 8 de xu\u00f1o de 1948, \u00e9 un militar e pol\u00edtico galego, ex XEMAD de Espa\u00f1a.\nTraxectoria.\nIngresou nas Forzas Armadas de Espa\u00f1a en 1969 e ascendeu ata chegar ao posto de xeneral do aire.\nO 18 de xullo de 2008 foi nomeado Xefe do Estado Maior da Defensa de Espa\u00f1a, o posto militar espa\u00f1ol de maior capacidade executiva por debaixo do Rei. Antes de que pasaran catro meses, o 9 de novembro dese mesmo ano, desprazouse, xunto coa Ministra de Defensa a Afganist\u00e1n, a xunta dos militares espa\u00f1ois que se atopaban al\u00ed de misi\u00f3n, moitos deles galegos (procedentes da base do Ex\u00e9rcito de Terra espa\u00f1ol en Pontevedra) a recoller os restos de dous falecidos nun atentado.\nLogo da vitoria electoral do Partido Popular en 2011, foi destitu\u00eddo o 30 de decembro dese ano. En 2015 presentouse \u00e1s elecci\u00f3ns xerais na candidatura de Podemos pola circunscrici\u00f3n de Zaragoza."}
{"id": "187211", "revid": "22570", "url": "https://gl.wikipedia.org/wiki?curid=187211", "title": "National Rugby League", "text": "A National Rugby League \u00e9 a principal liga profesional de rugby league en Australia. O campionato est\u00e1 composto por 16 equipos, 15 deles australianos e un de Nova Zelandia. A liga foi creada en 1998 despois dunha guerra entre os clubs que formaban a anterior liga profesional.\nA NRL est\u00e1 considerada como a liga de rugby league m\u00e1is importante do mundo, a s\u00faa gran final \u00e9 un dos eventos m\u00e1is importantes na cultura popular do pa\u00eds, e o ga\u00f1ador do torneo acada o dereito a loitar polo t\u00edtulo mundial (\"World Club Challenge\") fronte \u00f3 campi\u00f3n do torneo Super League que se disputa en Europa.\nEquipos.\nLocalizaci\u00f3n.\nSIDNEY"}
{"id": "187212", "revid": "23562", "url": "https://gl.wikipedia.org/wiki?curid=187212", "title": "NRL", "text": ""}
{"id": "187213", "revid": "98629", "url": "https://gl.wikipedia.org/wiki?curid=187213", "title": "Ywain o Bastardo", "text": "Ywain o Bastardo, tam\u00e9n chamado Ywain o Aventureiro, \u00e9 un dos fillos do Rei Urien e un dos Cabaleiros da T\u00e1boa Redonda que aparece nas lendas art\u00faricas e na Materia de Breta\u00f1a.\nMoitas veces \u00e9 confundido co seu medio irm\u00e1n m\u00e1is vello Sir Ywain. Mentres o Ywain m\u00e1is vello \u00e9 o fillo de Urien con Morgana, Ywain o Bastardo, foi atribu\u00eddo \u00e1 muller do senescal do rei. \nNas lendas art\u00faricas \u00e9 nomeado como un guerreiro saud\u00e1bel e sensato. A s\u00faa morte chegoulle das mans do seu curm\u00e1n Gauvain, ironicamente durante a busca do Santo Graal. Os dous atop\u00e1ronse, disfrazados coas s\u00faas armaduras, e decidiron facer unha xusta na que Ywain o Bastardo \u00e9 mortalmente ferido. Cando Gauvain o levou a unha ermida para os seus \u00faltimos ritos foi cando descubriu que se pelexara co seu propio curm\u00e1n."}
{"id": "187214", "revid": "25871", "url": "https://gl.wikipedia.org/wiki?curid=187214", "title": "Ywain", "text": ""}
{"id": "187215", "revid": "83077", "url": "https://gl.wikipedia.org/wiki?curid=187215", "title": "Manuel Cort\u00e9s", "text": "Manuel Cort\u00e9s Tall\u00f3n, nado en Vilardev\u00f3s en 1966, \u00e9 un actor, escritor e guionista galego.\nTraxectoria.\nAdemais de actor, \u00e9 escritor, poeta, guionista e letrista musical. Foi membro do grupo po\u00e9tico Ronseltz. Incorporouse ao grupo de teatro Ch\u00e9vere a principio dos anos noventa, e vencellouse \u00e1 Sala Nasa. Participou en teleseries e en pequenas produci\u00f3ns cinematogr\u00e1ficas galegas, tanto de protagonista como de personaxe secundario."}
{"id": "187216", "revid": "1131", "url": "https://gl.wikipedia.org/wiki?curid=187216", "title": "M\u00e1moas de Montemu\u00ed\u00f1o", "text": "As m\u00e1moas de Montemu\u00ed\u00f1o son un monumento megal\u00edtico situado no lugar de Montemu\u00ed\u00f1o, na parroquia de Baro\u00f1a, en Porto do Son.\nO conxunto est\u00e1 a 275 metros de altitude e est\u00e1 formado por tres m\u00e1moas. At\u00f3panse cubertas por maleza e con signos de violaci\u00f3n."}
{"id": "187217", "revid": "1131", "url": "https://gl.wikipedia.org/wiki?curid=187217", "title": "M\u00e1moas de Ra\u00f1a", "text": "As m\u00e1moas de Ra\u00f1a son un monumento megal\u00edtico situado no lugar de Ra\u00f1a, na parroquia de Baro\u00f1a, en Porto do Son.\nO conxunto est\u00e1 a 366 metros de altitude e est\u00e1 formado por d\u00faas m\u00e1moas, das que s\u00f3 quedan restos dunha. At\u00f3panse separadas por 25 metros e con signos de violaci\u00f3n."}
{"id": "187218", "revid": "98629", "url": "https://gl.wikipedia.org/wiki?curid=187218", "title": "M\u00e1moa de Parada", "text": "A m\u00e1moa de Parada \u00e9 un monumento megal\u00edtico situado no lugar de Parada, na parroquia de Baro\u00f1a, en Porto do Son.\nO conxunto est\u00e1 a 50 metros de altitude e cuberto pola maleza. Un cami\u00f1o atravesa a m\u00e1moa e at\u00f3panse en mal estado de conservaci\u00f3n."}
{"id": "187219", "revid": "98629", "url": "https://gl.wikipedia.org/wiki?curid=187219", "title": "M\u00e1moas de Campo das Patas", "text": "As m\u00e1moas de Campo das Patas (ou Chan das Patas) son un monumento megal\u00edtico situado no lugar de Campo das Patas, na parroquia de San Pedro de Muro, en Porto do Son.\nO conxunto est\u00e1 a 60 metros de altitude e est\u00e1 formado por catro m\u00e1moas. Situadas en terreos agr\u00edcolas, s\u00f3 unha delas est\u00e1 descuberta; o resto at\u00f3panse en mal estado de conservaci\u00f3n."}
{"id": "187220", "revid": "1505", "url": "https://gl.wikipedia.org/wiki?curid=187220", "title": "Xo\u00e1n C. Rodr\u00edguez", "text": "Xo\u00e1n Carlos Rodr\u00edguez L\u00f3pez, co\u00f1ecido como Xo\u00e1n C. Rodr\u00edguez, nado na Barra (Coles) en 1966, \u00e9 un escritor galego.\nTraxectoria.\nLicenciado en Filolox\u00eda Galega. En 1985 integrouse no grupo po\u00e9tico Ronseltz co que colaborou nos tres n\u00fameros do fanzine do mesmo nome, as\u00ed coma en revistas (\"O Mono da Tinta\", \"Luzes de Galiza\", \"Anima+l\"...). Achegou textos en exposici\u00f3ns coma \"Estado de sitio\", \"23 artistas ourens\u00e1ns\" e \"9 poetas\". Tam\u00e9n no cat\u00e1logo e na intervenci\u00f3n de Xo\u00e1n Torres, \"Raza\" (2004) ou na exposici\u00f3n \"Leningrad\" con Misha Bies Golas. Encargouse en 2010 do apartado literario da carpeta de gravados \"Combinaci\u00f3n finita\", en colaboraci\u00f3n con varios artistas pl\u00e1sticos ourens\u00e1ns."}
{"id": "187221", "revid": "27155", "url": "https://gl.wikipedia.org/wiki?curid=187221", "title": "Barra", "text": "O termo barra pode referirse a:\nAmais, como top\u00f3nimo Barra pode referirse a:"}
{"id": "187222", "revid": "1131", "url": "https://gl.wikipedia.org/wiki?curid=187222", "title": "A Louseira", "text": "O top\u00f3nimo galego A Louseira pode referirse a:"}
{"id": "187223", "revid": "56817", "url": "https://gl.wikipedia.org/wiki?curid=187223", "title": "Sandes", "text": "Co top\u00f3nimo Sandes pod\u00e9monos referir a dous lugares de Galicia:"}
{"id": "187224", "revid": "54334", "url": "https://gl.wikipedia.org/wiki?curid=187224", "title": "Monte Iroite", "text": "O Iroite \u00e9 un monte galego, altura m\u00e1xima da serra do Barbanza, entre as r\u00edas de Muros e Noia e Arousa. Ten unha altura de 687 metros e o seu cume o comparten os concellos de Porto do Son, Boiro e Lousame.\nNo seu cume ten a s\u00faa sede o Escuadr\u00f3n de Vixilancia A\u00e9rea n\u00famero 10 (EVA 10), unha base a\u00e9rea militar do Ex\u00e9rcito Espa\u00f1ol creada en 1980. O primeiro continxente de tropas chegou ao centro en 1981, se ben non comezou a estar operativo at\u00e9 o 1 de decembro de 1984. Foi inaugurado oficialmente o 6 de novembro de 1985 polo baion\u00e9s Jos\u00e9 Santos Peralba Gir\u00e1ldez, xeneral xefe do Estado Maior do Ex\u00e9rcito do Aire, coa asistencia do presidente da Xunta de Galicia Xerardo Fern\u00e1ndez Albor. Ten realizado misi\u00f3ns operativas en colaboraci\u00f3n co Centro de Coordinaci\u00f3n de Salvamento Mar\u00edtimo de Fisterra, o Instituto Nacional de Meteorolox\u00eda e a Universidade de Santiago de Compostela.\n\u00d3 seu p\u00e9, cara \u00f3 sur e \u00f3 po\u00f1ente, est\u00e9ndense as Chans do Iroite, unha penichaira a monte baixo moi co\u00f1ecida pola s\u00faa necr\u00f3pole megal\u00edtica, na que destacan as m\u00e1moas con c\u00e1mara da Casota do P\u00e1ramo e a Arca de Barbanza."}
{"id": "187225", "revid": "1131", "url": "https://gl.wikipedia.org/wiki?curid=187225", "title": "Premio de poes\u00eda Victoriano Taibo", "text": "O Premio de poes\u00eda Victoriano Taibo \u2013 Entidade Local de Morgad\u00e1ns foi creado en 2008 polo Instituto de Estudos Mi\u00f1or\u00e1ns co patrocinio principal da Entidade local menor de Morgad\u00e1ns. Ti\u00f1an por obxecto renderlle unha homenaxe ao escritor Victoriano Taibo."}
{"id": "187226", "revid": "23204", "url": "https://gl.wikipedia.org/wiki?curid=187226", "title": "Zacharias Janssen", "text": "Zacharias Janssen (tam\u00e9n escrito Zacharias Jansen e Sacharias Jansen), nado na Haia ca. 1585 e morto en \u00c1msterdam ca. 1638, foi un fabricante de lentes neerland\u00e9s, considerado un dos inventores do microscopio composto, a\u00ednda que a orixe deste aparello \u00e9 a\u00ednda tema de debate.\nTam\u00e9n se asocia coa invenci\u00f3n do primeiro telescopio \u00f3ptico.\nJanssen desenvolveu a s\u00faa actividade en Middelburg. Pertenc\u00eda a unha familia de \u00f3pticos e \u00e9 moi pos\u00edbel que os seus pais, Hans e Maeyken participaran nos seus descubrimentos.\nA\u00ednda que a orixe do microscopio \u00e9 unha cuesti\u00f3n incerta, consid\u00e9rase a Jenssen como o inventor do microscopio composto (con d\u00faas lentes), talvez coa axuda do seu pai, no ano 1595.\nO reco\u00f1ecemento de dito invento out\u00f3rgaselle en Middelburg. Xa que Zacharias era moi novo naquelas datas, \u00e9 pos\u00edbel que Hans Lippershey, en cuxo taller traballaba Janssen, fabricara o primeiro, e que o mozo \"Zach\" asumira o control da produci\u00f3n.\nOs primeiros microscopios producidos polos Janssen eran simplemente un tubo de 45\u00a0cm de longo e 5\u00a0cm de di\u00e1metro cunha lente converxente en cada extremo.\nEste instrumento chegou a ter entre 3 e 9 aumentos, dependendo do tama\u00f1o da abertura do diafragma.\nHai unha lenda que di que Zacharias Janssen, durante a s\u00faa infancia, descubriu o microscopio mentres xogaba con outro neno con lentes estragadas no taller de Hans Lippershey. Os rapaces po\u00f1\u00edan as lentes diante dos seus ollos en direcci\u00f3n ao cataventos da igrexa local e v\u00edan como esta parec\u00eda acercarse. Lippershey, por suposto, viu neste xoguete un \u00fatil instrumento para facer di\u00f1eiro, e o bautizou como \"tubo \u00f3ptico\".\nPero esta lenda poder\u00eda ser, como tantas outras, ap\u00f3crifa, xa que en realidade a orixe do microscopio est\u00e1 a\u00ednda en debate.\nO diplom\u00e1tico holand\u00e9s William Boreel, m\u00e1is adiante, testemu\u00f1ar\u00eda que Lippershey lle roubara a idea do instrumento a Janssen, cando el ti\u00f1a s\u00f3 2 anos de idade!\nPor\u00e9n, hai serias raz\u00f3ns baseadas na personalidade de Zacharias Jansen para crer que en realidade non \u00e9 o autor do microscopio, pois ti\u00f1a reputaci\u00f3n de deshonesto, xa que fixo a s\u00faa fortuna a base de falsificar moedas de cobre espa\u00f1olas, e despois tam\u00e9n de ouro e prata.\nGrazas ao primeiro microscopio empezaron a verse innumer\u00e1beis entes que non se pod\u00edan ver antes, e comezouse a estudar mellor o que xa antes se v\u00eda. Apareceron novas cores, novos condutos e vasos sangu\u00edneos en todos os corpos dos animais; apareceron novos seres vivos, en tanta cantidade que exced\u00edan en n\u00famero aos que antes se co\u00f1ec\u00edan."}
{"id": "187227", "revid": "22795", "url": "https://gl.wikipedia.org/wiki?curid=187227", "title": "Malpighi", "text": ""}
{"id": "187228", "revid": "22795", "url": "https://gl.wikipedia.org/wiki?curid=187228", "title": "John Turberville Needham", "text": ""}
{"id": "187229", "revid": "98629", "url": "https://gl.wikipedia.org/wiki?curid=187229", "title": "Vanwall", "text": "Vanwall foi un equipo de F\u00f3rmula Un que competiu na d\u00e9cada de 1950. Fundado por Tony Vandervell, o nome Vanwall era derivado da combinaci\u00f3n do nome do propietario do equipo co dos seus rodamentos Thinwall producidos na f\u00e1brica de produtos Vandervell en Acton, en Londres. Nun principio presentabase con Ferraris modificados nas carreiras f\u00f3ra de campionato, Vanwall constru\u00edu os seus primeiros coches de carreiras na tempada de . O equipo conseguiu a s\u00faa primeira vitoria no Gran Premio do Reino Unido de 1957, con Stirling Moss e Tony Brooks compartindo un VW 5, ga\u00f1ando o equipo a distinci\u00f3n de ser o primeiro coche de fabricaci\u00f3n brit\u00e1nica en ga\u00f1ar unha carreira do Campionato do Mundo. Vanwall ga\u00f1ou o primeiro Campionato de Construtores en , o que permitiu que Moss e Brooks rematasen en segundo e terceiro lugar na clasificaci\u00f3n de pilotos, ga\u00f1ando tres carreiras cada un. A mala sa\u00fade de Vandervell significou que 1958 fora a \u00faltima tempada completa, o equipo participou en varias carreiras nos anos seguintes, pero terminou a s\u00faa participaci\u00f3n en 1961.\nHistoria.\nTony Vandervell foi un dos patrocinadores orixinais de British Racing Motors. A principios de 1950 participou con Ferraris modificados en carreiras de F\u00f3rmula Libre baixo o nome \"Thinwall Special\".\nOs primeiros Vanwalls eran co\u00f1ecidos como Vanwall Specials e foron constru\u00eddos, para adpatarse aos novos regulamentos da F\u00f3rmula 1 en 1954, en Cox Green, Maidenhead. O chasis foi dese\u00f1ado por Owen Maddock e constru\u00eddo pola Cooper Car Company.\nOs motores de dous litros foron dese\u00f1ados polo enxe\u00f1eiro de Norton Leo Kuzmicki, eran esencialmente dous motores de 500cc convertidos nun \u00fanico motor. O coche foi presentado para o Gran Premio do Reino Unido daquel ano. O desenvolvemento continuou ata que se obtivo un motor de 2\u00b45 litros. Vanwall correu dous anos consecutivos sen moito \u00e9xito. Conclu\u00eduse que o motor val\u00eda, pero o chasis non, polo que contratouse ao novo dese\u00f1ador de coche Colin Chapman para redese\u00f1ar o chasis.\nOs novos coches dese\u00f1ados por Chapman (xunto con Frank Costin, responsable da aerodin\u00e1mica) mostraronse prometedores en 1956 ao ga\u00f1ar unha carreira non v\u00e1lida para o campionato de F1 en Silverstone. En , Stirling Moss incorporouse como piloto xunto con Tony Brooks e Stuart Lewis-Evans. A primeira vitoria en F\u00f3rmula 1 obtivose en Italia e logo en Pescara.\nEn , o equipo ga\u00f1ou seis carreiras do campionato, Moss (vitorias en Holanda, Portugal e Marrocos) e Brooks (vitorias en B\u00e9lxica, Alema\u00f1a e Italia), convert\u00e9ndose no primeiro equipo en ga\u00f1ar a copa de construtores da F\u00f3rmula 1. O campionato de pilotos dese ano foi non obstante ga\u00f1ado por Mike Hawthorn por un punto sobre Moss. Lamentablemente, durante a \u00faltima carreira da tempada en Marrocos, Lewis-Evans sufriu feridas mortais nun accidente, falecendo poucos d\u00edasdespo\u00eds.\nA tempada foi a \u00faltima na que Vanwall participou en todas as carreiras v\u00e1lidas. Ao final desa tempada Vandervell retirouse por raz\u00f3ns de saude, co que o equipo foi decaendo e xa non ga\u00f1ou mais carreiras.\nO \u00faltimo Vanwall en competir foi un coche producido para a F\u00f3rmula intercontinental de 1961. Pero cando o p\u00fablico non se interesou na competici\u00f3n, os investimentos cesaron e o coche xa non mellorou.\nA Colecci\u00f3n Donington ten un exemplo completo de cada modelo, inclu\u00edndo o coche con motor traseiro.\nResultados no Campionato Mundial de F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "187230", "revid": "98629", "url": "https://gl.wikipedia.org/wiki?curid=187230", "title": "John Needham", "text": "John Turberville Needham, nado o 10 de setembro de 1713 e finado o 30 de decembro de 1781, foi un bi\u00f3logo ingl\u00e9s defensor da xeraci\u00f3n espont\u00e1nea.\nEn 1745 John Needham realizou un experimento: ferveu caldo de carne para destru\u00edr os organismos preexistentes e colocouno nun recipiente que non estaba o debidamente selado, xa que segundo a s\u00faa teor\u00eda, necesit\u00e1base aire para que se produciran microorganimos. Ao cabo dun tempo observou colonias de microorganismos sobre a superficie e conclu\u00edu que se xeraban espontaneamente a partir da materia non viva.\nEn 1769, Lazzaro Spallanzani repetiu o experimento pero tapando os recipientes de maneira herm\u00e9tica, comprobando que deste xeito non aparec\u00edan colonias de microorganismos, o que contradic\u00eda a teor\u00eda da xeraci\u00f3n espont\u00e1nea.\nPero Needham argumentou que o aire era esencial para a vida, inclu\u00edda a xeraci\u00f3n espont\u00e1nea de microorganismos, e que este aire fora exclu\u00eddo nos experimentos de Spallanzani; en concreto, chegou a afirmar que Spallanzani destru\u00eda o que el chamaba a \"forza vexetativa\". Por\u00e9n, Spallanzani volveu abrir os recipientes onde supostamente destru\u00edra esa \"forza vexetativa\" e observou que ent\u00f3n si aparec\u00edan os microorganismos.\nNeedham en 1748 publicou \"Observaci\u00f3ns acerca da xeraci\u00f3n, composici\u00f3n e descomposici\u00f3n das substancias animais e vexetais\", traballo co que pretend\u00eda demostrar a teor\u00eda da xeraci\u00f3n espont\u00e1nea da vida a partir da materia inorg\u00e1nica.\nEn 1768 foi elixido membro da \"Royal Society of London\"."}
{"id": "187231", "revid": "98629", "url": "https://gl.wikipedia.org/wiki?curid=187231", "title": "Buffon (hom\u00f3nimos)", "text": "Buffon pode referirse a:"}
{"id": "187232", "revid": "1131", "url": "https://gl.wikipedia.org/wiki?curid=187232", "title": "Goretti Fari\u00f1a", "text": "Mar\u00eda Goretti Fari\u00f1a Caama\u00f1o, nada en Bai\u00f3n (Vilanova de Arousa) en 1965, \u00e9 unha bi\u00f3loga, profesora e escritora galega.\nTraxectoria.\n\u00c9 bi\u00f3loga e monitora de Medio Ambiente. Doutorouse en Enxe\u00f1er\u00eda dos Residuos. \u00c9 profesora de Ciencias no Colexio Sagrada Familia de Vilagarc\u00eda de Arousa e guionista produtora dunha empresa videogr\u00e1fica."}
{"id": "187233", "revid": "5863", "url": "https://gl.wikipedia.org/wiki?curid=187233", "title": "Carlos Ferr\u00e1s Sexto", "text": "Carlos Ferr\u00e1s Sexto, nado en Compostela o 3 de outubro de 1965, \u00e9 un xe\u00f3grafo e acad\u00e9mico galego.\nTraxectoria.\nCarlos Ferr\u00e1s \u00e9 catedr\u00e1tico de Xeograf\u00eda Humana no Departamento de Xeograf\u00eda da Universidade de Santiago de Compostela. \u00c9 tam\u00e9n o director do Grupo de Investigaci\u00f3n Socio-Territorial(GIS-T/IDEGA) e do Centro de Estudos Eurorrexionais.\nCarlos Ferr\u00e1s rematou a s\u00faa tese de doutoramento baixo a supervisi\u00f3n de Patrick O'Flanagan, realizando un estudo comparado dos procesos de cambio rural en Galiza e Irlanda. Este traballo sup\u00faxolle acadar o grao de \"Doctor Europeus\", xa que logo foi realizado entre a universidade compostel\u00e1 e a \"University College Cork\" (Irlanda). Despois da s\u00faa experiencia irlandesa, e antes de volver a Galiza, a s\u00faa investigaci\u00f3n levouno a M\u00e9xico, onde traballou como docente na Universidad de Guadalajara.\nFerr\u00e1s Sexto ten estudado en profundidade os campos da xeograf\u00eda econ\u00f3mica, cultural e hist\u00f3rica, a Europa atl\u00e1ntica, os fen\u00f3menos de contra urbanizaci\u00f3n e suburbanizaci\u00f3n, o concepto de cidade xard\u00edn, asentamentos rurais, procesos de cambio rural e o uso das novas tecnolox\u00edas aplicadas ao desenvolvemento das \u00e1reas rurais, inclu\u00edndo a alfabetizaci\u00f3n dixital . \u00c9 tam\u00e9n un especialista na chamada mercadotecnia territorial, liderando un feixe de proxectos de desenvolvemento, como \"Granxa Familiar\" e \"Galicia Aut\u00e9ntica\"."}
{"id": "187234", "revid": "98629", "url": "https://gl.wikipedia.org/wiki?curid=187234", "title": "Fibra de Purkinje", "text": "As fibras de Purkinje son c\u00e9lulas do miocardio especiais situadas nas paredes internas dos ventr\u00edculos do coraz\u00f3n, xusto debaixo do endocardio. Tr\u00e1tase de fibras musculares do miocardio especializadas en conducir os impulsos el\u00e9ctricos, que fan que o coraz\u00f3n se contraia de forma coordinada. As fibras de Purkinje saen do nodo auriculoventricular seguindo o feixe de His (ou feixe auriculoventricular) e penetran nos ventr\u00edculos. O feixe de His div\u00eddese case inmediatamente en rama esquerda e dereita, as cales discorren por debaixo do endocardio polo tabique que separa os dous ventr\u00edculos, chegan ao extremo inferior do tabique e soben, ramific\u00e1ndose pola parede dos ventr\u00edculos .\nO nome destas fibras d\u00e9bese a que foron descubertas en 1839 polo anatomista checo Jan Evangelista Purkyn\u011b (pronunciado en checo \"p\u00farki\u00f1e\", , e tam\u00e9n escrito na s\u00faa forma alem\u00e1 como Johannes Evangelista Purkinje). Non se deben confundir estas fibras musculares coas c\u00e9lulas de Purkinje, que son neuronas do cerebelo, tam\u00e9n descubertas por este investigador.\nHistolox\u00eda.\nAs fibras de Purkinje son longas e te\u00f1en formas variables, irregulares e raras, con expansi\u00f3ns, e a mi\u00fado envolven a outras fibras. Te\u00f1en un ou dous n\u00facleos, abundantes mitocondrias e glic\u00f3xeno, pero as s\u00faas miofibrilas son relativamente escasas, perif\u00e9ricas, separadas e pouco ordenadas comparadas coas das fibras card\u00edacas normais (por iso apenas se contraen). Te\u00f1en extensas \u00e1reas de contacto mutuas e moitos desmosomas e tam\u00e9n \u00e1reas con nexos, pero non os discos intercalares t\u00edpicos das fibras musculares . Transmiten os impulsos a unha velocidade de 1,5 a 4\u00a0m/s, que \u00e9 unhas 6 veces maior ca a velocidade de conduci\u00f3n polas fibras do ventr\u00edculo .\nFunci\u00f3n.\nA frecuencia do latexo card\u00edaco est\u00e1 controlado por diversas influencias procedentes do Sistema nervioso aut\u00f3nomo. As fibras de Purkinje non desenvolven ningunha funci\u00f3n co\u00f1ecida no establecemento da frecuencia card\u00edaca, pero est\u00e1n influenciadas polas descargas do Sistema nervioso simp\u00e1tico procedentes do nodo sinoauricular e do ganglio espi\u00f1al accesorio tor\u00e1cico.\nDurante a fase de contracci\u00f3n ventricular do ciclo card\u00edaco, as fibras de Purkinje levan o impulso de contracci\u00f3n do feixe de His esquerdo e dereito ao miocardio ventricular. Este impulso causa a contracci\u00f3n do tecido muscular do ventr\u00edculo, que far\u00e1 que o sangue sexa impusado f\u00f3ra do coraz\u00f3n, para realizar a circulaci\u00f3n pulmonar sa\u00edndo desde o ventr\u00edculo dereito, ou a circulaci\u00f3n sist\u00e9mica sa\u00edndo desde o ventr\u00edculo esquerdo.\nA descarga ventricular conducida polas fibras de Purkinje m\u00f3strase nos electrocardiogramas est\u00e1ndar como o complexo QRS da gr\u00e1fica.\nAs fibras de Purkinje tam\u00e9n te\u00f1en a capacidade de descargar automaticamente, enviando impulsos cunha frecuencia de 15-40 veces por minuto se as deixamos actuar por si soas, sen outras influencias. Polo contrario, o nodo sinoauricular se est\u00e1 f\u00f3ra do control parasimp\u00e1tico pode descargar case 100 veces por minuto. En resumo, as fibras de Purkinje xeran potenciais de acci\u00f3n, pero cunha frecuencia menor ca a do nodo sinoauricular e a doutros marcapasos ect\u00f3picos da aur\u00edcula. Deste modo, son o \u00faltimo recurso para manter o latexo card\u00edaco cando outros marcapasos fallan. Cando unha fibra de Pukinje descarga, denom\u00ednase contracci\u00f3n ventricular prematura ou PVC, tam\u00e9n chamada escape ventricular."}
{"id": "187235", "revid": "23204", "url": "https://gl.wikipedia.org/wiki?curid=187235", "title": "Patrick O'Flanagan", "text": "Patrick O'Flanagan, nado en Dubl\u00edn en 1947, \u00e9 un xe\u00f3grafo e acad\u00e9mico irland\u00e9s.\nTraxectoria.\nPatrick O'Flanagan \u00e9 catedr\u00e1tico em\u00e9rito do Departamento de Xeograf\u00eda da University College Cork, Irlanda, onde tam\u00e9n foi xefe de departamento ata o seu retiro en 2009. Actualmente colabora regularmente co Centro de Investigaci\u00f3n Socio-Territorial (GIS-T/IDEGA), da Universidade de Santiago de Compostela.\nA s\u00faa investigaci\u00f3n c\u00e9ntrase principalmente na Europa atl\u00e1ntica, cun particular interese en Galicia e na Iberia atl\u00e1ntica, desde a perspectiva da xeograf\u00eda cultural e hist\u00f3rica. O'Flanagan axudou, de feito, a definir e estandarizar o concepto de Europa atl\u00e1ntica. Outras investigaci\u00f3ns s\u00faas tratan coa evoluci\u00f3n comparada de cidades-porto en Europa, cambio rural, sistemas de asentamentos e habitabilidade."}
{"id": "187236", "revid": "98629", "url": "https://gl.wikipedia.org/wiki?curid=187236", "title": "Lexionelose", "text": "A lexionelose \u00e9 unha enfermidade infecciosa, producida por bacterias do x\u00e9nero \"Legionella\", case sempre \"L. pneumophila\", caracterizada por un cadro respiratorio e febril. Adoita estar relacionada con determinadas instalaciones de auga quente sanitaria, nas que o axente causante se mant\u00e9n e multiplica. A enfermidade describiuse por vez primeira en xullo de 1976, a ra\u00edz dun abrocho epid\u00e9mico de pneumon\u00eda entre os participantes dunha convenci\u00f3n da Lexi\u00f3n Americana -unha asociaci\u00f3n de veteranos de guerra- nun hotel de Pensilvania (Filadelfia, Estados Unidos), circunstancia \u00e1 que debe o nome co que se designou \u00f3 principio: \"enfermidade do lexionario\". Neste abrocho houbo 182 enfermos, con 34 falecidos.\nTr\u00e1tase dunha enfermidade de declaraci\u00f3n obrigatoria, a nivel nacional, desde a creaci\u00f3n da Rede Nacional de Vixilancia Epidemiol\u00f3xica en 1997 .\nIdentif\u00edcase, de acordo co C\u00f3digo Internacional de Clasificaci\u00f3n das Enfermidades, co c\u00f3digo 482.84 (segundo a edici\u00f3n CIE-9-MC) ou A48.1, A48.2 (edici\u00f3n CIE-10).\nEtiolox\u00eda.\nA lexionela \u00e9 unha proteobacteria da familia \"Legionellaceae\", x\u00e9nero \"Legionella\", que se divide en 50 especies, das que 17 foron vencelladas a infecci\u00f3ns humanas. A \"Lexionella pneumophila\" \u00e9 a responsable do 90% dos casos e dela describ\u00edronse xa 16 serogrupos, entre os que o serogrupo 1 \u00e9 o m\u00e1is frecuente no ambiente e o m\u00e1is com\u00fan nos casos de enfermidade (responsable do 85% dos casos), se ben outros serogrupos tam\u00e9n se atoparon en abrochos humanos.\nTen forma de bacilo, con 1,5 a 5 micr\u00f3metros de longo por 0,3-0,9 micr\u00f3metros de ancho, cun ou m\u00e1is flaxelos polares ou subpolares, Gram negativo e aerobio estrito.\nA bacteria responsable \u00e9 un xerme ambiental, presente habitualmente nas augas superficiais dos r\u00edos, lagos e acumulaci\u00f3ns artificiais de auga (como estanques). Sobrevive nun rango de temperaturas comprendido entre os 20 e os 45\u00a0\u00b0C, a\u00ednda que a temperatura \u00f3ptima de multiplicaci\u00f3n e crecemento \u00e9 de 35-37\u00a0\u00b0C. Inact\u00edvase a partir de temperaturas da orde dos 70\u00a0\u00b0C. A temperaturas inferiores a 20\u00a0\u00b0C mantense en estado latente.\nDesde o h\u00e1bitat natural, a bacteria pode contaminar as redes de distribuci\u00f3n de auga potable urbana e chegar as\u00ed ata os equipos de auga quente sanitaria (e mais outros nos que se produza acumulaci\u00f3n de auga). Nestas instalaci\u00f3ns \u00e9 com\u00fan a existencia de zonas nas que se quede auga estancada, as\u00ed como a presenza e dep\u00f3sito de diferentes substancias que favorecen a multiplicaci\u00f3n da bacteria, como protozoos, algas e outras bacterias, xunto a lodos e outros restos org\u00e1nicos, todo o cal, co paso do tempo, forma unha biocapa ou \"biofilm\" que act\u00faa como medio de cultivo da lexionela, que forman microcolonias dentro desas biocapas. Estas, a maiores de proporcionar alimento, protexen a bacteria da acci\u00f3n de posibles desinfectantes. Se a temperatura da auga \u00e9 adecuada, a multiplicaci\u00f3n da lexionela pode alcanzar altas concentraci\u00f3ns e estenderse ata outros puntos do sistema de distribuci\u00f3n de auga nos que se produzan aerosois (duchas, aspersores, vaporizaci\u00f3n etc.) que dispersan a bacteria no aire que respiran as persoas que habiten nesas instalaci\u00f3ns, produc\u00edndose as\u00ed a infecci\u00f3n por v\u00eda respiratoria.\nA bacteria pode crecer intracelularmente, no interior de protozoos ou de macr\u00f3fagos humanos. As\u00ed, a presenza de protozoos na auga, especialmente amebas, sexa en condici\u00f3ns naturais ou nas instalaci\u00f3ns de auga sanitaria, serve non s\u00f3 para facilitar a multiplicaci\u00f3n sen\u00f3n tam\u00e9n para garantir un mecanismo de supervivencia en condici\u00f3ns ambientais desfavorables.\nPor todas estas raz\u00f3ns, as medidas de prevenci\u00f3n e control da enfermidade deben dirixirse a evitar a contaminaci\u00f3n por lexionelas da rede de distribuci\u00f3n de auga potable, a evitar a s\u00faa multiplicaci\u00f3n nas instalaci\u00f3ns de auga e a evitar que se produzan aerosois.\nTransmisi\u00f3n.\nA infecci\u00f3n humana prod\u00facese por v\u00eda respiratoria, por inhalaci\u00f3n de aerosois que vehiculen un n\u00famero suficiente de bacterias (esixe, xa que logo, a presenza de especies e serogrupos pat\u00f3xenos nun n\u00famero relativamente alto) e por microaspiraci\u00f3n de auga contaminada. Non se transmite por beber auga contaminada nin por consumir alimentos preparados ou lavados con auga contaminada. Non hai constancia da transmisi\u00f3n de persoa a persoa nin se co\u00f1ecen reservorios animais.\nO contaxio pode producirse na casa, lugares de traballo, hospitais ou edificios p\u00fablicos, \u00e9 dicir, calquera edificio que dispo\u00f1a dun sistema de conduci\u00f3n ou almacenamento de auga que estea contaminada e no que se poidan producir aerosois. A probabilidade de contaxio ser\u00e1 maior se a auga est\u00e1 a temperaturas de 20 a 45\u00a0\u00b0C e se a rede de distribuci\u00f3n permite zonas nas que se acumule materia org\u00e1nica. No contorno hospitalario, a infecci\u00f3n pode producirse por instilaci\u00f3n directa da bacteria no tecido pulmonar durante as exploraci\u00f3ns e outras manipulaci\u00f3ns no aparato respiratorio.\nO risco de infecci\u00f3n aumenta en proporci\u00f3n inversa \u00f3 tama\u00f1o das pingas de auga en suspensi\u00f3n, tanto polo feito de que canto m\u00e1is pequenas sexan, m\u00e1is tempo de mante\u00f1en en suspensi\u00f3n no aire, como polo feito de que s\u00f3 as pingas de menos de 5 micr\u00f3metros penetran nos pulm\u00f3ns.\nEn boa parte dos abrochos non se pode identifica-la orixe da infecci\u00f3n (no 42,2% dos casos en Espa\u00f1a, no per\u00edodo 1989-2005), pero cando si se pode estabelecer a fonte da infecci\u00f3n est\u00e1 adoita estar na auga quente sanitaria, no 24,7% dos abrochos, ou nas torres de arrefriamento, no 19,1%. Se o que se ten en conta \u00e9 o n\u00famero de enfermos, \u00f3 redor do 60% est\u00e1 relacionado coa contaminaci\u00f3n de torres de refrixeraci\u00f3n.\nSintomatolox\u00eda.\nA maior parte dos casos de lexionelose son illados, espor\u00e1dicos, pero cobra maior relevancia cando constit\u00fae abrochos con varios casos relacionados entre si no mesmo espazo e tempo, nos chamados casos comunitarios .\nEspecial gravidade ten cando o factor com\u00fan \u00e9 a estancia nun hospital, \u00e9 dicir, cando afecta persoas hospitalizadas; son os casos hospitalarios ou nosocomiais, nos que a enfermidade se transmite e adquire dentro do hospital.\nA lexionelose cursa con dous cadros cl\u00ednicos distintos:\nO per\u00edodo de incubaci\u00f3n (tempo transcorrido entre a exposici\u00f3n \u00e1 bacteria e a expresi\u00f3n dos primeiros s\u00edntomas) \u00e9 de 2-10 d\u00edas no caso da enfermidade do lexionario, m\u00e1is frecuentemente entre o 3\u00ba e o 6\u00ba d\u00eda; e entre unhas poucas horas a 3-5 d\u00edas no caso da febre de Pontiac, cunha media de 24-48 horas.\nA lexionelose \u00e9 unha enfermidade oportunista, que s\u00f3 excepcionalmente afecta persoas sas . Para que a infecci\u00f3n asente c\u00f3mpre que as defensas estean diminu\u00eddas, o que implica certos factores de risco, entre os que se distinguen factores de risco xerais: persoas maiores de 65 anos (\u00e9 infrecuente que a padezan persoas menores de 20 anos), ser fumador habitual ou sufrir alcoholismo, padecer pneumopat\u00edas cr\u00f3nicas (especialmante unha enfermidade pulmonar obstrutiva cr\u00f3nica, EPOC) ou insuficiencia card\u00edaca; e factores de maior risco: enfermidades (sida) ou tratamentos inmunodepresivos (terapias contra o rexeitamento tralo transplante de \u00f3rganos), quimioterapia, diabetes etc.\nAtaca maioritariamente homes, nunha proporci\u00f3n de 2,5 a 1 respecto das mulleres.\nNa poboaci\u00f3n xeral, a enfermidade afecta entre o 0,1 e o 5% das persoas expostas, cunhas taxas de mortalidade do 3-5%, pero esta pode alcanzar o 15-20% se non se establece un diagn\u00f3stico e tratamento precoces. Cando se trata dunha infecci\u00f3n nosocomial adquire maior gravidade pola mingua nas defensas dos enfermos, cunhas taxas de ataque do 0,5-14% e unha mortalidade de ata o 40%, que pode chegar \u00f3 80% en pacientes inmunodeprimidos. En todo caso, as taxas de mortalidade son cada ano m\u00e1is reducidas grazas a que os novos m\u00e9todos de diagn\u00f3stico son m\u00e1is eficaces e precoces e iso permite instaurar rapidamente o tratamento. Na febre de Pontiac, a taxa de ataque pode ser superior \u00f3 95% pero a mortalidade \u00e9 nula.\nDiagn\u00f3stico.\nO diagn\u00f3stico da lexionelose non pode basearse na sintomatolox\u00eda xa que non \u00e9 patognom\u00f3nica. Debe recorrer a probas de laboratorio que confirmen a presenza da bacteria ou niveis significativos de anticorpos en sangue.\nO cultivo da bacteria pode facerse sobre medios de cultivo adecuados e a partir de esputos, tecido pulmonar ou material extra\u00eddo por broncoscopia. Esta t\u00e9cnica ten unha sensibilidade do 70% e unha especificidade do 100%, pero presenta a desvantaxe de tardar entre 3 e 10 d\u00edas en dar resultados.\nTam\u00e9n pode utilizarse a microscop\u00eda por inmunofluorescencia, a\u00ednda que esta t\u00e9cnica ten o problema dos falsos positivos, ademais de que un resultado negativo non pode exclu\u00edr a enfermidade.\nAs t\u00e9cnicas serol\u00f3xicas de diagn\u00f3stico consisten na determinaci\u00f3n de anticorpos no soro sangu\u00edneo, mediante inmunofluorescencia indirecta, ou na determinaci\u00f3n do ant\u00edxeno espec\u00edfico \"L. pneumophila\" serogrupo 1 en urina. Esta \u00faltima \u00e9 actualmente a t\u00e9cnica de diagn\u00f3stico de preferencia, con resultados fiables \u00f3s 15 minutos e unha especificidade do 100%. A\u00ednda que estea dese\u00f1ado para detectar \"L. pneumophila\" sg. 1, tam\u00e9n detecta, con menor sensibilidade, outras especies e serotipos de lexionela.\nTratamento.\nO tratamento de elecci\u00f3n \u00e9 a base de eritromicina e levofloxacino, antibi\u00f3ticos moi eficaces e sen que polo de agora se describisen resistencias. En casos m\u00e1is graves poden asociarse \u00e1 rifampicina. Ultimamente util\u00edzanse antibi\u00f3ticos macr\u00f3lidos (claritromicina e azitromicina), as\u00ed como quinolonas, m\u00e1is eficaces que a eritromicina. A febre de Pontiac non require un tratamento espec\u00edfico e abonda cun tratamento sintom\u00e1tico.\nUnha vez curada a enfermidade, non quedan secuelas.\nDistribuci\u00f3n xeogr\u00e1fica.\nTr\u00e1tase dunha enfermidade distribu\u00edda por todo o mundo, se ben \u00e9 m\u00e1is frecuente nos pa\u00edses desenvolvidos porque nestes est\u00e1n m\u00e1is estendidas as instalaci\u00f3ns de tratamento de augas que facilitan a presenza e crecemento da lexionela. Por este motivo cualif\u00edcase de enfermidade da era tecnol\u00f3xica.\nOs casos de lexionelose danse en calquera \u00e9poca do ano, cunha maior concentraci\u00f3n nos \u00faltimos meses do ver\u00e1n e primeiros do autono. Os casos hospitalarios danse \u00f3 longo de todo o ano dun xeito regular.\nSegundo o estudo da Comisi\u00f3n de Sa\u00fade P\u00fablica do Sistema Nacional de Sa\u00fade aprobado o 29 de outubro de 1998 baixo o t\u00edtulo \"Recomendaciones para la Prevenci\u00f3n y Control de Legionelosis\" , en Espa\u00f1a diagnostic\u00e1ronse en 1997, primeiro ano do que se te\u00f1en datos oficiais, 201 casos de lexionelose en 11 comunidades aut\u00f3nomas. Non foron, evidentemente, os primeiros casos da enfermidade en Espa\u00f1a, xa que entre 1989 e 1997 se declararon 45 abrochos cun total de 679 enfermos, entre os que destacan un producido en Alcal\u00e1 de Henares (Madrid) en 1996, con 224 enfermos, ou o de Granada en 1991, con 91 enfermos.\nO caso con maior n\u00famero de casos, mesmo a nivel mundial, produciuse en Murcia en xullo de 2001. Afectou preto de 700 persoas e causou 6 mortes . O foco do contaxio foi localizado nas torres de ventilaci\u00f3n de \"El Corte Ingl\u00e9s\" e das de dous edificios oficiais, un deles a sede da Conseller\u00eda de Sanidade e outro a sede da Presidencia do Goberno rexional, no palacio de San Esteban .\nEn Galicia diagnosticouse xa en 1998. Un dos abrochos m\u00e1is sonados foi o producido en Vigo, en outubro de 2001, que afectou 35 persoas e provocou 4 mortes (mortandade do 11,4%) .\nO Laboratorio de Referencia de Lexionella (o Centro Nacional de Microbiolox\u00eda de Majadahonda, Madrid ) detectou, desde 1980, a positividade de 3.000 mostras (300 de orixe humana e 2.700 de orige ambiental), procedentes de case t\u00f3dalas Comunidades Aut\u00f3nomas.\nA enfermidade est\u00e1 asociada \u00f3s establecementos hostaleiros, polo que en Europa se creou en 1986 un grupo de traballo (EWGLI, \"The European Working Group for Legionella Infections\") que analiza e notifica os casos asociados a viaxes, \u00e9 dicir, de turistas que viaxaran a outros pa\u00edses . Espa\u00f1a \u00e9 o pa\u00eds no que se diagnosticaron m\u00e1is casos de lexionelose asociada a viaxes, cun total de 914 enfermos no per\u00edodo 1989-2005, seguida por Francia (845 casos) e Italia (833).\nPrevenci\u00f3n e control.\nEn Espa\u00f1a, as medidas de prevenci\u00f3n e control da lexionelose establec\u00e9ronse con rango de norma legal desde 1998, cando a Comunidade de Madrid ditou unha primeira norma a ra\u00edz do abrocho de Alcal\u00e1 de Henares en 1996. En 2001 publicaron as s\u00faas propias normas as comunidades de Catalu\u00f1a, Valencia e Galicia (Decreto 9/2001) e, xa con \u00e1mbito nacional, publicouse o Real decreto 909/2001. En 2003 esta norma foi derrogada e substitu\u00edda polo Real decreto 865/2003, actualmente en vixencia. As medidas de prevenci\u00f3n e control que establece bas\u00e9anse na mellora e mantemento dos equipos ou sistemas que poden servir de crecemento e difusi\u00f3n da bacteria (redes de auga quente sanitaria e torres de refrixeraci\u00f3n, especialmente). T\u00f3dalas instalaci\u00f3ns de risco deben estar rexistradas e categorizadas, e son sometidas a inspecci\u00f3ns peri\u00f3dicas polos servizos de inspecci\u00f3n de Sa\u00fade P\u00fablica.\nAs instalaci\u00f3ns de auga que poden estar implicadas en casos de lexionelose te\u00f1en distinta probabilidade de ser causa de infecci\u00f3n segundo a temperatura da auga e a posible formaci\u00f3n de aerosois:\nNo contorno hospitalario, tam\u00e9n se consideran instalaci\u00f3ns de risco determinadas instalaci\u00f3ns de terapia respiratoria, como respiradores, nebulizadores e outros equipos m\u00e9dicos en contacto coas v\u00edas respiratorias.\nOs propietarios ou responsables de calquera destas instalaci\u00f3ns est\u00e1n obrigados a elaborar e cumprir un plan de mantemento peri\u00f3dico das instalaci\u00f3ns e realizar un control da calidade da auga e da eficacia dos sistemas de desinfecci\u00f3n que utilicen. Todo o anterior deber\u00e1 quedar rexistrado documentalmente e a disposici\u00f3n das autoridades sanitarias.\nEste plan de mantemento, no caso das instalaci\u00f3ns de auga quente sanitaria (e fr\u00eda para consumo humano) debe programar revisi\u00f3ns cunha frecuencia establecida:\nEntre as medidas preventivas contempladas no plan de prevenci\u00f3n hainas xerais e espec\u00edficas, entre as que podemos citar:\nSe se declarase un abrocho de lexionelose asociado a un edificio ou unha instalaci\u00f3n, o propietario ou responsable deber\u00e1 adoptar unha serie de medidas que ser\u00e1n supervisadas e aprobadas polas autoridades sanitarias. Entre estas medidas est\u00e1n as seguintes:"}
{"id": "187238", "revid": "98629", "url": "https://gl.wikipedia.org/wiki?curid=187238", "title": "Georges-Louis Leclerc", "text": "Georges-Louis Leclerc, conde de Buffon, nado en Montbard o 7 de setembro de 1707 e finado en Par\u00eds o 16 de abril de 1788, foi un naturalista, matem\u00e1tico, bi\u00f3logo, cosm\u00f3logo e escritor franc\u00e9s.\nA localidade de Buffon, no departamento de C\u00f4te-d'Or, foi o se\u00f1or\u00edo da familia Leclerc.\nBuffon pretendeu compendiar todo o saber humano sobre o mundo natural na s\u00faa obra en 44 volumes \"Histoire naturelle\". O seu enfoque influ\u00edu na \"Enciclopedia\" de Diderot e as s\u00faas ideas tam\u00e9n o fixeron sobre as seguintes xeraci\u00f3ns de naturalistas, e en particular sobre Jean-Baptiste Lamarck, Georges Cuvier e Charles Darwin.\nTraxectoria.\nBuffon naceu en 1707 no castelo de Montbart, xunto a Semur, nunha familia de ricos e altos funcionarios.\nTras estudar no colexio de dos xesu\u00edtas de Dijon, licenciouse en dereito en 1726. Preferindo as ciencias, contrariando \u00e1 s\u00faa familia, foi a estudar matem\u00e1ticas e bot\u00e1nica a Angers en 1728. \nAl\u00ed leu a Newton, e seguiu cursos de medicina pero, despois de matar nun duelo a un oficial croata, viuse obrigado a abandonar a universidade e refuxiarse en Dijon e despois en Nantes.\nEn Nantes reencontrou ao Duque de Kingston, un arist\u00f3crata ingl\u00e9s que percorr\u00eda Europa como viaxe de licenciatura xunto ao seu preceptor. Comezou unha estreita amizade con el e decidiu seguilo no seu periplo, que os levou a La Rochelle, Bordeos, Tolosa, B\u00e9ziers e Montpellier, e despois a Italia, onde pasaron por Tur\u00edn, Mil\u00e1n, X\u00e9nova, Florencia e Roma, aproveitando a viaxe para acumular libros.\nDe volta a Francia foi elixido membro da \"Academia de Ciencias de Francia\", con s\u00f3 27 anos, e despois \"Gardi\u00e1n dos Xard\u00edns Reais\" (m\u00e1is tarde \"Jardin des Plantes\") en Par\u00eds, desde 1739.\nDaquela, contando trinta e dous anos, ped\u00eduselle que fixera unha descrici\u00f3n met\u00f3dica das colecci\u00f3ns conservadas no gabinete real, o que impulsou a s\u00faa dedicaci\u00f3n \u00e1 Historia Natural durante os corenta e nove anos seguintes que lle quedaban de vida, distribu\u00edndo o seu tempo entre Par\u00eds e Montbart.\nDurante este per\u00edodo transformou os xard\u00edns reais nun museo e centro de investigaci\u00f3n, ampliando o parque considerabelmente coa inclusi\u00f3n de numerosas plantas e \u00e1rbores procedentes de todo o mundo.\nEn 1773 foille outorgado o t\u00edtulo de Conde de Buffon.\nMorreu en Par\u00eds en 1788.\nObra.\nA obra m\u00e1is c\u00e9lebre de Buffon \u00e9 a s\u00faa \"Historia natural, xeral e particular\" (\"Histoire naturelle, g\u00e9n\u00e9rale et particuli\u00e8re\") en 36 volumes publicados entre 1749 e 1788 e con 8 volumes adicionais publicados \u00e1 s\u00faa morte (por Lac\u00e9p\u00e8de).\nEsta obra engloba o co\u00f1ecemento do mundo natural at\u00e9 aquela data, exclu\u00edndo as plantas, os insectos, os peixes e os moluscos. As descrici\u00f3ns de animais non foron probabelmente escritas por el, xa que estas descrici\u00f3ns aburr\u00edano e as confiaba a mi\u00fado aos seus colaboradores, reservando para si as grandes visi\u00f3ns de conxunto e as hip\u00f3teses acerca da estrutura do mundo e da organizaci\u00f3n gradual e as transformaci\u00f3ns sucesivas da materia inanimada ou a vivente. O verdadeiro Buffon debe buscarse na \"Teor\u00eda da Terra\" e nas \"\u00c9pocas da Natureza\".\nXeolox\u00eda.\nBuffon expuxo as s\u00faas ideas sobre xeolox\u00eda en \"Historia e teor\u00eda da Terra\", publicada en 1744, un tratado que vi\u00f1a a constitu\u00edr o principio da s\u00faa \"Historia natural\". Este discurso, non moi extenso, vai seguido de \"Probas\" distribu\u00eddas en dezanove artigos que constit\u00faen unha especie de expediente xustificativo, xa que Buffon distingue entre \"teor\u00eda\" (historia onde s\u00f3 figuran feitos demostrados e debidamente comprobados) e \"sistema\" (hip\u00f3tese incomprob\u00e1bel acerca das orixes).\nEl pretende escribir s\u00f3 teor\u00eda. En canto \u00e1 materia xeol\u00f3xica, a desorde da Terra \u00e9 s\u00f3 aparente, xa que a terra se deposita en forma de estratos, atribu\u00edndo esta estratificaci\u00f3n \u00e1 obra da auga, tanto a do mar como a do ceo que, por medio da erosi\u00f3n, desfai a orde estratificada pola auga mari\u00f1a. Esta explicaci\u00f3n que atrib\u00fae as modificaci\u00f3ns da paisaxe \u00e1 acci\u00f3n exclusiva da auga denom\u00ednase \"neptunismo\". Pero, a partir de 1745, data da primeira das \"Probas\", engade a esta explicaci\u00f3n a formaci\u00f3n polo lume, hip\u00f3tese chamada \"vulcaniana\" ou \"vulcanismo\". M\u00e1is tarde reco\u00f1eceu que o lume era o axente principal das transformaci\u00f3ns xeol\u00f3xicas e desenvolveu magnificamente esta hip\u00f3tese nas s\u00faas \"\u00c9poques de la Nature\" (1778).\nCando Buffon publicou \"Les \u00c9poques de la Nature\" contaba xa setenta e un anos, polo que constit\u00fae o seu testamento intelectual e unha s\u00edntese de todos os seus traballos. Na introduci\u00f3n afirma que quere anotar os cambios sucesivos da Natureza. Establece sete \u00e9pocas segundo os feitos, os monumentos e as tradici\u00f3ns.\nSoslaia os tropezos que lle ofrec\u00edan os textos relixiosos afirmando que a interpretaci\u00f3n da \"X\u00e9nese\" non debe ser literal e que os seis d\u00edas de que fala Mois\u00e9s son precisamente as seis \u00e9pocas por el descritas. \"A verdadeira gloria do home \u00e9 a ciencia, e a paz a s\u00faa verdadeira felicidade\".\nBiolox\u00eda.\nAs ideas de Buffon non estiveron exentas de controversia. En particular, a s\u00faa longa disputa con Thomas Jefferson e outros estudosos estadounidenses ao estar el convencido de que en Am\u00e9rica prevalec\u00eda un estado de evoluci\u00f3n retardada, tanto para as plantas e os animais como para os ind\u00edxenas. Tam\u00e9n sostivo unha curiosa pol\u00e9mica por correspondencia con Lord Monboddo quen, en contra da opini\u00f3n de Buffon, insist\u00eda na proximidade do parentesco de homes e simios.\nAstronom\u00eda. As s\u00faas dificultades coa Igrexa.\nEn \"Les \u00c9poques de la Nature\" Buffon estuda a orixe do Sistema Solar, especulando que os planetas poder\u00edan terse formado pola colisi\u00f3n sucesiva de cometas contra o Sol.\nTam\u00e9n suxeriu que a idade da Terra deb\u00eda de ser bastante m\u00e1is elevada que os 6 000 anos proclamados pola Igrexa, calculados a partir da Biblia remont\u00e1ndose at\u00e9 o X\u00e9nese. Base\u00e1ndose na taxa de arrefriamento do ferro fundido, calculou que a idade da Terra ser\u00eda duns 50 000 anos.\nPor estas aseveraci\u00f3ns foi xulgado pola Igrexa Cat\u00f3lica de Francia, e debeu retractarse da s\u00faa teor\u00eda no segundo volume da s\u00faa \"Histoire Naturelle\". Finxindo inxenuidade e manifestando a s\u00faa fe intacta, a Sorbona acabou por declararse satisfeita e abandonou a persecuci\u00f3n en abril de 1751, a cambio dunha vaga promesa de contrici\u00f3n. Prudente (ti\u00f1a bastante que perder), preferiu retractarse que solicitar axuda aos seus protectores nun conflito que poder\u00eda volverse na s\u00faa contra, e ante o cal poder\u00edan deixalo s\u00f3. As\u00ed e todo Voltaire, que o respectaba moit\u00edsimo, non compart\u00eda todas as s\u00faas opini\u00f3ns cient\u00edficas sobre este asunto e acabar\u00eda distanci\u00e1ndose del.\nA partir diso, non se fiar\u00eda m\u00e1is da Igrexa, sen volver por outra banda a enfrontarse con ela directamente, o que ser\u00eda un grave erro t\u00e1ctico. Contentouse con esquivala habilmente. As\u00ed, por exemplo, elixiu un confesor pusil\u00e1nime, ao que trataba como un criado a cambio de que se fixera o cego.\nProseguiu as s\u00faas investigaci\u00f3ns, facendo constru\u00edr esferas de metal nas s\u00faas propias forxas, para experimentar a s\u00faa teor\u00eda, e afinando os seus c\u00e1lculos, chegando a unha cifra para a idade da Terra de 75 000 anos, publicando os seus resultados en idade avanzada e xa sen temor da Igrexa.\nMatem\u00e1tica.\nEn matem\u00e1ticas Buffon \u00e9 recordado pola s\u00faa teor\u00eda da probabilidade e o problema cl\u00e1sico da agulla de Buffon. Tr\u00e1tase de lanzar unha agulla sobre un papel no que se trazaron rectas paralelas distanciadas entre si de maneira uniforme. P\u00f3dese demostrar que se a distancia entre as rectas \u00e9 igual \u00e1 lonxitude da agulla, a probabilidade de que a agulla cruce algunha das li\u00f1as \u00e9 do 98,8 %\nLiteratura. O estilo.\nSobre literatura Buffon escribiu un ensaio, o \"Discurso sobre o estilo\", composto para o seu ingreso na Academia Francesa, para a que foi elixido sen que presentase a s\u00faa candidatura. Eloxia as calidades intelectuais do estilo: unidade, plan, claridade. Distingue o estilo do orador, que \u00e9 elocuente e pretende animar as paix\u00f3ns, do do escritor que se dirixe ao esp\u00edrito, para o cal o estilo debe ser \"a orde e o movemento no pensar\". A orde interesa por riba de todo e sempre hai que seguir alg\u00fan plano ou m\u00e9todo; incluso parece que o movemento mesmo nace da orde, e hai que evitar todo canto sexa afectaci\u00f3n, elixindo as expresi\u00f3ns con delicadeza e gusto e desbotando os tecnicismos, axustando o ton \u00e1 natureza do asunto. \"Escribir ben \u00e9 \u00e1 vez pensar ben, sentir ben e expresarse ben; \u00e9 posu\u00edr \u00e1 vez enxe\u00f1o, alma e gusto\". S\u00f3 o estilo pode salvar unha obra do esquecemento, porque os co\u00f1ecementos e os descubrimentos transp\u00f3rtanse con facilidade: \"estas cousas est\u00e1n f\u00f3ra do home, pero o estilo \u00e9 o home mesmo; o estilo non pode roubarse nin transportarse\"."}
{"id": "187240", "revid": "5863", "url": "https://gl.wikipedia.org/wiki?curid=187240", "title": "Buffon", "text": ""}
{"id": "187242", "revid": "895", "url": "https://gl.wikipedia.org/wiki?curid=187242", "title": "Llambri\u00f3n", "text": ""}
{"id": "187243", "revid": "56817", "url": "https://gl.wikipedia.org/wiki?curid=187243", "title": "Sedoheptulosa", "text": "A sedoheptulosa, tam\u00e9n chamada D-altro-heptulosa, \u00e9 un monosac\u00e1rido de sete \u00e1tomos de carbono (heptosa) pertencente ao grupo das cetosas, xa que leva un grupo cetona no carbono 2. \u00c9 unha das poucas heptosas existentes na natureza.\nO seu derivado sedoheptulosa-7-fosfato interv\u00e9n como intermediario na ruta da pentosa fosfato, onde se forma cando a ribosa-5-fosfato recibe un grupo de dous carbonos procedente da xilulosa-5-fosfato. Despois, a sedoheptulosa-7-fosfato reacciona co gliceraldehido-3-fosfato, dando eritrosa-4-fosfato e frutosa-6-fosfato.\nNas plantas a sedoheptulosa-1,7-difosfato e a sedoheptulosa-7-fosfato son azucres necesarios para o ciclo de Calvin da fase escura da fotos\u00edntese.\nA mol\u00e9cula debe o seu nome a que foi descuberta na planta \"Sedum spectabile\" en 1917 por La Forge e Hudson, que lle deron o nome de sedoheptosa. Despois estableceuse o seu car\u00e1cter de cetona e recibiu o nome de sedoheptulosa. A s\u00faa configuraci\u00f3n foi establecida estudando os seus alcohois derivados (sedoheptitol).\nNa urina dos pacientes de cistinose det\u00e9ctase unha elevada concentraci\u00f3n de sedoheptulosa. Tr\u00e1tase dunha doenza xen\u00e9tica autos\u00f3mica recesiva que afecta \u00e1 funci\u00f3n dos lisosomas, e que se debe a unha mutaci\u00f3n no xene do encima sedoheptuloquinase."}
{"id": "187244", "revid": "5863", "url": "https://gl.wikipedia.org/wiki?curid=187244", "title": "Aeroporto Internacional de Da Nang", "text": ""}
{"id": "187246", "revid": "1410", "url": "https://gl.wikipedia.org/wiki?curid=187246", "title": "Bandeira de Om\u00e1n", "text": "A bandeira de Om\u00e1n (en \u00e1rabe: \u0639\u0644\u0645 \u0639\u0645\u0627\u0646) consta de tres franxas (branco, verde e vermello) cunha barra vermella \u00e1 esquerda que cont\u00e9n o emblema nacional de Om\u00e1n. O branco est\u00e1 representa a paz e a prosperidade, o verde a fertilidade e as monta\u00f1as e o vermello as loitas contra os invasores estranxeiros. O vermello \u00e9 a cor da antiga bandeira da naci\u00f3n, cando era co\u00f1ecida simplemente como o Sultanato de Muscat e Om\u00e1n."}
{"id": "187248", "revid": "25871", "url": "https://gl.wikipedia.org/wiki?curid=187248", "title": "Ivain", "text": ""}
{"id": "187249", "revid": "25871", "url": "https://gl.wikipedia.org/wiki?curid=187249", "title": "Ivain, o Bastardo", "text": ""}
{"id": "187250", "revid": "5863", "url": "https://gl.wikipedia.org/wiki?curid=187250", "title": "Fern\u00e1ndez Losada", "text": ""}
{"id": "187251", "revid": "5863", "url": "https://gl.wikipedia.org/wiki?curid=187251", "title": "Sentido (biolox\u00eda)", "text": "Os sentidos son o mecanismo fisiol\u00f3xico da percepci\u00f3n.\nO estudo e clasificaci\u00f3n dos sentidos \u00e9 obxecto de varias ciencias, sobre todo a fisiolox\u00eda, as neurociencias, a psicolox\u00eda cognitiva e a filosof\u00eda da percepci\u00f3n.\nOs sentidos nos seres humanos.\nOs sentidos restantes p\u00f3dense considerar tipos de tacto ou sensaci\u00f3n f\u00edsica do corpo (somatosensaci\u00f3n).\nO termo \"sentido\" foi utilizado polo l\u00f3xico Gottlob Frege para denominar o modo de presentaci\u00f3n dun obxecto asociado a un nome propio da linguaxe natural, as\u00ed como tam\u00e9n o pensamento expresado por unha oraci\u00f3n afirmativa."}
{"id": "187252", "revid": "5863", "url": "https://gl.wikipedia.org/wiki?curid=187252", "title": "Alfredo G. Pinal", "text": ""}
{"id": "187253", "revid": "98629", "url": "https://gl.wikipedia.org/wiki?curid=187253", "title": "Sentido (matem\u00e1ticas)", "text": "En \"matem\u00e1ticas\" e \"f\u00edsica\" ent\u00e9ndese por sentido o signo positivo ou negativo nas direcci\u00f3ns e se representa en forma de frecha nun vector. A punta da frecha ou vector indica se o gr\u00e1fico, forza ou movemento na direcci\u00f3n \u00e9 de sentido positivo ou negativo. Este sentido ser\u00e1 positivo en:\nC\u00f3mpre non confundir \"sentido\" con \"direcci\u00f3n\", xa que as direcci\u00f3ns sinalan unha traxectoria e te\u00f1en ambos os dous sentidos. Por exemplo, para falar correctamente no sentido f\u00edsico haber\u00eda que dicir \"o accidente produciuse na autoestrada Coru\u00f1a-Santiago, sentido Coru\u00f1a\" (e non \"direcci\u00f3n\")."}
{"id": "187254", "revid": "22570", "url": "https://gl.wikipedia.org/wiki?curid=187254", "title": "Gran Premio de Italia de 2011", "text": "O Gran Premio de Italia de 2011, formalmente co\u00f1ecido como o 2011 Gran Premio Santander d'Italia \u00e9 unha carreira de F\u00f3rmula Un, que se celebrou o 11 de setembro de 2011, no Aut\u00f3dromo Nazionale Monza en Italia. Ser\u00e1 a d\u00e9cima terceira carreira do campionato de 2011, e o sesax\u00e9simo Gran Premio de Italia celebrado en Monza."}
{"id": "187255", "revid": "25871", "url": "https://gl.wikipedia.org/wiki?curid=187255", "title": "Paul Henri Thiry d'Holbach", "text": "Paul Henri Thiry, bar\u00f3n de Holbach, orixinalmente Paul Heinrich Dietrich von Holbach e co\u00f1ecido como bar\u00f3n de Holbach, nado en Edesheim, preto de Landau, o 8 de decembro de 1723 e finado en Par\u00eds o 21 de xaneiro de 1789, foi un fil\u00f3sofo materialista franc\u00e9s de orixe alem\u00e1.\nTraxectoria.\nEducouse en Leiden e a maior parte da s\u00faa vida pasouna en Par\u00eds. Segundo el, a materia \u00e9 eterna e base determinante de calquera fen\u00f3meno. A liberdade \u00e9 unha ilusi\u00f3n, e a relixi\u00f3n unha consecuencia da ignorancia explotada polo despotismo. Estas citas s\u00faas expo\u00f1en claramente que consideraba todas as doutrinas relixiosas como instrumentos do absolutismo e, por tanto, era inimigo de todas elas.\nFoi un dos colaboradores da enciclopedia, unha das m\u00e1ximas expresi\u00f3ns da Ilustraci\u00f3n, \u00e1 cal fixo achegas nos campos da da qu\u00edmica, a metalurxia e a xeolox\u00eda."}
{"id": "187256", "revid": "23204", "url": "https://gl.wikipedia.org/wiki?curid=187256", "title": "Wright Flyer", "text": "O Wright Flyer, referido decote como Flyer I e \u00e1s veces como Kitty Hawk, foi a primeira m\u00e1quina voadora a motor constru\u00edda polos irm\u00e1ns Wright. O voo est\u00e1 reco\u00f1ecido pola \"F\u00e9d\u00e9ration A\u00e9ronautique Internationale\", o organismo elaborador de normas e do mantemento de rexistros para a aeron\u00e1utica e a astron\u00e1utica, como \"o primeiro voo sostido nunha aeronave m\u00e1is pesada que o aire\"."}
{"id": "187257", "revid": "6939", "url": "https://gl.wikipedia.org/wiki?curid=187257", "title": "Flyer I", "text": ""}
{"id": "187258", "revid": "89787", "url": "https://gl.wikipedia.org/wiki?curid=187258", "title": "Campionato do Mundo &quot;A&quot; de h\u00f3ckey a pat\u00edns 1936", "text": "A primeira edici\u00f3n do Campionato do Mundo \"A\" de h\u00f3ckey a pat\u00edns masculino tivo lugar na localidade de Stuttgart (Alema\u00f1a) entre os d\u00edas 1 e 5 de abril de 1936. Nesta edici\u00f3n inaugural participaron un total de sete selecci\u00f3ns, todas elas do continente europeo, encadradas nun \u00fanico grupo, decid\u00edndose o t\u00edtulo a xeito de ligui\u00f1a. Ao final da ligui\u00f1a, a selecci\u00f3n de Inglaterra proclamouse campioa, por diante dos combinados de Italia e Portugal, prata e bronce respectivamente. Nos 21 partidos do torneo anot\u00e1ronse un total de 84 goles, cunha media de 4 goles por partido.\nTorneo.\nNo torneo participaron sete selecci\u00f3ns. T\u00f3dalas selecci\u00f3ns participantes eran europeas, polo que esta competici\u00f3n foi considerada tam\u00e9n Campionato de Europa. O torneo disputouse no formato de ligui\u00f1a de todos contra todos, sa\u00edndo campi\u00f3n o equipo que m\u00e1is puntos sumara ao final dos seis partidos, sendo o sistema de puntuaci\u00f3n de 2 puntos para o ga\u00f1ador, 1 punto para cada equipo no caso de empate, e ning\u00fan punto para o equipo perdedor."}
{"id": "187259", "revid": "89787", "url": "https://gl.wikipedia.org/wiki?curid=187259", "title": "Brisbane Broncos", "text": "O Brisbane Broncos \u00e9 un equipo profesional de rugby league da cidade de Brisbane, en Queensland (Australia), fundado en 1988, e que compite na National Rugby League, competici\u00f3n na que sa\u00edu campi\u00f3n en 6 ocasi\u00f3ns. A pesar da s\u00faa xuventude, tr\u00e1tase do equipo m\u00e1is popular do seu pa\u00eds, por diante dos Sydney Swans da AFL.\nPalmar\u00e9s.\nDende a s\u00faa fundaci\u00f3n, os Brisbane Broncos son o equipo m\u00e1is laureado da NRL, con 6 campionatos. Dende 1988 s\u00f3 fallou 4 veces \u00f3s playoffs polo t\u00edtulo.\nXogadores.\nEstrelas do pasado.\nO equipo estivo adestrado dende 1988 ata 2008 por Wayne Bennett, un dos mellores adestradores de rugby league da historia. Os seguintes xogadores son s\u00f3 algunhas das estrelas deste deporte que pasaron polas ringleiras dos Brisbane Broncos:\nEstadio.\nDende 1988 ata 1993 os Brisbane Broncos xogaron os seus encontros como locais no estadio Lang Park de Brisbane. A partir de 1993 e ata 2003 o equipo tivo como fogar o estadio QSAC. En 2003, despois da reconstruci\u00f3n do estadio Lang Park, os Brisbane Broncos volver\u00f3n \u00f3 seu primeiro estadio, no que seguen hoxe en d\u00eda.\nO estadio Lang Park (chamado Suncorp Stadium por raz\u00f3ns de patrocinio) ten capacidade para acoller 52.500 seareiros nas bancadas. Os Queensland Reds do torneo Super Rugby tam\u00e9n xogan neste estadio, de xeito que os dous equipos te\u00f1en que compartilo.\nCunha media de 36.336 persoas por encontro durante a tempada 2010, os Broncos son o equipo do mundo cunha maior asistencia de seareiros \u00f3 seu estadio en calquera modalidade de rugby (rugby union ou rugby league)."}
{"id": "187260", "revid": "89787", "url": "https://gl.wikipedia.org/wiki?curid=187260", "title": "Gleisi Hoffmann", "text": "Gleisi Helena Hoffmann, nada en Curitiba o 6 de setembro de 1965, \u00e9 unha avogada e pol\u00edtica brasileira, era xefa da Casa Civil (especie de coordenaci\u00f3n dos ministerios) dende o 7 de xu\u00f1o de 2011, nomeada pola presidenta Dilma Rousseff. \u00c9 membro do Partido dos Trabalhadores, o PT, dende 1989. Foi casada co pol\u00edtico Paulo Bernardo.\nEn 1987, iniciou a graduaci\u00f3n en Dereito da Facultade de Dereito de Curitiba e, a continuaci\u00f3n, obtivo especializaci\u00f3n en Xesti\u00f3n de Organizaci\u00f3ns P\u00fablicas e Administraci\u00f3n financeira na Asociaci\u00f3n Brasileira de Orzamento p\u00fablico e na Escola Superior de Asuntos Fazend\u00e1rios do Ministerio de Facenda.\nEn 1999, foi secretaria de Reestruturaci\u00f3n Administrativa, no Estado de Mato Groso do Sur. Foi tam\u00e9n directora financeira da Encoro hidroel\u00e9ctrico de Itaip\u00fa Binacional. Tornouse presidente do PT no Estado do Paran\u00e1. En 2010, elixiuse para o cargo de senadora.\nCoa petici\u00f3n de dimisi\u00f3n de Antonio Palocci o 7 de xu\u00f1o de 2011, Gleisi foi, o mesmo d\u00eda, indicada ministra-xefe da Casa Civil."}
{"id": "187262", "revid": "89787", "url": "https://gl.wikipedia.org/wiki?curid=187262", "title": "Campionato do Mundo &quot;A&quot; de h\u00f3ckey a pat\u00edns 1939", "text": "A segunda edici\u00f3n do Campionato do Mundo \"A\" de h\u00f3ckey a pat\u00edns masculino tivo lugar na localidade de Montreux (Su\u00edza) entre os d\u00edas 6 e 10 de abril de 1939. Nesta edici\u00f3n participaron un total de sete selecci\u00f3ns, todas elas do continente europeo, encadradas nun \u00fanico grupo, decid\u00edndose o t\u00edtulo a xeito de ligui\u00f1a. Ao final da ligui\u00f1a, a selecci\u00f3n de Inglaterra proclamouse campioa invicta, por diante dos combinados de Italia e Portugal, prata e bronce respectivamente. Nos 21 partidos do torneo anot\u00e1ronse un total de 101 goles, cunha media de 4,8 goles por partido.\nTorneo.\nNo torneo participaron sete selecci\u00f3ns. T\u00f3dalas selecci\u00f3ns participantes eran europeas, polo que esta competici\u00f3n foi considerada tam\u00e9n Campionato de Europa, ademais esta edici\u00f3n coincidiu coa XVII edici\u00f3n da Copa das Naci\u00f3ns de Montreux. O torneo disputouse no formato de ligui\u00f1a de todos contra todos, sa\u00edndo campi\u00f3n o equipo que m\u00e1is puntos sumara ao final dos seis partidos, sendo o sistema de puntuaci\u00f3n de 2 puntos para o ga\u00f1ador, 1 punto para cada equipo no caso de empate, e ning\u00fan punto para o equipo perdedor."}
{"id": "187265", "revid": "19415", "url": "https://gl.wikipedia.org/wiki?curid=187265", "title": "Campionato do Mundo &quot;A&quot; de h\u00f3ckey a pat\u00edns de 1939", "text": ""}
{"id": "187266", "revid": "98629", "url": "https://gl.wikipedia.org/wiki?curid=187266", "title": "L\u00e9na Soler", "text": "L\u00e9na Soler, nada o 15 de xu\u00f1o de 1966 en Constantina, Alxeria, \u00e9 unha enxe\u00f1eira en f\u00edsica, epistem\u00f3loga e doutora en filosof\u00eda francesa.\nProfesora do \"Instituto universitario de formaci\u00f3n do profesorado\", IUFM, de Lorena, respons\u00e1bel do proxecto \"Estudar es ciencias baixo o \u00e1ngulo das pr\u00e1cticas cient\u00edficas\", correspons\u00e1bel da \u00e1rea \"Historia e filosof\u00eda das ciencias\" e redactora xefe adxunta da revista \"Philosophia Scientiae\".\n\u00c9 membro asociado da \"Unidade mixta de investigaci\u00f3ns\" (UMR) 8590, Instituto de Historia e de Filosof\u00eda das Ciencias e das T\u00e9cnicas de Par\u00eds.\nTraxectoria.\nA profesora Soler ten unha dupla formaci\u00f3n en f\u00edsica e en filosof\u00eda. Recibiu, en 1990, o t\u00edtulo de enxe\u00f1eira en f\u00edsica dos materiais na FIUPSO (Formation d\u2019Ing\u00e9nieur de l\u2019Universit\u00e9 Paris-Sud Orsay), e obtivo, en 1997, o diploma de doutora en historia e filosof\u00eda das ciencias na Universidade de Par\u00eds I.\nA s\u00faa \u00e1rea de investigaci\u00f3n \u00e9 a filosof\u00eda da f\u00edsica, que practica en estreita conexi\u00f3n coa historia da f\u00edsica.\nOs seus estudos de historia da f\u00edsica abarcan desde a prehistoria aos comezos da f\u00edsica cu\u00e1ntica no s\u00e9culo XX e, m\u00e1is recentemente, sobre certos episodios de f\u00edsica de part\u00edculas nos anos 60-70.\nEstes estudos serv\u00edronlle para progresar nas cuesti\u00f3ns filos\u00f3ficas fundamentais que unifican as s\u00faas investigaci\u00f3ns particulares: a aparici\u00f3n de novidades en f\u00edsica e a natureza espec\u00edfica da f\u00edsica.\nActualmente L\u00e9na Soler est\u00e1 ocupada nun programa de investigaci\u00f3n que ten d\u00faas caras. Dunha banda, caracterizar certas estratexias t\u00edpicas da f\u00edsica (este traballo polo momento c\u00e9ntrase no caso particular das pr\u00e1cticas que te\u00f1en lugar na f\u00edsica de part\u00edculas) e, doutra banda, de facer un balance, a base dunha visi\u00f3n retrospectiva dalgunhas d\u00e9cadas, do xiro pr\u00e1ctico en filosof\u00eda das ciencias, en particular das ensinanzas que se poden tirar desde o punto de vista da especificidade da f\u00edsica comparada coa doutras actividades e realizaci\u00f3ns humanas. Ao final, a ambici\u00f3n \u00e9 unha modelizaci\u00f3n que, sen pretender que sexa universal, transcenda os casos singulares e capte os trazos sobresa\u00edntes caracter\u00edsticos da f\u00edsica."}
{"id": "187267", "revid": "89787", "url": "https://gl.wikipedia.org/wiki?curid=187267", "title": "Campionato do Mundo &quot;A&quot; de h\u00f3ckey a pat\u00edns 1947", "text": "A terceira edici\u00f3n do Campionato do Mundo \"A\" de h\u00f3ckey a pat\u00edns masculino tivo lugar na cidade de Lisboa (Portugal) entre os d\u00edas 18 e 24 de maio de 1947. Nesta edici\u00f3n participaron un total de sete selecci\u00f3ns, todas elas do continente europeo, encadradas nun \u00fanico grupo, decid\u00edndose o t\u00edtulo a xeito de ligui\u00f1a. Ao final da ligui\u00f1a, a selecci\u00f3n de Portugal proclamouse campioa por primeira vez na historia (t\u00edtulo conseguido sen perder ning\u00fan partido), relevando \u00e1 ata aquela gran dominadora do h\u00f3ckey a pat\u00edns, Inglaterra (campioa nas d\u00faas primeiras edici\u00f3ns), e por diante dos combinados de B\u00e9lxica e Espa\u00f1a, prata e bronce respectivamente. Nos 21 partidos do torneo anot\u00e1ronse un total de 122 goles, cunha media de 5,81 goles por partido.\nTorneo.\nNo torneo participaron sete selecci\u00f3ns. T\u00f3dalas selecci\u00f3ns participantes eran europeas, polo que esta competici\u00f3n foi considerada tam\u00e9n Campionato de Europa. O torneo disputouse no formato de ligui\u00f1a de todos contra todos, sa\u00edndo campi\u00f3n o equipo que m\u00e1is puntos sumara ao final dos seis partidos, sendo o sistema de puntuaci\u00f3n de 2 puntos para o ga\u00f1ador, 1 punto para cada equipo no caso de empate, e ning\u00fan punto para o equipo perdedor."}
{"id": "187268", "revid": "89787", "url": "https://gl.wikipedia.org/wiki?curid=187268", "title": "Campionato do Mundo &quot;A&quot; de h\u00f3ckey a pat\u00edns 1948", "text": "A cuarta edici\u00f3n do Campionato do Mundo \"A\" de h\u00f3ckey a pat\u00edns masculino tivo lugar na localidade de Montreux (Su\u00edza) entre os d\u00edas 24 e 30 de marzo de 1948. Nesta edici\u00f3n participaron un total de nove selecci\u00f3ns encadradas nun \u00fanico grupo, decid\u00edndose o t\u00edtulo a xeito de ligui\u00f1a. Ao final da ligui\u00f1a, a selecci\u00f3n de Portugal revalidou o t\u00edtulo, por diante dos combinados de Inglaterra e Italia, prata e bronce respectivamente. Nos 36 partidos do torneo anot\u00e1ronse un total de 289 goles, cunha media de 8,03 goles por partido. Esta edici\u00f3n coincidiu coa XXI edici\u00f3n Copa das Naci\u00f3ns de Montreux.\nTorneo.\nNo torneo participaron nove selecci\u00f3ns, das cales oito eran europeas e unha africana. O torneo disputouse no formato de ligui\u00f1a de todos contra todos, sa\u00edndo campi\u00f3n o equipo que m\u00e1is puntos sumara ao final dos oito partidos, sendo o sistema de puntuaci\u00f3n de 2 puntos para o ga\u00f1ador, 1 punto para cada equipo no caso de empate, e ning\u00fan punto para o equipo perdedor."}
{"id": "187269", "revid": "19415", "url": "https://gl.wikipedia.org/wiki?curid=187269", "title": "Campionato do Mundo &quot;A&quot; de h\u00f3ckey a pat\u00edns masculino 2011", "text": ""}
{"id": "187273", "revid": "1131", "url": "https://gl.wikipedia.org/wiki?curid=187273", "title": "Xard\u00edn bot\u00e1nico de Padr\u00f3n", "text": "O xard\u00edn bot\u00e1nico de Padr\u00f3n \u00e9 un xard\u00edn de pequeno tama\u00f1o situado na vila de Padr\u00f3n, \u00e1 beira da estrada nacional N-550. Conta cun elevado n\u00famero de especies vexetais, algunhas delas moi senlleiras ou de gran rareza en Galicia. Varios exemplares arb\u00f3reos deste xard\u00edn aparecen, pois, no Cat\u00e1logo de \u00c1rbores Senlleiras da Xunta de Galiza.\nHistoria.\nA s\u00faa orixe rem\u00f3ntase \u00e1s primeiras d\u00e9cadas do s\u00e9culo XIX, constru\u00eddo nunha leira da Calzada Romana pertencente \u00f3s condes de San Xo\u00e1n. Foi constru\u00eddo seguindo os modelos caracter\u00edsticos da \u00e9poca, mesturando estilos italiano, ingl\u00e9s e franc\u00e9s.\nO 11 de xaneiro de 1946 foi declarado monumento art\u00edstico nacional, grazas sobre todo \u00f3 labor de Manuel Chamoso Lamas, naqueles tempos Comisario do Servizo da defensa do patrimonio nacional. Debido a isto, pouco despois as distintas especies bot\u00e1nicas presentes no xard\u00edn foron clasificadas e inventariadas cientificamente por primeira vez na s\u00faa historia polo Inspector Xeral de Montes Rafael Areses Vidal. Ademais levouse a cabo a primeira rotulaci\u00f3n das \u00e1rbores e especies m\u00e1is salientables.\nPosteriormente na segunda metade do s\u00e9culo XX, o xard\u00edn foise degradando e perdendo protagonismo dentro da vida coti\u00e1 cultural da vila. A partir de 1987 volveuse potenciar o labor cient\u00edfico dentro do xard\u00edn e comezaron as ampliaci\u00f3ns ou remodelaci\u00f3ns dos equipos e infraestruturas que lle dan a aparencia actual. Deste xeito dotouse o xard\u00edn de novos espazos p\u00fablicos, dun herbario, dun invernadoiro e novas zonas axardinadas.\nAcolle diversos monumentos, como un busto de Castelao e unha estatua de Mac\u00edas o Namorado.\nActualmente o xard\u00edn est\u00e1 irmand\u00e1ndose coa cidade francesa de Noirmoutier e coa comunidade Canaria.\nBot\u00e1nica.\nO xard\u00edn bot\u00e1nico presenta un gran n\u00famero de especies vexetais acheg\u00e1ndose \u00e1s trescentas. Tra\u00eddas de diversas partes do mundo p\u00f3dense nomear coma as m\u00e1is salientables a \u00e1rbore do Coral (\"Erythrina crista-galli\", especie aut\u00f3ctona da Arxentina e o Uruguai), a palmeira do Senegal, a sequoia vermella (\"Sequoia sempervirens\", salientable pola s\u00faa altura), o carballo cupresiforme (\"quercus robur fastigiata\"), unha \u00e1rbore drago (\"Dracaena draco\", \u00e1rbore doada pola Comunidade Canaria) ou os pradairos (\"Acer pseudoplatanus. L.\" que conforma o paseo central do xard\u00edn).\nAmais, conta cunha figueira filla doutra orixinaria da casa da Matanza, na que viviu Rosal\u00eda de Castro.\nActividades.\nO xard\u00edn bot\u00e1nico de Padr\u00f3n acolle numerosos actos sociais e culturais da vila. En 1992, 1993, 1994 e 2002 celebr\u00e1ronse os Trimestres Educativo-Culturais sobre o Xard\u00edn bot\u00e1nico de Padr\u00f3n, tendo coma principais beneficiarios os centros escolares de Galicia e doutras zonas de Espa\u00f1a. Estes Trimestres acadaron un grande \u00e9xito e chegouse a contabilizar un n\u00famero de asistentes pr\u00f3ximos os 50.000\nAs\u00ed mesmo celebr\u00e1ronse diversos cursos reco\u00f1ecidos, patrocinados e impulsados dende a Conseller\u00eda de Educaci\u00f3n da Xunta de Galicia e mailo concello de Padr\u00f3n que xustifican a importancia deste xard\u00edn dentro do contexto cient\u00edfico galego:"}
{"id": "187279", "revid": "7596", "url": "https://gl.wikipedia.org/wiki?curid=187279", "title": "Eritrulosa", "text": "A eritrulosa \u00e9 un monosac\u00e1rido (azucre simple) de catro carbonos (tetrosa) que leva un grupo cetona no carbono 2, polo que pertence ao grupo das cetosas e \u00e9 unha cetotetrosa. Aparece en moitas plantas e liques. Util\u00edzase moito na industria cosm\u00e9tica, mesturado con dihidroxiacetona.\nCaracter\u00edsticas e reactividade.\nO OH do carbono 3 pode estar situado a dereita ou esquerda, orixinando respectivamente os is\u00f3meros D e L. O aspecto da eritrulosa \u00e9 a dun l\u00edquido transparente de cor amarelada p\u00e1lida. A eritrulosa \u00e9 un ceto-azucre natural coa capacidade de reaccionar cos amino\u00e1cidos da prote\u00edna queratina, na epiderme da pel (o estrato externo c\u00f3rneo da pel), formando o pol\u00edmero melanoidina. Esta reacci\u00f3n d\u00e1 lugar \u00e1 aparici\u00f3n dunha cor casta\u00f1a temporal na pel, similar \u00e1 que se produce na reacci\u00f3n de Maillard (como cando se coci\u00f1a carne e se pon casta\u00f1a). Non se trata dunha tintura ou un colorante, sen\u00f3n m\u00e1is ben dunha reacci\u00f3n qu\u00edmica que fai mudar a cor en toda a zona tratada, moi semellante ao que se produce nunha maz\u00e1 cortada exposta ao os\u00edxeno.\nNa pel, o efecto \u00e9 comparable ao que producen os raios ultravioletas (UV) do Sol. Por\u00e9n, como a pel se vai rexenerando constantemente e se van perdendo as capas m\u00e1is externas de c\u00e9lulas mortas (as que foron coloreadas polo tratamento), o bronceado \u00e9 temporal, e pode durar de 2 a 10 d\u00edas dependendo do tipo de aplicaci\u00f3n e do tipo de pel.\nS\u00edntese e produci\u00f3n.\nA eritrulosa obtense da fermentaci\u00f3n oxidativa de mesoeritrol realizada pola bacteria \"Gluconobacter frateuri\", seguida dunha serie de protocolos de purificaci\u00f3n. O mesoeritrol \u00e9 un azucre-alcohol que se pode atopar nas framboesas e outras plantas. O encima bacteriano mesoeritrol deshidroxenase realiza a oxidaci\u00f3n do mesoeritrol a L-eritrulosa .\nA eritrulosa como axente autobronceante.\nA eritrulosa e a dihidroxiacetona son moi similares en canto a composici\u00f3n, malia que a eritrulosa ten un carbono m\u00e1is, polo que ambas reaccionan do mesmo xeito na superficie da pel. A eritrulosa d\u00e1 lugar a un bronceado que se completa en 24-48 horas e perde a s\u00faa intensidade m\u00e1is r\u00e1pido c\u00f3s bronceados producidos por dihidroxiacetona. Nalgunhas persoas, o ton do bronceado por eritrulosa \u00e9 lixeiramente m\u00e1is avermellado c\u00f3 bronceado por dihidroxoacetona, o cal poder\u00eda deberse \u00e1 sequidade da pel. Cando a eritrulosa se combina con dihidroxiacetona, o bronceado obtido permanece m\u00e1is tempo e d\u00e1 un mellor ton de cor \u00e1 pel. A eritrulosa adoita presentar unha concentraci\u00f3n do 1-3% nas cremas autobronceadoras (bronceadores sen sol).\nA\u00ednda que o produto m\u00e1is utilizado nos autobronceadores \u00e9 a dihidroxiacetona, hai persoas que son al\u00e9rxicos a dito produto e poden substitu\u00edla por eritrulosa, que \u00e9 m\u00e1is dif\u00edcil de obter e, por tanto, bastante m\u00e1is cara. Por\u00e9n, ao presentaren ambas as d\u00faas unha estrutura tan semellante, \u00e9 bastante com\u00fan que os individuos sensibles \u00e1 dihidroxiacetona tam\u00e9n o sexan \u00e1 eritrulosa.\nA eritrulosa reacciona na superficie da pel e non parece que penetre al\u00e9n da capa de c\u00e9lulas mortas. Os casos de sensibilidade dan lugar a dermatite, que \u00e1s veces poder\u00edan deberse a outras causas ou a outros compo\u00f1entes das cremas autobronceadoras, como os conservantes, os colorantes, as fragrancias ou os extractos de plantas."}
{"id": "187280", "revid": "72012", "url": "https://gl.wikipedia.org/wiki?curid=187280", "title": "Canterbury Bulldogs", "text": "O Canterbury Bulldogs (agora chamado Canterbury-Bankstown Bulldogs, e no pasado Bulldogs) \u00e9 un equipo profesional de rugby league da cidade de Sydney, en Nova Gales do Sur (Australia), fundado en 1935, e que compite na National Rugby League, competici\u00f3n na que sa\u00edu campi\u00f3n 8 veces.\nPalmar\u00e9s.\nMalia acadar o seu primeiro t\u00edtulo 4 anos despois da s\u00faa fundaci\u00f3n, a maior parte dos \u00e9xitos dos Bulldogs pertencen \u00e1 d\u00e9cada dos 80.\nXogadores.\nEquipo actual.\nHazem El Masri foi un xogador que formou nas ringleiras dos Bulldogs dende 1996 ata 2009, e que na s\u00faa carreira anotou 2418 puntos, r\u00e9cord hist\u00f3rico da NRL.\nEn 2004, cando os Bulldogs acadaron o seu \u00faltimo t\u00edtulo de campi\u00f3ns, ademais de Hazem El Masri e o actual capit\u00e1n Andrew Ryan, outras grandes estrelas xogaban nos Bulldogs, como Sonny Bill Williams, Willie Mason ou Johnathan Thurston.\nEn 1995 xogaba nos Bulldogs Terry Lamb, que xa fora campi\u00f3n da NRL co equipo en 1984, 1985 e 1988, con compa\u00f1eiros como Michael Potter ou os irm\u00e1ns Mortimer (Steve, Peter e Chris).\nEstadio.\nOs Bulldogs xogan os seus encontros como locais no ANZ Stadium, un recinto que foi inaugurado en 1996 e que acolleu as probas de atletismo nas Olimpiadas de Sydney do 2000. O estadio ten capacidade para acoller a 83.500 persoas, a\u00ednda que nos encontros da NRL esta capacidade red\u00facese a 40.000.\nOutros equipos xogan como locais neste estadio, como o South Sydney Rabbitohs da NRL e os Sydney Swans da AFL, xa que o recinto \u00e9 da propiedade da empresa \"Stadium Australia Group\", que o aluga."}
{"id": "187281", "revid": "23562", "url": "https://gl.wikipedia.org/wiki?curid=187281", "title": "Canterbury-Bankstown Bulldogs", "text": ""}
{"id": "187282", "revid": "25871", "url": "https://gl.wikipedia.org/wiki?curid=187282", "title": "Rei Cold", "text": " \u00e9 un personaxe do manga e anime \"Dragon Ball\". \u00c9 o pai de Freezer e Cooler, ten un gran parecido a Freezer na s\u00faa segunda fase, s\u00f3 que os seus cornos est\u00e1n segmentados, a pel \u00e9 m\u00e1is escura, a s\u00faa altura \u00e9 maior e o seu poder acada os 73.000.000 de unidades de enerx\u00eda. Leva unha armadura das do ex\u00e9rcito do seu fillo de cor negra e leva unha capa. Debido a que o matan \u00f3 pouco tempo de aparecer, desco\u00f1\u00e9cense as s\u00faas capacidades de transformarse ou calquera ataque seu. Segundo estimaci\u00f3ns de Son Gohanda e dos outros loitadores que poden sentir o ki, o seu poder \u00e9 superior \u00f3 de Freezer. O seu nome prov\u00e9n do ingl\u00e9s . \u00c9 un personaxe seleccionable no videoxogo .\nAparece brevemente co seu fillo Freezer, o cal foi reconstru\u00eddo en gran parte en forma de cyborg, para destru\u00edr a Terra en vinganza da mutilaci\u00f3n do seu fillo e para demostrar que a s\u00faa familia \u00e9 a n\u00famero un en forza en todo o universo. Por\u00e9n, Toranks vence facilmente a Freezer. Cold ofr\u00e9celle a Toranks ocupar o lugar de Freezer, e cando el declina a oferta, Cold non se preocupa pois cre que a vitoria de Toranks se debe s\u00f3 \u00f3 uso da s\u00faa espada. Finalmente Toranks vence a Cold, quen pese \u00e1s s\u00faas s\u00faplicas \u00e9 aniquilado.\nNo anime \u00e9 empregado xunto coas Forzas Especiais Giny\u016b como recheo, xa sexa causando caos no inferno ou apoiando a Majin Boo na s\u00faa pelexa contra Son Goku."}
{"id": "187283", "revid": "23204", "url": "https://gl.wikipedia.org/wiki?curid=187283", "title": "Patrician", "text": "Patrician \u00e9 unha serie de videoxogos de PC, desenvolvidos por Ascaron. \u00c9 un simulador de comercio mar\u00edtimo en tempo real por cidades do norte de Europa, como Londres, Hamburgo, Oslo, Lubeck e outras cidades, inspirado na antiga Liga Hanse\u00e1tica que existiu a finais da Idade Media, formada por comerciantes afiliados \u00f3s seus gremios, (XIV e XV). Esta serie conta con m\u00e1is dun mill\u00f3n de xogadores en todo o mundo.\nA serie conta cos seguintes t\u00edtulos:\nTam\u00e9n existe unha versi\u00f3n \"online\" do xogo chamada Patrizian Online, que ata o momento s\u00f3 se atopa en alem\u00e1n."}
{"id": "187284", "revid": "23204", "url": "https://gl.wikipedia.org/wiki?curid=187284", "title": "Bandeira de Paquist\u00e1n", "text": "A bandeira de Paquist\u00e1n (en urd\u00fa: \u067e\u0627\u06a9\u0633\u062a\u0627\u0646 \u06a9\u0627 \u0642\u0648\u0645\u06cc \u067e\u0631\u0686\u0645) foi dese\u00f1ada por Muhammad Ali Jinnah, baseada na bandeira orixinal da Liga Musulm\u00e1. Foi adoptada pola Asemblea Constitu\u00ednte o 11 de agosto de 1947, xusto d\u00edas antes da independencia. A bandeira \u00e9 chamada no himno nacional \"Parcham-e-Sit\u0101ra-o-Hil\u0101l\", en urd\u00fa literalmente: \"Bandeira do Crecente e da Estrela\".\nDese\u00f1o.\nA bandeira consiste dun campo verde escuro, representando a maior\u00eda musulm\u00e1 do pa\u00eds, cunha faixa branca no lado do mastro, representando as minor\u00edas relixiosas. No centro, hai unha l\u00faa crecente branca, representando progreso, e unha estrela de cinco puntas, representando luz e co\u00f1ecemento. A bandeira simboliza o compromiso paquistan\u00ed co islam, o mundo isl\u00e1mico e os dereitos das minor\u00edas relixiosas. \u00c9 alzada varios d\u00edas importantes do ano, inclu\u00edndo o 23 de marzo (D\u00eda da Rep\u00fablica) e o 14 de agosto (D\u00eda da Independencia)."}
{"id": "187286", "revid": "23204", "url": "https://gl.wikipedia.org/wiki?curid=187286", "title": "M\u00e1xico Boo", "text": " \u00e9 un personaxe de ficci\u00f3n da serie de manga e anime Dragon Ball Z. \u00c9 o derradeiro inimigo \u00f3 que se enfrontan os heroes no manga, un monstro rosado coa habilidade de absorber persoas, tralo cal cambia de forma e v\u00f3lvese m\u00e1is poderoso adquirindo a s\u00faa enerx\u00eda e habilidades especiais. Ademais, pode imitar as t\u00e9cnicas dos seus adversarios con tan s\u00f3 observalas unha vez.\nBiograf\u00eda.\nOrixe.\nEste monstro foi creado por Bibidi 5 mill\u00f3ns de anos antes do \"ano cero\" da Cronolox\u00eda de Dragon Ball. Inicialmente ti\u00f1a a aparencia dun neno pequeno e aniquilou centos de planetas durante varios anos, pero era un ser que nin o propio Bibidi pod\u00eda controlar, as\u00ed que encerr\u00e1bao nunha esfera mediante unha f\u00f3rmula m\u00e1xica cando non o necesitaba. Aniquilou \u00f3s Kai\u014d Shin do Norte e do Oeste, absorbeu \u00f3 do sur adquirindo unha forza e enerx\u00eda maiores coa aparencia dun coloso musculado, posteriormente absorbeu \u00f3 Dai Kai\u014d Shin, decrecendo a s\u00faa resistencia, enerx\u00eda e agresividade pero obtendo novos poderes m\u00e1xicos (como transformar o que sexa no que queira), nesta transformaci\u00f3n adquiriu unha aparencia obesa e unha gran apetencia pola comida da cal obti\u00f1a a s\u00faa enerx\u00eda. Grazas a isto Bibidi foi capaz de controlalo con maior facilidade, pero quedou encerrado na esfera cando Bibidi foi asasinado por Kai\u014d Shin do Leste e Kibito.\nO espertar na Terra.\nNo ano 774 da Cronolox\u00eda de Dragon Ball, Babidi, fillo de Bibidi, liberou \u00f3 monstro utilizando a enerx\u00eda de Son Goku, Son Gohanda e Vexeta transformados en Super Sai\u00e1n 2. Para iso empregou en primeiro lugar a Spopovich e a Yamu, dous humanos subordinados que lle quitaron a metade da enerx\u00eda necesaria a Son Gohanda cunha xiringa especial. Posteriormente usou a Vexeta xa que os seus subordinados (salvo Dabla) non pod\u00edan facerlles fronte. Vexeta pola s\u00faa parte, deixouse medio controlar por Babidi a prop\u00f3sito para poder forzar unha loita contra Son Goku e que Babidi lle espertase de paso o seu poder oculto. O M\u00e1xico Boo conseguiu sa\u00edr do seu encerro e nuns instantes derrotou a Dabla, Son Gohanda e Kai\u014d Shin do Leste. \u00d3 observar a enorme forza do M\u00e1xico Boo, \"Majin\" Vexeta deixou inconsciente a Son Goku para enfrontarse a el. A\u00ednda que nun primeiro momento pareceu dominar \u00f3 M\u00e1xico Boo, Vexeta viuse superado pola s\u00faa enorme potencia e a s\u00faa invulnerabilidade. Po\u00f1\u00e9ndose no lugar de Son Goku e mostrando por primeira vez sentimentos de nobreza, Vexeta decidiu concentrar toda a s\u00faa enerx\u00eda nunha potente explosi\u00f3n que o auto destruir\u00eda para que o M\u00e1xico Boo non puidese rexenerarse, pero non deu resultado e o M\u00e1xico Boo recuperouse sen ningunha secuela."}
{"id": "187287", "revid": "56817", "url": "https://gl.wikipedia.org/wiki?curid=187287", "title": "Pirano", "text": "En qu\u00edmica o pirano \u00e9 un composto heteroc\u00edclico formado por cinco \u00e1tomos de carbono e un \u00e1tomo de os\u00edxeno, que presenta dous dobres enlaces. A s\u00faa f\u00f3rmula molecular \u00e9 C5H6O. Existen dous tipos de is\u00f3meros do pirano, os cales difiren na localizaci\u00f3n dos dobres enlaces. No 2\"H\"-pirano, o carbono saturado est\u00e1 na posici\u00f3n 2, entanto que no 4\"H\"-pirano dito carbono se atopa na posici\u00f3n 4 .\nA\u00ednda que os piranos non te\u00f1en moita importancia en qu\u00edmica, unha variedade dos seus derivados son importantes biomol\u00e9culas, como alg\u00fans flavonoides. Alg\u00fans colorantes sint\u00e9ticos e medicamentos son derivados do pirano. O 4\"H\"-pirano facilmente orixina o dihidropirano e o i\u00f3n pirilio, que se hidroliza doadamente en medio acuoso.\nO 4H-pirano \u00e9 un aceite incoloro cun punto de ebulici\u00f3n de 80\u00a0\u00b0C, soluble en etanol, benceno e \u00e9ter diet\u00edlico, que no aire se volve casta\u00f1o rapidamente. A s\u00faa s\u00edntese bas\u00e9ase no glutaraldehido .\nO termo pirano \u00e9 tam\u00e9n a mi\u00fado aplicado ao anel saturado tetrahidropirano. Neste contexto os monosac\u00e1ridos que conte\u00f1en un anel hexagonal de estrutura similar ao pirano pero sen dobres enlaces son co\u00f1ecidos como aneis piranosos ou piranosas . De todos modos, os azucres piranosas non se sintetizan a partir do pirano; simplemente te\u00f1en unha estrutura do anel similar."}
{"id": "187290", "revid": "1131", "url": "https://gl.wikipedia.org/wiki?curid=187290", "title": "Roc\u00edo D\u00farcal", "text": "Mar\u00eda de los \u00c1ngeles de las Heras Ortiz, nada en Madrid o 4 de outubro de 1944 e finada en Torrelodones o 25 de marzo de 2006, foi unha actriz e cantante espa\u00f1ola, co\u00f1ecida artisticamente como Roc\u00edo D\u00farcal. Foi a solista espa\u00f1ola m\u00e1is vendedora de discos con m\u00e1is de 80 mill\u00f3ns ata a actualidade. Foi o m\u00e1ximo expo\u00f1ente feminino da m\u00fasica ranchera no mundo, sendo bautizada \"A Ra\u00ed\u00f1a das Rancheras\". O \"D\u00eda Internacional de Roc\u00edo D\u00farcal\" \u00e9 o 11 de novembro."}
{"id": "187291", "revid": "5132", "url": "https://gl.wikipedia.org/wiki?curid=187291", "title": "Bandeira de Xap\u00f3n", "text": ""}
{"id": "187293", "revid": "25871", "url": "https://gl.wikipedia.org/wiki?curid=187293", "title": "Geraint", "text": "Geraint \u00e9 un personaxe pertencente \u00f3 folclore gal\u00e9s que aparece nas lendas art\u00faricas e na Materia de Breta\u00f1a. \u00c9 descrito como o rei de Dumnonia e como un afouto guerreiro. \u00c9 pos\u00edbel que vivira pouco antes do tempo do Rei Artur, pero alg\u00fans estudosos dubidan a s\u00faa existencia. O seu nome \u00e9 a forma en gal\u00e9s do nome latino Gerontius.\nPersonaxe hist\u00f3rico.\nO pai de Geraint foi Erbin, un pastor de ovellas, e de acordo co \"Culhwch ac Olwen\", ti\u00f1a dous irm\u00e1ns chamados Ermind e Dywel. Aparece un 'Geraint do Sur' na Batalla de Catraeth (cara o ano 600 d.C.) no poema \"Y Gododdin\", atribu\u00eddo a Aneirin. Geraint foi un dos \"tres mari\u00f1os da Illa de Gran Breta\u00f1a\", segundo as \"Trioedd Ynys Prydain\". As s\u00faas faza\u00f1as na Batalla de Llongborth son celebradas no poema \"Geraint fillo de Erbin\", que poder ter sido composto no s\u00e9culo X ou no XI. Tam\u00e9n aparece un Rei Geraint en 'Life of Saint Teilo' e existen lendas locais dun Rei Geraint, santo patr\u00f3n de Gerrans, que foi soterrado en Carne Beacon preto de Veryan. A s\u00faa festividade cel\u00e9brase o 10 de agosto.\nLenda Art\u00farica.\n\u00c9 prob\u00e1bel que sexa co\u00f1ecido como o protagonista do relato gal\u00e9s \"Geraint e Enid\", onde se converte no amante de Enida. \"Geraint e Enid\" \u00e9 un dos tres Y Tair Rhamant asociados co \"Mabinogion\". A s\u00faa historia ten moitos paralelismos con \"Erec e Enide\", escrito polo escritor franc\u00e9s Chr\u00e9tien de Troyes. Alg\u00fans estudosos conciben as d\u00faas obras como derivadas dunha fonte com\u00fan perdida, pero a maior\u00eda cre que a versi\u00f3n galesa deriva directa ou indirectamente de Chr\u00e9tien. Nese caso, a renomeada figura de Geraint ter\u00eda a finalidade de adaptarse \u00f3 p\u00fablico de Gales que non estaba familiarizado co protagonista de Chr\u00e9tien.\n\"Geraint e Enid\" foi reformulado por Alfred Tennyson nos poemas \"The Marriage of Geraint\" e \"Geraint e Enid\", que forman parte da s\u00faa \"Idylls of the King\"."}
{"id": "187294", "revid": "25871", "url": "https://gl.wikipedia.org/wiki?curid=187294", "title": "Geraint mab Erbin", "text": ""}
{"id": "187295", "revid": "22795", "url": "https://gl.wikipedia.org/wiki?curid=187295", "title": "Pavill\u00f3n auricular", "text": ""}
{"id": "187296", "revid": "22795", "url": "https://gl.wikipedia.org/wiki?curid=187296", "title": "Pavill\u00f3n auditivo externo", "text": ""}
{"id": "187297", "revid": "56817", "url": "https://gl.wikipedia.org/wiki?curid=187297", "title": "Lobo (anatom\u00eda)", "text": "Un lobo \u00e9, en anatom\u00eda, unha parte arredondada e ben delimitada de certos \u00f3rganos, como o cerebro, o cerebelo, os riles, os pulm\u00f3ns, o f\u00edgado ou a orella. Se \u00e9 pequeno tam\u00e9n se lle adoita chamar l\u00f3bulo.\nExemplos de lobos.\nCerebro.\n\"V\u00e9xase: Lobo (cerebro)\"\nEntre os lobos do cerebro est\u00e1n:\nCerebelo.\n\"V\u00e9xase: Lobo (cerebelo)\"\nF\u00edgado.\n\"V\u00e9xase: Lobo (f\u00edgado)\""}
{"id": "187299", "revid": "27155", "url": "https://gl.wikipedia.org/wiki?curid=187299", "title": "Fucosa", "text": "A fucosa \u00e9 un desoxiazucre de seis carbonos (hexosa) cun grupo aldehido no extremo da mol\u00e9cula, polo que \u00e9 unha aldosa coa f\u00f3rmula qu\u00edmica C6H12O5. At\u00f3pase en glicanos con enlaces N-glicos\u00eddicos da superficie de c\u00e9lulas de mam\u00edferos, insectos e plantas, e \u00e9 a subunidade fundamental do polisac\u00e1rido fucoidano de algas, especialmente do x\u00e9nero \"Fucus\".\nHai d\u00faas caracter\u00edsticas estruturais que distinguen a fucosa doutros azucres de seis carbonos presentes nos mam\u00edferos: a ausencia de grupo hidroxilo no carbono 6 (polo que \u00e9 un desoxiazucre), e a configuraci\u00f3n , pouco frecuente nos monosac\u00e1ridos. En realidade, a fucosa \u00e9 o equivalente da 6-desoxi--galactosa.\nNos glicanos que conte\u00f1en fucosa ou glicanos fucosilados, a fucosa pode aparecer como unha modificaci\u00f3n terminal ou servir como un lugar de uni\u00f3n para a adici\u00f3n doutros azucres. Estes compostos son sintetizados por fucosiltransferases, para as que se identificaron polo momento 13 xenes no xenoma humano.\nNos glicanos humanos, a fucosa est\u00e1 normalmente unida por enlace \u03b1-1,6 a unha \u03b2-\"N\"-acetilglicosamina redutora terminal unida a unha asparaxina. Algunhas fucosas est\u00e1n unidas directamente a grupos OH dos amino\u00e1cidos serina e treonina da prote\u00edna .\nUn exemplo de glicosaminoglicano que pode conter -fucosa \u00e9 o querat\u00e1n sulfato.\nA fucosa metabol\u00edzase por acci\u00f3n dun encima chamado \u03b1-fucosidase.\nFunci\u00f3ns.\nAlgunhas glicoprote\u00ednas fucosiladas funcionan como ant\u00edxenos. Os ant\u00edxenos dos grupos sangu\u00edneos AB0 son os glicanos fucosilados mellor co\u00f1ecidos. Neles, a fucosa do extremo non redutor unida por enlace \u03b1-1,2 \u00e1 galactosa forma o ant\u00edxeno H, que \u00e9 a subestrutura dos ant\u00edxenos dos grupos sangu\u00edneos A e B.\nUn n\u00facleo de fucosa con enlace \u03b1-1\u21923 \u00e9 probablemente o ant\u00edxeno glic\u00eddico que interv\u00e9n na alerxia mediada por anticorpos IgE.\nOs glicanos fucosilados da superficie celular interve\u00f1en tam\u00e9n no reco\u00f1ecemento de c\u00e9lulas para a adhesi\u00f3n celular (por exemplo a adhesi\u00f3n de leucocitos \u00e1s paredes capilares previa \u00e1 s\u00faa extravasaci\u00f3n), na transduci\u00f3n de sinais, na adhesi\u00f3n de microbios (por exemplo a uni\u00f3n \u00e1 superficie g\u00e1strica da bacteria \"Helicobacter pylori\" e de flora normal non pat\u00f3xena), ou na adhesi\u00f3n de c\u00e9lulas durante o desenvolvemento embrionario.\nS\u00edntese e metabolismo.\nA fucosa eng\u00e1dese aos oligosac\u00e1ridos en forma de GDP-fucosa. A GDP-fucosa pode formarse a partir da GDP-manosa en tres reacci\u00f3ns encim\u00e1ticas, ou, en menor proporci\u00f3n, pode formarse a partir da fucosa libre extracelular que chega \u00e1 c\u00e9lula ou de fontes lisos\u00f3micas en d\u00faas reacci\u00f3ns encim\u00e1ticas.\nAplicaci\u00f3ns.\nA L-fucosa ten aplicaci\u00f3ns en cosm\u00e9tica, farmacia, e suplementos diet\u00e9ticos.\nDoenzas.\nExisten doenzas relacionadas co metabolismo da fucosa. Por exemplo, no c\u00e1ncer prod\u00facese unha alteraci\u00f3n da glicosilaci\u00f3n que afecta aos oligosac\u00e1ridos con fucosa unidos a mol\u00e9culas da superficie celular. Outros exemplos nos que se observan alteraci\u00f3ns na fucosilaci\u00f3n son a artrite reumatoide e a fibrose qu\u00edstica."}
{"id": "187300", "revid": "23204", "url": "https://gl.wikipedia.org/wiki?curid=187300", "title": "\u00c9tienne Geoffroy Saint-Hilaire", "text": "\u00c9tienne Geoffroy Saint-Hilaire, nado en \u00c9tampes (departamento de Essonne, na rexi\u00f3n da Illa de Francia), o 15 de abril de 1772, e finado en Par\u00eds o 19 de xu\u00f1o de 1844, foi un naturalista franc\u00e9s.\nBiograf\u00eda.\nDe pai avogado no parlamento de Par\u00eds, o mozo Geoffroy Saint-Hilaire dedicouse en principio \u00e1 carreira eclesi\u00e1stica, continuando os seus estudos no Colexio de Navarra de Par\u00eds. Al\u00ed frecuentou a varios cient\u00edficos da \u00e9poca: Ren\u00e9 Just Ha\u00fcy, Antoine Lavoisier e Claude Louis Berthollet, e segue os cursos de Daubenton no Coll\u00e8ge de France, de Antoine-Fran\u00e7ois de Fourcroy no Xard\u00edn Real e de Ha\u00fcy, creador da cristalograf\u00eda.\nEn marzo de 1793 Daubenton, grazas \u00e1 intervenci\u00f3n de Bernardin de Saint-Pierre, ofr\u00e9celle un posto de asistente no gabinete de Historia Natural, vacante tras a dimisi\u00f3n de Bernard Lac\u00e9p\u00e8de.\nEn xu\u00f1o de 1793, Geoffroy conv\u00e9rtese nun dos doce profesores do Museo Nacional de Historia Natural, ocupando a c\u00e1tedra de zoolox\u00eda. O mesmo ano, oc\u00fapase da constituci\u00f3n da direcci\u00f3n do Museo.\nEn 1794 *entabla correspondencia con Georges Cuvier. Xuntos, firmar\u00e1n varias memorias de historia natural. Unha delas presenta a clasificaci\u00f3n dos mam\u00edferos constru\u00edda a partir da idea da subordinaci\u00f3n de caracteres, fundamento do sistema de clasificaci\u00f3n de Cuvier.\nNa \"Historia dos mak\u00eds ou monos de Madagascar\", escrita en 1795, Sait-Hilarie expresa por primeira vez os seus puntos de vista sobre a unidade do plan de organizaci\u00f3n dos seres vivos, concepci\u00f3n constantemente reivindicada nas s\u00faas obras posteriores.\nEn 1798 Geoffroy \u00e9 elixido para participar na grande expedici\u00f3n cient\u00edfica que acompa\u00f1ar\u00e1 a Napole\u00f3n a Exipto. Entra no Instituto de Exipto o 20 de agosto de 1798, onde presenta varios artigos que ser\u00edan publicados posteriormente na \"Description de l\u2019Egypte\". Durante esta viaxe recompila numerosas observaci\u00f3ns zool\u00f3xicas, especialmente sobre r\u00e9ptiles e peixes.\nEn setembro de 1804 \u00e9 elixido membro da Academia das Ciencias. En marzo do ano seguinte Napole\u00f3n, que xa o recompensara coa Cruz da Lexi\u00f3n de Honor, el\u00edxeo para visitar os museos de Portugal co fin de procurar colecci\u00f3ns de animais do Brasil.\nEn 1809, ano da s\u00faa volta a Francia, \u00e9 nomeado profesor de zoolox\u00eda da Facultade de Ciencias de Par\u00eds, dedic\u00e1ndose completamente aos estudos anat\u00f3micos.\nEn 1818 publica a primeira parte da s\u00faa c\u00e9lebre \"Filosof\u00eda anat\u00f3mica\"; a segunda publicar\u00edase en 1822. Na \"Historia natural dos mam\u00edferos\", de 1819, postula que os \u00f3rganos conservan sempre as mesmas relaci\u00f3ns entre eles, pero tam\u00e9n que non se crea ning\u00fan \u00f3rgano novo e que cando un \u00f3rgano se desenvolve faino en detrimento doutro.\nEn 1830 Geoffroy intenta aplicar o seu m\u00e9todo aos invertebrados. Para Saint-Hilaire, todos os animais est\u00e1n compostos polos mesmos elementos, nun n\u00famero igual e coas mesmas conexi\u00f3ns, incluso se difiren na forma.\nAs s\u00faas ideas en canto \u00e1 evoluci\u00f3n son pr\u00f3ximas \u00e1s de Lamarck, o que o leva a enfrontarse con Cuvier, convencido fixista, na Academia das Ciencias. En busca de argumentos, estuda a teratolox\u00eda, o estudo de anomal\u00edas no desenvolvemento embrionario. Neste sentido, define a noci\u00f3n de homolox\u00eda, establecendo unha ponte entre a embriolox\u00eda e a anatom\u00eda comparada.\nEn xullo de 1840, Geoffroy Saint-Hilaire v\u00f3lvese cego e, meses m\u00e1is tarde, sofre un ataque que o deixa paralizado, o que o obriga a dimitir da s\u00faa c\u00e1tedra no Museo en 1841, suced\u00e9ndoo o seu fillo Isidore Geoffroy Saint-Hilaire (1805-1861). Morre tres anos m\u00e1is tarde.\nObra.\nA unidade do plan de organizaci\u00f3n dos animais \u00e9 a idea que articula toda a s\u00faa obra. En relaci\u00f3n con ela desenvolve a s\u00faa teor\u00eda dos an\u00e1logos e o principio das conexi\u00f3ns. Segundo a teor\u00eda dos an\u00e1logos, existe unha correspondencia entre os \u00f3rganos de todas as especies, mentres que o principio das conexi\u00f3ns \u00e9 o que permite localizar tales correspondencias. As\u00ed, os \u00f3rganos poden encontrarse hipertrofiados, atrofiados e incluso desaparecidos, pero o modelo com\u00fan mantense. Tal modelo com\u00fan, por outro lado, constr\u00faese en virtude de consideraci\u00f3ns exclusivamente morfol\u00f3xicas.\nA reduci\u00f3n de todos os plans corporais a un s\u00f3 tipo provocou unha pol\u00e9mica de grande alcance internacional entre Saint Hilaire e Georges Cuvier.\nO debate de 1830.\nEn 1830 dous naturalistas mozos, Meyranx e Laurencet, presentaron ante a Academia das Ciencias unha memoria na que vinculaban a un cefal\u00f3podo e un vertebrado, pregando este \u00faltimo cara a atr\u00e1s, ao nivel do embigo. Argumentaban que nesta posici\u00f3n os vertebrados ti\u00f1an todos os seus \u00f3rganos na mesma orde que os cefal\u00f3podos.\nNun artigo lido na Academia das Ciencias en febreiro de 1830, Cuvier presentou diagramas dos \u00f3rganos internos de cefal\u00f3podos e vertebrados pregados cara a atr\u00e1s na maneira indicada por Meyranx e Laurencet, mostrando como a ordenaci\u00f3n dos principais \u00f3rganos era diferente, e que o parecido ser\u00eda moito maior se o pregamento se fixera na direcci\u00f3n contraria, caso no que a ordenaci\u00f3n tampouco ser\u00eda a mesma. Este foi o comezo da controversia.\nPartindo do seu principio da unidade do plan e composici\u00f3n, Geoffroy alegou todas as s\u00faas teor\u00edas sobre a homolox\u00eda entre o esqueleto dos peixes e o dos vertebrados superiores.\nO c\u00e9lebre debate entre Geoffroy e Cuvier desenvolveuse oficialmente en forma de comunicaci\u00f3ns e discusi\u00f3ns p\u00fablicas na Academia das Ciencias, pero tam\u00e9n, de modo non oficial, en revistas e mesmo na prensa diaria. A pol\u00e9mica, que ilustra o auxe da anatom\u00eda comparada como disciplina central no conxunto das ciencias naturais, conclu\u00edu abruptamente coa inesperada morte de Cuvier en 1832.\nEvolucionismo.\nEn canto \u00e1 cuesti\u00f3n da evoluci\u00f3n das especies, Saint Hilaire decl\u00e1rase pr\u00f3ximo ao transformismo lamarckiano. Por\u00e9n, como morf\u00f3logo e anatomista comparativo, nunca estivo especialmente interesado no problema da evoluci\u00f3n das especies e o seu transformismo non foi m\u00e1is al\u00e1 do de Buffon, nin chegou nunca a considerar un devanceiro com\u00fan.\nLegado.\nA xen\u00e9tica molecular confirmou unha das hip\u00f3teses m\u00e1is arriscadas de Saint-Hilaire: a identidade (por inversi\u00f3n) dos plans corporais de vertebrados e artr\u00f3podos. En 1996 Robertis e Sasai descubriron que o eixe dorsoventral de vertebrados e artr\u00f3podos est\u00e1 determinado por xenes hom\u00f3logos cuxo patr\u00f3n de expresi\u00f3n se encontra invertido en ambos os grupos."}
{"id": "187301", "revid": "89787", "url": "https://gl.wikipedia.org/wiki?curid=187301", "title": "Campionato do Mundo &quot;A&quot; de h\u00f3ckey a pat\u00edns 1949", "text": "A quinta edici\u00f3n do Campionato do Mundo \"A\" de h\u00f3ckey a pat\u00edns masculino tivo lugar na cidade de Lisboa (Portugal) entre os d\u00edas 28 de maio e o 4 de xu\u00f1o de 1949. Nesta edici\u00f3n participaron un total de oito selecci\u00f3ns encadradas nun \u00fanico grupo, decid\u00edndose o t\u00edtulo a xeito de ligui\u00f1a. Ao final da ligui\u00f1a, a selecci\u00f3n de Portugal alzouse co t\u00edtulo por terceira vez consecutiva, por diante dos combinados de Espa\u00f1a e Italia, prata e bronce respectivamente. Nos 28 partidos do torneo anot\u00e1ronse un total de 196 goles, cunha media de 7,00 goles por partido.\nTorneo.\nNo torneo participaron oito selecci\u00f3ns, todas elas europeas. O torneo disputouse no formato de ligui\u00f1a de todos contra todos, sa\u00edndo campi\u00f3n o equipo que m\u00e1is puntos sumara ao final dos oito partidos, sendo o sistema de puntuaci\u00f3n de 2 puntos para o ga\u00f1ador, 1 punto para cada equipo no caso de empate, e ning\u00fan punto para o equipo perdedor."}
{"id": "187302", "revid": "1822", "url": "https://gl.wikipedia.org/wiki?curid=187302", "title": "Enfermidade do lexionario", "text": ""}
{"id": "187303", "revid": "1822", "url": "https://gl.wikipedia.org/wiki?curid=187303", "title": "Febre de Pontiac", "text": ""}
{"id": "187304", "revid": "72012", "url": "https://gl.wikipedia.org/wiki?curid=187304", "title": "South Sydney Rabbitohs", "text": "O South Sydney Rabbitohs \u00e9 un equipo profesional de rugby league da cidade de Sydney, en Nova Gales do Sur (Australia), fundado en 1908, e que compite na National Rugby League, competici\u00f3n na que sa\u00edu campi\u00f3n 20 veces. Estes 20 campionatos fan dos Rabbitohs o equipo m\u00e1is laureado do rugby league australiano.\nPalmar\u00e9s.\nA pesar de acadar o t\u00edtulo en 20 ocasi\u00f3ns, a \u00faltima vez que os Rabbitohs sa\u00edron campi\u00f3ns foi no ano 1971. A finais dos anos 80 o equipo tivo boas participaci\u00f3ns na NRL. En 1986 remataron 2\u00ba na liga regular, pero caeron en semifinais. En 1989 acadaron o 1\u00ba posto na liga regular, pero de novo caeron nos playoffs. Dende ent\u00f3n os Rabbitohs remataron s\u00f3 3 veces entre os 10 primeiros. Os malos resultados deron nunha mala situaci\u00f3n econ\u00f3mica, que provocou que o equipo non disputase a liga en 2000 e 2001. A presi\u00f3n p\u00fablica fixo que en 2002 os Rabbitohs foran readmitidos no campionato.\nXogadores.\nEquipo actual.\nA chegada de Russell Crowe e Peter Holmes en 2006 \u00f3s Rabbitohs como novos propietarios, ten provocado unha suba no n\u00famero de abonados \u00f3 club e a chegada de figuras do rugby league \u00f3 equipo, como \u00e9 o caso de Greg Inglis, Luke Burgess etc, facendo que o equipo sexa de novo competitivo.\nEstadio.\nOs Rabbitohs xogan os seus encontros como locais no ANZ Stadium, un recinto que foi inaugurado en 1996 e que acolleu as probas de atletismo nas Olimpiadas de Sydney do 2000. O estadio ten capacidade para acoller a 83.500 persoas, a\u00ednda que nos encontros da NRL esta capacidade red\u00facese a 40.000.\nOutros equipos xogan como locais neste estadio, como o Canterbury Bulldogs da NRL e os Sydney Swans da AFL, xa que o recinto \u00e9 da propiedade da empresa \"Stadium Australia Group\", que o aluga."}
{"id": "187305", "revid": "23204", "url": "https://gl.wikipedia.org/wiki?curid=187305", "title": "Avenged Sevenfold (\u00e1lbum)", "text": " \nAvenged Sevenfold \u00e9 o cuarto \u00e1lbum de estudio da banda norteamericana Avenged Sevenfold, publicado o 30 de outubro de 2007. Nun principio a s\u00faa publicaci\u00f3n estaba programada para o 16 de outubro de 2007, mais atrasouse por preparar os contidos extras.\nAntes da publicaci\u00f3n.\nA listaxe de canci\u00f3ns do \u00e1lbum foi publicada na s\u00faa canle de Youtube o 9 de agosto de 2007. Unhas semanas antes da data de lanzamento, publican en Youtube os chamados \u201cWebisodes\u201d, un novo cada semana comenzando o primeiro o 24 de agosto. Estes son uns v\u00eddeos protagonizados por \u201cWolfie the Fox\u201d nos que fala da banda e do proceso de realizaci\u00f3n das canci\u00f3ns do \u00e1lbum. A primeira canci\u00f3n que dan a co\u00f1ecer con estes v\u00eddeos \u00e9 \u201cCritical Acclaim\u201d, a cal o 28 de agosto xa se pod\u00eda descargar na tenda de iTunes.\nO 9 de setembro de 2007 an\u00fanciase a produci\u00f3n dun v\u00eddeo para a canci\u00f3n \u201cAlmost Easy\u201d dirixido por P.R. Brown. O 12 de setembro an\u00fanciase a canci\u00f3n \"Almost Easy\" como primeiro single, e seis d\u00edas despois pode ser descargado dixitalmente.\nXa chegado outubro, a banda concede entrevistas e publican v\u00eddeos de actuaci\u00f3ns en vivo de \u201cAlmost Easy\u201d e \u201cScream\u201d. Ademais \u201cAfterlife\u201d \u00e9 escoitada por primeira vez na radio e an\u00fanciase un v\u00eddeo animado para a canci\u00f3n \u201cA Little Piece of Heaven\u201d.\nO 29 de outubro comezan unha xira polos Estados Unidos para promocionar o \u00e1lbum, e o 30 de outubro o \u00e1lbum xa est\u00e1 \u00e1 venda.\nListaxe de canci\u00f3ns.\nTodas as canci\u00f3ns foron escritas por Avenged Sevenfold.\nT\u00edtulos orixinais.\n\"Disneyland Acid Trip\" foi o t\u00edtulo orixinal de \"Unbound (The Wild Ride)\" &lt;br&gt;\n\"Fast Melodic\" foi o t\u00edtulo para \"Lost\" &lt;br&gt;\n\"Big Bear\" foi o t\u00edtulo para \"A Little Piece of Heaven\" &lt;br&gt;\n\"Country Rocker\" foi o t\u00edtulo para \"Dear God\"\nSingles.\nTras \"Almost Easy\" en setembro de 2007, o 19 de novembro an\u00fanciase \u201cAfterlife\u201d como seguinte single, mais non \u00e9 publicado oficialmente ata o 29 de xaneiro de 2008. O 17 de xaneiro de 2008 est\u00e1 dispo\u00f1ible un v\u00eddeo animado dirixido por Rafa Alcantara para a canci\u00f3n \u201cA Little Piece of Heaven\u201d s\u00f3 para os propietarios do MVI, este non est\u00e1 dispo\u00f1ible para todo o mundo ata o 12 de febreiro. O 19 de marzo os propietarios de MVI te\u00f1en acceso \u00f3 v\u00eddeo \u201cMaking of Afterlife\u201d no que se ve como foi realizado o v\u00eddeo para a canci\u00f3n Afterlife. O 15 de xu\u00f1o publ\u00edcase Dear God como novo single, e conta cun v\u00eddeo dirixido por Rafa Alcantara. E o 14 de xullo de 2008 publican \u201cScream\u201d como \u00faltimo single do \u00e1lbum.\nMVI.\nEste permite aos propietarios rexistrarse e obter acceso a contido descargable exclusivo, a parte do que trae inclu\u00eddo o \u00e1lbum \u00f3 compralo. Contidos:"}
{"id": "187306", "revid": "1576", "url": "https://gl.wikipedia.org/wiki?curid=187306", "title": "Friedrich W\u00f6hler", "text": "Friedrich W\u00f6hler, nado en Eschersheim (hoxe parte de Frankfurt) o 31 de xullo de 1800 e finado en Gotinga o 23 de setembro de 1882, foi un qu\u00edmico alem\u00e1n.\nTraxectoria.\nMentres estudaba medicina en Heidelberg interesouse pola qu\u00edmica, traslad\u00e1ndose a Estocolmo para estudar co qu\u00edmico sueco Berzelius. En 1836 foi profesor de qu\u00edmica na universidade de Gotinga.\nPrecursor no campo da qu\u00edmica org\u00e1nica, W\u00f6hler \u00e9 famoso pola s\u00faa s\u00edntese do composto org\u00e1nico urea, a partir amon\u00edaco e \u00e1cido cianh\u00eddrico, d\u00faas substancias minerais. Non foi este o primeiro composto org\u00e1nico que sintetizou a partir de compostos inorg\u00e1nicos, xa que o primeiro foi o oxalato de amonio, pero non revelou dito acontecemento debido a que non sab\u00eda daquela o nome que deber\u00eda levar, e por iso chamouno \"s\u00f3lido branco desco\u00f1ecido\".\nCon esta s\u00edntese demostrou, en contra do pensamento cient\u00edfico da \u00e9poca, que un produto propio dos procesos vitais se pod\u00eda obter no laboratorio a partir de materia inorg\u00e1nica. Isto provocou unha \"revoluci\u00f3n\" na qu\u00edmica e na biolox\u00eda, e foi un golpe decisivo para refutar as concepci\u00f3ns vitalistas.\nTam\u00e9n fixo investigaci\u00f3ns importantes sobre o \u00e1cido \u00farico e o aceite de am\u00e9ndoas amargas, en colaboraci\u00f3n co qu\u00edmico alem\u00e1n Justus von Liebig.\nIllou ademais dous elementos qu\u00edmicos, o aluminio e o berilio. Descubriu o carburo de calcio e, a partir deste, obtivo o acetileno. Tam\u00e9n desenvolveu un m\u00e9todo para preparar o f\u00f3sforo que a\u00ednda se segue a utilizar hoxe.\nEn 1830 determinou que o eritronio, descuberto por Andr\u00e9s Manuel del R\u00edo en M\u00e9xico en 1801, e o vanadio, descuberto por Nils Gabriel Sefstr\u00f6m en Suecia 30 anos despois, eran o mesmo elemento.\nEscribiu varios libros de texto de qu\u00edmica org\u00e1nica e inorg\u00e1nica."}
{"id": "187309", "revid": "5863", "url": "https://gl.wikipedia.org/wiki?curid=187309", "title": "F\u00edsica cu\u00e1ntica", "text": ""}
{"id": "187310", "revid": "56817", "url": "https://gl.wikipedia.org/wiki?curid=187310", "title": "Paparazzi (canci\u00f3n)", "text": "\"Paparazzi\" \u00e9 unha canci\u00f3n interpretada pola cantante estadounidense Lady Gaga, escrita por Gaga e Rob Fusari e producida por Rob Fusari. A canci\u00f3n est\u00e1 inclu\u00edda no seu primeiro \u00e1lbum de estudio \"The Fame\", e foi lanzada como quinto e \u00faltimo sinxelo do \u00e1lbum."}
{"id": "187311", "revid": "98629", "url": "https://gl.wikipedia.org/wiki?curid=187311", "title": "C\u00e9lula de Schwann", "text": "As c\u00e9lulas de Schwann ou neurolemocitos (TA: gliocytus periphericus, gliocito perif\u00e9rico) son as principais c\u00e9lulas da gl\u00eda do sistema nervioso perif\u00e9rico (SNP). Reciben o seu nome polo fisi\u00f3logo alem\u00e1n Theodor Schwann, que as estudou. As c\u00e9lulas gliais, das cales hai varios tipos, te\u00f1en como misi\u00f3n apoiar as neuronas. As c\u00e9lulas de Schwann mielinizantes sit\u00faanse arredor dos ax\u00f3ns das neuronas motoras e sensitivas, envolv\u00e9ndoos e formando a va\u00ed\u00f1a de mielina, que os illa electricamente. Algunhas c\u00e9lulas de Schwann non son mielinizantes.\nAs c\u00e9lulas de Schwann est\u00e1n implicadas en diversos aspectos importantes da biolox\u00eda dos nervios perif\u00e9ricos, como a conduci\u00f3n de impulsos nerviosos ao longo dos ax\u00f3ns, o desenvolvemento dos nervios e a s\u00faa rexeneraci\u00f3n, a alimentaci\u00f3n da neurona, a produci\u00f3n da matriz nerviosa extracelular, a modulaci\u00f3n da actividade sin\u00e1ptica neuromuscular, e a presentaci\u00f3n de ant\u00edxenos aos linfocitos T. As c\u00e9lulas de Schwann est\u00e1n implicadas en neuropat\u00edas do SNP como a enfermidade de Charcot-Marie-Tooth, a s\u00edndrome de Guillain-Barr\u00e9, a schwannomatose e a polirradiculoneuropat\u00eda desmielinizante inflamatoria cr\u00f3nica.\nDescrici\u00f3n.\nAs c\u00e9lulas de Schwann son un tipo de c\u00e9lulas gliais que mante\u00f1en vivas as fibras nerviosas perif\u00e9ricas (tanto miel\u00ednicas coma amiel\u00ednicas). Nos ax\u00f3ns mielinizados, as c\u00e9lulas de Schwann forman a va\u00ed\u00f1a de mielina. Esta va\u00ed\u00f1a non \u00e9 continua. Unha c\u00e9lula de Schwann mielinizante pode cubrir uns 100 micr\u00f3metros dun ax\u00f3n, os cales poden ter un metro ou m\u00e1is de lonxitude. Isto sup\u00f3n unhas 10.000 c\u00e9lulas de Schwann por cada metro de ax\u00f3n, dispostas como unha ringleira de salchichas. O espazo que hai entre unha c\u00e9lula de Schwann e a seguinte denom\u00ednase nodo de Ranvier.\nO funcionamento do sistema nervioso dos vertebrados depende da va\u00ed\u00f1a de mielina para asegurar o illamento el\u00e9ctrico e diminu\u00edr a capacitancia da membrana do ax\u00f3n. O potencial de acci\u00f3n salta dun nodo de Ranvier a outro, nun modo de propagaci\u00f3n chamado conduci\u00f3n saltatoria, o cal pode incrementar a velocidade de conduci\u00f3n ata dez veces, sen que se te\u00f1a que aumentar o di\u00e1metro do ax\u00f3n. Neste senso, as c\u00e9lulas de Schwann fan no sistema nervioso perif\u00e9rico unha funci\u00f3n an\u00e1loga \u00e1 que fan os oligodendrocitos no sistema nervioso central. Por\u00e9n, a diferenza dos oligodendrocitos, cada c\u00e9lula de Schwann mielinizante illa electricamente un s\u00f3 ax\u00f3n. Esta disposici\u00f3n das c\u00e9lulas permite a conduci\u00f3n saltatoria dos potenciais de acci\u00f3n polos nodos de Ranvier. Deste modo, a mielinizaci\u00f3n incementa enormemente a velocidade de conduci\u00f3n e aforra enerx\u00eda.\nExisten tam\u00e9n c\u00e9lulas de Schwann non mielinizantes, que est\u00e1n implicaas no mantemento dos ax\u00f3ns e son b\u00e1sicas para a supervivencia neuronal. Algunhas agr\u00fapanse arredor de pequenos ax\u00f3ns (Ver imaxe externa) e forman feixes de Remak.\nAs c\u00e9lulas de Schwann mielinizantes dos mam\u00edferos empezan a formar a va\u00ed\u00f1a de mielina durante o desenvolvemento fetal e act\u00faan enrol\u00e1ndose en espiral arredor do ax\u00f3n, \u00e1s veces dando 100 voltas. Unha c\u00e9lula de Schwann ben desenvolvida ten a forma dunha folla de papel enrolada, con capas de mielina entre cada volta. As capas internas desta envoltura, que son predominantemente material da membrana celular, forman a va\u00ed\u00f1a de mielina, entanto que as capas m\u00e1is externas do citoplasma nucleado forman o neurilema. S\u00f3 un pequeno volume de citoplasma residual comunica as capas internas e externas, que nalgunhas zonas forma incisuras na mielina chamadas incisuras de Schmidt-Lanterman (ver debuxo da dereita).\nDesde 2001 varios estudos experimentais implantaron c\u00e9lulas de Schwann intentando inducir a remielinizaci\u00f3n en casos de esclerose m\u00faltiple. Nas \u00faltimas d\u00faas d\u00e9cadas, moitos estudos demostraron resultados positivos e a posibilidade de utilizar o trasplante de c\u00e9lulas de Schwann como terapia para reparar danos na medula espi\u00f1al, axudando ao recrecemento e mielinaci\u00f3n dos ax\u00f3ns danados no sistema nervioso central. De feito, unha funci\u00f3n ben co\u00f1ecida das c\u00e9lulas de Schwann \u00e9 a de axudar \u00e1 rexeneraci\u00f3n dos nervios. Os nervios do sistema nervioso perif\u00e9rico conte\u00f1en xeralmente moitos ax\u00f3ns mielinizados polas c\u00e9lulas de Schwann. Se o nervio sofre danos, as c\u00e9lulas de Schwann axudan \u00e1 dixesti\u00f3n de ditos ax\u00f3ns (fagocitose). Despois disto, as c\u00e9lulas de Schwann poden dirixir a rexeneraci\u00f3n do nervio formando unha especie de t\u00fanel que gu\u00eda o crecemento do nervio cara \u00e1s neuronas diana coas que se debe establecer a sinapse. O extremo roto do ax\u00f3n danado pode formar novas ramas, que medran seguindo o \"t\u00fanel\" formado polas c\u00e9lulas de Schwann a unha velocidade de aproximadamente 1mm/d\u00eda en condici\u00f3ns axeitadas. O ritmo de rexeneraci\u00f3n dimin\u00fae co tempo. Os ax\u00f3ns que realizan este proceso con \u00e9xito poden reconectar cos m\u00fasculos ou \u00f3rganos aos que eles se encargaban de controlar previamente grazas \u00e1 axuda das c\u00e9lulas de Schwann; por\u00e9n, a especificidade non sempre se mant\u00e9n e son frecuentes os erros na reconexi\u00f3n, especialmente cando os \u00f3rganos diana est\u00e1n a gran distancia.\nSe \u00e1s c\u00e9lulas de Schwann se lles impide asociarse cos ax\u00f3ns, o ax\u00f3n morre. Os ax\u00f3ns rexenerados non poder\u00e1n alcanzar ningunha diana se as c\u00e9lulas de Schwann non est\u00e1 al\u00ed para axudalos nesa tarefa, servindo como gu\u00edas. Demostrouse que van por diante do cono de crecemento do ax\u00f3n.\nAs c\u00e9lulas de Schwann son esenciais para manter os ax\u00f3ns sans. Producen diversos factores, como as neurotrofinas, e tam\u00e9n transfiren a trav\u00e9s dos ax\u00f3ns mol\u00e9culas esenciais.\nA li\u00f1axe das c\u00e9lulas de Schwann.\nAs c\u00e9lulas de Schwann orix\u00ednanse na crista neural embrionaria. Durante o desenvolvemento embrionario do rato, c\u00e9lulas da crista neural difer\u00e9ncianse primeiro en c\u00e9lulas precursoras das de Schwann e aproximadamente nos embri\u00f3ns de 12-13 d\u00edas. Estas c\u00e9lulas precursoras difer\u00e9ncianse posteriormente en c\u00e9lulas de Schwann inmaturas aproximadamente nos d\u00edas 15-16 do desenvolvemento embrionario, e mant\u00e9\u00f1ense as\u00ed ata o necemento.\nA evoluci\u00f3n postnatal das c\u00e9lulas de Schwann inmaturas depende da s\u00faa asociaci\u00f3n aleatoria cos ax\u00f3ns. Nun proceso denominado clasificaci\u00f3n radial (\"radial sorting\"), por medio do cal as c\u00e9lulas de Schwann separan os ax\u00f3ns, as c\u00e9lulas de Schwann que casualmente se asocian cun ax\u00f3n de gran di\u00e1metro (&gt;1 \u03bcm) difer\u00e9ncianse en c\u00e9lulas de Schwann mielinizantes. Os ax\u00f3ns de pequeno di\u00e1metro quedan enterrados nas invaxinaci\u00f3ns das c\u00e9lulas de Schwann non mielinizantes, tam\u00e9n chamados feixes de Remak. Un regulador b\u00e1sico deste proceso \u00e9 o sinal derivado dos ax\u00f3ns neurregulina-1, que se une aos receptores da superficie celular da c\u00e9lula de Schwann e promove a mielinizaci\u00f3n dos ax\u00f3ns de gran di\u00e1metro e clasifica os ax\u00f3ns de pequeno di\u00e1metro nos feixes de Remak, dependente da actividade do encima \u03b2-secretase BACE1 (). Nas uni\u00f3ns neuromusculares existe outra clase de c\u00e9lulas de Schwann non mielinizantes, chamadas c\u00e9lulas de Schwann terminais (ou perisin\u00e1pticas), situadas en estreita proximidade da zona de sinapse neurona-m\u00fasculo.\nA transici\u00f3n de c\u00e9lulas de Schwann inmaturas a c\u00e9lulas de Schwann mielinizantes ou non mielinizantes \u00e9 reversible. Cando o nervio est\u00e1 danado, as c\u00e9lulas de Schwann poden diferenciarse formando un tipo celular que lembra as c\u00e9lulas de Schwann inmaturas, a mi\u00fado denominadas c\u00e9lulas de Schwann desnervadas ou desdiferenciadas. Isto perm\u00edtelles volver a entrar no ciclo celular para proliferar e axudar \u00e1 rexeneraci\u00f3n dos nervios.\nInmunorreactividade.\nAs diferentes clases de c\u00e9lulas de Schwann expresan marcadores antix\u00e9nicos caracter\u00edsticos que poden ser a diana de anticorpos. As c\u00e9lulas de Schwann mielinizantes poden observarse con t\u00e9cnicas inmunoqu\u00edmicas usando anticorpos contra as prote\u00ednas S-100, prote\u00edna da mielina cero (P-0) e prote\u00edna b\u00e1sica da mielina (MBP). As c\u00e9lulas de Schwann non mielinizantes como as que forman os feixes de Remak e as c\u00e9lulas de Schwann terminais dan unha reacci\u00f3n positiva para a prote\u00edna S-100 e a prote\u00edna ac\u00eddica fibrilar glial (GFAP)."}
{"id": "187327", "revid": "56817", "url": "https://gl.wikipedia.org/wiki?curid=187327", "title": "Bandeira de Qatar", "text": "A bandeira de Qatar (en \u00e1rabe: \u0639\u0644\u0645 \u0642\u0637\u0631) pos\u00fae unhas dimensi\u00f3ns de 11:28. \u00c9 de cor granate cunha franxa vertical dentada (con nove dentes de cor branca). Nun primeiro momento foi de cor vermella pero a s\u00faa exposici\u00f3n ao sol escurec\u00eda a cor, circunstancia que motivou cambiar esta cor polo granate actual. Foi adoptada o 9 de xullo de 1971 e garda moitas semellanzas coa bandeira de Bahrain, pero as s\u00faas proporci\u00f3ns e cores son diferentes."}
{"id": "187332", "revid": "2074", "url": "https://gl.wikipedia.org/wiki?curid=187332", "title": "Schleiden", "text": ""}
{"id": "187336", "revid": "14420", "url": "https://gl.wikipedia.org/wiki?curid=187336", "title": "Santuario da Nosa Se\u00f1ora das Ermidas", "text": ""}
{"id": "187338", "revid": "23204", "url": "https://gl.wikipedia.org/wiki?curid=187338", "title": "Viola", "text": "A viola \u00e9 un instrumento musical de corda fretada pertencente \u00e1 familia do viol\u00edn, cun tama\u00f1o e rexistro entre o viol\u00edn e o violonchelo, situado nunha oitava por riba do violonchelo e unha quinta por baixo do viol\u00edn. Conta con catro cordas afinadas a unha distancia de quinta xusta, sendo estas La (I), Re (II), Sol (III) e Do (IV), ou Do2, Sol3, Re4 e La4. T\u00f3case xeralmente fregando un arco coas cordas para facelas vibrar, se ben tam\u00e9n se poden puntear as cordas cos dedos para facelas soar.\nA m\u00fasica escrita para a viola adoita estar escrita en clave de do, mais para os rexistros m\u00e1is agudos empr\u00e9gase a clave de sol."}
{"id": "187340", "revid": "23204", "url": "https://gl.wikipedia.org/wiki?curid=187340", "title": "Carrie Underwood", "text": "Carrie Underwood nada en Muskogee (Oklahoma) o 10 de marzo de 1983 \u00e9 unha cantante country.\nTraxectoria.\nDeuse a co\u00f1ecer en 2004 no programa estadounidense de novos talentos \"American Idol\". Obtivo cinco Premios Grammy e foi nomeada en d\u00faas ocasi\u00f3ns pola ACM (Academy Country Music Awards) artista do ano. Os seus \u00e1lbums \"Some Hearts\" (2005), \"Carnival Ride\" (2007) e \"Play On\" (2009) foron grandes \u00e9xitos de vendas. Leva vendidos m\u00e1is de 15 mill\u00f3ns de \u00e1lbums e m\u00e1is de 20 mill\u00f3ns de sinxelos.\nColocou 9 canci\u00f3ns no n\u00famero un das listas country. Ten dez discos de platino (dous LPs e oito sinxelos). O LP \"Some Hearts\" foi certificado s\u00e9timo platino. Obtivo un n\u00famero un para un sinxelo(\"Inside your Heaven\") na POP 100 e outro n\u00famero un para un LP (\"Carnival Ride\") na \"Billboard\" 200.\nEn maio de 2012, lanzou o \u00e1lbum \"Blown Away\" que acadou na primeira semana o n\u00famero un da \"Billboard\" 200, e o n\u00famero un tam\u00e9n nas listas country."}
{"id": "187341", "revid": "5412574", "url": "https://gl.wikipedia.org/wiki?curid=187341", "title": "Nada en la nevera", "text": "Nada en la nevera \u00e9 unha pel\u00edcula espa\u00f1ola dirixida por \u00c1lvaro Fern\u00e1ndez Armero, do ano 1998, definida por Armero como \"unha comedia neur\u00f3tica de homes de trinta anos na segunda idade do pavo\".\nArgumento.\nConta a historia de Carlota (Mar\u00eda Esteve) e Jose Mari / N\u00ba1 (Coque Malla), unha parella que se ama, pero que ao parecer \u00e9 incapaz de estar xunta, contada desde o \u00e1ngulo de cada un dos protagonistas empeza Carlota explicando a s\u00faa historia e logo N\u00ba1 entrelaza o seu relato dos feitos co de Carlota.\nA pel\u00edcula trata da procura da felicidade, da soidade, da obsesi\u00f3n por encontrar parella."}
{"id": "187342", "revid": "98629", "url": "https://gl.wikipedia.org/wiki?curid=187342", "title": "Todo es mentira", "text": "Todo es mentira \u00e9 unha pel\u00edcula espa\u00f1ola de 1994 dirixida por \u00c1lvaro Fern\u00e1ndez Armero.\nSinopse.\nAs parellas son Ariel - Lola e Pablo - Luc\u00eda. Todos os membros te\u00f1en problemas e ning\u00fan est\u00e1 contento coa s\u00faa parella, pero todos deixar\u00e1n que as cousas sigan como est\u00e1n, quizais por compromiso, quizais por preguiza..."}
{"id": "187343", "revid": "98629", "url": "https://gl.wikipedia.org/wiki?curid=187343", "title": "Orquestra Metropolitana de Lisboa", "text": "A Orquestra Metropolitana de Lisboa ou OML \u00e9 unha das principais orquestras de Portugal, nada o 10 de xu\u00f1o de 1992 e sendo tutelada pola Associa\u00e7\u00e3o M\u00fasica - Educa\u00e7\u00e3o e Cultura. O seu repertorio comprende dende o Barroco ata a m\u00fasica contempor\u00e1nea e a \u00f3pera, ademais doutros x\u00e9neros como o jazz ou o fado. Actualmente o seu director art\u00edstico \u00e9 o mestro Ces\u00e1rio Costa. A actual direcci\u00f3n est\u00e1 constitu\u00edda polo mestre Ces\u00e1rio Costa (Presidente), o Dr. Jo\u00e3o Villa-Lobos e o profesor e pianista Paulo Pacheco (Vogais).\nHistoria.\nA Orquestra Metropolitana de Lisboa (OML) estreouse o d\u00eda 10 de xu\u00f1o de 1992, e dende aquela ten contribu\u00eddo \u00e1 creaci\u00f3n de novos p\u00fablicos e consolidado o car\u00e1cter innovador do proxecto da Metropolitana. Esta entidade, que tutela a orquestra, ten como principais singularidades a interligaz\u00f3n entre a dimensi\u00f3n art\u00edstica e a pr\u00e1ctica pedag\u00f3xica das s\u00faas escolas \u2013a \"Academia Superior de Orquestra\", a \"Escola Profissional\" e o \"Conservatorio de M\u00fasica da Metropolitana\"\u2013 e unha decidida actuaci\u00f3n no dominio da responsabilidade social, de que \u00e9 exemplo a introduci\u00f3n do ensino musical integrado nas escolas da Casa Pia de Lisboa levada a cabo nos \u00faltimos anos. Tam\u00e9n ten a responsabilidade de asegurar unha programaci\u00f3n regular en varias autarqu\u00edas da rexi\u00f3n centro e sur, para promover unha efectiva descentralizaci\u00f3n cultural do norte ao sur do pa\u00eds.\nDesde o seu inicio, a OML afirmouse como unha referencia do panorama orquestral portugu\u00e9s. F\u00f3ra de Portugal, presentouse en Estrasburgo e Bruxelas ao cabo dun ano da s\u00faa fundaci\u00f3n. Dende aquela ten tocado en Italia, India, Corea do Sur, Macau, Tailandia e Austria. En xullo do 2009 viaxou a Cabo Verde, sendo a primeira vez que unha orquestra cl\u00e1sica viaxou ao arquip\u00e9lago. A finais de decembro de 2009 e principios do 2010, realizou unha xira pola China.\nDiscograf\u00eda.\nA OML ten gravado once CDs, sendo un deles disco de platino. Entre as discogr\u00e1ficas para as que gravou a Metropolitana c\u00f3mpre sinalar EMI Classics, Naxos e a RCA Classics.\nDirectores e solistas convidados.\nDende a s\u00faa constituci\u00f3n, a Metropolitana foi presidida polo mestre Miguel Gra\u00e7a Moura, ocupando ese lugar dende novembro do 2003 ata novembro do 2008 pola pianista Gabriela Canavilhas. Ao longo dos anos foi dirixida polas m\u00e1is importantes personalidades da direcci\u00f3n orquestral portuguesa e por numerosos directores estranxeiros entre os que figuran: Arild Remmereit, Nicholas Kraemer, Lucas Paff, Joana Carneiro, Jean-S\u00e9bastien B\u00e9reau, \u00c1lvaro Cassuto, Ces\u00e1rio Costa, Brian Schembri, Manuel Ivo Cruz, Michael Zilm, Victor Yampolsky, Christopher Hogwood e Theodor Guschlbauer.\nColaborou con grandes solistas como Maria Jo\u00e3o Pires, Jos\u00e9 Cura, Monserrat Caball\u00e9, Kiri Te Kanawa, Jos\u00e9 Carreras, Felicity Lott, Elisabete Matos, Leon Fleisher, Natalia Gutman, Augustin Dumay, Oleg Marshev, Pascal Rog\u00e9, Artur Pizarro, Tatiana Nikolayeva, Anabela Chaves, Anne Queff\u00e9lec, Irene Lima, Paulo Gaio Lima, Eric Stern, Gerardo Ribeiro e Ant\u00f3nio Rosado. M\u00e1is recentemente, sum\u00e1ronse nomes como Ant\u00f3nio Meneses, Sol Gabetta, Michel Portal, Marlis Peterson, Thomas Walker e Dietrich Henschel."}
{"id": "187344", "revid": "98629", "url": "https://gl.wikipedia.org/wiki?curid=187344", "title": "Traballo (sociolox\u00eda)", "text": "O traballo, unha das categor\u00edas centrais da sociolox\u00eda (e da econom\u00eda), pode definirse como a execuci\u00f3n de tarefas que implican un esforzo f\u00edsico ou mental e que te\u00f1en como obxectivo a produci\u00f3n de bens e servizos para atender as necesidades humanas.\nO traballo \u00e9, por tanto, a actividade a trav\u00e9s da cal o home obt\u00e9n os seus medios de subsistencia, polo que, ou ben traballa para vivir ou vive do traballo dos demais.\nO concepto de traballo foise transformado e adquiriu relevancia desde a revoluci\u00f3n francesa e a revoluci\u00f3n industrial.\nEvoluci\u00f3n do traballo.\nA natureza colectiva do traballo \"humano\" e o sistema de relaci\u00f3ns sociais que o conforma, fai do traballo un centro de atenci\u00f3n constante para os soci\u00f3logos: Comte, o fundador da sociolox\u00eda, sosti\u00f1a que a divisi\u00f3n do traballo leva \u00e1 evoluci\u00f3n social.\nCada formaci\u00f3n social desenvolve un tipo espec\u00edfico de relaci\u00f3ns sociais para atender a actividade laboral que *impacta decisivamente nas caracter\u00edsticas de cada sociedade e na cultura e forma de vida dos seus habitantes. A constituci\u00f3n mesma da humanidade como especie social est\u00e1 vinculada ao desenvolvemento de relaci\u00f3ns cooperativas no traballo. Por outra parte, o conflito social derivado das relaci\u00f3ns laborais \u00e9 unha das cuesti\u00f3ns m\u00e1is atendidas pola sociolox\u00eda.\nDurante a maior parte da historia da civilizaci\u00f3n o traballo foi considerado como unha actividade desprez\u00e1bel. Na Biblia, libro sagrado com\u00fan ao xuda\u00edsmo e cristianismo, o traballo aparece como algo penoso despois de que Ad\u00e1n e Eva perderan o para\u00edso:\nOs gregos da antig\u00fcidade pensaban que s\u00f3 o ocio recreativo era digno do home libre. A escravitude foi considerada polas m\u00e1is diversas civilizaci\u00f3ns como a forma natural e m\u00e1is adecuada de relaci\u00f3n laboral. Desde mediados do s\u00e9culo XIX, vinculado ao desenvolvemento da democracia e o sindicalismo, a escravitude deixa de ser a forma predominante de traballo, para ser substitu\u00edda polo traballo asalariado. Con el emerxe unha valoraci\u00f3n social positiva do traballo por primeira vez na historia da humanidade.\nEn xeral os grandes soci\u00f3logos (Comte, Weber, Durkheim) concederon ao traballo un lugar central nas s\u00faas teor\u00edas. Pero s\u00f3 a partir da segunda guerra mundial foi cando se desenvolveu unha sociolox\u00eda do traballo. Conceptos claves da sociolox\u00eda como os de \"divisi\u00f3n do traballo\", \"clase social\", \"estratificaci\u00f3n social\", \"conflito\", \"poder\", est\u00e1n intimamente relacionadas coas implicaci\u00f3ns sociol\u00f3xicas do traballo.\nPara a sociolox\u00eda do traballo o estudo do traballo vai m\u00e1is al\u00e1 das \"relaci\u00f3ns sociais de emprego\" para centrarse no moito m\u00e1is amplo e complexo concepto de \"mundo do traballo\", que abarca todas as formas de traballo e actividade, prestando atenci\u00f3n tanto \u00e1 actividade como \u00e1 intenci\u00f3n para a cal a actividade se leva a cabo, chegando at\u00e9 o concepto mesmo de \"empresa\" como esforzo colectivo do traballo.\nA sociolox\u00eda presta atenci\u00f3n e estuda as implicaci\u00f3ns sociais da relaci\u00f3n do traballo coa ferramenta (t\u00e9cnica e a tecnolox\u00eda).\nAs profundas transformaci\u00f3ns que derivan do paso do traballo con simples ferramentas individuais (artesanado), ao traballo industrial con grandes m\u00e1quinas (maquinismo), ao traballo con computadores (sociedade da informaci\u00f3n), constit\u00faen un permanente tema de estudo sociol\u00f3xico."}
{"id": "187346", "revid": "23204", "url": "https://gl.wikipedia.org/wiki?curid=187346", "title": "Batalla de Schellenberg", "text": "A Batalla de Schellenberg foi un enfrontamento armado que ocorreu durante a Guerra de Sucesi\u00f3n espa\u00f1ola, o 2 de xullo de 1704, no forte de Schellenberg, que dominaba a cidade amurallada de Donauw\u00f6rth, sobre o Danubio, en Baviera (Alema\u00f1a meridional).\nA batalla opuxo as forzas da Grande Alianza, formada por Inglaterra, Austria e as Provincias Unidas, comandadas polo Duque de Marlborough e Lu\u00eds Guillerme de Baden, contra as forzas francob\u00e1varas, acaudilladas polo Conde d\u2019Arco e o seu lugartenente o Marqu\u00e9s de Maffei (polo bando galo), e polo Elector Maximiliano II de Baviera e o Conde de Marsin (polo bando b\u00e1varo).\nSchellenberg, tomada mediante un \"coup de main\", supuxo unha decisiva vitoria para a Grande Alianza, porque creaba un paso seguro no Danubio para as operaci\u00f3ns lox\u00edsticas de aprovisionamento do ex\u00e9rcito de Marlborough. Ademais, permitiu proseguir a campa\u00f1a aliada de 1704 en Baviera. A batalla decidiuse en d\u00faas horas, trala cal se chegaron a contar unhas 14.000 baixas.\nDespois da vitoria, os aliados ti\u00f1an d\u00faas opci\u00f3ns: ou ben persuadir ao Elector de Baviera para que se unise \u00e1 s\u00faa causa, ou ben facelo sa\u00edr do seu refuxio en Augsburgo e derrotalo antes de que recibise reforzos. Para facilitar estes fins, os aliados iniciaron a controvertida pol\u00edtica de asolar a campi\u00f1a b\u00e1vara, mentres negociaban en segredo co Elector para que desertase do bando do Rei Sol. Mais este mant\u00edvose intransixente ante as ofertas de arrexuntarse ao bloque imperial, probablemente debido \u00e1 chegada inminente de reforzos. A\u00ednda que esta estratexia foi infrutuosa, os ex\u00e9rcitos enfront\u00e1ronse finalmente o 13 de agosto de 1704, na Batalla de H\u00f6chst\u00e4dt (\"Blenheim\" seguindo a nomenclatura inglesa), onde o Duque de Marlborough e o Pr\u00edncipe de Savoia venceron \u00e1 coalici\u00f3n francob\u00e1vara do Duque de Tallard.\nAntecedentes.\nA Batalla de Schellenberg foi parte da campa\u00f1a da Grande Alianza de 1704, co obxectivo de impedir a ameaza do ex\u00e9rcito francob\u00e1varo sobre Viena, capital do Imperio. A campa\u00f1a culminou o 20 de decembro coa ca\u00edda de Trarbach, pero o principal acontecemento foi a Batalla de H\u00f6chst\u00e4dt (13 de agosto), na que o ex\u00e9rcito de Marlborough e Savoia venceu \u00e1s forzas do Duque de Tallard.\nEsta acci\u00f3n b\u00e9lica comezou o 19 de maio dese mesmo ano, cando o Duque de Marlborough partiu de Bedburg, nos Pa\u00edses Baixos espa\u00f1ois, cara aos territorios de Maximiliano de Baviera. Esta marcha recorreu rapidamente os 400\u00a0km que distan entre ambas rexi\u00f3ns, a\u00ednda que, en principio, se pensaba que o seu obxectivo era Alsacia ou o Mosela. Mais, desde que se lle notificaron o 5 de xu\u00f1o os movementos de Marlborough ao Elector, este temeu que o seu obxectivo primordial fose Baviera, onde se encontraba o ex\u00e9rcito do Conde de Marsin. Polo 22 de xu\u00f1o, un\u00edronse ao ex\u00e9rcito do Duque os reforzos imperiais do Margrave de Baden, en Launsheim, tralo cal se creou unha forza que sumaba 80.000 homes.\nO Emperador Leopoldo desexaba traer de novo o Elector ao bloque imperial, do que se apartara antes de comezar a guerra para aliarse co Rei Sol. Pero Marlborough pensaba que o mellor xeito de que Baviera volvese \u00e1 Grande Alianza era cunha negociaci\u00f3n desde unha posici\u00f3n de poder, despois de derrotar a coalici\u00f3n francob\u00e1vara no campo de batalla. Para conseguir este fin, os aliados necesitaban unha base na retagarda, \u00fatil para o almacenamento de provisi\u00f3ns e munici\u00f3n, as\u00ed como un paso decente sobre o Danubio (estenderan demasiado as li\u00f1as de subministraci\u00f3n, que pasaban por N\u00f6rdlingen e N\u00faremberg). Por outro lado, o Elector e o Conde de Marsin non sab\u00edan se Marlborough atacar\u00eda Donauw\u00f6rth ou Augsburgo \u2013ambos postos estrat\u00e9xicos para a Grande Alianza\u2013; non obstante, os aliados escolleron a cidade de Donauw\u00f6rth, dominada no Norte polo outeiro de Schellenberg.\nPreludio.\nEn 1703, o Mariscal de Francia, Claude Villars, aconsella ao Elector de Baviera que fortificase as s\u00faas cidades, \u201c\"[...] en especial Schellenberg, ese forte sobre Donauw\u00f6rth, cuxa importancia xa advertiu o gran Gustavo de Suecia [...]\"\u201d. A pesar do seu aviso, o Elector desatendeu o deca\u00eddo forte de Schellenberg, que necesitaba ser reparado e fortificado.\nCando Maximiliano se deu conta de que Donauw\u00f6rth \u00eda ser atacada, encargou ao Conde d\u2019Arco, un oficial piemont\u00e9s, que reforzase as defensas da cidade e que resistise no forte Schellenberg. Envi\u00e1ronlle a d\u2019Arco 12.000 homes desde o campamento francob\u00e1varo de Dillingen \u2013a maior\u00eda dos cales foron tomados da garda persoal de Maximiliano ou do rexemento do Pr\u00edncipe elector\u2013, capitaneado por oficiais veteranos. En total, a gornici\u00f3n que defend\u00eda Schellenberg estaba formada por 16 batall\u00f3ns de infanter\u00eda b\u00e1varos e 7 franceses, 3 escuadr\u00f3ns b\u00e1varos e 6 franceses de drag\u00f3ns, apoiados por 16 can\u00f3ns. Ademais, tres batall\u00f3ns de milicia sosti\u00f1an a praza.\nNa noite do 1 ao 2 de xullo, os aliados acamparon en Amerdingen, a 14\u00a0km de Donauw\u00f6rth. Foi al\u00ed precisamente onde Marlborough recibiu unha mensaxe do Pr\u00edncipe Ux\u00edo de Savoia, que o informaba de que o Duque de Tallard marchaba cunha tropa de 35.000 homes a trav\u00e9s da Selva Negra para reforzar o ex\u00e9rcito francob\u00e1varo. Estas noticias fixeron que o Duque se convencese de que non ti\u00f1an tempo para un asedio convencional, polo que, a pesar das protestas do Margrave Lu\u00eds Guillerme \u2013alegando que un asalto directo causar\u00eda graves baixas\u2013, Marlborough planeou un asalto aberto ao forte de Schellenberg.\nO Xeneral d\u2019Arco co\u00f1ec\u00eda a posici\u00f3n das tropas aliadas, e confiaba en que dispo\u00f1\u00eda, polo menos, dun d\u00eda enteiro para preparar as defensas de Donauw\u00f6rth; mais, nas primeiras horas do 2 de xullo, o ex\u00e9rcito de Marlborough comezou a levantar o campamento para dirixirse cara Schellenberg. O Duque revisou persoalmente o avance da primeira forza de asalto, principalmente granadeiros ingleses e holandeses, tomados en grupos de 130 homes de cada batall\u00f3n baixo o seu mando. Esta tropa, que contaba con 32 escuadr\u00f3ns de apoio, foi dirixida polo xeneral holand\u00e9s Johan Wingand van Goor. A segunda forza de ataque estaba formada por 8 batall\u00f3ns de tropas holandesas, inglesas e alem\u00e1s (de Hannover e de Hesse), e por 35 batall\u00f3ns de cabaler\u00eda, comandados por Henry Lumley e o Conde Reynard van Hompesh. A \u00e1 do ex\u00e9rcito do Margrave Lu\u00eds Guillerme marchou na retagarda de Marlborough, desempe\u00f1ando un papel menos perigoso.\nMentres os aliados desfilaban cara Donauw\u00f6rth, mellor\u00e1ronse rapidamente as defensas de Schellenberg: pux\u00e9ronse a punto os can\u00f3ns, constru\u00edse unha empalizada no per\u00edmetro do forte e escav\u00e1ronse trincheiras arredor do parapeto defensivo para facelo m\u00e1is efectivo. Non obstante, \u00e1s nove da ma\u00f1\u00e1 do 2 de xullo, d\u2019Arco foi avisado do avance aliado cara eles e ordenou deseguida \u00e1 s\u00faa infanter\u00eda que lles axudase aos seus enxe\u00f1eiros na preparaci\u00f3n das defensas. Un oficial franc\u00e9s e cronista da \u00e9poca, o Coronel de la Colonie, escribiu: \u201c\"Non tivemos suficiente tempo para completar isto satisfactoriamente [...]\"\u201d\nA pesar de que o avance dos aliados foi entorpecido por cami\u00f1os enlamados, pola media tarde xa cruzaran o r\u00edo W\u00f6rnitz en Ebermergen. Marlborough ordenou ao seu xeneral de brigada, o Conde de Cadogan, que, en canto chegase \u00e1s aforas de Donauw\u00f6rth, deb\u00eda afastarse e acampar de forma que parecese que os aliados fosen realizar un asedio ao forte de Shellenberg. Cando o Conde d\u2019Arco observou os preparativos de Cadogan, abandonou a supervisi\u00f3n da preparaci\u00f3n das defensas para comer co comandante franc\u00e9s da vila, o Coronel du Bordet, crendo que dispo\u00f1\u00eda do resto do d\u00eda e da noite para finalizar os preparativos. Mais os vix\u00edas b\u00e1varos avistaron o decidido avance de Marlborough, que pretend\u00eda realizar un asalto inmediato, e deron a voz de alarma, polo que o Xeneral d\u2019Arco tivo que interromper de golpe a s\u00faa comida e ir correndo ao forte Schellenberg para chamar aos seus homes \u00e1s armas.\nA batalla.\nCampo de batalla.\nA outeiro de Schellenberg dominaba o Nordeste de Donauw\u00f6rth, unha cidade amurallada situada na confluencia dos r\u00edos Danubio e W\u00f6rnitz. Unha das s\u00faas ladeiras estaba protexida polo denso e impenetrable monte de Boschberg; o W\u00f6rnitz e as s\u00faas bra\u00f1eiras protex\u00edan as ladeiras do Sur e do Leste, polo que o alto era o mellor posto para a defensa da cidade. No seu cumio ovalado, cha e aberto, hab\u00eda un antigo forte, constru\u00eddo polo Rei Gustavo Adolfo de Suecia na Guerra dos Trinta Anos, que se encontraba en estado ruinoso. Ademais, as murallas de Donauw\u00f6rth eran de segunda categor\u00eda e carec\u00edan da sofisticaci\u00f3n das defensas constru\u00eddas polo enxe\u00f1eiro do Rei Sol, o Marqu\u00e9s de Vauban.\nManobras iniciais.\nA\u00ednda que Marlborough sab\u00eda que un ataque frontal ao forte de Schellenberg ser\u00eda moi duro, estaba convencido de que era o \u00fanico xeito de conquistar rapidamente a cidade de Donauw\u00f6rth.\nUn home da unidade de drag\u00f3ns, Christian Welsh, recordou: \u201c\"O noso flanco non estivo dentro do campo de visi\u00f3n do inimigo at\u00e9 a media tarde; mais, para non darlle tempo aos b\u00e1varos de fortalecerse, o Duque ordenou ao xeneral holand\u00e9s van Goor que atacase canto antes.\"\u201d Un dos primeiros oficiais que entrou en combate foi o Coronel Holcroft Blood, comandante de artiller\u00eda do ex\u00e9rcito de Marlborough, que ordenou disparar ao inimigo desde as explanadas de Berg. Este ataque foi rapidamente contestado polo Xeneral d\u2019Arco, cuxos can\u00f3ns comezaron a disparar desde o forte de Schellenberg.\nD\u2019Arco ordenou \u00e1 infanter\u00eda francesa do Coronel de la Colonie que permanecese no alto do Schellenberg, para reencher as brechas que os aliados conseguisen producir nas s\u00faas defensas. Non obstante, debido \u00e1 chaira do alto, esta posici\u00f3n non os protex\u00eda do fogo inimigo. O Coronel Blood, que logo se decatou desta situaci\u00f3n, ordenou concentrar os disparos no cumio, o que lle causou grandes baixas aos homes do Coronel de la Colonie, o cal m\u00e1is tarde escribiu: \u201c\"O fogo inimigo concentrouse no noso rexemento, a s\u00faa primeira descarga deulle a morte ao Conde de la Bastide [...] e o meu abrigo cubriuse de sisos e sangue.\"\u201d A pesar deste ataque, que fixo perder 80 granadeiros e 5 oficiais, de la Colonie asumiu que era absolutamente necesario que o rexemento franc\u00e9s se mantivese na s\u00faa posici\u00f3n.\nPrimeiro asalto de Marlborough.\nUn dos primeiros ataques dos aliados foi un \"forlorn hope\", levado a cabo por unha forza de 80 granadeiros ingleses, capitaneados polo Vizconde de Mordaunt e o Coronel Richard Munded. O movemento pretend\u00eda parar o fogo da defensa inimiga, permitindo as\u00ed distinguir a Marlborough o lugar \u00f3ptimo onde crear unha brecha. A\u00ednda que Mordaunt e Muden sobreviviron \u00e1 operaci\u00f3n, a maior\u00eda morreron.\n\u00c1s seis da tarde, tralo \"forlorn hope\", o corpo principal de infanter\u00eda (maiormente granadeiros ingleses e holandeses) comezou o seu ataque. A disciplinada marcha dos atacantes cara Schellenberg pronto se converteu nun violento ataque. \u201c\"A rapidez dos seus movementos, unida aos seus berros e aturuxos, era moi alarmante\"\u201d, recalcou o Coronel de la Colonie, que ordenou cargar aos seus soldados para acalar os gritos vitoriosos dos atacantes.\nA medida que o ex\u00e9rcito de Marlborough se achegaba a Schellenberg, os seus soldados convert\u00e9ronse en brancos f\u00e1ciles para o fogo francob\u00e1varo. Os disparos dos mosquet\u00f3ns, xunto coas explosi\u00f3ns das granadas, crearon unha enorme confusi\u00f3n nas ladeiras do outeiro. Para facilitar o asalto ao forte, cada soldado portaba un fardo de ramas (sacadas do monte de Boschberg) para usalas como pontes sobre os fosos que se cavaran. Mais, estas malgast\u00e1ronse, pois confund\u00edronse unhas areas movedizas \u2013producidas polas choivas\u2013 cos regos defensivos.\nA pesar de ter perdido as s\u00faas ramas, continuaron o seu duro avance a trav\u00e9s dos fosos e trincheiras, at\u00e9 chocar coas filas b\u00e1varas nun salvaxe combate corpo a corpo. A Garda do Elector e os homes do Coronel de la Colonie sufriron o peor do ataque, \u201c\"O pequeno parapeto que separaba os dous ex\u00e9rcitos converteuse na m\u00e1is sanguenta loita que se poidese concibir.\"\u201d Mais as forzas aliadas non deron penetrado nas defensas e tiveron que regresar \u00e1 s\u00faa posici\u00f3n inicial. O Xeneral van Goor, quen dirixira o ataque, cont\u00e1base entre as numerosas v\u00edtimas.\nSegundo asalto de Marlborough.\nO segundo asalto foi tam\u00e9n infrutuoso, pois os comandantes de brigada e rexemento aliados tiveron unha grande dificultade para reorganizarse e facer avanzar as s\u00faas tropas de novo. Por isto dirixiron persoalmente o ataque, po\u00f1\u00e9ndose \u00e1 fronte dos seus homes, lev\u00e1ndoos cara o forte nun novo torrente de disparos de mosquet\u00f3ns e granadas.\nDe novo houbo un enorme n\u00famero de baixas aliadas e os cad\u00e1veres xac\u00edan na empalizada inimiga. Neste ataque, tam\u00e9n morreu o oficial que dirix\u00eda a operaci\u00f3n, o Conde de Limburg-Styrum. Co caos imperante, romp\u00e9ronse filas e as tropas atacantes fuxiron monte abaixo, mentres os exultantes granadeiros b\u00e1varos, que saltaran \u00e1 empalizada coas s\u00faas baionetas caladas, persegu\u00edanos. Non obstante, os gardas ingleses e a cabaler\u00eda de Lumley impediron unha derrota total, repelendo aos b\u00e1varos e fac\u00e9ndoos retornar tras as s\u00faas defensas.\nAsalto de Baden.\nTras o fracaso dos asaltos aliados para destru\u00edr as defensas do forte de Schellenberg, Marlborough recibiu informaci\u00f3n de que as defensas entre as murallas de Donauw\u00f6rth e o parapeto defensivo estaban terriblemente desorganizadas. Os malogrados asaltos do Duque de atacar Schellenberg atraeran a maior\u00eda dos homes do Conde d\u2019Arco dos seus postos defensivos, deixando o flanco esquerdo vulnerable e exposto aos ataques aliados. O outro comandante aliado, o Margrave de Baden (que se unira \u00e1 batalla media hora despois que Marlborough), albiscou fugazmente esta oportunidade e partiu rapidamente cos seus granadeiros desde a chaira de Berg para asaltar o forte polo flanco esquerdo.\nTorpemente, o capit\u00e1n da gornici\u00f3n de Donauw\u00f6rth ordenara aos seus homes que pechasen as portas da cidade, polo que agora s\u00f3 pod\u00edan disparar desde as murallas. As tropas imperiais de Baden (apoiadas por 8 batall\u00f3ns de reserva de Marlborough), romperon facilmente as debilitadas defensas. Conseguiron entrar en Donauw\u00f6rth, derrotando a varios batall\u00f3ns de infanter\u00eda e un rexemento de cabaler\u00eda, tras o cal se reagruparon aos p\u00e9s do forte de Schellenberg.\nEn canto viu o perigo, o Conde d\u2019Arco apresurouse a chamar aos seus rexementos de drag\u00f3ns, nun intento de deter o avance das forzas imperiais cara o alto. Mais tres compa\u00f1\u00edas de granadeiros concentraron as s\u00faas descargas nos drag\u00f3ns franceses, obrig\u00e1ndoos a retirarse. Isto deixou a d\u2019Arco f\u00f3ra de contacto coas s\u00faas tropas, que resist\u00edan no alto do forte, polo que se refuxiou en Donauw\u00f6rth. Segundo o Coronel de la Colonie, \u201c\"[...] tivo alg\u00fans problemas para entrar na cidade, pois o capit\u00e1n da guarnici\u00f3n dubidaba se se deb\u00edan abrir as portas\"\u201d.\nRecta final.\nConsciente de que as tropas imperiais de Lu\u00eds Guillerme de Baden avanzaban cara Schellenberg, Marlborough iniciou un terceiro asalto. Esta vez, os atacantes formaron unha li\u00f1a m\u00e1is ampla, o que obrigou aos defensores a estender o seu fogo (reducindo as\u00ed o n\u00famero de baixas por disparos de mosquet\u00f3ns e granadas). Non obstante, as forzas francob\u00e1varas, inclu\u00edndo ao Coronel de la Colonie, non eran conscientes de que as tropas de Baden varreraran o flanco esquerdo e que o Conde d\u2019Arco se retirara a Donauw\u00f6rth. Por isto, os defensores confiaban en que volver\u00edan a repeler o ataque aliado: \u201c\"Permanecemos firmes nos nosos postos, o noso fogo era m\u00e1is regular que nunca e estabamos seguros do noso \u00e9xito.\"\u201d\nPouco despois do asalto de Baden, as forzas francob\u00e1varas albiscaron li\u00f1as de soldados con uniformes grises que vi\u00f1an de Donauw\u00f6rth. Nun principio, pensaron que eran reforzos da gornici\u00f3n urbana do Coronel du Bordet, pero logo se deron conta de que se trataban das tropas imperiais. De la Colonie describiu as\u00ed a escena: \u201c\"Chegaron rapidamente [as tropas imperiais de Baden] ao noso flanco, sobre as sete e media da tarde, sen que tiv\u00e9semos tempo de reaccionar ante tal situaci\u00f3n. Est\u00e1bamos tan concentrados nos nosos propios postos [...]\"\u201d. Despois de situarse no alto, as tropas do Margrave de Baden comezaron a disparar aos sorprendidos defensores do forte de Schellenberg, forzando unha reorganizaci\u00f3n das forzas francob\u00e1varas. Ent\u00f3n, Marlborough dirixiu a \u00e1 esquerda do ex\u00e9rcito aliado, apoiada por un rexemento de drag\u00f3ns de reserva, cara as debilitadas li\u00f1as defensivas, o que obrigou aos soldados a descender do outeiro e romper a s\u00faa orde.\nOs defensores de Schellenberg, superados en n\u00famero polos aliados, resistiron d\u00faas horas no forte, pero o ataque de Marlborough e Baden por ambos flancos puxo fin \u00e1 resistencia. O p\u00e1nico apoderouse das tropas francob\u00e1varas, que fuxiron como puideron, e o Duque enviou 35 escuadr\u00f3ns de cabaler\u00eda e drag\u00f3n a perseguir as tropas inimigas mentres estas escapaban. Non hab\u00eda unha boa ruta de escape, pois a ponte sobre o Danubio tir\u00e1rase durante a batalla, e a maior\u00eda dos homes do Conde d\u2019Arco morreron afogados intentando cruzar o Danubio.\nConsecuencias.\nO Coronel de la Colonie foi un dos poucos soldados que deron escapado da batalla, na que o Elector perdera moitas das s\u00faas mellores tropas: a aniquilaci\u00f3n dos rexementos do Conde d\u2019Arco tivo graves efectos na capacidade militar do ex\u00e9rcito francob\u00e1varo para o resto da campa\u00f1a. Moi poucos dos que participaron na batalla na defensa de Schellenberg volveron a unirse ao ex\u00e9rcito do Elector e do Conde de Marsin, se ben entre os poucos que si o fixeron at\u00f3panse o Conde d\u2019Arco e o seu lugartenente, o Marqu\u00e9s de Maffei, que defenderon Lutzingen na Batalla de H\u00f6chst\u00e4dt.\nDos 22.000 homes alistados no ex\u00e9rcito aliado, houbo unhas 5000 baixas durante a batalla, que, desbordaron todos os hospitais que Marlborough mandara instalar en N\u00f6rdlingen. Entre os mortos do bando aliado hab\u00eda seis Tenentes Xenerais, catro Xenerais e moitos outros oficiais, como coroneis e tenentes coroneis. Isto demostra o alto grao de exposici\u00f3n ao perigo dos oficiais, que deb\u00edan dirixir as tropas no ataque, o que provocou a ca\u00edda de grandes militares como o Conde de Limburg-Styrum ou o Xeneral van Goor. Ning\u00fan outro conflito b\u00e9lico da Guerra de Sucesi\u00f3n espa\u00f1ola se cobrou tantos oficiais entre as s\u00faas v\u00edtimas.\nPor outra banda, a vitoria aliada supuxo a conseguinte obtenci\u00f3n dun bot\u00edn, constitu\u00eddo polos can\u00f3ns do forte de Schellenberg, xunto con munici\u00f3ns, v\u00edveres e riquezas de Donauw\u00f6rth. Mais as longas listas de baixas causaron gran consternaci\u00f3n por toda a Grande Alianza, sendo destacable o clamor popular na Haia. As Provincias Unidas acu\u00f1aron unha moeda conmemorativa da vitoria, na que aparec\u00eda o Margrave de Baden e unha inscrici\u00f3n latina no reverso, sen menci\u00f3n ningunha ao Duque de Marlborough. O Emperador Leopoldo escribiu persoalmente ao Duque para remediar o agravio: \u201c\"Nada pode ser m\u00e1is glorioso que a celeridade e o vigor cos que venc\u00e9stedes ao inimigo en Donauw\u00f6rth\"\u201d.\nA cidade foi abandonada esa noite polo Coronel du Bordet, cando o Elector chegaba con reforzos (sacados das guarnici\u00f3ns de Neoburgo e Ratisbona), a\u00ednda que s\u00f3 chegou a tempo de ver as s\u00faas tropas aniquiladas. Logo retirouse m\u00e1is al\u00f3 do r\u00edo Lech e acampou coas s\u00faas tropas cerca de Augsburgo. A posici\u00f3n de Maximiliano e do seu lugartenente, o Conde de Marsin, era moito menos segura e estaban desesperados por recibir os reforzos do Duque de Tallard, en cami\u00f1o a trav\u00e9s da Selva Negra.\nMarlborough non ti\u00f1a moitas opci\u00f3ns tras a toma de Donauw\u00f6rth, pois carec\u00eda de can\u00f3ns de asedio, o que lle imped\u00eda atacar Augsburgo ou M\u00fanic. Mais, o Duque estaba decidido a loitar contra o Elector antes de que chegase o Mariscal Tallard. Pero os comandantes aliados non eran capaces de po\u00f1erse de acordo sobre o seguinte movemento tras a Batalla de Schellenberg, produc\u00edndose un pequeno asedio ao pobo de Rain, que foi tomado o 16 de xullo. \nDurante o mes de xullo, Marlborough enviou as s\u00faas tropas a devastar a campi\u00f1a b\u00e1vara, queimando aldeas e destru\u00edndo cultivos, co fin de provocar un enfrontamento armado co Elector ou ben de facelo volver ao bando imperial. O espolio de Baviera, que xerou miseria na poboaci\u00f3n, provocou que a s\u00faa esposa, Mar\u00eda Antonia, lle suplicase que deixase o bando franc\u00e9s e se unise \u00e1 Grande Alianza. O Emperador tam\u00e9n desexaba que isto pasase, polo que lle ofreceu amnist\u00eda e subsidios para a reparaci\u00f3n dos seus territorios. A\u00ednda que Maximiliano dubidou na s\u00faa fidelidade ao Rei Sol, decidiu seguir loitando contra o Emperador Leopoldo e a Grande Alianza cando recibiu as novas da chegada dos reforzos de Tallard, con 35.000 homes. Pero, as forzas de Marlborough e Baden tam\u00e9n \u00edan recibir axuda, pois o Pr\u00edncipe Ux\u00edo de Savoia dirix\u00edase a Baviera con 18.000 homes.\nO 5 de agosto reun\u00edronse os tres comandantes aliados, Marlborough, Baden e Savoia, para proxectar o seguinte movemento. O plan do Margrave de sitiar a cidade de Ingolstadt, no Danubio, cun ex\u00e9rcito de 15.000 homes, foi apoiado con entusiasmo polos outros dous l\u00edderes (a pesar da s\u00faa inferioridade num\u00e9rica). Finalmente, o ex\u00e9rcito aliado enfrontouse \u00e1 coalici\u00f3n francob\u00e1vara nas proximidades de Blindheim, no Danubio. A batalla, que se produciu o 13 de agosto, co\u00f1\u00e9cese na Historia como a Batalla de H\u00f6chst\u00e4dt (ou batalla de Blenheim para os ingleses).\nReferencias culturais.\nNo seu poema \"The Campaign\", Joseph Addison (1672\u20131719) conmemora a marcha do Duque de Marlborough at\u00e9 o Danubio. A\u00ednda que o tema principal \u00e9 a vitoria da Batalla de H\u00f6chst\u00e4dt, o asalto a Schellenberg forma parte da introduci\u00f3n:\nAddison fai referencia ao alto n\u00famero de baixas e \u00e1 violencia do combate, solidariz\u00e1ndose con todos os combatentes:\nFinalmente, os aliados obte\u00f1en a vitoria:\nLam\u00e9ntase sobre o masacre, esta vez enfatizando nos soldados ingleses:\nO poeta tam\u00e9n fala do espolio da campi\u00f1a b\u00e1vara que se produciu pouco despois da batalla:"}
{"id": "187347", "revid": "5863", "url": "https://gl.wikipedia.org/wiki?curid=187347", "title": "Capela de San Miguel", "text": "Capela de San Miguel pode referirse a:"}
{"id": "187348", "revid": "14420", "url": "https://gl.wikipedia.org/wiki?curid=187348", "title": "Mosteiro de San Rosendo", "text": ""}
{"id": "187353", "revid": "23204", "url": "https://gl.wikipedia.org/wiki?curid=187353", "title": "Bal\u00e9, Burkina Faso", "text": "Bal\u00e9 \u00e9 unha provincia de Burkina Faso localizada na rexi\u00f3n de Boucle du Mouhoun. A s\u00faa capital \u00e9 a cidade de Boromo.\nDepartamentos.\nA provincia de Bal\u00e9 est\u00e1 dividida en dez departamentos:"}
{"id": "187354", "revid": "102241", "url": "https://gl.wikipedia.org/wiki?curid=187354", "title": "Lingua palta", "text": "O palta \u00e9 unha lingua ind\u00edxena de Am\u00e9rica, actualmente extinta, pero falada en tempos coloniais no sur de Ecuador. O palta, ao igual que o malacata, adscr\u00edbense usualmente \u00e1 familia x\u00edbara.\nA documentaci\u00f3n sobre o palta \u00e9 realmente escasa, as \u00fanicas palabras do palta co\u00f1ecidas son, a parte de posibles top\u00f3nimos: \"yum\u00e9\" 'auga', \"xeme\" 'millo', \"capal\" 'lume', \"let\" 'madeira'. As tres primeiras foron relacionadas coas linguas x\u00edbaras. Jacinto Jij\u00f3n y Caama\u00f1o (1936) clasificouna en lingua xibara por estas probas. Kaufman (1994) exp\u00f3n que hai \"un certo parecido\", e Adelaar (2004) fala dunha conexi\u00f3n razoable. Entre os top\u00f3nimos consid\u00e9ranse aqueles que rematan en \"-anga, -numa, -nam\u00e1\". Estes dous \u00faltimos autores suxiren que v\u00e9n do sufixo do caso locativo xibaroano \"-num ~ -nam\", a\u00ednda que Torero (1993) apunta que ven do aguaruna (x\u00edbara) \"nam\u00e1k(a)\" 'r\u00edo'."}
{"id": "187355", "revid": "98629", "url": "https://gl.wikipedia.org/wiki?curid=187355", "title": "Cayetana Fitz-James Stuart", "text": " \nMar\u00eda del Rosario Cayetana Fitz-James Stuart y Silva, comunmente co\u00f1ecida como Cayetana de Alba ou Duquesa de Alba, nada no Palacio de Liria (Madrid) o 28 de marzo de 1926 e finada no Palacio de las Due\u00f1as (Sevilla) o 20 de novembro de 2014, foi unha arist\u00f3crata espa\u00f1ola, XVIII duquesa de Alba, xefa da Casa de Alba e connotada figura social. Foi a terceira muller que ostentou o t\u00edtulo por dereito propio dentro da familia. Cayetana era descendente directa do Rei Xacobe II de Inglaterra a trav\u00e9s do seu fillo ilex\u00edtimo James Fitz-James, o cal tivo co seu amante Arabella Churchill.\nSegundo o Libro Guinness dos R\u00e9cords, Cayetana de Alba posu\u00eda m\u00e1is t\u00edtulos que ning\u00fan outro nobre no mundo legalmente ante un goberno vixente que os reco\u00f1ezca: era cinco veces duquesa, dezaoito veces marquesa (entre elas, marquesa de Sarria, vinte condesa (de Lemos e Ribadeo entre outros), vicecondesa, condesa-duquesa e condestablesa, ademais de ser catorce veces Grande de Espa\u00f1a."}
{"id": "187356", "revid": "23204", "url": "https://gl.wikipedia.org/wiki?curid=187356", "title": "Peking Express", "text": "Peking Express \u00e9 un programa de telerealidade creado en B\u00e9lxica e os Pa\u00edses Baixos e que ten versi\u00f3ns noutros pa\u00edses como Alema\u00f1a, Dinamarca, Espa\u00f1a, Francia, Noruega ou Suecia. Este concurso \u00e9 \u00e1 s\u00faa vez unha versi\u00f3n do formato orixinal \"The amazing race\", adaptado para non ser acusado de plaxio. En Marrocos, a canle 2M fixo a s\u00faa propia versi\u00f3n chamada \"Dakar-Fez Express\", que como o seu nome indica, \u00e9 unha ruta dende Dakar (Senegal) ata Fez (Marrocos), pasando por Mauritania.\nFormato.\nMec\u00e1nica do concurso.\nNo concurso, dez parellas te\u00f1en que percorrer os 10.000 km que separan d\u00faas cidades en 13 etapas de 3 d\u00edas cada unha; a parella que chegue na \u00faltima posici\u00f3n en cada etapa \u00e9 eliminada, a non ser que os salve un sobre que leva a parella ga\u00f1adora da anterior etapa. Os concursantes te\u00f1en un presuposto dun euro por persoa e d\u00eda para conseguir comida, mentres que o transporte e o aloxamento te\u00f1en que conseguilo gratu\u00edtamente.\nXogos de inmunidade.\n\u00c1 metade de cada etapa os concursantes chegan a un punto no que se encontra un libro vermello no que te\u00f1en que asinar, de todos eles, os m\u00e1is r\u00e1pidos participan nun xogo que lles pode facer ga\u00f1ar a inmunidade. A parella que ga\u00f1e este xogo consegue un adhesivo vermello co seu nome que lles impide ser eliminados nesa etapa mesmo.\nEliminaci\u00f3n.\nAo final de cada etapa, o/a director/a de carreira informa \u00e1s parellas da s\u00faa posici\u00f3n na mesma. A parella que chega na \u00faltima posici\u00f3n debe abandonar o concurso, a non ser que o sobre lacrado que leva a parella ga\u00f1adora da \u00faltima etapa sexa de cor verde. Se o sobre cont\u00e9n unha tarxeta vermella, a parella abandona inmediatamente o concurso.\nNas etapas nas que o sobre lacrado \u00e9 verde, e que polo tanto non son eliminatorias, pasan \u00e1 seguinte etapa t\u00f3dolos concursantes; mais a parella que chegou na \u00faltima posici\u00f3n e foi salvada polo sobre verde deber\u00e1 facer o percorrido cun \"h\u00e1ndicap\". O \"h\u00e1ndicap\" pode ralentizar a viaxe desta parella, a\u00ednda que isto depende en gran parte da pericia dos concursantes.\nO kit de supervivencia.\nOs concursantes contan cunha serie de elementos que lles son \u00fatiles para cubrir as s\u00faas etapas:"}
{"id": "187357", "revid": "56817", "url": "https://gl.wikipedia.org/wiki?curid=187357", "title": "Contrabaixo", "text": "O contrabaixo \u00e9 un instrumento musical de corda fretada que pertence \u00e1 familia do viol\u00edn, sendo o instrumento m\u00e1is grande e co rexistro m\u00e1is grave de entre todos os desta familia. Conta con catro cordas que, ao contrario do que ocorre con t\u00f3dolos demais instrumentos da familia, af\u00ednase por cuartas ascendentes e non por quintas ascendentes, sendo a afinaci\u00f3n das mesmas de grave a agudo Mi, La, Re e Sol, a\u00ednda que tam\u00e9n existen contrabaixos de cinco cordas nos que se engade unha corda m\u00e1is grave que a cuarta afinada en Do ou Si. Xeralmente empr\u00e9gase un arco para fregar as cordas e facelas vibrar, o que produce o son, se ben tam\u00e9n se poden puntear as cordas cos dedos (pizzicato)."}
{"id": "187359", "revid": "7594", "url": "https://gl.wikipedia.org/wiki?curid=187359", "title": "Santo", "text": "Os santos (do lat\u00edn \"sanctus, -i\", de \"sanctus, -a, -um\", 'sagrado', 'venerado'; en grego \u03b1\u03b3\u03af\u03bf\u03c2 (\"hag\u00edos\"); en hebreo \"q\u00e2dosh\", 'elixido por Deus') son homes ou mulleres distinguidos nas diversas tradici\u00f3ns relixiosas polas s\u00faas atribu\u00eddas relaci\u00f3ns especiais coas divindades.\nEstas relaci\u00f3ns conducen a unha especial distinci\u00f3n dos suxeitos polas s\u00faas calidades en especial morais, e este sentido pres\u00e9rvase en tradici\u00f3ns espirituais no necesariamente te\u00edstas.\nA influencia dun santo supera o \u00e1mbito da s\u00faa relixi\u00f3n cando a aceptaci\u00f3n da s\u00faa moralidade adquire compo\u00f1entes universais: por exemplo, \u00e9 o caso de Tareixa de Calcuta e, en xeral, polo menos at\u00e9 certo punto, de todos os fundadores das grandes relixi\u00f3ns.\nCatolicismo.\nA Igrexa Cat\u00f3lica ensina que ela non fai santo a ningu\u00e9n, sen\u00f3n que simplemente reco\u00f1ece a santidade de determinadas persoas. Na Igrexa Cat\u00f3lica, o t\u00edtulo de \"Santo\" ref\u00edrese a aquela persoa que ten sido canonizada e que, xa que logo, p\u00e9nsase que est\u00e1 no Ceo e proponse como modelo aos fieis:\nA veneraci\u00f3n dos santos, en lat\u00edn \"cultus\", \u00e9 a devoci\u00f3n particular a un santo determinado. Este culto \u00e9 un culto de honra e respecto (\"dulia\"), mais non de adoraci\u00f3n (\"latria\"), reservada s\u00f3 a Deus e nunca empregado cos santos. P\u00f3dese pedir a s\u00faa intercesi\u00f3n ante Deus por aqueles fieis que a\u00ednda viven, do mesmo xeito que un fiel pode pedirlle a outro que pregue por el."}
{"id": "187361", "revid": "54334", "url": "https://gl.wikipedia.org/wiki?curid=187361", "title": "Almaz", "text": "Almaz (do ruso \u0410\u043b\u043c\u0430\u0437, \"diamante\") foi un programa da Uni\u00f3n Sovi\u00e9tica consistente nunha serie de estaci\u00f3ns espaciais (ou \"estaci\u00f3ns orbitais pilotadas\", OPS polo seu acr\u00f3nimo en ruso) militares lanzadas secretamente baixo o programa civil Saliut DOS-17K (acr\u00f3nimo de \"estaci\u00f3n espacial duradeira\") sobre 1971.\nLanz\u00e1ronse tres estaci\u00f3ns Almaz: Saliut 2, Saliut 3 e Saliut 5. A Saliut 2 fallou pouco despois de alcanzar \u00f3rbita, pero as Saliut 3 e 5 levaron a cabo con \u00e9xito probas tripuladas. Tras a Saliut 5, en 1978, o ministerio de defensa sovi\u00e9tico considerou que o tempo consumido polo mantemento da estaci\u00f3n non compensaba os beneficios proporcionados polos sat\u00e9lites de reco\u00f1ecemento non tripulados.\nDesenvolvemento.\nAlmaz foi promovida por Vladimir Chelomei como resposta \u00f3 proxecto MOL da USAF. As estaci\u00f3ns Almaz, do mesmo modo que a s\u00faa contrapartida, ser\u00edan lanzadas xa coa s\u00faa tripulaci\u00f3n, neste caso a bordo dun foguete Proton. Tras unha estancia de entre 30 e 60 d\u00edas na que ter\u00edan lugar as observaci\u00f3ns militares, a tripulaci\u00f3n volver\u00eda a terra. A diferenza do MOL, Almaz dispo\u00f1\u00eda dun porto de atraque para a visita de diferentes tripulaci\u00f3ns, que chegar\u00edan a bordo de naves TKS tripuladas, lanzadas tam\u00e9n mediante foguetes Prot\u00f3n.\nEstaci\u00f3ns orbitas pilotadas (OPS).\nO dese\u00f1o b\u00e1sico das OPS med\u00eda 4,15 metros de di\u00e1metro, cun peso de 20 toneladas. Entre 1965 e 1970 constru\u00edronse oito modelos de proba e dous modelos listos para voar. Fix\u00e9ronse cinco misi\u00f3ns, d\u00faas das cales consider\u00e1ronse exitosas. O tempo total pasado no espazo do programa foi de 81 d\u00edas.\nOPS-1 (Saliut 2).\nA primeira estaci\u00f3n Almaz (OPS-1 ou Almaz 101.1), anunciada como Saliut 2, foi lanzada o 3 de abril de 1973. Para encubrir a aut\u00e9ntica natureza da estaci\u00f3n foi denominada como Saliut 2 unha vez alcanzou \u00f3rbita.\nOPS-2 (Saliut 3).\nOPS-2 (ou Almaz 101.2) anunciouse como Saliut 3 e foi lanzada o 25 de xu\u00f1o de 1974. A tripulaci\u00f3n da Soiuz 14 pasou 15 d\u00edas a bordo da estaci\u00f3n en xullo de 1974. Lanzouse unha segunda expedici\u00f3n cara OPS-2 en agosto de 1974, pero non conseguiu alcanzar a estaci\u00f3n. Na estaci\u00f3n, sen tripulaci\u00f3n, probouse con \u00e9xito un can\u00f3n autom\u00e1tico disparado en remoto contra un sat\u00e9lite. A Saliut 3 reentrou na atmosfera en xaneiro de 1975.\nOPS-3 (Saliut 5).\nOPS-3 (Almaz 103) foi anunciada como Saliut 5 e entrou en \u00f3rbita o 22 de xu\u00f1o de 1976. Foi visitada por d\u00faas tripulaci\u00f3ns no ver\u00e1n de 1976 e no inverno de 1977.\nOPS-4.\nA seguinte estaci\u00f3n Almaz, OPS-4, estaba destinada a ser a primeira estaci\u00f3n lanzada cun radar de apertura sint\u00e9tica Mech-A de tres paneis e cun veh\u00edculo tripulado de regreso reutilizable TKS. O can\u00f3n antia\u00e9reo ter\u00eda sido substitu\u00eddo por un modelo m\u00e1is avanzado, un Shchit-2, pero finalmente a estaci\u00f3n quedou en terra tras a cancelaci\u00f3n do programa Almaz.\nMedidas de defensa.\nAdemais do equipo de reco\u00f1ecemento, Almaz estaba equipada cun can\u00f3n Nudelman-Rikhter NR-23 na parte dianteira do casco. Este can\u00f3n autolubricante foi modificado a partir do can\u00f3n de cola dun bombardeiro Tu-22 e era capaz de disparar 950 cartuchos por minuto. Cada proxectil de 200 gramos voaba a unha velocidade de 690\u00a0m/s con relaci\u00f3n \u00e1 estaci\u00f3n.\nA Saliut 3/OPS-2 levou a cabo unha proba con \u00e9xito do can\u00f3n, disparando cara a un sat\u00e9lite de maneira remota, coa estaci\u00f3n baleira, debido a preocupaci\u00f3ns sobre o exceso de vibraci\u00f3n e ru\u00eddo.\nAlmaz-T (non tripulada).\nTras a cancelaci\u00f3n do programa, a estaci\u00f3n Almaz foi reconfigurada como sat\u00e9lite de reco\u00f1ecemento por radar pesado e non tripulado. Lanz\u00e1ronse tres sat\u00e9lites baixo este concepto, dous dos cales funcionaron con \u00e9xito en \u00f3rbita.\nAlmaz-T.\nAlmaz-T foi lanzado desde o cosm\u00f3dromo de Baikonur o 29 de outubro de 1986. Non alcanzou \u00f3rbita por un fallo de separaci\u00f3n da primeira e segunda etapas do lanzador Proton. O sistema de seguridade destru\u00edu o veh\u00edculo.\nKosmos 1870.\nO segundo sat\u00e9lite Almaz alcanzou \u00f3rbita o 25 de xullo de 1987, cunha inclinaci\u00f3n de 71,92 graos respecto do ecuador e foi identificado oficialmente como Kosmos-1870. A nave funcionou durante dous anos, obtendo imaxes de radar cunha resoluci\u00f3n de 25 metros, ata que foi desorbitado o 30 de xullo de 1989.\nAlmaz-1.\nO terceiro sat\u00e9lite Almaz foi lanzado o 31 de marzo de 1991 baixo o nome de Almaz-1. Tras o lanzamento detectouse un fallo na antena de comunicaci\u00f3ns dese\u00f1ada para descargar as imaxes mediante o sat\u00e9lite de comunicaci\u00f3ns Luch. Ademais, un dos paneis solares non se despregou completamente, bloqueando parcialmente o despregue do radar principal. Tras 18 meses de traballo do sat\u00e9lite, Almaz-1 foi desorbitado o 17 de outubro de 1992 sobre o oc\u00e9ano Pac\u00edfico.\nAlmaz-2.\nAlmaz-2 non chegou a engalar. Levaba un novo radar que ti\u00f1a que proporcionar unha resoluci\u00f3n de 5 a 7 metros. Ademais, un equipo optoelectr\u00f3nico na estaci\u00f3n deber\u00eda ter producido imaxes cunha resoluci\u00f3n de 2,5 a 4 metros.\nOutros usos.\nA estrutura das OPS foi a base das estaci\u00f3ns Saliut , Mir e ISS."}
{"id": "187362", "revid": "98629", "url": "https://gl.wikipedia.org/wiki?curid=187362", "title": "Matthias Jakob Schleiden", "text": "Matthias Jakob Schleiden, nado en Hamburgo o 5 de abril de 1804 e morto en Francoforte do Meno o 23 de xu\u00f1o de 1881, foi un c\u00e9lebre bot\u00e1nico alem\u00e1n autor, xunto ao seu compatriota e amigo o fisi\u00f3logo Theodor Schwann, da teor\u00eda celular.\nUn ano despois de que Schleiden publicara a s\u00faa teor\u00eda celular das plantas, o Schwann estendeuna aos animais, unificando as\u00ed a bot\u00e1nica e a zoolox\u00eda baixo unha teor\u00eda com\u00fan.\nSchleiden foi un dos primeiros cient\u00edficos alem\u00e1ns en adherirse \u00e1s teses evolucionistas de Charles Darwin.\nTraxectoria.\nDespois de estudar dereito en Heidelberg desde 1824, en 1826 obt\u00e9n o grao de doutor. Comezou a traballar como avogado en Hamburgo, pero despois dun curto per\u00edodo cambia e, desde 1832, estuda ciencias naturais, especialmente o que verdadeiramente o apaixonaba, a bot\u00e1nica, na universidade de Gotinga. \nEn 1835 vai a Berl\u00edn a estudar na universidade co seu t\u00edo, o bot\u00e1nico Johann Horkel, que o anima a estudar embriolox\u00eda.\nEn Berl\u00edn traballa no laboratorio de Johannes M\u00fcller, xunto con Theodor Schwann, do que se fixo moi amigo.\nObt\u00e9n o grao de doutor en filosof\u00eda (medicina) na universidade de Jena en 1839, sendo nomeado o ano seguinte profesor asociado de bot\u00e1nica na Facultade de Medicina desta universidade, na que foi profesor at\u00e9 1862.\nDespois, entre 1863 e 1864, foi profesor de antropolox\u00eda na universidade de Dorpat, (Tartu, Estonia) e despois de 1864 profesor privado en Dresden, Darmstad, Wiesbaden e Frankfurt.\nEn 1844 fundou, con Carl N\u00e4geli a \"Zeitschrift f\u00fcr wissenschaftliche Botanik\".\nHome de car\u00e1cter pol\u00e9mico, burlouse dos bot\u00e1nicos do seu tempo, que se limitaban a nomear e describir as plantas, e en responder a preguntas de taxonom\u00eda.\nContrariamente aos bot\u00e1nicos da \u00e9poca, Schleiden utiliza principalmente o microscopio para estudar os vexetais, e concibiu a idea de que estaban compostos por unidades reco\u00f1ec\u00edbeis ou c\u00e9lulas, destacando a importancia do n\u00facleo celular, descuberto polo bot\u00e1nico escoc\u00e9s Robert Brown (1773-1858), e o seu papel na divisi\u00f3n celular.\nNo seu libro \"Beitr\u00e4ge zur Phytogenesis\" (Contribuci\u00f3ns \u00e1 fitox\u00e9nese, 1838), afirma que o crecemento das plantas se produce pola xeraci\u00f3n de c\u00e9lulas novas que, segundo as s\u00faas especulaci\u00f3ns, propagar\u00edanse a partir dos n\u00facleos celulares das vellas.\nA\u00ednda que posteriores descubrimentos mostraron o seu erro respecto ao papel do n\u00facleo na mitose ou divisi\u00f3n celular, o seu concepto de c\u00e9lula como unidade estrutural com\u00fan a todas as plantas, tivo o efecto de atraer a atenci\u00f3n dos cient\u00edficos cara aos procesos vitais que se produc\u00edan a nivel celular.\nObra.\nEntre as s\u00faas publicaci\u00f3ns destacan:\nV\u00e9xase tam\u00e9n.\nLigaz\u00f3ns externas.\nMax Planck Institute for the History of Science, Berlin"}
{"id": "187365", "revid": "98629", "url": "https://gl.wikipedia.org/wiki?curid=187365", "title": "Theodor Schwann", "text": "Theodor Schwann, nado en Neuss am Rhein, no Reino de Prusia (actualmente no \"Land\" alem\u00e1n de Renania do Norte-Westfalia), o 7 de decembro de 1810 e finado en Colonia o 11 de xaneiro de 1882, foi un fisi\u00f3logo, cit\u00f3logo e bot\u00e1nico alem\u00e1n, considerado como un dos fundadores da teor\u00eda celular.\nAs s\u00faas moitas contribuci\u00f3ns ao campo da biolox\u00eda incl\u00faen o estudo da xeraci\u00f3n espont\u00e1nea, a dixesti\u00f3n g\u00e1strica (coa invenci\u00f3n do termo metabolismo), as fermentaci\u00f3ns e diversos descubrimentos de moita transcendencia como son as c\u00e9lulas de Schwann no sistema nervioso perif\u00e9rico, a pepsina ou a natureza org\u00e1nica do l\u00e9vedo. Tam\u00e9n contribu\u00edu notabelmente \u00e1 histolox\u00eda.\nSchwann contribu\u00edu, por unha parte, \u00e1 construci\u00f3n de microscopios con lentes acrom\u00e1ticas e, por outra, a aplicaci\u00f3n destes instrumentos ao estudo dos seres vivos.\nTraxectoria.\nSchwann comezou os seus estudos universitarios en Bonn, en cuxa universidade ingresou en 1829, aos 18 anos, e onde co\u00f1eceu a Johannes M\u00fcller, fisi\u00f3logo, a quen axudou nos seus experimentos e que foi o seu mentor.\nSchwann continuou os seus estudos de medicina na Universidade de W\u00fcrzburg e, posteriormente, na de Berl\u00edn, onde co\u00f1eceu ao que ser\u00eda seu amigo Matthias Jakob Schleiden e na que se doutorou en 1834. A s\u00faa tese de doutoramento versou sobre a respiraci\u00f3n do embri\u00f3n de polo.\nEn 1839 Schwann foi nomeado profesor de anatom\u00eda na Universidade Cat\u00f3lica de Lovaina (B\u00e9lxica), onde permaneceu at\u00e9 1848, cando aceptou unha c\u00e1tedra na universidade de Liexa. Al\u00ed permaneceu at\u00e9 a s\u00faa xubilaci\u00f3n, en 1880.\nDespois de sa\u00edr da influencia de M\u00fcller, a produtividade de Schwann practicamente cesou: en B\u00e9lxica fixo s\u00f3 unha publicaci\u00f3n sobre o uso da bile. Era un excelente profesor, de conciencia, amado e apreciado polos seus alumnos.\nO traballo de Schwann foi reco\u00f1ecido finalmente polos cient\u00edficos noutros pa\u00edses. En 1845 recibiu a \"Medalla Copley\" e, en 1879, foi nomeado membro da Royal Society, e tam\u00e9n da Academia Francesa de Ciencias.\nSchwann morreu o 11 de xaneiro de 1882, dous anos despois do seu retiro, en Colonia.\nTeor\u00eda celular.\nNa constituci\u00f3n da teor\u00eda celular colaboraron especialistas como Jan Evangelist Purkinje, Johannes M\u00fcller e, sobre todo, Schleiden e o propio Schwann.\nSchleiden (1804 -1881), un bot\u00e1nico, estaba m\u00e1is preocupado polo problema da fitox\u00e9nese. A tese que defend\u00eda, a existencia dunha coincidencia fundamental na estrutura e no crecemento dos animais e os vexetais foi ser obra de Schwann que, en 1839, expuxo os seus traballos e as s\u00faas ideas no libre \"Mikroskopische Untersuchungen...\".\nXurdiron, as\u00ed, d\u00faas novas disciplinas, a citolox\u00eda ou estudo da c\u00e9lula en si mesma, e a histolox\u00eda ou ciencia da estrutura celular dos tecidos.\nOutros autores completaron m\u00e1is tarde a teor\u00eda celular."}
{"id": "187366", "revid": "22795", "url": "https://gl.wikipedia.org/wiki?curid=187366", "title": "Schwann", "text": ""}
{"id": "187367", "revid": "89787", "url": "https://gl.wikipedia.org/wiki?curid=187367", "title": "Mutarrotaci\u00f3n", "text": "A mutarrotaci\u00f3n \u00e9 o cambio na rotaci\u00f3n \u00f3ptica dunha disoluci\u00f3n debida \u00e1 interconversi\u00f3n entre dous ep\u00edmeros ata chegar ao equilibrio entre as d\u00faas formas. Presentan mutarrotaci\u00f3n os azucres c\u00edclicos (piranosas e furanosas), que pos\u00faen is\u00f3meros anom\u00e9ricos \u03b1 e \u03b2 que se poden interconverter (anomerizaci\u00f3n).\nA rotaci\u00f3n \u00f3ptica da disoluci\u00f3n depende da rotaci\u00f3n \u00f3ptica de cada an\u00f3mero e a s\u00faa proporci\u00f3n na disoluci\u00f3n.\nA mutarrotaci\u00f3n foi descuberta polo qu\u00edmico franc\u00e9s Augustin-Pierre Dubrunfaut en 1846, ao se decatar de que a rotaci\u00f3n espec\u00edfica de azucres en disoluci\u00f3n acuosa cambiaba co tempo.\nMedida do cambio da rotaci\u00f3n \u00f3ptica.\nPara medir a rotaci\u00f3n \u00f3ptica dun azucre en disoluci\u00f3n faise pasar a trav\u00e9s da disouci\u00f3n luz polarizada. A onda electromagn\u00e9tica deste tipo de luz vibra nun s\u00f3 plano (a luz normal vibra en infinitos planos) e pode medirse o grao de inclinaci\u00f3n de dito plano cun aparello chamado polar\u00edmetro. Ao pasar a luz polarizada pola disoluci\u00f3n a inclinaci\u00f3n do seu plano de vibraci\u00f3n cambiar\u00e1 e m\u00eddese os graos que cambiou e se o fixo cara \u00e1 esqueda (ponse signo -) ou cara \u00e1 dereita (ponse signo +). Por exemplo, o azucre de mesa sacarosa, un disac\u00e1rido, ten un poder rotatorio espec\u00edfico de +66,5, \u00e9 dicir, desv\u00eda o plano da luz \u00e1 dereita 66,5\u00ba.\nOs an\u00f3meros \u03b1 e \u03b2 dos azucres son diastereois\u00f3meros que normalmente te\u00f1en diferente rotaci\u00f3n espec\u00edfica. Unha disoluci\u00f3n do an\u00f3mero \u03b1 puro far\u00e1 rotar o plano da luz polarizada un certo n\u00famero de graos, que non coincidir\u00e1 coa desviaci\u00f3n observada no an\u00f3mero \u03b2. Pode ser ademais que os dous an\u00f3meros desv\u00eden para distinto lado (un \u00e1 esquerda e outro \u00e1 dereita) ou para o mesmo (pero distinto n\u00famero de graos). Se na disoluci\u00f3n hai unha mestura dos dous an\u00f3meros, a rotaci\u00f3n \u00f3ptica da disoluci\u00f3n depende da rotaci\u00f3n \u00f3ptica de cada an\u00f3mero e da s\u00faa proporci\u00f3n na disoluci\u00f3n. Non obstante, a rotaci\u00f3n \u00f3ptica das disoluci\u00f3n de azucres con is\u00f3meros \u03b1 e \u03b2 var\u00eda co tempo, o que constit\u00fae o fen\u00f3meno da mutarrotaci\u00f3n.\nPor exemplo, unha disoluci\u00f3n acuosa de \u03b2-D-glicopiranosa pura ten unha rotaci\u00f3n \u00f3ptica espec\u00edfica de +18,7. Por\u00e9n, co paso do tempo, algunhas das mol\u00e9culas de \u03b2-D-glicopiranosa conv\u00e9rtense espontaneamente en \u03b1-D-glicopiranosa (cuxa rotaci\u00f3n \u00f3ptica en estado puro \u00e9 de +112,2). Como resultado, a rotaci\u00f3n \u00f3ptica da mestura das formas \u03b1 e \u03b2 en disoluci\u00f3n vai aumentando conforme aumenta a conversi\u00f3n e se forman m\u00e1is formas \u03b1, desde o +18,7 inicial ata chegar a estabilizarse nun valor no equilibrio de +52,7 A mestura en equilibrio ten un 64% def \u03b2-D-glicopiranosa e un 36% de \u03b1-D-glicopiranosa, a\u00ednda que hai tam\u00e9n trazas pouco significativas doutras formas como furanosas e formas de cadea li\u00f1al. Se empezamos o experimento cunha disoluci\u00f3n pura da forma \u03b1, unha parte das mol\u00e9culas hanse converter na forma \u03b2 e ao final chegarase a un valor de rotaci\u00f3n \u00f3ptica no equilibrio igual ao de antes, +52,7.\nComo cada substancia ten unha rotaci\u00f3n \u00f3ptica caracter\u00edstica, co\u00f1ecendo esta, pode utilizarse un polar\u00edmetro para medir a rotaci\u00f3n \u00f3ptica dunha mostra e calcular a proporci\u00f3n de an\u00f3meros presentes. Pode monitorizarse a mutarrotaci\u00f3n ao longo do tempo ou determinarse a mestura no equilibrio observando como cambia a rotaci\u00f3n \u00f3ptica."}
{"id": "187369", "revid": "56817", "url": "https://gl.wikipedia.org/wiki?curid=187369", "title": "Barduck", "text": " \u00e9 un personaxe ficticio do universo de Dragon Ball. Aparece por primeira vez no especial de televisi\u00f3n \"O pai de Goku\", a\u00ednda que logo aparece en varios recordos no manga e no anime. \u00c9 un membro dos Guerreiros do espazo de rango menor e pai de Son Goku e Raditz. O seu poder de pelexa \u00e9 de 10\u00a0000 (cada vez que loitaba \u00f3 m\u00e1ximo, o seu poder aumentaba). A pesar de ser un guerreiro de clase baixa, o seu poder \u00e9 superior \u00f3 da maior\u00eda de guerreiros de clase alta. Na transformaci\u00f3n \u014czaru, o seu poder multipl\u00edcase por 10, xa que consegue un dominio perfecto desta transformaci\u00f3n. Conti\u00f1a \u00f3 igual que o seu neto, Son Gohanda un elevado poder oculto no seu interior. O seu nome prov\u00e9n da palabra en ingl\u00e9s para Arctium lappa, Burdock.\nBiograf\u00eda.\nBarduck era o l\u00edder dun equipo de catro saiyans (Panpukin, Selypar, Tooma e Toteppo) que conquistaban planetas para Freezer. Pai de Kakarotto, quen no futuro ser\u00eda co\u00f1ecido como Goku, dende que este nacera os seus sentimentos debat\u00e9ronse entre o amor que espertaba espontaneamente o seu fillo nel e a vergonza social que representaba ser o pai do guerreiro do espazo m\u00e1is d\u00e9bil que existira nunca."}
{"id": "187370", "revid": "89787", "url": "https://gl.wikipedia.org/wiki?curid=187370", "title": "Zatch Bell!", "text": " \u00e9 unha serie manga creada por Makoto Raiku, m\u00e1is tarde levada \u00f3 anime (co nome de ), que trata sobre as aventuras dunha criatura doutro mundo con aparencia de neno chamado Zatch Bell. O manga foi publicado pola revista semanal Shogakukan\u2019s Sh\u014dnen Sunday, entre xaneiro de 2001 e decembro do 2007 cun total de 33 volumes. Existen outras novelas gr\u00e1ficas de Zatch Bell! que te\u00f1en historietas curtas baixo o t\u00edtulo de \"Zatch &amp; Suzy\" (\"Gash &amp; Suzume\" na versi\u00f3n orixinal).\nNo 2003, a historia de Raiku ga\u00f1ou o premio Sh\u014dgakukan na categor\u00eda Sh\u014dnen."}
{"id": "187371", "revid": "23204", "url": "https://gl.wikipedia.org/wiki?curid=187371", "title": "\u00c0strid Berg\u00e8s-Frisbey", "text": "\u00c0strid Berg\u00e8s-Frisbey, nada o 26 de maio de 1986 en Barcelona \u00e9 unha actriz e modelo franco-catal\u00e1.\nNada de pai catal\u00e1n e nai franco-americana, pode traballar en catro linguas de xeito nativo, franc\u00e9s, ingl\u00e9s, espa\u00f1ol e catal\u00e1n. Este feito d\u00e1lle a posibilidade de traballar en diferentes pa\u00edses e en produci\u00f3ns tan distintas entre si como a estadounidense, \",\" a francesa \"La Fille du Puisatier\" de Daniel Auteuil, ou a espa\u00f1ola Bruc.\nNo ano 2011 traballou \u00e1s ordes do director galego Xavier Villaverde en \"O sexo dos anxos\"."}
{"id": "187372", "revid": "98629", "url": "https://gl.wikipedia.org/wiki?curid=187372", "title": "Joseph Lister", "text": "Joseph Lister, 1\u00ba Bar\u00f3n de Lister OM FRS PC, nado en Upton (Essex) o 5 de abril de 1827 e finado en Walmer (Kent) o 10 de febreiro de 1912, co\u00f1ecido como Sir Joseph Lister, Bt, foi un cirurxi\u00e1n ingl\u00e9s.\nNacido nunha pr\u00f3spera familia cu\u00e1quera de Upton, Essex, os seus pais foron Joseph Jackson Lister (un dos pioneiros no uso do microscopio composto) e Isabella Harris.\nTraxectoria.\nJoseph Lister entrou na universidade de Londres, unha das poucas universidades que admit\u00edan aos cu\u00e1queros naquelas datas. Estudou inicialmente arte, pero aos 25 anos entrou na Universidade Real de Cirurx\u00eda.\nEn marzo de 1867, xa m\u00e9dico-cirurxi\u00e1n, tivo a brillante idea de xuntar a proposta exitosa de Semmelweis cos recentemente adquiridos co\u00f1ecementos de Louis Pasteur. At\u00e9 os estudos de Lister sobre os antis\u00e9pticos a maior\u00eda da xente cr\u00eda na teor\u00eda das miasmas, que se encontrar\u00edan no aire, como as respons\u00e1beis das infecci\u00f3ns.\nJoseph Lister decatouse de que a putrefacci\u00f3n das feridas cir\u00farxicas causaba unha alta mortalidade nos hospitais. Co\u00f1ecedor dos traballos de Louis Pasteur sobre que a fermentaci\u00f3n e a putrefacci\u00f3n pod\u00edan ocorrer en condici\u00f3ns anaer\u00f3bicas se hab\u00eda al\u00ed microorganismos, para evitar infecci\u00f3ns experimentou co terceiro m\u00e9todo de loita contra es infecci\u00f3ns proposto por Pasteur, que era o m\u00e9todo qu\u00edmico.\nMentres traballaba no \"Glasgow Royal Infirmary\", desenvolveu mediante a utilizaci\u00f3n da calor a pr\u00e1ctica cir\u00farxica da asepsia, e tam\u00e9n a da antisepsia, mellorando notabelmente a situaci\u00f3n postoperatoria dos pacientes. Introduciu con \u00e9xito o \"\u00e1cido carb\u00f3lico\" (actualmente denominado fenol) para esterilizar os instrumentos cir\u00farxicos, limpar as feridas e lavar as mans dos cirurxi\u00e1ns.\nLister publicou en \"The Lancet\" un artigo no que propo\u00f1\u00eda a orixe bacteriana da infecci\u00f3n nas feridas e m\u00e9todos para loitar contra ela, especialmente o uso do fenol. O efecto foi espectacular; os procedementos cir\u00farxicos que antes eran case unha sentenza de morte por infecci\u00f3n, convert\u00e9ronse en rutina.\nEn 1870 os m\u00e9todos antis\u00e9pticos ideados por Lister us\u00e1ronse amplamente na guerra franco-prusiana salvando a vida de miles de soldados prusianos. En 1878, Robert Koch, o descubridor do bacilo da tuberculose, demostrar\u00eda a utilidade de expandir o uso das medidas de hixiene e esterilizaci\u00f3n na roupa e no instrumental cir\u00farxico.\nA contribuci\u00f3n de Lister \u00e1 cirurx\u00eda foi ampla e variada. Outro dos maiores avances na historia da cirurx\u00eda foi a invenci\u00f3n do \"catgut\", un \u00e9xito eclipsado polas outras achegas maiores. Joseph Lister foi o descubridor e o primeiro en utilizar o catgut como f\u00edo de sutura. Trat\u00e1base de filamentos feitos con l\u00e1minas da membrana da serosa intestinal do gato. A s\u00faa vantaxe era que, ao seren proteicos, eran dixeridos polo organismo e reabsorbidos. A primeira vez que os utilizou foi nunha mastectom\u00eda que realizou en Edimbugo a unha irm\u00e1 s\u00faa.\nGrazas ao descubrimento dos antis\u00e9pticos, Lister contribu\u00edu a reducir en gran medida o n\u00famero de mortes por infecci\u00f3ns contra\u00eddas no quir\u00f3fano despois de que os pacientes foran sometidos a intervenci\u00f3ns cir\u00farxicas.\nFaleceu aos 85 anos.\nV\u00e9xase tam\u00e9n.\nLigaz\u00f3ns externas.\n[[Categor\u00eda:M\u00e9dicos de Inglaterra]]\n[[Categor\u00eda:Nados en 1827]]\n[[Categor\u00eda:Nados en Essex]]\n[[Categor\u00eda:Finados en 1912]]\n[[Categor\u00eda:Cirurxi\u00e1ns do Reino Unido]]"}
{"id": "187373", "revid": "98629", "url": "https://gl.wikipedia.org/wiki?curid=187373", "title": "Estala o duelo", "text": " \u00e9 un filme de animaci\u00f3n xapon\u00e9s dirixido por Shigeyasu Yamauchi que se estreou en 1993. D\u00e9cimo primeiro filme baseado no manga e anime \"Dragon Ball\" creado por Akira Toriyama e oitavo da etapa Dragon Ball Z.\nSinopse.\nDurante un descanso de primavera chega \u00e1 Terra Paragus, un dos Guerreiros do espazo sobrevivente, este chega a informarlle a Vexeta que conquistaron un novo planeta para a raza Saiyan. Toranks intenta convencer a Vexeta de que \u00e9 unha trampa pero non o logra polo que decide acompa\u00f1alo, xunto con eles van Oolong, Son Gohanda e Mestre Mutenroi. Por outro lado Goku \u00e9 contactado por Kai\u014d do norte para que investigue a aparici\u00f3n dun Saiyan que destru\u00edu a galaxia do sur.\nCoa chegada de Goku, Brolin logra soltarse do control mental \u00f3 que o ti\u00f1a sometido o seu pai. \u00d3 espertar o seu poder destrutivo, Brolin logra facer que Goku e os seus amigos sexan insignificantes ante o seu dominio total. Mesmo Vexeta, o orgulloso pr\u00edncipe dos saiyans, queda intimidado \u00f3 pensar que morrer\u00eda a mans de Brolin. Tras unha dura batalla, Goku axudado coa forza dos seus amigos, logra derrotar a Brolin.\nM\u00fasica.\nTema de apertura\nTema de peche"}
{"id": "187378", "revid": "98629", "url": "https://gl.wikipedia.org/wiki?curid=187378", "title": "Conformaci\u00f3n do ciclohexano", "text": "A conformaci\u00f3n do ciclohexano \u00e9 a forma tridimensional que esta mol\u00e9cula pode adoptar mantendo a integridade dos seus enlaces, e que pode presentarse en varias formas distintas.\nOs \u00e1ngulos interno dun hex\u00e1gono regular plano son de 120\u00ba, pero o \u00e1ngulo entre os carbonos nunha cadea hidrocarbonada \u00e9 normalmente de 109\u00ba. Por tanto, o anel do ciclohexano tende a adoptar certas conformaci\u00f3ns non planas (deformadas), as cales te\u00f1en todos os \u00e1ngulos m\u00e1is preto dos 109\u00ba e, por tanto, unha enerx\u00eda tensional menor ca a forma hexagonal plana. As formas m\u00e1is importantes, denominadas conf\u00f3rmeros, que pode adoptar o ciclohexano denom\u00ednanse: cadeira, media cadeira, bote, e bote torcido. A mol\u00e9cula pode facilmente cambiar entre estas conformaci\u00f3ns, e s\u00f3 d\u00faas delas, a \"cadeira\" e o \"bote torcido\", poden illarse puras.\nA conformaci\u00f3n do ciclohexano foi moi estudada en qu\u00edmica org\u00e1nica porque son o exemplo cl\u00e1sico de isomerismo conformacional, e polas complexas interrelaci\u00f3ns entre os diferentes conf\u00f3rmeros do ciclohexano e os seus derivados. Conf\u00f3rmeros diferentes poden ter propiedades diferentes, inclu\u00edndo a estabilidade e reactividade qu\u00edmica.\nFondo hist\u00f3rico.\nA primeira suxesti\u00f3n de que o ciclohexano poder\u00eda non ser unha mol\u00e9cula plana data de hai moito tempo. En 1890, Hermann Sachse, un asistente de 28 anos en Berl\u00edn, publicou instruci\u00f3ns para dobrar unha folla de papel para representar d\u00faas formas de ciclohexano que chamou \"sim\u00e9trica\" e \"non sim\u00e9trica\" (o que agora chamamos \"cadeira\" e \"bote\"). Entendeu claramente que estas formas te\u00f1en d\u00faas posici\u00f3ns posibles para os hidr\u00f3xenos (en terminolox\u00eda moderna \"axial\" e \"ecuatorial\"), que d\u00faas cadeiras probablemente se interconverter\u00edan, e mesmo explicou como certos substitu\u00edstes favorecer\u00edan as formas en cadeira. Debido a que expresou todo en linguaxe matem\u00e1tico, poucos qu\u00edmicos da \u00e9poca entenderon os seus argumentos. Fixo alg\u00fans intentos de publicar as s\u00faas ideas, pero ning\u00fan conseguiu atraer a atenci\u00f3n dos qu\u00edmicos. A s\u00faa morte en 1893, \u00e1 idade de 31 anos, significou que as s\u00faas ideas se esquecesen. En 1918 Ernst Mohr, usando a nova t\u00e9cnica da cristalograf\u00eda de raios X, puido determinar a estrutura do diamante, reco\u00f1ec\u00e9ndose nesa estrutura o modelo de cadeira de Sachse.\nDerek Barton e Odd Hassel compartiron o Premio Nobel polo seu traballo sobre as conformaci\u00f3ns do ciclohexano e outras mol\u00e9culas.\nConformaci\u00f3n en cadeira.\nDebido \u00e1 tendencia dos orbitais h\u00edbridos \"sp3\" dos \u00e1tomos de carbono tetravalentes a formar \u00e1ngulos de enlace de 109.5\u00a0\u00b0, o ciclohexano non adopta unha disposici\u00f3n hexagonal plana con \u00e1ngulos interiores de 120\u00a0\u00b0. A conformaci\u00f3n en cadeira \u00e9 un termo usado para a conformaci\u00f3n qu\u00edmica m\u00e1is estable dun anel de seis \u00e1tomos de carbono unidos por enlace simple, como o do ciclohexano.\nNa conformaci\u00f3n en cadeira de m\u00ednima enerx\u00eda, 6 dos 12 hidr\u00f3xenos est\u00e1n en posici\u00f3n axial (en cor vermella), \u00e9 dicir, os seus enlaces C-H son paralelos uns a outros e parecen sobresa\u00edr por arriba e abaixo da estrutura do anel, os outros 6 est\u00e1n en posici\u00f3n ecuatorial (en azul), e est\u00e1n dispostos arredor do per\u00edmetro do anel. Na imaxe obs\u00e9rvase ademais que un hidr\u00f3xeno en cada posici\u00f3n est\u00e1 \"arriba\" respecto ao outro que est\u00e1 \"abaixo\" en dita posici\u00f3n.\nAo percorrermos o anel arredor, pode verse que as posici\u00f3ns axiais cara a arriba (H1 na estrutura da esquerda) alternan coas posici\u00f3ns ecuatoriais cara a arriba (H2). Ademais, as posici\u00f3ns axiais alternan lados arredor do anel (H1 axial-arriba fronte a H4 axial-abaixo) e do mesmo modo as posici\u00f3ns ecuatoriais (H2 ecuatorial-arriba fronte a H3 ecuatorial-abaixo). Para dous substitu\u00edntes unidos a carbonos adxacentes no anel como no \"trans\"-1,2-ciclohexano, os substitu\u00edntes deben ser ambos axiais ou ecuatoriais, para permaneceren en lados opostos do anel. De xeito similar, para o \"cis\"-1,2-ciclohexano, unha substituci\u00f3n debe ser axial e a outra ecuatorial, ou viceversa. Son posibles outros varios esquemas de substituci\u00f3n, cada un seguindo os mesmos esquemas de posicionamiento xeom\u00e9trico relativo.\nNun proceso co\u00f1ecido como inversi\u00f3n do anel ou inversi\u00f3n da cadeira, a conformaci\u00f3n do anel cambia, o que fai que os hidr\u00f3xenos axiais pasen a ser ecuatoriais, e os hidr\u00f3xenos ecuatoriais a ser axiais. Por\u00e9n, a direcci\u00f3n relativa dos hidr\u00f3xenos con respecto ao anel segue sendo a mesma: un hidr\u00f3xeno axial \"arriba\", cando se inverte, permanece como un hidr\u00f3xeno ecuatorial \"arriba\". As d\u00faas conformaci\u00f3ns en cadeira poden diferir en estabilidade, dependendo da identidade dos grupos funcionais. Xeralmente, os substitu\u00edntes son m\u00e1is estables cando est\u00e1n en posici\u00f3ns ecuatoriais, xa que neste caso non hai interacci\u00f3n diaxial 1,3 entre o grupo substitu\u00ednte axial e calquera outro grupo axial no anel. Por exemplo, se hai un grupo metilo no carbono 1 nunha posici\u00f3n axial, interaccionar\u00e1 cos hidr\u00f3xenos axiais no carbono 3 e carbono 5. Por\u00e9n, cando hai hetero\u00e1tomos electronegativos involucrados, pode observarse o contrario; isto denom\u00ednase efecto anom\u00e9rico. Nunha mostra as mol\u00e9culas de ciclohexano at\u00f3panse na conformaci\u00f3n en cadeira nun 99,99% dos casos a 25\u00a0\u00b0C.\nA preferencia dun substitu\u00ednte pola conformaci\u00f3n ecuatorial est\u00e1 medida en termos do seu \"valor A\", que \u00e9 a diferenza na enerx\u00eda libre de Gibbs entre os conf\u00f3rmeros ecuatorial e axial. Un valor positivo de A indica preferencia pola posici\u00f3n ecuatorial. O valor de A var\u00eda de case cero para substitu\u00edntes moi pequenos como o deuterio, ata aproximadamente 5 kcal/mol para substitu\u00edntes moi voluminosos como o grupo \"ter\"-butilo.\nConformaci\u00f3n en bote.\nAdemais da conformaci\u00f3n en cadeira (1) con simetr\u00eda D3d, o ciclohexano pode existir nos conf\u00f3rmeros de media cadeira, de sobre (2), torcida ou bote torcido (3,5) con simetr\u00eda D2 e bote (4). S\u00f3 a forma torcida \u00e9 illable posto que, igual que a forma en cadeira, representa un m\u00ednimo de enerx\u00eda. A conformaci\u00f3n bote non sofre tensi\u00f3n angular, pero ten unha enerx\u00eda m\u00e1is alta ca a forma cadeira debido \u00e1 tensi\u00f3n est\u00e9rica orixinada polos dous \u00e1tomos de hidr\u00f3xeno 1,4 na denominada interacci\u00f3n de pau de bandeira. A tensi\u00f3n torsional na conformaci\u00f3n bote ten un valor m\u00e1ximo porque dous dos enlaces de carbono est\u00e1n eclipsados. Comparado coa conformaci\u00f3n alternada dos enlaces na forma cadeira, e a ausencia completa de tensi\u00f3n torsional, ou a conformaci\u00f3n de bote torcido con 4 dos 6 enlaces parcialmente alternados. Na conformaci\u00f3n en media cadeira, 4 \u00e1tomos de carbono est\u00e1n situados nun plano, no que dous enlaces est\u00e1n completamente eclipsados.\nAs formas de bote e sobre son estados de transici\u00f3n entre as formas torcida e cadeira, e son imposibles de illar. A conformaci\u00f3n en bote torcido \u00e9 5,5 kcal/mol (23 kJ/mol) menos estable ca a conformaci\u00f3n en cadeira. As enerx\u00edas dos dous estados de transici\u00f3n son 6,6 kcal/mol (28 kJ/mol) (bote) e 10,8 kcal/mol (45 kJ/mol) (media cadeira) maiores ca a de cadeira. O proceso de inversi\u00f3n de anel pode ser descrito agora con maior precisi\u00f3n como se tivese lugar a trav\u00e9s dunha conformaci\u00f3n de bote torcido, e dous estados de transici\u00f3n de media cadeira.\nA diferenza de enerx\u00eda entre a conformaci\u00f3n en cadeira e en bote torcido pode medirse indirectamente tomando a diferenza da enerx\u00eda de activaci\u00f3n para a conversi\u00f3n da conformaci\u00f3n en cadeira \u00e1 de bote torcido, e da isomerizaci\u00f3n inversa. A proporci\u00f3n de conformaci\u00f3n de bote torcido a temperatura ambiente \u00e9 moi baixa (menor do 0,1%) pero a 1073 K, esta concentraci\u00f3n pode chegar ao 30%. A reacci\u00f3n inversa m\u00eddese por espectroscopia infravermella despois de arrefriar rapidamente o ciclohexano desde 1073 K a 40 K, conxelando cando est\u00e1 en gran proporci\u00f3n na conformaci\u00f3n en bote torcido.\nO [6.6]quiralano \u00e9 unha mol\u00e9cula composta completamente de ciclohexanos id\u00e9nticos en bote torcido. O twistano \u00e9 outro composto cunha conformaci\u00f3n forzada en bote torcido.\nDerivados do ciclohexano.\nOs substitu\u00edntes encontrados no ciclohexano adoptan formaci\u00f3ns \"cis\" e \"trans\" e non poden intercambiarse doadamente por unha rotaci\u00f3n simple de enlace sigma como pasa coas mol\u00e9culas li\u00f1ais. A formaci\u00f3n \"cis\" significa que ambos os substitu\u00edntes est\u00e1n no lado superior dos dous sitios substitu\u00edntes en cada carbono, entanto que \"trans\" significa que est\u00e1n en lados opostos. Malia que os \u00e1tomos de carbono no ciclohexano est\u00e1n unidos por un enlace simple, o anel permanece r\u00edxido, debido a que o intercambio de \"cis\" a \"trans\" requirir\u00eda a rotura do anel. A nomenclatura para \"cis\" ind\u00edcase por (\"Z\"), e para \"trans\" por (\"E\") situadas diante do nome IUPAC.\nPara aneis de ciclohexano disubstitu\u00eddos (por exemplo, dous grupos no anel), a orientaci\u00f3n relativa dos dous substitu\u00edntes afecta \u00e1 enerx\u00eda das conformaci\u00f3ns posibles. Para o ciclohexano 1,2- e 1,4-disubstitu\u00eddo, unha configuraci\u00f3n \"cis\" orixina un grupo axial e un ecuatorial. Esta configuraci\u00f3n pode sufrir inversi\u00f3n en cadeira. Para o ciclohexano con substituci\u00f3ns 1,2 e 1,4, unha configuraci\u00f3n \"trans\" orixina, ou ben ambos os dous grupos axiais, ou ben ambos os dous ecuatoriais. Neste caso, a conformaci\u00f3n diaxial \u00e9 evitada efectivamente polo seu alto impedimento est\u00e9rico (catro interacci\u00f3ns \"gauche\" m\u00e1is ca a diecuatorial). Para os ciclohexanos 1,3-disubstitu\u00eddos, a forma \"cis\" \u00e9 diecuatorial e a conformaci\u00f3n invertida sofre interacci\u00f3ns est\u00e9ricas adicionais entre os dous grupos axiais. Os ciclohexanos 1,3-disubstitu\u00eddos en \"trans\" son como o \"cis\"-1,2- e \"cis\"-1,4- e pode inverterse entre as d\u00faas formas equivalentes axial/ecuatorial.\nExisten derivados do ciclohexano que te\u00f1en unha conformaci\u00f3n en bote torcido m\u00e1is estable. Un exemplo \u00e9 o 1,2,4,5-tetratiano, un composto organoaxofrado con 4 grupos metileno substitu\u00eddos por un grupo xofre, eliminando as\u00ed as desfavorables interacci\u00f3ns diaxiais 1,3. No an\u00e1logo tetrametil 3,3,6,6-tetrametil-1,2,4-5-tetratiano, a conformaci\u00f3n en bote torcido \u00e9 a que domina realmente. Tam\u00e9n na ciclohexano-1,4-diona coa interacci\u00f3n est\u00e9rica de hidr\u00f3xeno 1,4 eliminada, a conformaci\u00f3n m\u00e1is estable \u00e9 a de bote torcido.\nO \"cis\"-1,4-di-\"ter\"-butilciclohexano ten un grupo axial \"ter\"-butil na conformaci\u00f3n cadeira, e a conversi\u00f3n \u00e1 conformaci\u00f3n bote torcido sit\u00faa a ambos os grupos nas posici\u00f3ns ecuatoriais que son m\u00e1is favorables. Como resultado, a conformaci\u00f3n en bote torcido \u00e9 m\u00e1is estable por 0,47 kcal/mol (1,96 kJ/mol) a 125K, segundo foi medido por espectroscop\u00eda de resonancia magn\u00e9tica nuclear (RMN).\nEfecto dos substitu\u00edntes polares"}
{"id": "187379", "revid": "5863", "url": "https://gl.wikipedia.org/wiki?curid=187379", "title": "Bel\u00e9n Mart\u00ednez", "text": "Ana Bel\u00e9n Mart\u00ednez Delgado, nada na Coru\u00f1a en 1973, \u00e9 unha fil\u00f3loga galega."}
{"id": "187380", "revid": "6939", "url": "https://gl.wikipedia.org/wiki?curid=187380", "title": "Ana Bel\u00e9n Mart\u00ednez", "text": ""}
{"id": "187381", "revid": "6939", "url": "https://gl.wikipedia.org/wiki?curid=187381", "title": "Ana Bel\u00e9n Mart\u00ednez Delgado", "text": ""}
{"id": "187382", "revid": "98629", "url": "https://gl.wikipedia.org/wiki?curid=187382", "title": "Jaume Ferran i Clua", "text": "Jaume Ferran i Clua, nado en Corbera d'Ebre (Tarragona) o 1 de febreiro de 1851 e finado en Barcelona o 22 de novembro de 1929, foi un ilustre m\u00e9dico e bacteri\u00f3logo catal\u00e1n que descubriu unha vacina contra o c\u00f3lera, e outras contra o tifo e a tuberculose.\nFillo do m\u00e9dico da vila, realizou os estudos primarios no \"Colegio San Lu\u00eds Gonzaga\" de Tortosa, o bacharelato en Tarragona e, en 1873, licenciouse en medicina na universidade de Barcelona. En 1879, obtivo a praza de m\u00e9dico titular de Tortosa.\nFoi premiado pola Academia de Ciencias de Par\u00eds (Francia) en 1907.\nTraxectoria.\nEn Tortosa chegou a ser director de Sanidade mar\u00edtima e director do Hospital Civil. Comezou al\u00ed a interesarse pola nacente bacteriolox\u00eda, seguindo moi de cerca as investigaci\u00f3ns de Pasteur no seu rudimentario laboratorio.\nEn 1884 a Real Academia Nacional (Espa\u00f1ola) de Medicina premiou a s\u00faa \"Memoria sobre el parasitismo bacteriano\" e, en xu\u00f1o do mesmo ano, o concello de Barcelona comisionouno para que vaia a Marsella para estudar a ameazadora epidemia de c\u00f3lera, que xa causara 3.500 mortos nesa cidade, e as medidas de prevenci\u00f3n que se tomaran. Convencido da s\u00faa etiolox\u00eda bacteriana, en Marsella conseguiu mostras do \"Bacillus virgula\" acabado de descubrir por Koch, que colocou en cinco pequenos frascos, dispostos para levalos a Barcelona e preparar con eles cultivos atenuados, \u00e1 maneira de Pasteur, cos que lograr a primeira vacina do xerme.\nNa alf\u00e1ndega de La Jonquera chegaron os problemas. As ordes que ti\u00f1an os carabineiros eran as de destru\u00edr os frasqui\u00f1os co c\u00f3lera para evitar que a enfermidade entrara en territorio espa\u00f1ol. Do deu seu malet\u00edn os aduaneiros recolleron catro dos frascos. Durante oito d\u00edas o doutor Ferr\u00e1n estivo detido na fronteira. Finalmente foi liberado e puido puido levar o derradeiro frasqui\u00f1o e, cos bacilos que sacou, puido elaborar a vacina. As cobaias foron o propio doutor Ferr\u00e1n e a s\u00faa familia. Por sorte, a vacina funcionou.\nNo ano seguinte, 1885, apareceu a epidemia de c\u00f3lera en Valencia, e Ferr\u00e1n foi chamado al\u00ed, onde procedeu \u00e1 inoculaci\u00f3n masiva da poboaci\u00f3n de Alzira e doutros lugares (30.000 doses). A pesar do \u00e9xito obtido, des\u00e1tase a pol\u00e9mica, prevalecendo o criterio dos que opinaban que era perigoso o m\u00e9todo ferraniano, e o goberno de Romero Robledo prohibe a vacinaci\u00f3n.\nComisi\u00f3ns cient\u00edficas acoden de todas as partes a examinar o controvertido achado. Por desgraza, Ferr\u00e1n era m\u00e1is xenial que convincente, e acaban por emitir ditames desfavor\u00e1beis o propio Ram\u00f3n y Cajal e a comisi\u00f3n francesa presidida por Brouardel. Por\u00e9n, non faltar\u00edan partidarios convencidos en Espa\u00f1a, Francia e Alema\u00f1a. Figuras do talle de Calmette e Ehrlich render\u00edan tributo de admiraci\u00f3n ao procedemento inmunitario de Ferr\u00e1n, que abrira o cami\u00f1o a outras vacinas bacterianas.\nA s\u00faa memoria, publicada en Valencia en 1886, ser\u00eda vertida ao franc\u00e9s en 1893, co t\u00edtulo \"L'inoculation pr\u00e9ventive contre le chol\u00e9ra morbo asiatique\".\nDe 1886 a 1905 dirixe o Laboratori Microbiol\u00f2gic Municipal de Barcelona, onde desenvolveu un eficaz labor sanitario. Realizou interesantes investigaci\u00f3ns sobre a inmunolox\u00eda do tifo abdominal e a difteria e propuxo un m\u00e9todo supraintensivo para a vacinaci\u00f3n antirr\u00e1bica. Preparou vacinas antit\u00edficas, antirr\u00e1bicas e antituberculosas. Expuxo a teor\u00eda do pleomorfismo do bacilo de Koch en 1887, e dous anos m\u00e1is tarde publicou con F. Vi\u00f1as e R. de Grau un completo estudo sobre a peste bub\u00f3nica en Portugal.\nIncomprendido e discutido en Espa\u00f1a (\"m\u00e1is precursor que realizador, estudoso de demasiados temas con escasos medios\", en palabras de Mara\u00f1\u00f3n), o doutor Ferr\u00e1n viu madurecer noutras mans moitas das s\u00faas intuici\u00f3ns. Pero foi apreciado e honrado pola ciencia europea e reco\u00f1ecido pola aplicaci\u00f3n das s\u00faas medidas profil\u00e1cticas entre os combatentes da primeira guerra mundial.\nHonrado xa por todos nos seus \u00faltimos anos -que dedicou a tarefas human\u00edsticas- morreu en Barcelona en 1929."}
{"id": "187383", "revid": "22795", "url": "https://gl.wikipedia.org/wiki?curid=187383", "title": "Jaime Ferr\u00e1n", "text": ""}
{"id": "187384", "revid": "1131", "url": "https://gl.wikipedia.org/wiki?curid=187384", "title": "Pazo do Espi\u00f1o", "text": "O pazo do Espi\u00f1o \u00e9 unha edificaci\u00f3n localizada en Santiago de Compostela de arquitectura modernista erixida entre 1910 e 1915 por Jes\u00fas L\u00f3pez de Rego, por encargo de Ram\u00f3n Guti\u00e9rrez de la Pe\u00f1a Quiroga.\nCaracter\u00edsticas.\nConsta de dous andares e unha capela anexa na parte posterior. Tr\u00e1tase dun pazo residencial, e destacan as s\u00faas ameas na li\u00f1a de cornixa, as\u00ed como tam\u00e9n polo tratamento de imitaci\u00f3n de pedra dado aos seus muros de formig\u00f3n, e mais polos detalles vexetais e figurativos (g\u00e1rgolas) da s\u00faa decoraci\u00f3n exterior, moldeados en cemento da \u00e9poca.\nEst\u00e1 rodeado por abundante vexetaci\u00f3n, entre a que sobresae unha carballeira que limita co pazo presidencial de Monte P\u00edo, e a un quil\u00f3metro escaso da praza do Obradoiro.\nEn 2011 atop\u00e1base en estado ruinoso, malia que no inicio dun proceso de restauraci\u00f3n.\nPol\u00e9mica.\nXa no s\u00e9culo XX presentouse un proxecto para rehabilitar o espazo como parque p\u00fablico e para a construci\u00f3n dunha residencia da terceira idade. Durante o mandato de Conde Roa liberouse o solo coa intenci\u00f3n de edificar 120 vivendas de luxo. O seu sucesor na alcald\u00eda \u00c1ngel Curr\u00e1s, sinalou, pola contra, que a s\u00faa prioridade era o acondicionamento do espazo p\u00fablico: parque e rehabilitaci\u00f3n do palacete modernista. Non obstante, colectivos de activistas denunciaron en 2012 a pol\u00edtica de liberalizaci\u00f3n do solo do PP, como unha \"privatizaci\u00f3n dos espazos e dereitos p\u00fablicos\". Finalmente foi expropiada a parte correspondente o parque e o pazo que foi habilitada e aberta ao p\u00fablico en agosto de 2014."}
{"id": "187386", "revid": "89787", "url": "https://gl.wikipedia.org/wiki?curid=187386", "title": "Residencia oficial de Monte P\u00edo", "text": "A residencia oficial de Monte P\u00edo \u00e9 o aloxamento do Presidente da Xunta de Galicia. Est\u00e1 situada nas Casas Novas (Vista Alegre, Santiago de Compostela).\nCaracter\u00edsticas.\nFoi dese\u00f1ada por Manuel Gallego Jorreto nuns terreos que foron cedidos polo Instituto Nacional de Meteorolox\u00eda nunha faldra do barrio compostel\u00e1n de Casas Novas. Canda o proxecto de residencia, habilitouse unha zona anexa como parque p\u00fablico. Foi estreada en 2002 por Manuel Fraga. Neste complexo viviron at\u00e9 o momento o propio Fraga, o socialista Emilio P\u00e9rez Touri\u00f1o e Alberto N\u00fa\u00f1ez Feij\u00f3o. Conta con 25.000 m\u00b2 (o total, coa zona verde do parque \u00e9 de 70.000 m\u00b2) e d\u00faas \u00e1reas definidas: a da vivenda e mais unha zona dedicada \u00e1 actividade institucional."}
{"id": "187387", "revid": "6939", "url": "https://gl.wikipedia.org/wiki?curid=187387", "title": "Monte P\u00edo", "text": ""}
{"id": "187388", "revid": "98629", "url": "https://gl.wikipedia.org/wiki?curid=187388", "title": "Orquesta de C\u00e1mara Reina Sof\u00eda", "text": "A Orquesta de C\u00e1mara Reina Sof\u00eda ou OCRS (en galego \"Orquestra de C\u00e1mara Ra\u00ed\u00f1a Sof\u00eda\") \u00e9 unha orquestra de c\u00e1mara profesional con sede na cidade de Madrid (Espa\u00f1a).\nHistoria.\nA primeira interpretaci\u00f3n da orquestra tivo lugar no Teatro Real de Madrid en 1984 nun concerto presidido pola Ra\u00ed\u00f1a Sof\u00eda. Dende aquela, a orquestra ten interpretado todo o repertorio para corda e orquestra de c\u00e1mara e act\u00faa con frecuencia no Auditorio Nacional de Madrid e outras salas de prestixio.\nColaboraci\u00f3ns e concertos.\nA orquestra ten colaborado con solistas do talle de Alicia de Larrocha, Pepe Romero, Montserrat Caball\u00e9, Philippe Entremont, Nicanor Zabaleta, Joaqu\u00edn Ach\u00facarro, Henryk Szeryng, Yehudi Menuhin ou Neville Marriner entre outros.\nA Orquesta de C\u00e1mara Reina Sof\u00eda actuou con frecuencia nos m\u00e1is prestixiosos escenarios de todo o mundo, como o Teatro alla Scala de Mil\u00e1n, Accademia Nazionale di Santa Cecilia de Roma e outros lugares en Z\u00fcrich, Montevideo e Berna."}
{"id": "187389", "revid": "1131", "url": "https://gl.wikipedia.org/wiki?curid=187389", "title": "Orquestra Simf\u00f2nica Juli\u00e0 Carbonell de les Terres de Lleida", "text": "A Orquestra Simf\u00f2nica Juli\u00e0 Carbonell de les Terres de Lleida ou OJC (en galego \"Orquestra Sinf\u00f3nica Juli\u00e0 Carbonell das Terras de Lleida\") \u00e9 unha orquestra sinf\u00f3nica con base en Lleida e que centra a s\u00faa actividade concert\u00edstica nas localidades das comarcas de Lleida. A OJC \u00e9 a orquestra titular do Auditori Enric Granados e do Teatre de la Llotja de Lleida, ademais de ter programaci\u00f3n estable no Auditori AXA de Barcelona. Actualmente o seu director titular e art\u00edstico \u00e9 Alfons Revert\u00e9 i Casas.\nHistoria.\nA Orquestra Simf\u00f2nica Juli\u00e0 Carbonell de les Terres de Lleida (OJC), promovida pola Fundaci\u00f3n Juli\u00e0 Carbonell e co impulso da Deputaci\u00f3n de Lleida, naceu no ano 2002 co obxectivo de facilitar o acceso \u00e1 m\u00fasica sinf\u00f3nica e de c\u00e1mara a toda a cidadan\u00eda. O Concello de Lleida, consciente da importancia e da significaci\u00f3n que representa a orquestra, sumouse tam\u00e9n como entidade que a apoia.\nDeste xeito, a OJC naceu coa vocaci\u00f3n de desprazarse habitualmente a t\u00f3dolos puntos do territorio para amosar a s\u00faa programaci\u00f3n de concertos de xeito continuado. A OJC comezar\u00e1 en breve un proxecto social baixo o nome \"L\u2019Orquestra, amb tu!\" (en galego \"A Orquestra contigo!\"), co cal se pretende levar a m\u00fasica a hospitais, escolas etc., para derrubar barreiras e levar m\u00fasica a todos. Ademais deste proxecto social, a OJC tam\u00e9n impulsa proxectos de procura musicol\u00f3xica que impulsan e incentivan a creaci\u00f3n musical actual.\nA orquestra, ademais de seguir os seus obxectivos fundacionais realizando concertos en moitas poboaci\u00f3ns, ten actuado en salas emblem\u00e1ticas catal\u00e1s, como o Gran Teatre del Liceu, o Palau de la M\u00fasica Catalana e o Auditori de Barcelona. C\u00f3mpre salientar tam\u00e9n a data do 20 de marzo do 2010, cando participou no concerto inaugural do novo \u00f3rgano de Montserrat."}
{"id": "187390", "revid": "47401", "url": "https://gl.wikipedia.org/wiki?curid=187390", "title": "Jes\u00fas L\u00f3pez de Rego", "text": "Jes\u00fas L\u00f3pez de Rego Labarta, nado en Santiago de Compostela en decembro de 1876 e finado na mesma cidade en 1972, foi un arquitecto galego, autor entre outros edificios do Pazo do Espi\u00f1o.\nTraxectoria.\nTrasladouse a Madrid no ano 1883. Al\u00ed estudou a carreira de Arquitectura e traballou durante tres anos, mais en 1905 obtivo unha praza como profesor de Mec\u00e1nica e Construci\u00f3n Xeral na Escola de Artes e Industrias de Santiago, da que en setembro de 1909 foi nomeado Secretario. De 1912 a 1914 ocupou interinamente a praza de arquitecto municipal, e en 1918 foi nomeado arquitecto dioces\u00e1n.\nFoi vicepresidente da Asociaci\u00f3n de Arquitectos de Galicia. A finais dos anos 1920 deixou practicamente o exercicio profesional, para dedicarse ao seu labor docente e de empresario en Autom\u00f3biles Santiagueses."}
{"id": "187391", "revid": "6939", "url": "https://gl.wikipedia.org/wiki?curid=187391", "title": "Jes\u00fas L\u00f3pez de Rego Labarta", "text": ""}
{"id": "187392", "revid": "45576", "url": "https://gl.wikipedia.org/wiki?curid=187392", "title": "Gran Premio de Singapur", "text": "O Gran Premio de Singapur \u00e9 unha carreira de coches, do actual calendario do Campionato do Mundo da FIA de F\u00f3rmula Un. Actualmente disp\u00fatase en Marina Bay en Singapur. Tras a resurrecci\u00f3n da carreira en 2008, a primeira carreira foi tam\u00e9n a primeira carreira nocturna, foi ga\u00f1ada polo piloto espa\u00f1ol Fernando Alonso do equipo Renault F1.\nA terceira carreira nocturna de Singapur celebrouse en setembro de 2010, xunto cun programa completo de entretemento de 10 d\u00edas. Co\u00f1ecido como o Gran Premio de Singapur de 2010, a carreira incl\u00fae festas, eventos tem\u00e1ticos de carreiras, concertos musicais, exposici\u00f3ns e experiencias gastron\u00f3micas e de compras.\nHistoria.\nOrixes.\nOrganizada por primeira vez en 1961, a carreira foi inicialmente co\u00f1ecida como o \"Orient Year Grand Prix\" (Gran premio anual de oriente). Ao ano seguinte, a carreira recibiu o nome de Gran Premio de Malaisia. Logo de que Singapur alcanzara a s\u00faa independencia en 1965, a carreira no circu\u00edto Thomson Road foi renomeado como o Gran Premio de Singapur. A carreira suspendeuse a partir de 1973 por varias raz\u00f3ns, o aumento do tr\u00e1fico, as molestias de ter que pechar as estradas para a carreira e os accidentes mortais durante as carreiras de 1972 e 1973, o aumento dos prezos do petr\u00f3leo.\nF\u00f3rmula Un.\nSingapore GP Pte Ltd, Turismo de Singapur e Bernie Ecclestone asinaron un acordo para un contrato de cinco anos. En novembro de 2007 anunciouse que a empresa de telecomunicaci\u00f3ns Singapore Telecommunications (SingTel) patrocinar\u00e1 a carreira. O nome oficial da carreira ser\u00e1 a \"Formula 1 SingTel Singapore Grand Prix\". A carreira foi co-financiada polo Goberno de Singapur , 60% do total da factura, ou 90 mill\u00f3ns de $ SGD, dun total de 150 mill\u00f3ns de $ SGD.\nAo redor de 110.000 entradas foron postas a venda para a primeira carreira de F\u00f3rmula Un do pa\u00eds.\nA primeira carreira celebrada no novo Circu\u00edto urbano de Singapur foi a d\u00e9cimo quinta carreira do Campionato do mundo de 2008 da FIA, e tam\u00e9n foi a primeira carreira nocturna da historia da F\u00f3rmula Un . O horario nocturno significaba que pod\u00eda ser transmitida en directo a unha hora conveniente para a audiencia televisiva de Europa. A pista iluminabase por unha serie de proxectores que adaptaban a s\u00faa produci\u00f3n para que coincida coa carreira. A carreira foi ga\u00f1ada por Fernando Alonso do equipo Renault, con todo, o resultado foi empa\u00f1ado polo accidente de Renault.\nPara a carreira de 2009, o circu\u00edto foi lixeiramente redese\u00f1ado, inclu\u00edndo as modificaci\u00f3ns d\u00e1s curvas 1, 2 e 3 para axudar aos adiantamentos, e tam\u00e9n na curva 10 onde os bordos altos causaron moitos accidentes en 2008.\nGa\u00f1adores.\nPor tempada.\n\"As carreiras, que non formaban parte do Campionato do Mundo de F\u00f3rmula Un ind\u00edcanse cun fondo de cor rosa.\""}
{"id": "187411", "revid": "624", "url": "https://gl.wikipedia.org/wiki?curid=187411", "title": "Duxamb\u00e9", "text": ""}
{"id": "187412", "revid": "624", "url": "https://gl.wikipedia.org/wiki?curid=187412", "title": "Panjakent", "text": ""}
{"id": "187413", "revid": "624", "url": "https://gl.wikipedia.org/wiki?curid=187413", "title": "Planeta Terra", "text": ""}
{"id": "187416", "revid": "6939", "url": "https://gl.wikipedia.org/wiki?curid=187416", "title": "Teor\u00eda cin\u00e9tica molecular", "text": ""}
{"id": "187417", "revid": "22795", "url": "https://gl.wikipedia.org/wiki?curid=187417", "title": "Mundializaci\u00f3n", "text": ""}
{"id": "187418", "revid": "89787", "url": "https://gl.wikipedia.org/wiki?curid=187418", "title": "Historia de Cidade do Cabo", "text": "A historia urbana de Cidade do Cabo (Cape Town) deu comezo o 6 de abril de 1652 cando Jan van Riebeeck, ao servizo da Compa\u00f1\u00eda Holandesa das Indias Orientais, fundou un asentamento no extremo suroeste do continente africano (chamado simplemente \"Kaabse Vlek\" ou \"Vlek aan Caap\", o Lugar no Cabo) como base de fornecemento de nav\u00edos en tr\u00e1nsito cara ou dende as colonias asi\u00e1ticas. Foi a primeira fundaci\u00f3n europea en Sur\u00e1frica, a \"cidade nai\".\nForte de Boa Esperanza.\nDe seguida, na fronte costeira da ba\u00eda da Mesa, constru\u00eduse un forte de adobe e madeira (\"Fort de Goede Hoop\" (\"Forte de Boa Esperanza\") ) e ao seu car\u00f3n horta e xard\u00edns da Compa\u00f1\u00eda que o separaban das r\u00faas e vivendas dos cidad\u00e1ns libres. Axi\u00f1a foi substitu\u00eddo por un en pedra m\u00e1is ao leste (Castelo de Boa Esperanza, 1666-79 ). Dende o comezo a falla de man de obra supliuse con inmigraci\u00f3n asi\u00e1tica e importaci\u00f3n de escravos aloxados nun reduto de seu (1754, 5.510 europeos e 6.729 escravos).\nO soar do primitivo forte demolido vaise converter en Praza de Armas (a Grand Parade , centro da cidade moderna). No seu lado occidental desenv\u00f3lvese en cuadr\u00edcula a vila arredor da Gran Praza (1696, despois Greenmarket Square) e polo sur, cara ao interior (a Table Mountain ), a \u00e1rea m\u00e1is representativa coa Praza da Igrexa, os xard\u00edns da Compa\u00f1\u00eda e os residenciais privados.\nColonia brit\u00e1nica.\nO verdadeiro crecemento como cidade tivo lugar no s\u00e9culo XIX, xa en poder brit\u00e1nico como capital da Colonia do Cabo (Cape Town ). \nA cuadr\u00edcula urbana seguiu estend\u00e9ndose cara ao noroeste arredor dunha nova praza (Hottentotplein, hoxe Praza Riebeeck) .\nO descubrimento de ouro e diamantes (entre 1867 e 1886) nas remotas rexi\u00f3ns do nordeste levou a perda da s\u00faa posici\u00f3n de cidade dominante, pero a cambio converteuse no principal porto para o crecente tr\u00e1fico comercial que provocou a riqueza mineira. Os labores de construci\u00f3n de peiraos e a extensi\u00f3n portuaria no oeste da ba\u00eda comezaron a transformaci\u00f3n da fronte costeira que, con constantes recheos ata a \u00e9poca actual, ten afastado progresivamente o centro hist\u00f3rico do mar .\nDe resultas e xunto coa chegada do ferrocarril (1875, seguindo a costa) produciuse a industrializaci\u00f3n da cidade con novas expansi\u00f3ns urban\u00edsticas ao nordeste do Castelo e na chaira oriental da ba\u00eda.\nS\u00e9culo XX.\nEn concreto, en 1935 un gran plan de recheos acadou 160 hect\u00e1reas de solo portuario para 1945, que tardar\u00edan trinta anos m\u00e1is en encherse . Asemade nesa \u00e1rea despois da guerra foron implementados, de diante do centro hist\u00f3rico, un novo centro c\u00edvico, comercial e de negocios, \u00e1reas de aparcadoiros e unha nova estaci\u00f3n ferroviaria . \nUnha epidemia de peste a comezos do s\u00e9culo XX, da que foron culpados os nativos (os antigos escravos emancipados en 1834), desembocara na s\u00faa segregaci\u00f3n (precedente das leis do \"apartheid\" de 1948) a poboados-gueto nos Chairos do Cabo (Cape Flats, ao sueste ), f\u00f3ra da cunca hist\u00f3rica de desenvolvemento da vila. As\u00ed deu comezo a expansi\u00f3n metropolitana de Cape Town e tam\u00e9n a s\u00faa separaci\u00f3n \u00e9tnica ."}
{"id": "187419", "revid": "5863", "url": "https://gl.wikipedia.org/wiki?curid=187419", "title": "Instrumento \u00f3ptico", "text": "Un instrumento \u00f3ptico \u00e9 un instrumento que serve para formar unha imaxe dun obxecto, mellor\u00e1ndoa para a s\u00faa visualizaci\u00f3n, ou para analizar as ondas de luz para determinar as s\u00faas propiedades caracter\u00edsticas.\nXeralmente est\u00e1 constitu\u00eddo pola asociaci\u00f3n de varios sistemas \u00f3pticos (por exemplo, obxectivo e ocular).\nOs primeiros instrumentos \u00f3pticos foron os telescopios, utilizados para a magnificaci\u00f3n de imaxes de obxectos moi distantes, e os microscopios, utilizados para magnificar imaxes de obxectos moi pequenos. Desde os d\u00edas de Galileo e van Leeuwenhoek, estes instrumentos foron moi mellorados e se estenderon a outros rangos do espectro electromagn\u00e9tico.\nDe maneira m\u00e1is xeral, ch\u00e1mase \"instrumento \u00f3ptico\" calquera instrumento que utiliza a \u00f3ptica no seu funcionamento.\nTipos de instrumento \u00f3pticos.\nSegundo o tipo de imaxe formada, os instrumentos \u00f3pticos poden clasificarse en dous grupos:\nO ollo \u00e9 un instrumento \u00f3ptico que forma unha imaxe real dos obxectos na retina.\nSegundo as finalidades do seu uso, os instrumentos \u00f3pticos poden clasificarse as\u00ed mesmo en dous grupos:\nOutros instrumentos \u00f3pticos.\nOutra clase de instrumentos \u00f3pticos son os utilizados para analizar as propiedades da luz ou de materiais \u00f3pticos. Entre eles se incl\u00faen:\nE outros."}
{"id": "187420", "revid": "85894", "url": "https://gl.wikipedia.org/wiki?curid=187420", "title": "Benib\u00e1s, Cesp\u00f3n, Boiro", "text": "Benib\u00e1s \u00e9 un lugar da parroquia de Cesp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 50 habitantes (26 homes e 24 mulleres)."}
{"id": "187421", "revid": "85894", "url": "https://gl.wikipedia.org/wiki?curid=187421", "title": "Comba, Cesp\u00f3n, Boiro", "text": "Comba \u00e9 un lugar da parroquia de Cesp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 134 habitantes (68 homes e 66 mulleres)."}
{"id": "187422", "revid": "865", "url": "https://gl.wikipedia.org/wiki?curid=187422", "title": "Cake", "text": "Cake \u00e9 unha banda estadounidense de rock alternativo procedente de Sacramento (California). Est\u00e1 composta polo cantante John McCrea, o trompetista Vince DiFiore, o guitarrista Xan McCurdy, o baixista Gabe Nelson e o bater\u00eda Paulo Baldi, e destacou polas letras sarc\u00e1sticas de McCrea e pola s\u00faa inexpresiva voz, polas partes de trompeta de DiFiore, e o seu amplo rango de influencias musicais, inclu\u00edda m\u00fasica country, mariachi, rock, funk, folk iraniano e hip-hop.\nTraxectoria.\nCake form\u00e1rona 1991 McCrea, DiFiore, Greg Brown, Frank French e Shon Meckfessel, que ao pouco tempo deixou o grupo e foi substitu\u00eddo por Nelson. Despois da auto-edici\u00f3n do seu \u00e1lbum de estrea, \"Motorcade of Generosity\", a banda asinou con Capricorn Records en 1995 e lanzou o seu primeiro sinxelo, \"Rock 'n' Roll Lifestyle\", que foi n\u00famero 35 na lista \"Modern Rock Tracks\" e apareceu no programa da MTV \"120 Minutes\". French e Nelson deixaron ent\u00f3n a banda e foron substitu\u00eddos por Todd Roper e Victor Damiani. O segundo \u00e1lbum de Cake, \"Fashion Nugget\", foi editado en 1996, \u00e1 estela do seu principal sinxelo \"The Distance\". Despois dunha xira por Europa e os Estados Unidos tanto Brown como Damiani anunciaron que abandonar\u00edan Cake, planteando d\u00fabidas sobre o futuro da banda. McCrea finalmente recrutou a Xan McCurdy para encargarse da guitarra e convenceu a Nelson para que volvese.\n\"Prolonging the Magic\", o terceiro \u00e1lbum da banda, foi lanzado en 1998 e chegou a ser platino despois de vender ao redor dun mill\u00f3n de copias. Tres anos despois seguiulle \"Comfort Eagle\", o primeiro traballo de Cake con Columbia Records, que conti\u00f1a o sinxelo \"Short Skirt/Long Jacket\" que foi n\u00famero 7 na lista \"Modern Rock Tracks\". Despois dunha serie de xiras a banda publicou \"Pressure Chief\" en 2004, o seu segundo e derradeiro disco con Columbia. Despois de fundar o seu propio selo, Upbeat Records, a banda lanzou \"Showroom of Compassion\" no 2011, que se converteu no seu primeiro traballo en estrearse no m\u00e1is alto das listas da \"Billboard\", despois de vender 44.000 copias na s\u00faa primeira semana."}
{"id": "187423", "revid": "23204", "url": "https://gl.wikipedia.org/wiki?curid=187423", "title": "Paci\u00f1os, Requeixo de Valverde, Allariz", "text": "Paci\u00f1os \u00e9 un lugar da parroquia de Requeixo de Valverde, no concello de Allariz. Segundo o IGE en 2010 ti\u00f1a 26 habitantes (15 homes e 11 mulleres).\nSituaci\u00f3n.\nPaci\u00f1os sit\u00faase a 540 m de altitude na marxe esquerda do r\u00edo Arnoia; o p\u00e9 da cadea monta\u00f1osa formada polos montes de Porqueira (726 m), O Castro (754 m) e As Lombas de Casnaloba (772 m).\nN\u00facleos de poboaci\u00f3n.\nO que se co\u00f1ece popularmente como Paci\u00f1os \u00e9 en realidade a suma de tres n\u00facleos: Desder (o m\u00e1is oriental do concello), Paci\u00f1os e o San Ram\u00f3n. Neste \u00faltimo local\u00edzase unha capela na que cada 31 de agosto se celebra unha procesi\u00f3n en honor a San Ram\u00f3n e dende a que se pode desfrutar de vista de toda a contorna.\nComunicaci\u00f3ns.\nPaci\u00f1os est\u00e1 conectado coa estrada local OU-0108 (co\u00f1ecida en Allariz como Estrada de Xunqueira) que comunica a N-525 \u00e1 altura de Allariz con Maceda.\nActividades.\nNa beira da estrada de Xunqueira local\u00edzase a Fundaci\u00f3n Ram\u00f3n Gonz\u00e1lez Ferreiro adicada a impartir durante o ano cursos de Formaci\u00f3n Profesional de Dese\u00f1o e Moda e a campamentos e actividades l\u00fadicas no ver\u00e1n."}
{"id": "187427", "revid": "1131", "url": "https://gl.wikipedia.org/wiki?curid=187427", "title": "Paci\u00f1os", "text": "O top\u00f3nimo galego Paci\u00f1os pode referirse a:"}
{"id": "187428", "revid": "89787", "url": "https://gl.wikipedia.org/wiki?curid=187428", "title": "Tibagi", "text": "Tibagi \u00e9 unha cidade do estado brasileiro do Paran\u00e1. A s\u00faa poboaci\u00f3n estimada o 2014 era de 20\u00a0377 habitantes."}
{"id": "187429", "revid": "89787", "url": "https://gl.wikipedia.org/wiki?curid=187429", "title": "Maring\u00e1", "text": "Maring\u00e1 \u00e9 unha cidade do estado brasileiro de Paran\u00e1. A s\u00faa poboaci\u00f3n estimada o 2010 era de 357.117 habitantes.\nHistoria.\nCreada pola empresa Companhia de Melhoramentos do Norte do Paran\u00e1, en 1947, Maring\u00e1 foi elevada \u00e1 categor\u00eda de municipio en 1951, desmembrando-se de Mandaguari. Foi dese\u00f1ada seguindo o principio de cidade xard\u00edn de Ebenezer Howard, medrou de forma acelerada nas d\u00e9cadas seguintes. A calidade de vida mant\u00edvose conservando \u00e1reas forestais como o Horto Florestal, o Parque dos Pioneiros e o Parque do Ing\u00e1.\nEconom\u00eda.\nMaring\u00e1 destaca na actualidade no sector comercio e nos servizos. A agricultura (caf\u00e9, soia) segue tendo certa importancia.\nRexi\u00f3n metropolitana.\nA Regi\u00e3o Metropolitana de Maring\u00e1 foi institu\u00edda en 1998, cos municipios de \u00c2ngulo, Iguara\u00e7u, Mandagua\u00e7u, Mandaguari, Marialva, Maring\u00e1, Pai\u00e7andu e Sarandi. En 2005, inclu\u00edronse tam\u00e9n Astorga, Doutor Camargo, Itamb\u00e9, Ivatuba e Presidente Castelo Branco"}
{"id": "187430", "revid": "5863", "url": "https://gl.wikipedia.org/wiki?curid=187430", "title": "Umuarama", "text": "Umuarama \u00e9 unha cidade do Estado brasileiro do Paran\u00e1. A s\u00faa poboaci\u00f3n estimada no ano 2010 era de 100.716 habitantes. Segundo a estimaci\u00f3n do ano 2013 \u00e9 a d\u00e9cimo oitava cidade m\u00e1is poboada do estado do Paran\u00e1, un dos tres estados da Rexi\u00f3n Sur do pa\u00eds. Tam\u00e9n \u00e9 co\u00f1ecida como a \"Capital da amizade\".\nAt\u00f3pase no nord\u00e9s do estado, a 580 quil\u00f3metros da capital, Curitiba, e a 115 de Paraguai. Ten unha elevaci\u00f3n sobre o nivel do mar de 430 metros."}
{"id": "187431", "revid": "1987", "url": "https://gl.wikipedia.org/wiki?curid=187431", "title": "Foz do Igua\u00e7u", "text": "Foz do Iguaz\u00fa (en portugu\u00e9s Foz do Igua\u00e7u) \u00e9 unha cidade do estado brasileiro de Paran\u00e1. A s\u00faa poboaci\u00f3n estimada o 2011 era de 255.900 habitantes.\nEsta situado no municipio as Cataratas do Iguaz\u00fa e o Encoro hidroel\u00e9ctrico de Itaip\u00fa."}
{"id": "187432", "revid": "124656", "url": "https://gl.wikipedia.org/wiki?curid=187432", "title": "Manuel Lorenzo Varela Rodr\u00edguez", "text": "Manuel Lorenzo Varela Rodr\u00edguez, nado en Chantada en 1951, \u00e9 un pol\u00edtico galego do PPdeG.\nTraxectoria.\nDiplomado en Ciencias Sociais, exerceu a s\u00faa actividade profesional como axente de seguros. Nas elecci\u00f3ns municipais de 1991 foi o n\u00famero 2 da candidatura do PPdeG en Chantada, a cal foi a m\u00e1is votada con 6 ed\u00eds, se ben non accedeu ao goberno logo do apoio dos independentes do ata ent\u00f3n alcalde polo PPdeG Sergio V\u00e1zquez Yebra \u00e1 formaci\u00f3n Chantada Nova de Manuel Anxo Taboada Rodr\u00edguez. Foi portavoz do partido na oposici\u00f3n e encabezou a lista do PPdeG \u00e1 alcald\u00eda nas elecci\u00f3ns municipais de 1995 nas que foi a segunda forza m\u00e1is votada tras Chantada Nova, ambas con 6 concelleiros. Ante a falta de acordo dos independentes de Yebra, que eran a chave do goberno con 3 ed\u00eds, coas d\u00faas principais formaci\u00f3ns pol\u00edticas chantadinas, os independentes de Taboada repetiron na alcald\u00eda como lista m\u00e1is votada. En xaneiro de 1996 presentou unha moci\u00f3n de censura coa que foi elixido alcalde ao contar nesta ocasi\u00f3n co apoio dos independentes de Yebra, cos cales pasou a gobernar e se acabaron integrando de novo nas filas do PPdeG. Nas municipais de 1999 e 2003 foi reelixido alcalde con maior\u00eda absoluta. En 2007 perdeu a maior\u00eda absoluta e a alcald\u00eda en favor de Manuel Anxo Taboada, o cal pasara a formar parte do PSdeG-PSOE e estableceu un goberno de coalici\u00f3n co BNG. Nese mandato foi deputado provincial.\nNo congreso local do PP de Chantada de novembro de 2008 foi derrotado por Susana L\u00f3pez Abella, que asumiu a presidencia da agrupaci\u00f3n local. En outubro de 2009 formalizou o abandono do grupo municipal do PP chantadino, xunto con outros tres dos seis concelleiros populares, pas\u00e1ndo tam\u00e9n a ser deputado non adscrito na Deputaci\u00f3n de Lugo. En marzo de 2011 presentou o partido Independentes Terras do Asma (INTA) co cal se presentou \u00e1s elecci\u00f3ns municipais de 2011 e conseguiu recuperala a alcald\u00eda ao sela lista m\u00e1is votada. Nas elecci\u00f3ns municipais de 2015 encabezou de novo INTA e foi reelixido alcalde con maior\u00eda absoluta.\nDe cara \u00e1s Elecci\u00f3ns Xerais de 28 de abril de 2019 regresou ao PPdeG e foi elixido senador pola provincia de Lugo. Nas elecci\u00f3ns municipais de 26 de maio de 2019 volveu a ser cabeza de lista do PPdeG en Chantada e foi reelixido alcalde \u00f3 lograla maior\u00eda absoluta."}
{"id": "187434", "revid": "22570", "url": "https://gl.wikipedia.org/wiki?curid=187434", "title": "Guarapuava", "text": "Guarapuava \u00e9 unha cidade do estado brasileiro de Paran\u00e1. A s\u00faa poboaci\u00f3n estimada o 2014 era de 176\u00a0973 habitantes. Considerado un polo regional de desenvolvemento con forte influencia sobre os concellos veci\u00f1os, forma parte tam\u00e9n du entroncamento ferroviario de importancia nacional denominado corredor do Mercosul, entre os concellos de Foz do Igua\u00e7u e Curitiba.\nA s\u00faa localizaci\u00f3n no alto do Terceiro Planalto Paranaense fai de Guarapuava un dos concellos m\u00e1is fr\u00edos do estado, con ocasionais rexistros de neve. \u00c9 o maior produtor brasileiro de orxo e pos\u00fae unha das maiores f\u00e1bricas de malte do mundo, respons\u00e1bel do vinte por cento da produci\u00f3n nacional"}
{"id": "187435", "revid": "124656", "url": "https://gl.wikipedia.org/wiki?curid=187435", "title": "Manuel Anxo Taboada Rodr\u00edguez", "text": "Manuel Anxo Taboada Rodr\u00edguez, nado en Chantada en 1955, \u00e9 un pol\u00edtico galego que actualmente milita no PSdeG-PSOE.\nTraxectoria.\nEstudou no Seminario de Lugo. Licenciouse en Filolox\u00eda Galego-Portuguesa, 1\u00aa promoci\u00f3n na Universidade de Santiago. Foi Profesor de Secundaria, Lingua Galega e Literatura. En 1990 foi nomeado director do Instituto de FP de Chantada. Fillo de Jos\u00e9 Taboada M\u00e9ndez, membro da Hermandad de Labradores local e concelleiro durante a derradeira corporaci\u00f3n da ditadura. Militante da UPG desde a clandestinidade, logo de Esquerda Galega e posteriormente do BNG.\nDe cara \u00e1s elecci\u00f3ns municipais de 1991 saiuse do BNG xunto con outros militantes e conformou a candidatura Chantada Nova-Unidade Galeguista, xunto con outros membros doutras formaci\u00f3ns nacionalistas e de esquerda, a cal encabezou e logrou 3 concelleiros por detr\u00e1s dos 6 do PPdeG e os independentes do ata ent\u00f3n alcalde popular Sergio V\u00e1zquez Yebra. Por\u00e9n foi elixido alcalde de Chantada ao logralo apoio dos independentes de Yebra e do PSdeG, polo que conformou un goberno tripartito con estas d\u00faas formaci\u00f3ns. Nas elecci\u00f3ns municipais de 1995 foi de novo candidato de Chantada Nova e conseguiu ga\u00f1ar con 6 concelleiros, polo que mantivo a alcald\u00eda en minor\u00eda como forza m\u00e1is votada, xa que nin os independentes de Yebra nin o PSdeG quixeron seguir formando parte do goberno. En xaneiro de 1996 perdeu a alcald\u00eda mediante unha moci\u00f3n de censura que fixo alcalde ao candidato do PPdeG Manuel Lorenzo Varela Rodr\u00edguez, a cal contou co apoio dos independentes e que supuxo o regreso destes \u00e1s filas populares. Durante esta etapa de goberno destacou cando se conseguiu ga\u00f1alo contencioso contra a Deputaci\u00f3n de Lugo sobre o canon co encoro de Belesar, as escolas deportivas, a finalizaci\u00f3n do parque Elisa Rivdadulla ou a elaboraci\u00f3n do proxecto do paseo fluvial.\nEn xu\u00f1o de 1998 Chantada Nova integrouse de novo no BNG, polo que nas elecci\u00f3ns municipais de 1999 foi cabeza de lista desta formaci\u00f3n pol\u00edtica \u00e1 fronte da cal tentou recuperala alcald\u00eda, finalmente sen \u00e9xito dado que o PPdeG logrou a maior\u00eda absoluta. Se ben a finais de 2002 foi de novo proposto como candidato nacionalista en Chantada, a posterior crise desatada coa dimisi\u00f3n do responsable local en xaneiro de 2003 supuxo que este, xunto con Taboada e outros membros do BNG, pasasen a formar parte de Independentes por Chantada que encabezar\u00eda o empresario e mestre Jes\u00fas Bo\u00e1n e da cal Taboada formou parte como n\u00famero 6. A formaci\u00f3n logrou 4 concelleiros sendo a segunda froza pol\u00edtica de Chantada por detr\u00e1s do PPdeG, que volveu a lograla maior\u00eda absoluta. \nEn maio de 2006 os Independentes integr\u00e1ronse no PSdeG-PSOE, polo que foi candidato \u00e1 alcald\u00eda por esta formaci\u00f3n nas elecci\u00f3ns municipais de 2007. Conseguiu recuperala alcald\u00eda grazas a un pacto co BNG, despois de que os populares perdesen a maior\u00eda absoluta. Nas municipais de 2011 encabezou novamente a candidatura socialista, perdendo a alcald\u00eda en favor do exalcalde Manuel Lorenzo Varela, o cal logrou a vitoria \u00e1 fronte dunha formaci\u00f3n independente tralo seu abandono do PPdeG. Ante estes resultados retirouse da vida pol\u00edtica e renunciou a recollela s\u00faa acta de concelleiro. Durante o seu segundo mandato como alcalde destacou a restauraci\u00f3n da igrexa de Nogueira, a construci\u00f3n do auditorio e do edificio de servizos, a rehabilitaci\u00f3n dos Pendellos, a renovaci\u00f3n das piscinas exteriores, a remodelaci\u00f3n do campo de f\u00fatbol, a ampliaci\u00f3n do pol\u00edgono ou a adquisici\u00f3n do campo do San Lucas."}
{"id": "187436", "revid": "85894", "url": "https://gl.wikipedia.org/wiki?curid=187436", "title": "O Coveli\u00f1o, Cesp\u00f3n, Boiro", "text": "O Coveli\u00f1o \u00e9 un lugar da parroquia de Cesp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 18 habitantes (10 homes e 8 mulleres)."}
{"id": "187437", "revid": "140374", "url": "https://gl.wikipedia.org/wiki?curid=187437", "title": "Paranagu\u00e1", "text": "Paranagu\u00e1 \u00e9 unha cidade do estado brasileiro de Paran\u00e1. A s\u00faa poboaci\u00f3n estimada o 2011 era de 141.477 habitantes. Fundada en 1648, abriga un dos principais portos do pa\u00eds, para exportaci\u00f3ns e importaci\u00f3ns.\nHistoria.\n\"Paranagu\u00e1\" significa \"gran mar redondo\" en tup\u00ed-guaran\u00ed. Os portugueses comezaron a establecerse na rexi\u00f3n durante en 1550 na illa de Cotinga, e empezaron manter contactos cos indios. A vila foi fundada o 29 de xullo de 1648, e foi transformado en cidade o 5 de febreiro de 1842.\nFeito importante para foi a visita do emperador Pedro II do Brasil \u00e1 cidade en 1880, para marcar o comezo da construci\u00f3n do ferrocarril, que une Paranagu\u00e1 a Curitiba.\nLocalizaci\u00f3n.\nO municipio local\u00edzase no litoral do estado do Paran\u00e1, a 90\u00a0km da capital, Curitiba. As s\u00faas coordenadas xeogr\u00e1ficas son 25\u00b0 31' 15\" Sur i 48\u00b0 30' 34\" Oeste."}
{"id": "187438", "revid": "1888", "url": "https://gl.wikipedia.org/wiki?curid=187438", "title": "Xohan de Requeixo", "text": ""}
{"id": "187439", "revid": "5863", "url": "https://gl.wikipedia.org/wiki?curid=187439", "title": "Apucarana", "text": "Apucarana \u00e9 unha cidade do estado brasileiro de Paran\u00e1. A s\u00faa poboaci\u00f3n estimada o 2010 era de 120.884 habitantes.\nHistoria.\nA rexi\u00f3n de Apucarana foi colonizada a partir de 1930 pola Companhia Inglesa de Terras Norte do Paran\u00e1, a exemplo de Londrina e Maring\u00e1. En 1944 Apucarana foi elevada \u00e1 categor\u00eda de municipio.\nA s\u00faa \u00e9poca de maior \u00e9xito econ\u00f3mico foi nas d\u00e9cadas de 1940 a 1970, grazas \u00e1s actividades relacionadas coa madeira, o caf\u00e9 e o comercio de cereais.\nO declive das industrias madeireira e cafeteira levou ao desemprego a gran parte da poboaci\u00f3n rural asociadas a elas a partir de 1975. A recuperaci\u00f3n econ\u00f3mica comezou unha d\u00e9cada m\u00e1is tarde, co establecemento de industrias t\u00e9xtiles, as\u00ed como de servizos comerciais. Apucarana \u00e9 co\u00f1ecida como a capital brasileira das puchas.\nTurismo.\nOs principais lugares tur\u00edsticos de Apucarana son a Catedral de Nosa Se\u00f1ora de Lourdes, na praza Rui Barbosa, e o Parque Ecol\u00f3xico da Raposa."}
{"id": "187440", "revid": "34155", "url": "https://gl.wikipedia.org/wiki?curid=187440", "title": "Arapongas", "text": "Arapongas \u00e9 unha cidade do estado brasileiro de Paran\u00e1 fundada o 10 de outubro de 1947. A s\u00faa poboaci\u00f3n estimada o 2010 era de 104 161 habitantes.\nHistoria.\nLocalizado na rexi\u00f3n do Norte do Paran\u00e1, naceu por iniciativa da Compa\u00f1\u00eda de Terras Norte do Paran\u00e1, pioneira no poboamento da rexi\u00f3n. O seu fundador foi William de la Fonseca Brabason Davids, director da Compa\u00f1\u00eda de Terras Norte do Paran\u00e1, que na \u00e9poca da fundaci\u00f3n de Arapongas exerc\u00eda o cargo de Prefecto Municipal de Londrina. O 28 de setembro de 1935, Ren\u00ea Cellot e a s\u00faa filla estabelec\u00e9ronse nunha casa comercial no mesmo lugar onde hoxe se atopa o Banco Bradesco S/A (antigamente denominado Banco Brasileiro de Descontos S/A), na av. Arapongas. No mesmo ano foi aberto e vendido o primeiro lote agr\u00edcola \u00f3 agricultor brasileiro Floriano Freire.\nArapongas continuou sendo parte do territorio do municipio de Londrina ata o ano de 1943, cando foi creado o municipio de Rol\u00e2ndia, \u00f3 cal pasou a pertencer, pero desta volta como distrito xur\u00eddico, creado pola Lei n\u00ba 199 do 30 de decembro de 1943, que aprobou a nova divisi\u00f3n administrativa do Paran\u00e1. Pola lei n\u00ba 2 do 10 de outubro de 1947, o goberno crea o municipio de Arapongas separ\u00e1ndoo de Rol\u00e2ndia e elevando a s\u00faa sede \u00e1 categor\u00eda de cidade."}
{"id": "187441", "revid": "89787", "url": "https://gl.wikipedia.org/wiki?curid=187441", "title": "S\u00e3o Jos\u00e9 dos Pinhais", "text": "S\u00e3o Jos\u00e9 dos Pinhais \u00e9 unha cidade do estado brasileiro do Paran\u00e1. A s\u00faa poboaci\u00f3n estimada o 2010 era de 268.807 habitantes, o que a converte na segunda cidade m\u00e1is poboada da mesorexi\u00f3n, e en claro aumento, xa que o seu censo no ano 2000 era de 196.000 persoas.\nEconom\u00eda.\nA econom\u00eda da cidade est\u00e1 en pleno desenvolvemento, xirando en torno ao Aeroporto Internacional Afonso Pena, \u00e1 industria da automoci\u00f3n coa presenza de f\u00e1bricas de multinacionais como Audi ou Renault. Tam\u00e9n \u00e9 sede da rede de perfumes e cosm\u00e9ticos \"O boticario\".\nPese a estar moi pr\u00f3xima \u00e1 capital do estado, Curitiba, (apenas 10 quil\u00f3metros) o comercio da cidade \u00e9 totalmente aut\u00f3nomo."}
{"id": "187442", "revid": "22570", "url": "https://gl.wikipedia.org/wiki?curid=187442", "title": "Campo Largo", "text": "Campo Largo \u00e9 unha cidade do estado brasileiro de Paran\u00e1. A s\u00faa poboaci\u00f3n estimada no 2010 era de 112.486 habitantes. At\u00f3pase \u00f3 sueste do estadoestado e pertence \u00e1 Rexi\u00f3n Metropolitana de Curitiba.\nA sede ten unha temperatura media anual de 16,5\u00a0\u00b0C e na vexetaci\u00f3n do concello predomina a foresta ombr\u00f3fila mista. En relaci\u00f3n \u00e1 frota automobil\u00edstica, no 2009 foron contabilizados 46\u00a0011 veh\u00edculos. Cunha taxa de urbanizaci\u00f3n de 83,23%, o concello contaba, no 2009, con 97 establecementos de sa\u00fade. O seu \u00cdndice de Desenvolvemento Humano (IDH) \u00e9 de 0,774, considerando como medio en relaci\u00f3n co estado.\nA cidade de Campo Largo foi desmembrada de Curitiba na d\u00e9cada de 1870. A orixe da s\u00faa etimolox\u00eda est\u00e1 na xeograf\u00eda e denota a lonxitude dos horizontes da rexi\u00f3n na \u00e9poca da fundaci\u00f3n do concello. Os habitantes naturais do concello de Campo Largo son chamados \"campo-larguenses\".\n\u00c9 co\u00f1ecido como \"Capital da Lou\u00e7a\" por mor da produci\u00f3n e exportaci\u00f3n dese material. \u00c9 sede de empresas como a Incepa, Porcelana Schmidt, Germer e Lorenzetti cuxos produtos son co\u00f1ecidos internacionalmente. O concello \u00e9 a sede dunha das fontes de auga mineral, a Ouro Fino.\nO concello pos\u00fae os distritos de Bateias, Tr\u00eas C\u00f3rregos, S\u00e3o Silvestre e Ferraria, e subdivididos por 147 barrios, vivendas sociais e residenciais."}
{"id": "187443", "revid": "27249", "url": "https://gl.wikipedia.org/wiki?curid=187443", "title": "Se\u00f1or", "text": "Co top\u00f3nimo Se\u00f1or pod\u00e9monos referir a dous lugares de Galicia:"}
{"id": "187444", "revid": "98629", "url": "https://gl.wikipedia.org/wiki?curid=187444", "title": "Nightmare (\u00e1lbum)", "text": " \nNightmare \u00e9 o quinto \u00e1lbum de estudio da banda americana Avenged Sevenfold, este foi producido por Mike Elizondo e mesturado por Andy Wallace en Nova York. \u00c9 o \u00faltimo \u00e1lbum da banda no que o seu bater\u00eda The Rev puido participar.\nCaracter\u00edsticas.\nO 28 de decembro de 2009 atopan morto na s\u00faa casa de Huntington Beach (Estados Unidos) a James \"The Rev\" Sullivan, o que fora ata esa data o bater\u00eda da banda Avenged Sevenfold. Debido a isto, este non puido participar no proceso completo de gravaci\u00f3n do \u00e1lbum, mais conserv\u00e1ronse as gravaci\u00f3ns que o m\u00fasico fixera antes do seu falecemento, por iso, o \u00e1lbum conta con canci\u00f3ns coma \"Fiction\" (a cal rematou 3 d\u00edas antes da s\u00faa morte) cantadas por el. Trala perda, os demais membros decidiron pedir a Mike Portnoy de Dream Theater que susbtitu\u00edse a The Rev, xa que este \u00e9 o m\u00fasico que The Rev m\u00e1is admiraba e lle influ\u00edra \u00e1 hora de tocar.\nFinalmente rematan na primeira metade de 2010 o \u00e1lbum xunto a Mike Portnoy, e publ\u00edcase o 27 de xullo de 2010. A morte do seu membro influ\u00edu nas canci\u00f3ns, obtendo un \u00e1lbum escuro onde predomina a tem\u00e1tica da morte. A banda fala deste \u00e1lbum coma un \u00e1lbum dedicado \u00e1 morte de The Rev.\nCanci\u00f3ns.\nA versi\u00f3n Deluxe do \u00e1lbum cont\u00e9n ademais a canci\u00f3n \"Lost It All\" de duraci\u00f3n 3:56. Tam\u00e9n existen edici\u00f3ns limitadas do \u00e1lbum que conte\u00f1en a demo da canci\u00f3n \"Nightmare\" e as versi\u00f3ns instrumentais de t\u00f3dalas canci\u00f3ns.\nSinxelos.\nO 18 de maio de 2010 publican o primeiro single \"Nightmare\" como presentaci\u00f3n do \u00e1lbum. O segundo single \u00e9 \"Welcome to the Family\", publicado en outubro de 2010. En abril de 2011 publican como novo single \"So Far Away\" que conta cun v\u00eddeo dedicado ao falecido The Rev e que foi dirixido por Wayne Isham.\nO cuarto single \u00e9 publicado o 20 de setembro e \u00e9 unha versi\u00f3n non editada da canci\u00f3n \"Buried Alive\". Nun principio ata o fin do \"Uproar Tour\" (que levou \u00e1 banda de xira por t\u00f3dolos recunchos de Estados Unidos) non buscar\u00edan director para o novo v\u00eddeo, xa que pensaran en Rob Zombie mais este estaba moi ocupado na s\u00faa pr\u00f3xima pel\u00edcula, \"The Lords of Salem\". Tras rematar o \"Uproar Tour\" a banda comezou o \"Buried Alive Tour\" en norteam\u00e9rica e cambian de idea respecto ao v\u00eddeo. Os membros da banda piden aos fans que graven a actuaci\u00f3n da canci\u00f3n \"Buried Alive\" coas s\u00faas c\u00e1maras, no \u00faltimo concerto do tour que corresponde no \"KCXX Very Merry Xmas Party\" en Ontario (Canad\u00e1) o 17 de decembro de 2011, e despois publiquen os seus v\u00eddeos en YouTube, e estes ser\u00e1n utilizados para a realizaci\u00f3n do v\u00eddeo da mesma canci\u00f3n, o cal ser\u00e1 publicado o 1 de xaneiro de 2012."}
{"id": "187445", "revid": "98629", "url": "https://gl.wikipedia.org/wiki?curid=187445", "title": "Copa Breog\u00e1n", "text": "A Copa Breog\u00e1n \u00e9 un torneo de f\u00fatbol ga\u00e9lico de car\u00e1cter amigable e que enfronta ao equipo galego de Fillos de Breog\u00e1n (A Coru\u00f1a) cos Nemo Rangers (Cork), o equipo con mellor palmar\u00e9s de Irlanda.\nHistorio.\nO torneo naceu no 2011 froito do acordo de colaboraci\u00f3n entre os dous clubs realizado durante o mes de agosto dese mesmo ano durante a visita que os herculinos realizaron a Irlanda. A primeira edici\u00f3n celebrouse na cidade deportiva da Torre na Coru\u00f1a o d\u00eda 4 de setembro do 2011. Nesta primeira edici\u00f3n, o conxunto galego enfrontouse a un dos equipos filiais do Nemo Rangers, dada a enorme superioridade existente entre os dous equipos, mais ao final impux\u00e9ronse os irlandeses na recta final por un axustado 26-30, con 7 goles e 5 puntos para os galegos fronte aos 6 goles e 12 puntos dos irlandeses. Est\u00e1 previsto que a segunda edici\u00f3n da Copa Breog\u00e1n sexa organizada polos Nemo Rangers en Cork no 2012, coa intenci\u00f3n de alternar a sede cada ano.\nO trofeo.\nO trofeo consiste nunha Torre de H\u00e9rcules de Sargadelos, que foi doada polo Instituto de Estudos Irlandeses Amergin na primeira edici\u00f3n."}
{"id": "187446", "revid": "85894", "url": "https://gl.wikipedia.org/wiki?curid=187446", "title": "Deira, Cesp\u00f3n, Boiro", "text": "Deira \u00e9 un lugar da parroquia de Cesp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 17 habitantes (11 homes e 6 mulleres)."}
{"id": "187447", "revid": "85894", "url": "https://gl.wikipedia.org/wiki?curid=187447", "title": "Ferreiros, Cesp\u00f3n, Boiro", "text": "Ferreiros \u00e9 un lugar da parroquia de Cesp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 182 habitantes (81 homes e 101 mulleres)."}
{"id": "187448", "revid": "85894", "url": "https://gl.wikipedia.org/wiki?curid=187448", "title": "Lamas, Cesp\u00f3n, Boiro", "text": "Lamas \u00e9 un lugar da parroquia de Cesp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 32 habitantes (18 homes e 14 mulleres).\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "187449", "revid": "85894", "url": "https://gl.wikipedia.org/wiki?curid=187449", "title": "Fontecova, Cesp\u00f3n, Boiro", "text": "Fontecova \u00e9 un lugar da parroquia de Cesp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 11 habitantes (4 homes e 7 mulleres)."}
{"id": "187450", "revid": "85894", "url": "https://gl.wikipedia.org/wiki?curid=187450", "title": "O Guilleiro, Cesp\u00f3n, Boiro", "text": "O Guilleiro \u00e9 un lugar da parroquia de Cesp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 31 habitantes (14 homes e 17 mulleres)."}
{"id": "187451", "revid": "85894", "url": "https://gl.wikipedia.org/wiki?curid=187451", "title": "A Igrexa, Cesp\u00f3n, Boiro", "text": "A Igrexa \u00e9 un lugar da parroquia de Cesp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 56 habitantes (30 homes e 26 mulleres).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "187452", "revid": "85894", "url": "https://gl.wikipedia.org/wiki?curid=187452", "title": "O Louri\u00f1o, Cesp\u00f3n, Boiro", "text": "O Louri\u00f1o \u00e9 un lugar da parroquia de Cesp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 42 habitantes (20 homes e 22 mulleres)."}
{"id": "187453", "revid": "1131", "url": "https://gl.wikipedia.org/wiki?curid=187453", "title": "Louri\u00f1o", "text": "O top\u00f3nimo galego Louri\u00f1o pode referirse a:"}
{"id": "187457", "revid": "56817", "url": "https://gl.wikipedia.org/wiki?curid=187457", "title": "Son Gohanda (av\u00f3)", "text": " \u00e9 un personaxe da serie anime e do manga \"Dragon Ball\". \u00c9 o av\u00f3 adoptivo de Son Goku, e na s\u00faa xuventude foi o alumno n\u00famero un do Mestre Mutenroi xunto a Gy\u016bma\u014d. Son Goku, na s\u00faa honra, p\u00faxolle de nome \u00f3 seu primeiro fillo Son Gohanda.\n\"Son Gohanda\" vese como un vello con bigote branco, viste unha camisa de estilo chin\u00e9s de cor laranxa con c\u00edrculos amarelos e mangas negras, ademais leva un chapeu de cor verde cunha esfera branca na punta. Cando volve \u00e1 Terra grazas a Uranai Baba, emprega unha m\u00e1scara de kitsune branca para non ser reco\u00f1ecido.\nEncontrou a Son Goku nunha c\u00e1psula espacial cando este chegou \u00e1 Terra. Tratou de coidalo e educalo, pero \u00f3 comezo Goku era malvado, a\u00ednda as\u00ed non abandonou, ata o d\u00eda en que Goku caeu e golpeou a cachola. Dende ese intre cambioulle a actitude agresiva, e Son Gohanda converteuse no seu av\u00f3. Unha noite, e tras sa\u00edr a l\u00faa chea, Goku transformouse en \"\u014czaru\", un xigantesco simio, e Son Gohanda morre. Na saga de \"Uranai Baba\", Goku debe enfrontarse a el para que ela lle revele a localizaci\u00f3n da \u00faltima das B\u00f3las do Drag\u00f3n. \u00d3 final do anime \"Dragon Ball\" aparece cando Goku e Chichi van \u00f3 \"Hakkero\" para salvar o castelo de \"Gy\u016bma\u014d\". Son Gohanda axudaba a protexer ese recinto sagrado."}
{"id": "187458", "revid": "98629", "url": "https://gl.wikipedia.org/wiki?curid=187458", "title": "Tou Pai Pai", "text": " \u00e9 un personaxe da serie anime e do manga \"Dragon Ball\". \u00c9 un asasino e o irm\u00e1n m\u00e1is novo de Mestre Corvo; era moi admirado por Ten Shin Han cando so\u00f1aba con chegar a ser un gran asasino como el. Aparece por primeira vez \u00f3 ser contratado polo Ex\u00e9rcito Red Ribbon para eliminar a Son Goku. O seu aspecto \u00e9 o dun home de aparencia oriental co cabelo negro nunha trenza e con bigote, viste roupa de estilo oriental rosa e co kanji no peito e \"Kill You\" (\u00abM\u00e1tote\u00bb en ingl\u00e9s) nas costas. Naceu no ano 459 da Cronolox\u00eda de Dragon Ball. Ten unha altura de 178\u00a0cm. e un peso de 70 quilos.\nAparece inicialmente co Comandante Red, onde matou o Xeneral Blue con tan s\u00f3 un golpe na testa coa lingua. No seu primeiro ataque a Goku, derr\u00f3tao e cre matalo, pero este s\u00e1lvase grazas a que o seu ataque golpea nunha das \"B\u00f3las do Drag\u00f3n\" que levaba baixo a roupa. Cando Tou Pai Pai volve para rematar a Goku, non pode con el e \u00e9 derrotado, xa que Goku visitara \u00f3 mestre gato Kar\u00edn e bebera a auga sagrada. \u00d3 saberse vencido, Tou Pai Pai pide desculpas a Goku, soamente para que este se confiase e guindarlle unha granada, pero este dec\u00e1tase e pat\u00e9aa cara o asasino, quen aparentemente morre pola explosi\u00f3n. Por\u00e9n, no 23\u00b0 Campionato Mundial das Artes Marciais volve a aparecer reconstru\u00eddo como un cyborg e esta vez \u00e9 derrotado por Ten Shin Han que abandona \u00f3 Mestre Corvo para irse \u00e1 escola do Mestre Mutenroi.\nNo anime, Tou Pai Pai apareceu de novo na saga de C\u00e9lula contratado por un millonario para que defendera a s\u00faa fortaleza constru\u00edda para protexerse de C\u00e9lulla. Os poboadores do lugar pagaban grandes sumas de cartos por ser aceptados no devandito refuxio. Por orde do seu patr\u00f3n, enfrontouse a un veterano loitador de artes marciais que se revelou contra o magnate porque os seus esbirros estaban a piques de matar \u00e1 s\u00faa neta, pero cando \u00eda liquidalo co seu Dodonpa, tivo que enfrontarse con Son Gohanda, e preferiu fuxir \u00f3 decatarse que este era fillo de Son Goku.\nNoutro cap\u00edtulo da mesma saga, Tou traballa para un g\u00e1nster reunindo as B\u00f3las do Drag\u00f3n, a\u00ednda que m\u00e1is tarde aparece Goku e o famoso asasino, tras rexeitar loitar contra el, proponlle completar unha especie de crebacabezas mentres escapan. Tras resolvelo enigma, Goku vai na s\u00faa busca, local\u00edzaos rapidamente e dir\u00edxese cara a s\u00faa situaci\u00f3n por medio da Transmisi\u00f3n Instant\u00e1nea e p\u00eddelle as b\u00f3las. Estes entr\u00e9ganllas sen opo\u00f1er resistencia, e logo diso nunca m\u00e1is volve aparecer."}
{"id": "187459", "revid": "22570", "url": "https://gl.wikipedia.org/wiki?curid=187459", "title": "\u014czaru", "text": "O \u00e9 unha habilidade especial dalg\u00fans personaxes do manga e anime \"Dragon Ball\". Esta habilidade perm\u00edtelles \u00f3s \"Guerreiros do espazo\" converterse nun simio xigante se se expo\u00f1en \u00e1 luz da l\u00faa chea, o cal multiplica o seu poder dez veces.\nCondici\u00f3ns para a transformaci\u00f3n.\nEsta transformaci\u00f3n s\u00f3 pode ser realizada polos pertencentes \u00e1 raza \"Saiyan\", ou ben h\u00edbridos de primeira xeraci\u00f3n de \"saiyan\" e humano. A luz da l\u00faa chea emite unhas ondas chamadas \"Bruits\", produto do reflexo da luz do Sol, de m\u00e1is de 17 mill\u00f3ns de Zenoes, e se estas ondas entran polos ollos, producen unha reacci\u00f3n na cola e comeza o cambio. Se esta \u00e9 cortada ou foi amputada no momento da exposici\u00f3n dos raios, non chegar\u00e1 a producirse a metamorfose; se se lle corta a un \"\u014czaru\" a s\u00faa cola, este volve \u00f3 estado normal, e outra estratexia seria destru\u00edr a L\u00faa.\nAlg\u00fans guerreiros do espazo, como \"Vexeta\" e \"Turles\" co\u00f1ecen unha t\u00e9cnica chamada \"Power Ball\" que imita a mesma intensidade da luz da l\u00faa, o que produce a conversi\u00f3n na fase \"\u014czaru\" dos \"Saiyan\" que est\u00e1n arredor, este ataque \u00e9 perigoso e foi comunmente empregado polos antigos na conquista do espazo, nos lugares onde non hab\u00eda l\u00faa, pois t\u00f3dolos guerreiros eran convertidos en \"\u014czaru\" para conquistar axi\u00f1a os planetas desexados."}
{"id": "187460", "revid": "27155", "url": "https://gl.wikipedia.org/wiki?curid=187460", "title": "Carbono anom\u00e9rico", "text": ""}
{"id": "187461", "revid": "27155", "url": "https://gl.wikipedia.org/wiki?curid=187461", "title": "Anomerizaci\u00f3n", "text": ""}
{"id": "187462", "revid": "5863", "url": "https://gl.wikipedia.org/wiki?curid=187462", "title": "San Marti\u00f1o de Ombreiro", "text": ""}
{"id": "187463", "revid": "56817", "url": "https://gl.wikipedia.org/wiki?curid=187463", "title": "Primeira Liga 2010/11", "text": "A tempada 2010\u201311 da Primeira Liga (por motivos de patrocinio Liga ZON Sagres) foi a 77\u00aa edici\u00f3n da m\u00e1xima competici\u00f3n ligueira de f\u00fatbol en Portugal. O defensor do t\u00edtulo era o Benfica, pero o equipo que acadou a vitoria final no torneo foi o Porto, por 25\u00aa vez na s\u00faa historia. O bal\u00f3n oficial foi o Adidas Jabulani.\nClasificaci\u00f3n.\n ||rowspan=8 style=\"background-color:white;\"|\nResultados.\n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n "}
{"id": "187469", "revid": "22570", "url": "https://gl.wikipedia.org/wiki?curid=187469", "title": "Primeira Liga 2009/10", "text": "A tempada 2009\u201310 da Primeira Liga (por motivos de patrocinio Liga Sagres) foi a 76\u00aa edici\u00f3n da m\u00e1xima competici\u00f3n ligueira de f\u00fatbol en Portugal. Empezou o 16 de agosto de 2009 e rematou o 9 de maio de 2010. O defensor do t\u00edtulo era o Porto, pero o equipo que acadou a vitoria final no torneo foi o Benfica, por 32\u00aa vez na s\u00faa historia.\nClasificaci\u00f3n.\n&lt;br&gt;"}
{"id": "187472", "revid": "89787", "url": "https://gl.wikipedia.org/wiki?curid=187472", "title": "Carlos Jos\u00e9 Blanco Smith", "text": "Carlos Jos\u00e9 Blanco Smith nado en Australia o 18 de febreiro de 1985, \u00e9 un xogador galego de rugby, m\u00e1is co\u00f1ecido como Carlos Blanco. Xogou no Vigo Rugby Club na posici\u00f3n de centro entre 2010 e 2013, e foi internacional coa Selecci\u00f3n de rugby de Espa\u00f1a.\nCarreira deportiva.\nNo 2005 quedou subcampi\u00f3n do mundo coa Selecci\u00f3n de rugby de Australia no mundial xuvenil disputado en Sur\u00e1frica, caendo na final fronte \u00e1 Selecci\u00f3n de rugby de Nova Zelandia xuvenil na que xogaba o seu actual compa\u00f1eiro no Vigo Rugby Club, Riki Tukaki.\nNo ano 2010 rematou os seus estudos e deixou a s\u00faa Australia natal, chegando a Galicia, terra do seu pai, coa intenci\u00f3n de ensinar Lingua inglesa ou xogar \u00f3 rugby, asinando \u00f3 final co Vigo Rugby Club. A\u00ednda en 2010, a pesar de xogar nun equipo de Divisi\u00f3n de Honra B, Carlos Blanco foi chamado para xogar coa selecci\u00f3n espa\u00f1ola de rugby a 7 nun torneo de Sri Lanka. Dende ent\u00f3n \u00e9 un xogador fixo na selecci\u00f3n espa\u00f1ola. Poucos meses despois, tam\u00e9n foi chamado para xogar coa selecci\u00f3n de rugby absoluta, coa que debutou o 19 de marzo de 2011.\nCo Vigo Rugby Club, Carlos Blanco acadou na tempada 2010-11 o primeiro ascenso \u00e1 Divisi\u00f3n de Honra na historia do rugby galego, as\u00ed como a Copa Xunta 2011.\nNa tempada 2012/13 Carlos Blanco disputou as Series Mundiais de Sevens e apenas xogou co Vigo Rugby Club. \u00d3 remate desa tempada deixou tanto a selecci\u00f3n como o club para regresar a Australia."}
{"id": "187478", "revid": "22570", "url": "https://gl.wikipedia.org/wiki?curid=187478", "title": "Primeira Liga 2008/09", "text": "A tempada 2008\u201309 da Primeira Liga (por motivos de patrocinio Liga Sagres) foi a 75\u00aa edici\u00f3n da m\u00e1xima competici\u00f3n ligueira de f\u00fatbol en Portugal. Empezou o 22 de agosto de 2008 e rematou o 24 de maio de 2009. O defensor do t\u00edtulo era o Porto, que a s\u00faa vez foi o campi\u00f3n desta edici\u00f3n, por 24\u00aa vez na s\u00faa historia."}
{"id": "187481", "revid": "22570", "url": "https://gl.wikipedia.org/wiki?curid=187481", "title": "Primeira Liga 2007/08", "text": "A tempada 2007\u201308 da Primeira Liga (por motivos de patrocinio BWIN Liga) foi a 74\u00aa edici\u00f3n da m\u00e1xima competici\u00f3n ligueira de f\u00fatbol en Portugal. Empezou o 17 de agosto de 2007 e rematou o 11 de maio de 2008. O defensor do t\u00edtulo era o Porto, que a s\u00faa vez foi o campi\u00f3n desta edici\u00f3n, por 23\u00aa vez na s\u00faa historia."}
{"id": "187483", "revid": "22570", "url": "https://gl.wikipedia.org/wiki?curid=187483", "title": "Liga de Honra 2009/10", "text": "A tempada 2009\u201310 da Liga de Honra (por motivos de patrocinio Liga Vitalis) foi a 20\u00aa edici\u00f3n da segunda competici\u00f3n ligueira de f\u00fatbol en Portugal. Empezou o 13 de agosto de 2009 e rematou o 9 de maio de 2010. O campi\u00f3n foi o Beira-Mar.\nResultados.\n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n "}
{"id": "187485", "revid": "56817", "url": "https://gl.wikipedia.org/wiki?curid=187485", "title": "Liga de Honra 2010/11", "text": "A tempada 2010\u201311 da Liga de Honra (por motivos de patrocinio Liga Orangina) foi a 21\u00aa edici\u00f3n da segunda competici\u00f3n ligueira de f\u00fatbol en Portugal. O campi\u00f3n foi o Gil Vicente. O bal\u00f3n oficial foi o Adidas Jabulani.\nCambios na tempada 2010\u201311.\nEquipos descendidos da Primeira Liga 2009\u201310\nEquipos ascendidos \u00e1 Primeira Liga 2010\u201311\nEquipos ascendidos da Segunda Divis\u00e3o 2009\u201310\nEquipos descendidos \u00e1 Segunda Divis\u00e3o 2010\u201311\nClasificaci\u00f3n.\n \nResultados.\n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n "}
{"id": "187486", "revid": "88215", "url": "https://gl.wikipedia.org/wiki?curid=187486", "title": "Segunda Liga", "text": "A Segunda Liga (por raz\u00f3ns de patrocinio, Ledman LigaPro) \u00e9 o segundo nivel do f\u00fatbol portugu\u00e9s. Est\u00e1 formada por 22 equipos e os dous primeiros ascenden \u00e1 Primeira Liga, mentres que os dous \u00faltimos equipos descenden ao Campeonato de Portugal. Foi creada en 1990 coa denominaci\u00f3n de Segunda Divis\u00e3o de Honra.\nAt\u00e9 a tempada 2004\u201305, ao final do campionato, os tres primeiros clasificados ascend\u00edan \u00e1 Primeira Liga, sendo substitu\u00eddos polos tres \u00faltimos clasificados desta. A partir da seguinte tempada reduc\u00edronse a dous os equipos que ascend\u00edan e descend\u00edan."}
{"id": "187487", "revid": "12452", "url": "https://gl.wikipedia.org/wiki?curid=187487", "title": "Liga Orangina", "text": ""}
{"id": "187488", "revid": "12452", "url": "https://gl.wikipedia.org/wiki?curid=187488", "title": "Liga Vitalis", "text": ""}
{"id": "187489", "revid": "98629", "url": "https://gl.wikipedia.org/wiki?curid=187489", "title": "Liga de Honra 2011/12", "text": "A tempada 2011\u201312 da Liga de Honra (por motivos de patrocinio Liga Orangina) foi a 22\u00aa edici\u00f3n da segunda competici\u00f3n ligueira de f\u00fatbol en Portugal. Iniciouse o 21 de agosto de 2011 e finalizou o 13 de maio de 2012. O campi\u00f3n foi o Estoril-Praia.\nCambios na tempada 2011\u201312.\nEquipos descendidos da Primeira Liga 2010\u201311\nEquipos ascendidos \u00e1 Primeira Liga 2011\u201312\nEquipos ascendidos da Segunda Divis\u00e3o 2010\u201311\nEquipos descendidos \u00e1 Segunda Divis\u00e3o 2011\u201312\nResultados.\n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n "}
{"id": "187490", "revid": "23204", "url": "https://gl.wikipedia.org/wiki?curid=187490", "title": "Primeira Liga 2011/12", "text": "A tempada 2011\u201312 da Primeira Liga (por motivos de patrocinio Liga ZON Sagres) \u00e9 a 78\u00aa edici\u00f3n da m\u00e1xima competici\u00f3n ligueira de f\u00fatbol en Portugal. Empezou o 14 de agosto\u00a0de 2011 e finalizou o 13 de maio de 2012. O defensor do t\u00edtulo era o Porto, que tam\u00e9n resultou campi\u00f3n.\nClasificaci\u00f3n.\n&lt;br&gt;"}
{"id": "187491", "revid": "56817", "url": "https://gl.wikipedia.org/wiki?curid=187491", "title": "Full of Life", "text": "Full of Life pode referirse a:"}
{"id": "187492", "revid": "1131", "url": "https://gl.wikipedia.org/wiki?curid=187492", "title": "Est\u00e1dio da Luz", "text": "O Est\u00e1dio da Luz (oficialmente chamado \"Est\u00e1dio do Sport Lisboa e Benfica\") \u00e9 un estadio de f\u00fatbol portugu\u00e9s localizado en Lisboa. Serve de local\u00eda ao Sport Lisboa e Benfica.\nFoi sede de varios partidos durante a Eurocopa de f\u00fatbol 2004, inclu\u00edndo a final. O estadio foi totalmente reconstru\u00eddo para o torneo sendo inaugurado en outubro de 2003, alcanzando a s\u00faa capacidade actual de 66.147 espectadores.\nO 7 de xullo de 2007 d\u00e9ronse a co\u00f1ecer neste estadio as Novas sete marabillas do mundo.\nEurocopa 2004.\nPartidos.\nO Est\u00e1dio da Luz albergou durante o campionato cinco encontros: tres encontros da fase de grupos, correspondentes aos grupos A e B, un de cuartos de final e a final. Os partidos foron os seguintes:"}
{"id": "187494", "revid": "111586", "url": "https://gl.wikipedia.org/wiki?curid=187494", "title": "Heban", "text": "Heban \u00e9 unha obra literaria de Ryszard Kapu\u015bci\u0144ski, escrita en lingua polaca e publicada en 1998. A obra foi traducida a diversas linguas, como o portugu\u00e9s (\"\u00c9bano, febre africana\", 2001), ingl\u00e9s (\"The Shadow of the Sun\", 2001), o castel\u00e1n (\"\u00c9bano\", 2000) ou o catal\u00e1n (\"Eben\", 2006).\nCaracter\u00edsticas.\nA obra componse de 29 relatos, ordenados de forma cronol\u00f3xica. Narra en primeira persoa as peripecias do autor mentres traballou como xornalista en \u00c1frica entre 1957 e a d\u00e9cada de 1990. A obra est\u00e1 formada por un conxunto de 29 relatos escritos ao longo do tempo, formando unha visi\u00f3n da xeograf\u00eda f\u00edsica e humana do continente negro, amais dun retrato do propio autor. Vaise relatando o proceso hist\u00f3rico vivido desde a esperanzadora descolonizaci\u00f3n a mediados do s\u00e9culo XX, at\u00e9 as guerras e fames vividas na \u00faltima d\u00e9cada.\nSendo consciente da culpabilidade da herdanza colonial europea, non deixa de relatar os numerosos problemas das sociedades africanas e de criticar os conflitos dos seus gobernos. "}
{"id": "187495", "revid": "98629", "url": "https://gl.wikipedia.org/wiki?curid=187495", "title": "Paolo Maldini", "text": "Paolo Cesare Maldini, nado o 26 de xu\u00f1o de 1968 en Mil\u00e1n, \u00e9 un exfutbolista italiano. Xogaba de defensa e foi internacional coa selecci\u00f3n italiana."}
{"id": "187496", "revid": "56817", "url": "https://gl.wikipedia.org/wiki?curid=187496", "title": "LoveGame", "text": "\"LoveGame\" \u00e9 unha canci\u00f3n interpretada pola cantante estadounidense Lady Gaga, escrita por Gaga e RedOne e producida por RedOne. A canci\u00f3n est\u00e1 inclu\u00edda no seu primeiro \u00e1lbum de estudio \"The Fame\", e foi lanzada como cuarto sinxelo do \u00e1lbum."}
{"id": "187498", "revid": "865", "url": "https://gl.wikipedia.org/wiki?curid=187498", "title": "Fountains of Wayne", "text": "Fountains of Wayne \u00e9 unha banda estadounidense de power pop formada en Nova York en 1996. Os seus membros fundadores foron Chris Collingwood, Adam Schlesinger, Jody Porter e Brian Young. A banda publicou seis \u00e1lbums entre os anos 1996 e 2011, antes de disolverse en 2013. \nSchlesinger morreu de complicaci\u00f3n da COVID-19 o 1 de abril de 2020, e os membros supervevintes da banda reun\u00edronse para realizar un concerto en li\u00f1a como tributo a Schlesinger o 22 de abril dese ano."}
{"id": "187499", "revid": "56817", "url": "https://gl.wikipedia.org/wiki?curid=187499", "title": "Maps", "text": "\"Maps\" \u00e9 unha canci\u00f3n da banda estadounidense de indie rock Yeah Yeah Yeahs, editada como sinxelo do seu \u00e1lbum \"Fever to Tell\" o 10 de febreiro do 2004. O tema trata a relaci\u00f3n entre o l\u00edder de Liars Angus Andrew e a cantante de Yeah Yeah Yeahs Karen O; o t\u00edtulo realmente \u00e9 un acr\u00f3nimo das palabras \"My Angus Please Stay\". A canci\u00f3n acadou o n\u00famero 9 na lista da \"Billboard\" \"Hot Modern Rock\" e foi inclu\u00edda no videoxogo \"Rock Band\"."}
{"id": "187500", "revid": "1888", "url": "https://gl.wikipedia.org/wiki?curid=187500", "title": "Ulysses Simpson Grant", "text": ""}
{"id": "187501", "revid": "85894", "url": "https://gl.wikipedia.org/wiki?curid=187501", "title": "Nine, Cesp\u00f3n, Boiro", "text": "Nine \u00e9 un lugar da parroquia de Cesp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 212 habitantes (98 homes e 114 mulleres)."}
{"id": "187502", "revid": "85894", "url": "https://gl.wikipedia.org/wiki?curid=187502", "title": "Pazos, Cesp\u00f3n, Boiro", "text": "Pazos \u00e9 un lugar da parroquia de Cesp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 50 habitantes (23 homes e 27 mulleres)."}
{"id": "187503", "revid": "85894", "url": "https://gl.wikipedia.org/wiki?curid=187503", "title": "Quinteiro, Cesp\u00f3n, Boiro", "text": "Quinteiro \u00e9 un lugar da parroquia de Cesp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE\u00a02013) ten 100 habitantes (53 homes e 47 mulleres)."}
{"id": "187504", "revid": "85894", "url": "https://gl.wikipedia.org/wiki?curid=187504", "title": "Reboredo, Cesp\u00f3n, Boiro", "text": "Reboredo \u00e9 un lugar da parroquia de Cesp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 111 habitantes (55 homes e 56 mulleres)."}
{"id": "187505", "revid": "85894", "url": "https://gl.wikipedia.org/wiki?curid=187505", "title": "San Roque, Cesp\u00f3n, Boiro", "text": "San Roque \u00e9 un lugar da parroquia de Cesp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 123 habitantes (60 homes e 63 mulleres)."}
{"id": "187506", "revid": "85894", "url": "https://gl.wikipedia.org/wiki?curid=187506", "title": "Sandrenzo, Cesp\u00f3n, Boiro", "text": "Sandrenzo \u00e9 un lugar da parroquia de Cesp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 149 habitantes (74 homes e 75 mulleres)."}
{"id": "187507", "revid": "85894", "url": "https://gl.wikipedia.org/wiki?curid=187507", "title": "Sar, Cesp\u00f3n, Boiro", "text": "Sar \u00e9 un lugar da parroquia de Cesp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 44 habitantes (22 homes e 22 mulleres)."}
{"id": "187508", "revid": "85894", "url": "https://gl.wikipedia.org/wiki?curid=187508", "title": "Soutonovo, Cesp\u00f3n, Boiro", "text": "Soutonovo \u00e9 un lugar da parroquia de Cesp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE\u00a02013) ten 8 habitantes (3 homes e 5 mulleres)."}
{"id": "187509", "revid": "56817", "url": "https://gl.wikipedia.org/wiki?curid=187509", "title": "Soutonovo", "text": "Co top\u00f3nimo Soutonovo podemonos referir a:"}
{"id": "187510", "revid": "85894", "url": "https://gl.wikipedia.org/wiki?curid=187510", "title": "Treites, Cesp\u00f3n, Boiro", "text": "Treites \u00e9 un lugar da parroquia de Cesp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 122 habitantes (60 homes e 62 mulleres)."}
{"id": "187511", "revid": "85894", "url": "https://gl.wikipedia.org/wiki?curid=187511", "title": "O Valado, Cesp\u00f3n, Boiro", "text": "O Valado \u00e9 un lugar da parroquia de Cesp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 25 habitantes (10 homes e 15 mulleres)."}
{"id": "187512", "revid": "85894", "url": "https://gl.wikipedia.org/wiki?curid=187512", "title": "Valmaior, Cesp\u00f3n, Boiro", "text": "Valmaior \u00e9 un lugar da parroquia de Cesp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 44 habitantes (21 homes e 23 mulleres)."}
{"id": "187513", "revid": "85894", "url": "https://gl.wikipedia.org/wiki?curid=187513", "title": "Vilari\u00f1o, Cesp\u00f3n, Boiro", "text": "Vilari\u00f1o \u00e9 un lugar da parroquia de Cesp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 222 habitantes (104 homes e 118 mulleres)."}
{"id": "187514", "revid": "89787", "url": "https://gl.wikipedia.org/wiki?curid=187514", "title": "Ignacio Guti\u00e9rrez M\u00fcller", "text": "Ignacio Guti\u00e9rrez M\u00fcller, nado en Rosario (Arxentina) o 19 de xullo de 1986, \u00e9 un xogador de rugby, m\u00e1is co\u00f1ecido como Nacho M\u00fcller. Xoga nas posici\u00f3ns de apertura, centro ou zagueiro, e \u00e9 internacional coa Selecci\u00f3n de rugby de Espa\u00f1a dende o 3 de febreiro de 2007, tam\u00e9n ten defendido as cores da Selecci\u00f3n de rugby de Galicia cando xogaba no Vigo Rugby Club.\nTraxectoria.\nNa s\u00faa idade infantil xogou no Sporting de Mar del Plata, na Arxentina. Con 15 anos chegou a Galicia co seu irm\u00e1n Alejandro (tam\u00e9n xogador, un ano e medio m\u00e1is novo) e un\u00edronse \u00f3 Vigo Rugby Club. Xa no seu primeiro ano no equipo vigu\u00e9s ga\u00f1aron a liga xuvenil. Nos seguintes anos Nacho M\u00fcller pasou por t\u00f3dalas categor\u00edas inferiores da selecci\u00f3n espa\u00f1ola, dende sub-17 a sub-20.\nNo ano 2007 asinou un contrato co Club de Rugby El Salvador para xogar por vez primeira na Divisi\u00f3n de Honra, debutando fronte o FC Barcelona. Co equipo \"chamizo\" acadou o campionato de liga na tempada 2007-08 e o subcampionato na tempada 2008-09, as\u00ed como o subcampionato na Copa do Rei en 2008. Ademais das competici\u00f3ns nacionais, co CR El Salvador Nacho M\u00fcller competiu na European Challenge Cup (2\u00aa competici\u00f3n continental de clubs) xogando 10 encontros, 6 deles na tempada 2007-08 (4 como titular) e outros 4 encontros na tempada 2008-09 (os 4 como titular).\nEn 2009 os dous irm\u00e1ns Guti\u00e9rrez M\u00fcller mud\u00e1ronse \u00f3 outro equipo de Valladolid, o Valladolid RAC, equipo no que xogan actualmente. Con este equipo Nacho M\u00fcller ga\u00f1ou a Copa do Rei en 2010, e foi finalista en 2011. \u00d3 mesmo tempo, en 2009 foi chamado para disputar a European Challenge Cup defendendo nun s\u00f3 encontro (como suplente) as cores do Olympus XV, equipo creado pola FER para competir nese torneo.\nNo ver\u00e1n de 2011, despois do ascenso a Divisi\u00f3n de Honra do Vigo Rugby Club por primeira vez na s\u00faa historia, falouse da volta de Nacho Guti\u00e9rrez M\u00fcller \u00f3 seu antigo equipo, pero finalmente non foi tal, xa que o xogador renovou o seu contrato co conxunto \"quesero\"."}
{"id": "187515", "revid": "56817", "url": "https://gl.wikipedia.org/wiki?curid=187515", "title": "Valmaior", "text": "Co top\u00f3nimo Valmaior pod\u00e9monos referir a:"}
{"id": "187516", "revid": "89787", "url": "https://gl.wikipedia.org/wiki?curid=187516", "title": "A filla das ondas", "text": "A filla das ondas \u00e9 unha obra literaria de Fina Casalderrey, publicada en 1999 polo concello de Pontevedra, con ilustraci\u00f3ns de Xos\u00e9 Chavete. \u00c9 unha obra de literatura infantil e xuvenil.\nTrama.\nFroiaz \u00e9 un neno que se acaba de mudar a Pontevedra xunto co sei pai e a s\u00faa nai. Vive fronte \u00e1 capela da Peregrina, e escr\u00edbelle ao seu amigo que non lle gusta a cidade.\n\u00c9 a noite de San Xo\u00e1n, e hai l\u00faa chea. Tras escoitar unha voz cantar, asomouse \u00e1 vent\u00e1 e viu unha nena xogando, que o animou a baixar. A nena, Mari\u00f1a, l\u00e9vao de paseo pola cidade. Mari\u00f1a \u00e9 quen de transportalo a trav\u00e9s do espazo e do tempo, e de facelo invisible se lle d\u00e1 a man. Por\u00e9n, Mari\u00f1a debe mollarse cada pouco tempo con auga salgada, pois \u00e9 unha serea, e se non o fai converterase nunha pedra.\nNo paseo, co\u00f1ecen ao loro Ravachol e ao seu propietario, Perfecto Feijoo. Despois pasan pola praza da Ferrer\u00eda e polo convento de San Francisco, onde est\u00e1 soterrado Paio G\u00f3mez Chari\u00f1o. Pasan por diante do museo de Pontevedra e pola praza da Verdura, onde se instalou en 1888 a f\u00e1brica de luz. Tam\u00e9n pasan polo Teatro Principal e co\u00f1ecen a Castelao, Alexandre B\u00f3veda, Casto Sampedro, Manuel Quiroga e Benito Soto. Finalmente, pasan a car\u00f3n da Bas\u00edlica de Santa Mar\u00eda, e falan de Col\u00f3n e do barrio da Moureira.\nNarraci\u00f3n.\nA obra conta con dous personaxes imaxinarios, un neno humano e unha nena filla do Mar e da R\u00eda. Amais, conta con m\u00faltiples personaxes reais de diversas \u00e9pocas de Pontevedra. Est\u00e1 en terceira persoa con narrador omnisciente.\nIncl\u00fae numerosas ilustraci\u00f3ns a cor de Jos\u00e9 Chavete."}
{"id": "187518", "revid": "89787", "url": "https://gl.wikipedia.org/wiki?curid=187518", "title": "Associa\u00e7\u00e3o Naval 1\u00ba de Maio", "text": "O Associa\u00e7\u00e3o Naval 1\u00ba de Maio, co\u00f1ecido comunmente como Naval, \u00e9 un club de f\u00fatbol portugu\u00e9s de Figueira da Foz. Fundouse en 1893 e compite no Campeonato Nacional de Seniores. Xoga os seus partidos no Est\u00e1dio Municipal Jos\u00e9 Bento Pessoa, con capacidade para 12.630 espectadores."}
{"id": "187519", "revid": "895", "url": "https://gl.wikipedia.org/wiki?curid=187519", "title": "Naval 1\u00ba de Maio", "text": ""}
{"id": "187520", "revid": "85894", "url": "https://gl.wikipedia.org/wiki?curid=187520", "title": "A Igrexa, Cures, Boiro", "text": "A Igrexa \u00e9 un lugar da parroquia de Cures no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 24 habitantes (11 homes e 13 mulleres).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "187521", "revid": "85894", "url": "https://gl.wikipedia.org/wiki?curid=187521", "title": "A Igrexa, Macenda, Boiro", "text": "A Igrexa \u00e9 un lugar da parroquia de Macenda no concello coru\u00f1\u00e9s de Boiro na comarca do Barbanza. Segundo o padr\u00f3n municipal (INE 2013) non ten ning\u00fan habitante.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "187522", "revid": "85894", "url": "https://gl.wikipedia.org/wiki?curid=187522", "title": "Insua Chan, Macenda, Boiro", "text": "Insua Chan \u00e9 un lugar da parroquia de Macenda no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 22 habitantes (7 homes e 15 mulleres)."}
{"id": "187523", "revid": "81969", "url": "https://gl.wikipedia.org/wiki?curid=187523", "title": "Leix\u00f5es Sport Club", "text": "O Leix\u00f5es Sport Club, co\u00f1ecido comunmente como Leix\u00f5es, \u00e9 un club de f\u00fatbol portugu\u00e9s de Matosinhos. Fundouse en 1907 e compite na Liga Portugal 2. Xoga os seus partidos no Est\u00e1dio do Mar, con capacidade para 16.034 espectadores."}
{"id": "187524", "revid": "895", "url": "https://gl.wikipedia.org/wiki?curid=187524", "title": "Leix\u00f5es S.C.", "text": ""}
{"id": "187526", "revid": "4826714", "url": "https://gl.wikipedia.org/wiki?curid=187526", "title": "Clube de Futebol Os Belenenses", "text": "O Clube de Futebol Os Belenenses, co\u00f1ecido comunmente como Belenenses, \u00e9 un club de f\u00fatbol portugu\u00e9s de Lisboa. Fundouse o 23 de setembro de 1919 e compite na Primeira Liga. Xoga os seus partidos no Est\u00e1dio do Restelo, con capacidade para 25.000 espectadores."}
{"id": "187527", "revid": "895", "url": "https://gl.wikipedia.org/wiki?curid=187527", "title": "C.F. Os Belenenses", "text": ""}
{"id": "187528", "revid": "1131", "url": "https://gl.wikipedia.org/wiki?curid=187528", "title": "Estadio de Pasar\u00f3n", "text": ""}
{"id": "187529", "revid": "89787", "url": "https://gl.wikipedia.org/wiki?curid=187529", "title": "Sport Clube Beira-Mar", "text": "O Sport Clube Beira-Mar \u00e9 un club de f\u00fatbol portugu\u00e9s de Aveiro. Fundouse en 1922 e compite na Segunda Liga. Xoga os seus partidos no Est\u00e1dio Municipal de Aveiro, con capacidade para 32.830 espectadores."}
{"id": "187530", "revid": "895", "url": "https://gl.wikipedia.org/wiki?curid=187530", "title": "SC Beira-Mar", "text": ""}
{"id": "187531", "revid": "895", "url": "https://gl.wikipedia.org/wiki?curid=187531", "title": "S.C. Beira-Mar", "text": ""}
{"id": "187532", "revid": "81969", "url": "https://gl.wikipedia.org/wiki?curid=187532", "title": "Gil Vicente Futebol Clube", "text": "O Gil Vicente Futebol Clube \u00e9 un club de f\u00fatbol portugu\u00e9s de Barcelos. Fundouse en 1924 e compite na Segunda Liga. Xoga os seus partidos no Est\u00e1dio Cidade de Barcelos, con capacidade para 12.374 espectadores."}
{"id": "187533", "revid": "895", "url": "https://gl.wikipedia.org/wiki?curid=187533", "title": "Gil Vicente F.C.", "text": ""}
{"id": "187535", "revid": "81969", "url": "https://gl.wikipedia.org/wiki?curid=187535", "title": "Portimonense Sporting Clube", "text": "O Portimonense Sporting Clube, comunmente chamado Portimonense, \u00e9 un club de f\u00fatbol portugu\u00e9s de Portim\u00e3o. Fundouse en 1914 e compite na Segunda Liga. Xoga os seus partidos no Est\u00e1dio Municipal de Portim\u00e3o, con capacidade para 9.544 espectadores."}
{"id": "187536", "revid": "895", "url": "https://gl.wikipedia.org/wiki?curid=187536", "title": "Portimonense S.C.", "text": ""}
{"id": "187537", "revid": "89787", "url": "https://gl.wikipedia.org/wiki?curid=187537", "title": "Campionato do Mundo &quot;A&quot; de h\u00f3ckey a pat\u00edns 1950", "text": "A sexta edici\u00f3n do Campionato do Mundo \"A\" de h\u00f3ckey a pat\u00edns masculino tivo lugar na localidade de Mil\u00e1n (Italia) entre os d\u00edas 27 de maio e o 2 de xu\u00f1o de 1950. Nesta edici\u00f3n participaron un total de dez selecci\u00f3ns encadradas nun \u00fanico grupo, decid\u00edndose o t\u00edtulo a xeito de ligui\u00f1a. Ao final da ligui\u00f1a, a selecci\u00f3n de Portugal proclamouse campioa tras ga\u00f1ar t\u00f3dolos seus partidos, por diante dos combinados de Italia e Su\u00edza, prata e bronce respectivamente. Nos 45 partidos do torneo anot\u00e1ronse un total de 196 goles, cunha media de 7 goles por partido.\nTorneo.\nNo torneo participaron dez selecci\u00f3ns, das cales nove eran europeas e unha africana. O torneo disputouse no formato de ligui\u00f1a de todos contra todos, sa\u00edndo campi\u00f3n o equipo que m\u00e1is puntos sumara ao final dos seis partidos, sendo o sistema de puntuaci\u00f3n de 2 puntos para o ga\u00f1ador, 1 punto para cada equipo no caso de empate, e ning\u00fan punto para o equipo perdedor."}
{"id": "187538", "revid": "132978", "url": "https://gl.wikipedia.org/wiki?curid=187538", "title": "Acad\u00e9mica de Coimbra", "text": "O Associa\u00e7\u00e3o Acad\u00e9mica de Coimbra \u2013 Organismo Aut\u00f3nomo de Futebol, co\u00f1ecido comunmente como Acad\u00e9mica de Coimbra ou simplemente Acad\u00e9mica, \u00e9 un club de f\u00fatbol portugu\u00e9s de Co\u00edmbra. Fundouse en 1876 e compite na Segunda Liga. Xoga os seus partidos no Est\u00e1dio Cidade de Coimbra, con capacidade para 29\u00a0222 espectadores."}
{"id": "187539", "revid": "1131", "url": "https://gl.wikipedia.org/wiki?curid=187539", "title": "Clube Desportivo Santa Clara", "text": "O Clube Desportivo Santa Clara \u00e9 un club de f\u00fatbol portugu\u00e9s, da cidade de Ponta Delgada, nas Azores. Fundouse en 1921 e compite na Segunda Liga.\nEstadio.\nO C.D. Santa Clara xoga de local no estadio de S\u00e3o Miguel, con capacidade para 15.277 espectadores."}
{"id": "187540", "revid": "895", "url": "https://gl.wikipedia.org/wiki?curid=187540", "title": "C.D. Santa Clara", "text": ""}
{"id": "187541", "revid": "81969", "url": "https://gl.wikipedia.org/wiki?curid=187541", "title": "Grupo Desportivo Estoril Praia", "text": "O Grupo Desportivo Estoril Praia, comunmente co\u00f1ecido como Estoril Praia ou simplemente Estoril, \u00e9 un equipo de f\u00fatbol portugu\u00e9s da localidade de Estoril. Fundouse o 17 de maio de 1939\u00a0e compite na Primeira Liga. Xoga de local no Est\u00e1dio Ant\u00f3nio Coimbra da Mota, con capacidade para 5.000 espectadores."}
{"id": "187542", "revid": "895", "url": "https://gl.wikipedia.org/wiki?curid=187542", "title": "GD Estoril Praia", "text": ""}
{"id": "187543", "revid": "895", "url": "https://gl.wikipedia.org/wiki?curid=187543", "title": "G.D. Estoril Praia", "text": ""}
{"id": "187544", "revid": "5312", "url": "https://gl.wikipedia.org/wiki?curid=187544", "title": "Planeta Vexeta", "text": "O \u00e9 un planeta ficticio pertencente \u00f3 universo de \"Dragon Ball\" creado por Akira Toriyama. Era o planeta dos Guerreiros do espazo e dos Tsufur. A s\u00faa gravidade era 10 veces superior \u00e1 do planeta Terra, o cal fixo que os seus moradores adquirisen unha fisionom\u00eda especialmente forte e resistente.\nO planeta orixinalmente cham\u00e1base Planeta Plant, ata que os seus habitantes descubriron no espazo unha nave vagabunda. Recoll\u00e9rona e viron que dentro viaxaba outra raza, a dos Saiyan, estes eran tecnoloxicamente atrasados, e cando os salvaron do espazo os habitantes do \"Planeta Plant\" (os Tsufur), deix\u00e1ronos a un lado do planeta para que viviran en paz, pois os Saiyan son unha raza moi belicosa.\nPasou o tempo e os enfrontamentos entre os dous pobos era cada vez maior, ata que un d\u00eda un dos Saiyan decidiu facer unha revolta contra os Tsufur. Este Saiyan era o Rei Vexeta (o pai de Vexeta), e na feroz batalla os guerreiros do espazo tiveron a sorte de que aquel d\u00eda sa\u00edra a l\u00faa chea (que en \"Plant\" s\u00f3 sae cada 8 anos) e conseguiran exterminar \u00f3s Tsufur. O Rei Vexeta despois diso proclamouse rei de todo o planeta e p\u00faxolle o seu nome para que a s\u00faa faza\u00f1a non fose esquecida.\nTempo despois, os Saiyan fixeron unha alianza con Freezer. Este promet\u00e9ralles a expansi\u00f3n do seu pobo en troques de conquistar planetas para el. O Rei Vexeta rebelouse un d\u00eda contra o goberno do tirano Freezer e enfrontouse a el, provocando as\u00ed a s\u00faa morte e a destruci\u00f3n do planeta."}
{"id": "187545", "revid": "56817", "url": "https://gl.wikipedia.org/wiki?curid=187545", "title": "Rei Vexeta", "text": " \u00e9 un personaxe ficticio de \"Dragon Ball\". \u00c9 o pai do pr\u00edncipe Vexeta e Rei dos Guerreiros do espazo no Planeta Vexeta. El coidaba e adestraba \u00f3 seu fillo ata que llo encargou a Nappa para que o coidase. O Rei Vexeta s\u00f3 aparece no filme \"Estala o duelo\" e nas lembranzas do seu fillo durante a saga de Freezer. O Rei \u00f3 ver que o seu pobo corr\u00eda perigo por que Freezer tem\u00eda o xurdimento do lendario Super Saiyajin, enfr\u00f3ntase \u00f3 tirano xunto a outros guerreiros, pero Freezer era moito m\u00e1is poderoso que el e derr\u00f3taos con facilidade.\nO poder de pelexa do Rei Vexeta era de 11.000 unidades. Empregaba a armadura est\u00e1ndar do ex\u00e9rcito de Freezer co escudo da casa real saiyan sobre o coraz\u00f3n e unha capa vermella."}
{"id": "187546", "revid": "23204", "url": "https://gl.wikipedia.org/wiki?curid=187546", "title": "Planeta Plant", "text": ""}
{"id": "187547", "revid": "5863", "url": "https://gl.wikipedia.org/wiki?curid=187547", "title": "Eduardo Cea Naharro", "text": "Eduardo Cea Naharro, nado en Pontevedra o 9 de outubro de 1843 e finado na mesma cidade o 2 de novembro de 1929, foi un pol\u00edtico galego. Membro do Partido Conservador, foi deputado provincial en 1877 e 1880. Foi elixido deputado ao Congreso polo distrito de Mondo\u00f1edo en 1896 e elixido senador pola provincia de Pontevedra en 1901.\nTraxectoria.\nFillo de Manuel de Cea G\u00e1ndara e de Francisca Naharro, casou con Joaquina Varela de Luaces, descendente de Vicente Varela de Luaces, de Mondo\u00f1edo, coa que tivo dous fillos, Juan Jacobo (avogado de mari\u00f1a), e Eduardo (escritor de \"La Ilustraci\u00f3n Gallega y Asturiana\"), os cales morreron antes que seu pai.\nDurante a Primeira Rep\u00fablica Portuguesa agochou ao mon\u00e1rquico portugu\u00e9s Paiva Couceiro nas s\u00faas casas do Telleiro (Sandi\u00e1s), Santa Mar\u00eda de Paradela (Meis), Pazo de Cea (Nigr\u00e1n) e de Figueroa (Pontevedra, actual parador de Pontevedra). Por este motivo foi intensamente perseguido polos republicanos portugueses, sendo v\u00edtima de sucesivos rexistros nas s\u00faas casas.\nTi\u00f1a o t\u00edtulo de bar\u00f3n de Casa Goda. Restaurou o pazo pontevedr\u00e9s que pertencera ao marqu\u00e9s de Figueroa e da Atalaia, actualmente co\u00f1ecido como Parador do Bar\u00f3n. Foi nomeado Caballero da Real Maestranza de Sevilla e Socio Honorario da Asociaci\u00f3n de escritores galegos.\nMorreu por mor dun cancro."}
{"id": "187548", "revid": "98629", "url": "https://gl.wikipedia.org/wiki?curid=187548", "title": "M. Shadows", "text": "Matthew Charles Sanders, tam\u00e9n co\u00f1ecido coma M. Shadows nos escenarios, nado o 31 de xullo de 1981 en Huntington Beach (Estados Unidos), \u00e9 o fundador e cantante da banda de rock americana Avenged Sevenfold.\nBiograf\u00eda e vida persoal.\nOs pais son Gary e Kimberley Sanders, ademais ten unha irm\u00e1 chamada Amy. Na s\u00faa xuventude destacou polo seu mal comportamento o cal provocou que o expulsasen dalgunhas escolas. \u00c9 un bo xogador de baloncesto, igual que a s\u00faa irm\u00e1 Amy (a cal \u00e9 xogadora profesional) e tam\u00e9n xoga \u00f3 golf. \u00c9 al\u00e9rxico \u00e1 herba, \u00f3 pelame e \u00f3 po. Ten unha cadela chamada Bella. G\u00fastalle xogar \u00e1 Xbox, alg\u00fans dos xogos que lle gustan son : Mortal Kombat, The Legend of Zelda, Mario kart, Halo, Golden Eye 007, Bust a Move, Street Fighter 2, Double Dragon, Robot Unicorn e Call of Duty Modern Warfare 2. Tam\u00e9n lle gustan os coches cl\u00e1sicos pos\u00fae un Chevelle Convertible de 1972, e tam\u00e9n se lle viu conducindo un Chevrolet Yukon e un Dodge Charger en 2010.\nEn outubro de 2009 casa con Valary DiBenedetto , irm\u00e1 xemelga da esposa do seu amigo Synyster Gates, a cal co\u00f1ec\u00eda desde que \u00edan \u00e1 escola e fora a representante da banda Avenged Sevenfold nos comezos, participaba economicamente e vocalmente nalgunha canci\u00f3n.\nCarreira musical.\nNos seus comezos na m\u00fasica M. Shadows comezou tocando o piano, e o seu interese polo rock aumentou segundo creceu cos anos e comezou a tocala guitarra, escoitaba punk rock como H2O e The Misfits, mais o seu interese polo metal non nacer\u00e1 ata que o pai lle regala o \u00e1lbum Appetite For Destruction de Guns N' Roses. Cando estaba no instituto de Huntington Beach formou unha banda de punk chamada \"Successful Failure\", estando nesta banda comp\u00f3n a canci\u00f3n \u201cStreets\u201d, a cal forma parte do primeiro \u00e1lbum de Avenged Sevenfold Sounding the Seventh Trumpet. En 1999 forma a banda de metal Avenged Sevenfold, xunto \u00f3s seus amigos de instituto Zacky Vengeance, Jimmy \"The Rev\" Sullivan, e Matt Wendt; e m\u00e1is adiante unir\u00edase Synyster Gates como amigo de The Rev.\nO seu nome art\u00edstico foi inspirado porque era considerado o membro m\u00e1is escuro do grupo de a\u00ed que escollese o nome de Shadows (sombras en galego) e o M. ven do seu nome Matthew.\nDestaca coma as s\u00faas influencias Guns N' Roses, Iron Maiden, Metallica, Megadeth e Pantera. En outubro \u00e9 nomeado mellor vocalista nos 2011 Revolver Golden Gods.\nEstilo de voz.\nNos seus comezos a voz utilizada era a base de berros sen apenas utilizar unha voz clara e mel\u00f3dica,e con maior n\u00famero de agudos. Co paso do tempo en cada \u00e1lbum notouse un cambio progresivo ata unha voz m\u00e1is mel\u00f3dica e sen case berros. Not\u00e1ndose o cambio m\u00e1is importante co \u00e1lbum City of Evil de 2005, cando meses antes da s\u00faa gravaci\u00f3n estivo mellorando a s\u00faa t\u00e9cnica co adestrador Ron Anderson. Nun principio asociouse o cambio \u00e1 operaci\u00f3n, \u00e1 que o cantante se tivera que someter antes do lanzamento de City of Evil, das cordas vocais, mais foi desmentido."}
{"id": "187549", "revid": "1888", "url": "https://gl.wikipedia.org/wiki?curid=187549", "title": "Eduardo de Cea Naharro", "text": ""}
{"id": "187550", "revid": "89787", "url": "https://gl.wikipedia.org/wiki?curid=187550", "title": "Sydney Roosters", "text": "O Sydney Roosters \u00e9 un equipo profesional de rugby league da cidade de Sydney, en Nova Gales do Sur (Australia), fundado en 1908, que compite na National Rugby League, competici\u00f3n na que sa\u00edu campi\u00f3n 12 veces.\nPalmar\u00e9s.\nO Sydney Roosters \u00e9 o \u00fanico equipo da historia da NRL que disputou t\u00f3dalas tempadas do campionato dende que o torneo naceu en 1908.\nXogadores.\nPolos Sydney Roosters pasaron xogadores hist\u00f3ricos do rugby league como Brad Fittler ou Arthur Beetson, entre outros.\nEstadio.\nOs Sydney Roosters xogan os seus encontros como locais no Sydney Football Stadium (antes co\u00f1ecido como \"Aussie Stadium\"), un estadio que foi inaugurado en 1988, e que \u00e9 propiedade da empresa \"Sydney Cricket Ground Trust\". A capacidade do recinto \u00e9 de 45.500 persoas. O \"Sydney Cricket Ground Trust\" tenlle alugado o estadio tam\u00e9n \u00f3s West Tigers da NRL, \u00f3s NSW Waratahs do Super Rugby e \u00f3 Sydney FC da liga de f\u00fatbol."}
{"id": "187551", "revid": "98629", "url": "https://gl.wikipedia.org/wiki?curid=187551", "title": "Tekkonkinkreet", "text": "Tekkonkinkreet \u00e9 un filme xapon\u00e9s de animaci\u00f3n dirixido por Michael Arias que se estreou no 2006. Bas\u00e9ase no manga de Taiyou Matsumoto.\nSinopse.\nNo distrito do tesouro, onde a l\u00faa sorr\u00ed e os rapaces poden voar, a vida pode ser tan marabillosa como terrible. Negro e Branco, dous orfos que buscan a vida como poden, ollan a cidade como falc\u00f3ns e non paran de meterse en leas. O seu reinado nas alturas tocar\u00e1 \u00e1 s\u00faa fin cando apareza un grupo de mafiosos. A cidade enteira est\u00e1 en perigo, e os dous rapaces est\u00e1n dispostos a axudala a\u00ednda que te\u00f1an que enfrontarse \u00f3s yakuza e \u00f3s seus \"aliens asasinos\"."}
{"id": "187552", "revid": "89787", "url": "https://gl.wikipedia.org/wiki?curid=187552", "title": "Campionato do Mundo &quot;A&quot; de h\u00f3ckey a pat\u00edns 1951", "text": "A s\u00e9tima edici\u00f3n do Campionato do Mundo \"A\" de h\u00f3ckey a pat\u00edns masculino tivo lugar na localidade de Barcelona (Catalu\u00f1a) entre os d\u00edas 1 e 10 de xu\u00f1o de 1951. Nesta edici\u00f3n participaron un total de once selecci\u00f3ns encadradas nun \u00fanico grupo, decid\u00edndose o t\u00edtulo a xeito de ligui\u00f1a. Ao final da ligui\u00f1a, a selecci\u00f3n de Espa\u00f1a proclamouse campioa por primeira vez, por diante dos combinados de Portugal e Italia, prata e bronce respectivamente. Nos 55 partidos do torneo anot\u00e1ronse un total de 464 goles, cunha media de 8,44 goles por partido.\nTorneo.\nNo torneo participaron once selecci\u00f3ns, todas elas europeas. O torneo disputouse no formato de ligui\u00f1a de todos contra todos, sa\u00edndo campi\u00f3n o equipo que m\u00e1is puntos sumara ao final dos seis partidos, sendo o sistema de puntuaci\u00f3n de 2 puntos para o ga\u00f1ador, 1 punto para cada equipo no caso de empate, e ning\u00fan punto para o equipo perdedor."}
{"id": "187553", "revid": "98629", "url": "https://gl.wikipedia.org/wiki?curid=187553", "title": "Yakuza", "text": "A yakuza (\u3084\u304f\u3056) \u00e9 o equivalente xapon\u00e9s do crime organizado; \u00e9 unha mafia xaponesa que data do s\u00e9culo XVII. A orixe da palabra non se co\u00f1ece con exactitude, pero dise que prov\u00e9n dun xogo de cartas chamado Oicho-Kabu, moi famoso entre os \"bakuto\", no que a peor man consiste nun 8 (ya), un 9 (ku) e un 3 (za). A Yakuza moderna estendeu as s\u00faas actividades \u00e1 corrupci\u00f3n bancaria e pol\u00edtica. Esta mafia \u00e9 unha das m\u00e1is antigas e poderosas e \u00e9, sen d\u00fabida, a que m\u00e1is membros ten, cun n\u00famero aproximado de 84.700 membros.\nHistoria.\nDurante o per\u00edodo Edo, a figura do samurai era privilexiada dentro da sociedade debido \u00e1 s\u00faa eficiencia militar e \u00f3s servizos de seguridade que prestaban \u00e1 comunidade, a trav\u00e9s dos \"daimy\u014d\", se\u00f1ores feudais. \u00d3 final do per\u00edodo Edo, Xap\u00f3n iniciou a s\u00faa era moderna e continuou unific\u00e1ndose nun s\u00f3 goberno, as\u00ed que moitos samurais eran despedidos porque resultaban in\u00fatiles \u00f3s novos destinos da naci\u00f3n e convert\u00edanse en mercenarios ambulantes co\u00f1ecidos como \"r\u014dnin\". Estes seguiron facendo traballos de xeito independente para os seus xefes e a alta sociedade. \u00d3 cabo dun tempo comezaron a organizarse en bandas paramilitares que protex\u00edan rexi\u00f3ns a cambio de comida e comodidades que proporcionaba a comunidade. Pouco tempo despois acaban dominando os negocios ilegais do Xap\u00f3n.\nA finais do s\u00e9culo XIX e \u00f3 iniciarse o XX ti\u00f1an o control da prostituci\u00f3n, o xogo, o contrabando, lavado de cartos, os espect\u00e1culos, a especulaci\u00f3n de bens inmobiliarios, a extorsi\u00f3n, e o tr\u00e1fico de drogas, pornograf\u00eda e armas. Ademais, despois da segunda guerra mundial certas bandas de ideolox\u00eda de ultradereita comezaron a operar e extorsionar dentro de grupos pol\u00edticos.\nA s\u00faa organizaci\u00f3n derivouse dos c\u00f3digos dos samurais pero moito m\u00e1is estruturados e fornecidos; todo o clan consid\u00e9rase unha familia onde se profesa a fidelidade absoluta \u00e1 banda, o ultranacionalismo, a obediencia \u00f3 maior rango e o seu estrito e brutal c\u00f3digo de honra. Os novatos adoutr\u00ednanse a trav\u00e9s do sistema senpai e k\u014dhai, no cal se especifican os procedementos de castigo \u00e1 deslealdade, como por exemplo a amputaci\u00f3n dun dedo maimi\u00f1o (\"iubitsume\"). Dita amputaci\u00f3n serve a\u00ednda na actualidade para reco\u00f1ecer os membros retirados ou disidentes."}
{"id": "187554", "revid": "27155", "url": "https://gl.wikipedia.org/wiki?curid=187554", "title": "Xilosa", "text": "A xilosa (/ksil\u00f3sa/) \u00e9 un monosac\u00e1rido (azucre simple) de cinco carbonos (pentosa) cun grupo aldehido (aldosa). Foi illado por primeira vez da madeira por Koch en 1881, de onde lle v\u00e9n o nome, xa que en grego \"xylos\" (\u03be\u03c5\u03bb\u03bf\u03c2) significa madeira. \u00c9 o precursor da hemicelulosa, un dos principais constitu\u00edntes da biomasa vexetal. \u00c9 un azucre redutor.\nEstrutura.\nA f\u00f3rmula qu\u00edmica da xilosa de cadea aberta \u00e9 HOCH2(CH(OH))3CHO. O hemiacetal c\u00edclico pode aparecer en d\u00faas formas is\u00f3meras: piranosa, que forma aneis de seis membros, e furanosa, que forma aneis de cinco membros e ten un carbono f\u00f3ra do anel. Cada unha destas formas pode orixinar an\u00f3meros segundo a orientaci\u00f3n do grupo hidroxilo (OH) do carbono anom\u00e9rico.\nA xilosa na natureza.\nA xilosa \u00e9 o mon\u00f3mero b\u00e1sico na estrutura da hemicelulosa, mol\u00e9cula que sup\u00f3n un 30 % da materia vexetal. A xilosa at\u00f3pase nos embri\u00f3ns da maior\u00eda das plantas comestibles.\nA xilosa \u00e9 tam\u00e9n o primeiro sac\u00e1rido que se engade \u00e1 serina ou treonina na O-glicosilaci\u00f3n dos proteoglicanos, polo que \u00e9 o primeiro sac\u00e1rido que interv\u00e9n na ruta biosint\u00e9tica da maior\u00eda dos polisac\u00e1ridos ani\u00f3nicos, como o hepar\u00e1n sulfato e a condroit\u00edn sulfato, ambos os dous glicosaminoglicanos.\nAplicaci\u00f3ns.\nA degradaci\u00f3n catalizada por \u00e1cidos da hemicelulosa orixina furfural, un disolvente industrial e un precursor de pol\u00edmeros sint\u00e9ticos. A xilosa non \u00e9 metabolizada polos humanos. Abs\u00f3rbese completamente nos intestinos, pasa ao sangue e \u00e9 secretada polos riles.\nEn veterinaria, a xilosa \u00fasase para comprobar a mala absorci\u00f3n administr\u00e1ndoa disolta en auga ao paciente despois dun per\u00edodo de xex\u00fan. Se a xilosa se detecta no sangue ou na urina poucas horas despois, significa que foi absorbida nos intestinos. A reduci\u00f3n da xilosa por hidroxenaci\u00f3n catal\u00edtica produce xilitol, que se usa como edulcorante alimentario baixo en calor\u00edas e que non produce carie dental.\nA oxidaci\u00f3n do grupo aldehido do carbono 1 da xilosa orixina o \u00e1cido xil\u00f3nico."}
{"id": "187556", "revid": "25871", "url": "https://gl.wikipedia.org/wiki?curid=187556", "title": "Heptosa", "text": "Un heptosa \u00e9 un monosac\u00e1rido de sete \u00e1tomos de carbono coa f\u00f3rmula c7H14O7. As heptosas derivadas sedoheptulosa-7-fosfato e sedoheptulosa-1,7-difosfato interve\u00f1en na ruta da pentosa fosfato e no ciclo de Calvin da fotos\u00edntese. As heptosas da serie D poden atoparse nos lipopolisac\u00e1ridos das paredes bacterianas.\nAs heptosas poden ter un grupo aldehido (aldoheptosas), situado no carbono 1, ou un grupo cetona (cetoheptosas ou cetoheptulosas), situado no carbono 2 ou m\u00e1is raramente no 3, 4 ou 5 .\nAldoheptosas.\nTe\u00f1en cinco carbonos asim\u00e9tricos, polo que forman 16 pares de enanti\u00f3meros. Salientaremos as seguintes:\nCetoheptosas.\nAs cetoheptosas pos\u00faen catro \u00e1tomos de carbono asim\u00e9tricos e forman 8 pares de enanti\u00f3meros. As cetoheptosas coa funci\u00f3n cetona en posici\u00f3n 2 son:"}
{"id": "187565", "revid": "23204", "url": "https://gl.wikipedia.org/wiki?curid=187565", "title": "Banwa", "text": "Banwa \u00e9 unha provincia de Burkina Faso, localizada na rexi\u00f3n de Boucle du Mouhoun. A s\u00faa capital \u00e9 a cidade de Solenzo.\nDepartamentos.\nA provincia de Banwa div\u00eddese en 7 departamentos:"}
{"id": "187566", "revid": "22795", "url": "https://gl.wikipedia.org/wiki?curid=187566", "title": "Ram\u00f3n y Cajal", "text": ""}
{"id": "187572", "revid": "23204", "url": "https://gl.wikipedia.org/wiki?curid=187572", "title": "Kossi", "text": "Kossi \u00e9 unha provincia de Burkina Faso localizada na rexi\u00f3n de Boucle du Mouhoun. A s\u00faa capital \u00e9 a cidade de Nouna.\nDepartamentos.\nA provincia de Kossi div\u00eddese en 10 departamentos:"}
{"id": "187574", "revid": "23204", "url": "https://gl.wikipedia.org/wiki?curid=187574", "title": "Xigante Og", "text": "O xigante Og \u00e9 un personaxe mitol\u00f3xico xudeu, era rei de Baixan, un dos reinos de xigantes, que segundo a versi\u00f3n xud\u00eda do Antigo Testamento situ\u00e1banse nas beiras do r\u00edo Xord\u00e1n.\nPersonaxe.\nDe acordo o X\u00e9nese, Og salvouse do diluvio universal sentando no tellado da Arca de No\u00e9. No Deuteronomio(3,11) descr\u00edbese o seu leito coma un obxecto prodixioso, feito de ferro e dun gran tama\u00f1o.\nNo Berakot, un dos tratados do Talmud descr\u00edbese a s\u00faa morte a mans de Mois\u00e9s. Og ergueu sobre a s\u00faa cabeza unha monta\u00f1a duns doce quil\u00f3metros cadrados para lanzala sobre os israelitas que chegaban \u00e1 Terra Prometida dende Exipto. Por\u00e9n Deus intercedeu, e enviou formigas que desfixeron a monta\u00f1a, que caeu sobre o seu pescozo. Posteriormente Mois\u00e9s lanzoulle unha lanza nun nocello impedindo a s\u00faa fuxida e provoc\u00e1ndolle a morte debido \u00f3 peso da monta\u00f1a."}
{"id": "187575", "revid": "23204", "url": "https://gl.wikipedia.org/wiki?curid=187575", "title": "Mouhoun", "text": "Mouhoun \u00e9 unha provincia de Burkina Faso, localizada na rexi\u00f3n de Boucle du Mouhoun. A s\u00faa capital \u00e9 a cidade de D\u00e9dougou.\nDepartamentos.\nA provincia div\u00eddese en sete departamentos:"}
{"id": "187576", "revid": "23204", "url": "https://gl.wikipedia.org/wiki?curid=187576", "title": "Nayala", "text": "Nayala \u00e9 unha provincia de Burkina Faso, localizada na rexi\u00f3n Boucle du Mouhoun. A s\u00faa capital \u00e9 a cidade de Toma.\nDepartamentos.\nA provincia div\u00eddese en seis departamentos:"}
{"id": "187577", "revid": "23204", "url": "https://gl.wikipedia.org/wiki?curid=187577", "title": "Sourou", "text": "Sourou \u00e9 unha provincia de Burkina Faso, localizada na rexi\u00f3n Boucle du Mouhoun. A s\u00faa capital \u00e9 a cidade de Tougan.\nDepartamentos.\nA provincia est\u00e1 dividida en oito departamentos:"}
{"id": "187578", "revid": "85894", "url": "https://gl.wikipedia.org/wiki?curid=187578", "title": "Gentry Lee", "text": "Bert Gentry Lee, nado en 1942 \u00e9 o enxe\u00f1eiro xefe do \"Planetary Flight Systems Directorate\" ademais dun reputado escritor de ciencia ficci\u00f3n estadounidense. Como autor, \u00e9 co\u00f1ecido por colaborar con Arthur C. Clarke na escrita dos libros \"Cradle\" (1989), \"Rama II\" (1989), \"The Garden of Rama\" (1991) e \"Rama Revealed\" (1993). Colaborou tam\u00e9n con Carl Sagan en 1980, para a serie \"Cosmos\"."}
{"id": "187579", "revid": "6939", "url": "https://gl.wikipedia.org/wiki?curid=187579", "title": "Teor\u00eda cin\u00e9tica", "text": ""}
{"id": "187582", "revid": "23204", "url": "https://gl.wikipedia.org/wiki?curid=187582", "title": "Zoundw\u00e9ogo", "text": "Zoundw\u00e9ogo \u00e9 unha provincia de Burkina Faso, localizada na rexi\u00f3n Centro-Sur. A s\u00faa capital \u00e9 a cidade de Manga.\nDepartamentos.\nA provincia div\u00eddese en sete departamentos:"}
{"id": "187583", "revid": "23204", "url": "https://gl.wikipedia.org/wiki?curid=187583", "title": "Zondoma", "text": "Zondoma \u00e9 unha provincia de Burkina Faso, localizada na rexi\u00f3n Norte. A s\u00faa capital \u00e9 a cidade de Gourcy.\nDepartamentos.\nA provincia div\u00eddese en catro departamentos:"}
{"id": "187584", "revid": "23204", "url": "https://gl.wikipedia.org/wiki?curid=187584", "title": "Yatenga", "text": "Yatenga \u00e9 unha provincia de Burkina Faso, localizada na rexi\u00f3n Norte. A s\u00faa capital \u00e9 a cidade de Ouahigouya.\nDepartamentos.\nA provincia div\u00eddese en once departamentos:"}
{"id": "187585", "revid": "89787", "url": "https://gl.wikipedia.org/wiki?curid=187585", "title": "O castelo dos C\u00e1rpatos", "text": "O castelo dos C\u00e1rpatos \u00e9 unha novela en lingua francesa de Jules Verne, publicada inicialmente co t\u00edtulo de Le Ch\u00e2teau des Carpathes. Tr\u00e1tase dunha obra fant\u00e1stica afastada da tem\u00e1tica \"cient\u00edfica\" de Verne, e nela apr\u00e9cianse algunhas trazos t\u00edpicos das novelas de terror. Apareceu na revista peri\u00f3dica \"Magasin d'Education et de R\u00e9cr\u00e9ation\" entre xaneiro de 1892 e decembro do mesmo ano. Esa mesma revista, publicada pola editorial Hetzel para a mocidade, e na que Verne publicou o resto das s\u00faas obras, editou a novela como un s\u00f3 volume en outubro, con ilustraci\u00f3ns a cor de L\u00e9on Benett. Foi traducida ao galego por Ana Iglesias Otero (Urco Editora, 2012) e por Alejandro Tobar (Editorial Hugin e Munin, 2013).\nTrama.\nA novela transcorre en diversas poboaci\u00f3ns de Transilvania, onde a xente do lugar dunha pequena e supersticiosa aldea queda aterrorizada cando reparan por medio dun anteollos no feito de que sae fume da cheminea dun castelo abandonado, o que fai pensar en presenzas diab\u00f3licas. Un gardamontes e mais un m\u00e9dico primeiro, e un conde valaco despois, aventuraranse a desentra\u00f1ar o misterio, especialmente este \u00faltimo, posto que entre as ru\u00ednas do castelo se lle presentar\u00e1 a voz da s\u00faa amada morta."}
{"id": "187586", "revid": "23204", "url": "https://gl.wikipedia.org/wiki?curid=187586", "title": "Passor\u00e9", "text": "Passor\u00e9 \u00e9 unha provincia de Burkina Faso, localizada na rexi\u00f3n Norte. A s\u00faa capital \u00e9 a cidade de Yako.\nDepartamentos.\nA provincia div\u00eddese en nove departamentos:"}
{"id": "187587", "revid": "23204", "url": "https://gl.wikipedia.org/wiki?curid=187587", "title": "Loroum", "text": "Loroum \u00e9 unha provincia de Burkina Faso, localizada na rexi\u00f3n Norte. A s\u00faa capital \u00e9 a cidade de Titao.\nDepartamentos.\nA provincia div\u00eddese en catro departamentos:"}
{"id": "187588", "revid": "23204", "url": "https://gl.wikipedia.org/wiki?curid=187588", "title": "Como\u00e9", "text": "Como\u00e9 \u00e9 unha provincia de Burkina Faso, localizada na rexi\u00f3n de Cascades. A s\u00faa capital \u00e9 a cidade de Banfora.\nDepartamentos.\nA provincia div\u00eddese en nove departamentos:"}
{"id": "187589", "revid": "23204", "url": "https://gl.wikipedia.org/wiki?curid=187589", "title": "L\u00e9raba", "text": "L\u00e9raba \u00e9 unha provincia de Burkina Faso, localizada na rexi\u00f3n de Cascades. A s\u00faa capital \u00e9 a cidade de Sindou.\nDepartamentos.\nA provincia div\u00eddese en oito departamentos:"}
{"id": "187590", "revid": "23204", "url": "https://gl.wikipedia.org/wiki?curid=187590", "title": "Kadiogo", "text": "Kadiogo \u00e9 unha provincia de Burkina Faso, que ocupa a totalidade da rexi\u00f3n Central. A s\u00faa capital \u00e9 a cidade de Ouagadougou.\nDepartamentos.\nA provincia div\u00eddese en sete departamentos:"}
{"id": "187591", "revid": "23204", "url": "https://gl.wikipedia.org/wiki?curid=187591", "title": "Koulp\u00e9logo", "text": "Koulp\u00e9logo \u00e9 unha provincia de Burkina Faso, localizada na rexi\u00f3n Centro-Leste. A s\u00faa capital \u00e9 a cidade de Ouargaye.\nDepartamentos.\nA provincia div\u00eddese en oito departamentos:"}
{"id": "187592", "revid": "23204", "url": "https://gl.wikipedia.org/wiki?curid=187592", "title": "Kouritenga", "text": "Kouritenga \u00e9 unha provincia de Burkina Faso, localizada na rexi\u00f3n Centro-Leste. A s\u00faa capital \u00e9 a cidade de Koup\u00e9la.\nDepartamentos.\nA provincia div\u00eddese en nove departamentos:"}
{"id": "187593", "revid": "23204", "url": "https://gl.wikipedia.org/wiki?curid=187593", "title": "Boulgou", "text": "Boulgou \u00e9 unha provincia de Burkina Faso, localizada na rexi\u00f3n Centro-Leste. A s\u00faa capital \u00e9 a cidade de Tenkodogo."}
{"id": "187594", "revid": "23204", "url": "https://gl.wikipedia.org/wiki?curid=187594", "title": "Ziro", "text": "Ziro \u00e9 unha provincia de Burkina Faso, localizada na rexi\u00f3n Centro-Oeste. A s\u00faa capital \u00e9 a cidade de Sapouy.\nDepartamentos.\nA provincia div\u00eddese en tres departamentos:"}
{"id": "187595", "revid": "23204", "url": "https://gl.wikipedia.org/wiki?curid=187595", "title": "Yagha", "text": "Yagha \u00e9 unha provincia de Burkina Faso localizada na rexi\u00f3n Sahel. A s\u00faa capital \u00e9 a cidade de Sebba."}
{"id": "187597", "revid": "1131", "url": "https://gl.wikipedia.org/wiki?curid=187597", "title": "National September 11 Memorial &amp; Museum", "text": "National September 11 Memorial &amp; Museum (en galego: \"Memorial e Museo Nacional do 11 de setembro\") \u00e9 un memorial e un museo no lugar onde ficaban as torres do World Trade Center en Nova York, Estados Unidos, destru\u00eddas nos atentados do 11 de setembro de 2001.\nHistoria e caracter\u00edsticas.\nEn agosto de 2006 a World Trade Center Memorial Foundation e a Autoridade Portuaria de Nova York e Nova Jersey comezaron a construci\u00f3n no \"National September 11 Memorial &amp; Museum\". O vencedor da competici\u00f3n do \"Memorial do World Trade Center\" foi o arquitecto Michael Arad, da Handel Architects, unha empresa con sede en Nova York e en San Francisco. Arad traballou con arquitectura paisax\u00edstica na empresa Peter Walker and Partners no proxecto que prev\u00e9 un bosque de \u00e1rbores con d\u00faas piscinas cadradas no centro, onde estaban as torres xemelgas.\nO dese\u00f1o \u00e9 consistente co plan orixinal de Daniel Libeskind, que ped\u00eda que o memorial fose 30 metros abaixo do nivel da r\u00faa nunha praza.\nUn memorial foi planeado nada m\u00e1is os ataques e da destruci\u00f3n do World Trade Center para lembrar as v\u00edtimas e os implicados no rescate. A World Trade Center Memorial Foundation foi rebatizada para National September 11 Memorial &amp; Museum at the World Trade Center en 2007. E unha corporaci\u00f3n sen \u00e1nimo de lucro coa misi\u00f3n de recadar fondos para manter e controlar o memorial e o museo. O memorial foi inaugurado o d\u00eda 11 de setembro de 2011 e o museo permaneceu aberto en 2012."}
{"id": "187600", "revid": "98629", "url": "https://gl.wikipedia.org/wiki?curid=187600", "title": "Ecce Homo", "text": "Ecce Homo \u00e9 unha locuci\u00f3n latina de uso contempor\u00e1neo en varias linguas que significa literalmente \"Velaqu\u00ed o home\", simboliza o Cristo coa coroa de espi\u00f1as na Paix\u00f3n de Cristo. No uso contempor\u00e1neo representa un home maltratado e con feridas.\nA expresi\u00f3n at\u00f3pase, en traduci\u00f3n do hebreo, na Vulgata, sendo o equivalente da frase grega \"\u03b9\u03b4\u03bf\u03c5 \u03bf \u03b1\u03bd\u03b8\u03c1\u03c9\u03c0\u03bf\u03c2\" (\"Idou ho Anthr\u014dpos\") do Evanxeo de Xo\u00e1n. Esta locuci\u00f3n acadou un simbolismo importante na cultura occidental coa representaci\u00f3n do Cristo sufrindo.\nO \"Ecce Homo\" nas artes.\nEn arte occidental ch\u00e1mase \"Ecce Homo\" a representaci\u00f3n do Cristo sufrindo coa coroa de espi\u00f1as, sexa na escena evanx\u00e9lica con Poncio Pilatos ou non.\n\"Ecce Homo\", t\u00edtulo.\nCon referencia ao sufrimento do Cristo al\u00fadese o simbolismo que leva o tema ao longo da arte occidental d\u00e1ndolle t\u00edtulo \"Ecce Homo\" a obras ou manifestaci\u00f3ns art\u00edsticas."}
{"id": "187601", "revid": "23204", "url": "https://gl.wikipedia.org/wiki?curid=187601", "title": "D\u00e9dougou", "text": "D\u00e9dougou \u00e9 unha cidade achantada no oeste de Burkina Faso. \u00c9 a capital da provincia de Mouhoun e da rexi\u00f3n de Boucle du Mouhoun, as\u00ed como tam\u00e9n do departamento hom\u00f3nimo.\nOs grupos \u00e9tnicos predominates son o marka e o bwa. Ti\u00f1a unha poboaci\u00f3n de 37.793 habitantes no 2006, sendo a novena cidade m\u00e1is grande de Burkina Faso."}
{"id": "187603", "revid": "51526", "url": "https://gl.wikipedia.org/wiki?curid=187603", "title": "Tamil Nadu", "text": "Tamil Nadu (en t\u00e1mil: \u0ba4\u0bae\u0bbf\u0bb4\u0bcd\u0ba8\u0bbe\u0b9f\u0bc1), \"Terra dos T\u00e1miles\", IPA: [t\u032a\u0250m\u0268\u027b n\u032aa\u02d0\u027d\u026f]) \u00e9 un dos 28 estados da India. A s\u00faa capital e maior cidade \u00e9 Chennai (antigamente chamada Madr\u00e1s). Tamil Nadu fica no sueste da pen\u00ednsula india e fai fronteira cos estados de Puducherry, Kerala, Karnataka e Andhra Pradesh. Est\u00e1 cercado polos Gaths Orientais polo norte, pola serra de Nilgiri, as monta\u00f1as de Anamalai e Palakkad polo oeste, pola ba\u00eda de Bengala polo leste, polo golfo de Mannar e o estreito de Palk polo sueste e polo Oc\u00e9ano \u00cdndico polo sur.\nDurante m\u00e1is de 2.500 anos, a rexi\u00f3n foi lar da civilizaci\u00f3n t\u00e1mil. \u00c9 a terra natal dos t\u00e1miles e da s\u00faa lingua milenaria cl\u00e1sica, o t\u00e1mil. Tamil Nadu \u00e9 o und\u00e9cimo maior estado da India en \u00e1rea (con cerca do mesmo tama\u00f1o que Grecia) e o s\u00e9timo m\u00e1is populoso. \u00c9 o quinto maior contribu\u00ednte do PIB da India. Tamil Nadu tornouse recentemente no estado indio coa m\u00e1is elevada taxa de alfabetizaci\u00f3n, segundo o Ministerio do Desenvolvemento dos Recursos Humanos.\n\u00c9 fonte de variados recursos naturais, grandes templos hind\u00fas de arquitectura dravidiana, zonas monta\u00f1osas, praias e lugares de peregrinaci\u00f3n multi-relixiosa. En Tamil Nadu at\u00f3panse tres Patrimonios da Humanidade: o Conxunto Monumental de Mahabalipuram, inscrito en 1984, os Grandes Templos Vivos de Chola, en 1987, e o Ferrocarril de Nilgiri, inclu\u00eddo dentro do conxunto dos Cami\u00f1os de ferro de monta\u00f1a da India, inscrito na lista da UNESCO en 2005."}
{"id": "187604", "revid": "23204", "url": "https://gl.wikipedia.org/wiki?curid=187604", "title": "Dori", "text": "Dori \u00e9 unha cidade do nordeste de Burkina Faso (\u00c1frica), capital da rexi\u00f3n do Sahel, da provincia de S\u00e9noe mais do departamento hom\u00f3nimo. No 2006 ti\u00f1a 17.675 habitantes.\nO principal grupo \u00e9tnico \u00e9 o fula (fulani)."}
{"id": "187605", "revid": "102241", "url": "https://gl.wikipedia.org/wiki?curid=187605", "title": "Lingua gujarati", "text": "O guxarati ou gujarati \u00e9 un idioma propio do estado de Gujar\u0101t, no oeste da India. \u00c9 unha lingua indoeuropea, da familia indoaria, falada por uns 46\u00a0mill\u00f3ns de persoas en todo o mundo, sendo as\u00ed a vix\u00e9sima terceira lingua m\u00e1is falada do mundo. De todos eles, aproximadamente 45,5\u00a0mill\u00f3ns residen na India, 250.000 en Tanzania, 150.000 en Uganda, 100.000 en Paquist\u00e1n e 50.000 en Kenya.\nEscr\u00edbese \"gujarati\" (pronunciado \"guyarati\") en ingl\u00e9s.\n\u00c9 a lingua principal do estado de Gujar\u0101t, as\u00ed como dos territorios adxacentes de Dam\u00e1n e Diu e Dadra e Nagar Haveli. Hai unha gran cantidade de poboaci\u00f3n gujarati diseminada polo mundo, desde \u00c1frica, Oriente Pr\u00f3ximo, at\u00e9 o Reino Unido e os Estados Unidos. En Inglaterra, d\u00faas \u00e1reas populares con poboaci\u00f3n gujarati son Leicester (Terras Medias) e Wembley (norte de Londres). E nos Estados Unidos, at\u00f3panse especialmente en estados como Nova Jersey, Nova York, California e Texas.\n\u00c9 unha das 14 linguas oficiais que hai na India. Era a lingua materna de Mahatma Gandhi, \u00abpai da India\u00bb, e de Muhammad Ali Jinnah, \u00abpai do Paquist\u00e1n\u00bb."}
{"id": "187607", "revid": "23204", "url": "https://gl.wikipedia.org/wiki?curid=187607", "title": "Provincia de Poni", "text": "Poni \u00e9 unha provincia de Burkina Faso, localizada na rexi\u00f3n Sur-Oeste. A s\u00faa capital \u00e9 a cidade de Gaoua.\nDepartamentos.\nA provincia componse de dez departamentos:"}
{"id": "187608", "revid": "37081", "url": "https://gl.wikipedia.org/wiki?curid=187608", "title": "Concellos de Guatemala", "text": "Os departamentos de Guatemala subdiv\u00eddense en 332 concellos.\nAbaixo l\u00edstanse os concellos por departamentos:"}
{"id": "187609", "revid": "23204", "url": "https://gl.wikipedia.org/wiki?curid=187609", "title": "Chimaltenango", "text": "Chimaltenango \u00e9 un municipio e cidade capital do departamento hom\u00f3nimo de Guatemala. Segundo o censo oficial de 2002, ti\u00f1a unha poboaci\u00f3n de 74.077 habitantes.\nO municipio cobre unha \u00e1rea de 212\u00a0km\u00b2 e ten unha altitude de 1.800 msmm. \nObtivo o t\u00edtulo de \u00abvila\u00bb en 1825, e o de \u00abcidade\u00bb en 1926.\nAs s\u00faas festas patronais cel\u00e9branse no mes de xu\u00f1o na honra de Santa Ana.\nHistoria.\nO antigo nome de Chimaltenango era \"Bocob\", e os seus poboadores orixinarios eran os caqchikeles. A actual localidade foi fundada por Pedro Portocarrero en 1526."}
{"id": "187611", "revid": "23204", "url": "https://gl.wikipedia.org/wiki?curid=187611", "title": "Nahouri", "text": "Nahouri \u00e9 unha provincia de Burkina Faso localizada na rexi\u00f3n Centro-Sur. A s\u00faa capital \u00e9 a cidade de P\u00f4.\nDepartamentos.\nA provincia est\u00e1 dividida en cinco departamentos:"}
{"id": "187612", "revid": "23204", "url": "https://gl.wikipedia.org/wiki?curid=187612", "title": "Baz\u00e8ga", "text": "Baz\u00e9ga \u00e9 unha provincia de Burkina Faso localizada na rexi\u00f3n Centro-Sur. A s\u00faa capital \u00e9 a cidade de Kombissiri.\nDepartamentos.\nA provincia div\u00eddese en sete departamentos:"}
{"id": "187613", "revid": "23204", "url": "https://gl.wikipedia.org/wiki?curid=187613", "title": "Bougouriba", "text": "Bougouriba \u00e9 unha provincia de Burkina Faso, localizada na rexi\u00f3n Sur-Oeste. A s\u00faa capital \u00e9 a cidade de Di\u00e9bougou.\nDepartamentos.\nA provincia est\u00e1 dividida en cinco departamentos:"}
{"id": "187614", "revid": "23204", "url": "https://gl.wikipedia.org/wiki?curid=187614", "title": "Noumbiel", "text": "Noumbiel \u00e9 unha provincia de Burkina Faso, localizada na rexi\u00f3n Sur-Oeste. A s\u00faa capital \u00e9 a cidade de Bati\u00e9."}
{"id": "187615", "revid": "23204", "url": "https://gl.wikipedia.org/wiki?curid=187615", "title": "Ioba", "text": "Ioba \u00e9 unha provincia de Burkina Faso, localizada na rexi\u00f3n Sur-Oeste. A s\u00faa capital \u00e9 a cidade de Dano."}
{"id": "187617", "revid": "114944", "url": "https://gl.wikipedia.org/wiki?curid=187617", "title": "Zebrahead", "text": "Zebrahead \u00e9 unha banda estadounidense de punk rock procedente de La Habra (California), que fusiona elementos do pop punk, funk, rock alternativo, metal alternativo, rapcore e rap rock."}
{"id": "187618", "revid": "23204", "url": "https://gl.wikipedia.org/wiki?curid=187618", "title": "The Rapture", "text": "The Rapture foi unha banda estadounidense de dance-punk procedente de Nova York. O grupo mestura influencias de distinto x\u00e9neros, entre os que se incl\u00fae post-punk, acid house, disco, electr\u00f3nica e rock, sendo pioneiros dentro do post-punk revival."}
{"id": "187619", "revid": "89787", "url": "https://gl.wikipedia.org/wiki?curid=187619", "title": "Campionato do Mundo &quot;A&quot; de h\u00f3ckey a pat\u00edns 1952", "text": "A oitava edici\u00f3n do Campionato do Mundo \"A\" de h\u00f3ckey a pat\u00edns masculino tivo lugar na localidade de Porto (Portugal) entre os d\u00edas 28 de xu\u00f1o e 7 de xullo de 1952. Nesta edici\u00f3n participaron un total de once selecci\u00f3ns encadradas nun \u00fanico grupo, mais a novidade desta edici\u00f3n \u00e9 que o t\u00edtulo decidiuse nunha final. Ao final do torneo, a selecci\u00f3n de Portugal proclamouse campioa tras derrotar na final a Italia, mentres que Espa\u00f1a levouse o bronce ao finalizar terceira na ligui\u00f1a. Nos 46 partidos do torneo anot\u00e1ronse un total de 270 goles, cunha media de 5,87 goles por partido.\nTorneo.\nNo torneo participaron dez selecci\u00f3ns, nove delas europeas e unha africana. O torneo disputouse no formato de ligui\u00f1a de todos contra todos cunha final que disputaron os dous primeiros clasificados da ligui\u00f1a, o sistema de puntuaci\u00f3n durante a ligui\u00f1a foi de 2 puntos para o ga\u00f1ador, 1 punto para cada equipo no caso de empate, e ning\u00fan punto para o equipo perdedor."}
{"id": "187620", "revid": "85894", "url": "https://gl.wikipedia.org/wiki?curid=187620", "title": "Napier, Nova Zelandia", "text": "Napier, ou Ahuriri en maor\u00ed \u00e9 unha cidade de Nova Zelandia situada na rexi\u00f3n de Ba\u00eda de Hawke, no leste da Illa Norte. Contra o 2010 a s\u00faa \u00e1rea ti\u00f1a unha poboaci\u00f3n de 58.000 habitantes."}
{"id": "187621", "revid": "98629", "url": "https://gl.wikipedia.org/wiki?curid=187621", "title": "Problema da demarcaci\u00f3n", "text": "O problema da demarcaci\u00f3n, tam\u00e9n denominado, m\u00e1is raramente, criterio de demarcaci\u00f3n e problema de fronteira, ref\u00edrese, dentro da filosof\u00eda da ciencia, \u00e1 cuesti\u00f3n de definir os l\u00edmites que deben configurar o concepto \"ciencia\", \u00e1 dificultade existente para distinguir entre teor\u00edas cient\u00edficas e teor\u00edas non-cient\u00edficas, \u00e1 dificultade para definir as li\u00f1as en torno do que sexa \"ciencia\".\nAs fronteiras adoitan establecerse entre o que \u00e9 co\u00f1ecemento cient\u00edfico e non cient\u00edfico, entre ciencia e pseudociencia, e entre ciencia e relixi\u00f3n. Unha forma de expo\u00f1er este problema, co\u00f1ecida como \"problema xeneralizado da demarcaci\u00f3n\", abarca estes tres casos. O problema xeneralizado en \u00faltimo termo o que intenta \u00e9 encontrar criterios para poder decidir, entre d\u00faas teor\u00edas dadas, cal delas \u00e9 m\u00e1is \"cient\u00edfica\".\nDespois de m\u00e1is dun s\u00e9culo de di\u00e1logo entre fil\u00f3sofos da ciencia e cient\u00edficos en diversos campos, e a pesar dun amplo consenso acerca das bases xerais do m\u00e9todo cient\u00edfico, os l\u00edmites que demarcan o que \u00e9 ciencia, e o que non o \u00e9, contin\u00faan sendo debatidos.\nImportancia do problema.\nDispo\u00f1er dunha soluci\u00f3n ao problema do criterio de demarcaci\u00f3n non s\u00f3 ten importancia no eido te\u00f3rico, desde unha dimensi\u00f3n estritamente filos\u00f3fica, sen\u00f3n que \u00e9 tam\u00e9n importante en campos pr\u00e1cticos e coti\u00e1ns.\nDistinguir o que \u00e9 ciencia do que non o \u00e9, ten relevancia desde o punto de vista econ\u00f3mico (\u00e1 hora de financiar proxectos de investigaci\u00f3n), xur\u00eddico e de polic\u00eda cient\u00edfica (\u00e1 hora de avaliar probas), sanitario (\u00e1 hora de prescribir tratamentos m\u00e9dicos), e educativo (\u00e1 hora de establecer programas de estudo), entre outros.\nA demarcaci\u00f3n entre ciencia e pseudociencia ten moito que ver coa cr\u00edtica, a censura e a intolerancia na investigaci\u00f3n cient\u00edfica. A teor\u00eda helioc\u00e9ntrica de Cop\u00e9rnico foi condenada ao \"\u00cdndice de libros prohibidos\" pola Igrexa Cat\u00f3lica, que ti\u00f1a o poder pol\u00edtico e \"cient\u00edfico\", en 1616. O Partido Comunista da Uni\u00f3n Sovi\u00e9tica declarou, en 1949, pseudocient\u00edfica \u00e1 xen\u00e9tica mendeliana \"por burguesa e reaccionaria\", e mandou aos seus defensores a morrer en campos de concentraci\u00f3n.\nEn palabras de Lakatos, o problema da distinci\u00f3n entre o cient\u00edfico e o pseudocient\u00edfico \"non \u00e9 un pseudoproblema para fil\u00f3sofos de sal\u00f3n, sen\u00f3n que ten serias implicaci\u00f3ns \u00e9ticas e pol\u00edticas\".\nAntecedentes hist\u00f3ricos.\nO primeiro exemplo na historia acerca da cuesti\u00f3n da categorizaci\u00f3n e demarcaci\u00f3n do co\u00f1ecemento humano enc\u00f3ntrase na Grecia antiga, onde se trata o problema das diferenzas entre o verdadeeiro co\u00f1ecemento (en grego \u1f10\u03c0\u03b9\u03c3\u03c4\u03ae\u03bc\u03b7, \"epist\u00e9me\") e a opini\u00f3n (\u03b4\u03cc\u03be\u03b1, \"d\u00f3xa\"). Para Plat\u00f3n, por exemplo, a \"epist\u00e9me\" s\u00f3 pode ter desenvolvemento no \"mundo das ideas\" (co\u00f1ecemento intelectual puro) pero non no \"mundo sens\u00edbel\", que segundo el \u00e9 enganoso.\nMoito m\u00e1is tarde, Kant tratou de delimitar o campo das ciencias naturais do metaf\u00edsico, e co seu traballo sentou un precedente metodol\u00f3xico para establecer os criterios de demarcaci\u00f3n do que \u00e9 e non \u00e9 ciencia natural. (.\nDavid Hume (1711-1776) establece os principios te\u00f3ricos anti-metaf\u00edsicos que ti\u00f1an grande influencia no positivismo l\u00f3xico. Ser\u00e1 no C\u00edrculo de Viena con Rudolf Carnap (1891-1970), Alfred Jules Ayer (1910-1989), e con Karl Popper (1902-1994), cando se aborde o \"criterio de demarcaci\u00f3n\" da ciencia con respecto \u00e1 metaf\u00edsica.\nCharles Sanders Peirce (1839-1914) aborda os problemas modernos da ciencia, a verdade e o co\u00f1ecemento, e \u00e9 con el cando se forxa o concepto de falibilismo, que ser\u00e1 un precursor da idea de falsabilidade.\nSeparaci\u00f3n entre ciencia e relixi\u00f3n.\nA relaci\u00f3n entre a ciencia e a relixi\u00f3n modificouse notabelmente no curso da historia. Na Idade Media, por exemplo, a verdade cient\u00edfica determin\u00e1base sobre a base dos co\u00f1ecementos teol\u00f3xicos e, particularmente, da lectura das Sagradas Escrituras, ou sobre base dos textos de Arist\u00f3teles, que eran aceptados acriticamente segundo o principio de autoridade.\nEsta situaci\u00f3n empezou a cambiar no s\u00e9culo XVI. En 1543, en efecto, publicouse unha obra fundamental desde o punto de vista da ciencia moderna: \"De Revolutionibus Orbium Coelestium\" de Nicolao Cop\u00e9rnico, no que se postulaba o heliocentrismo. En 1616 o Santo Oficio condenou tal teor\u00eda e puxo no \"\u00cdndice\" a obra de Cop\u00e9rnico. Un dos personaxes m\u00e1is famosos que pagaron as consecuencias foi Galileo Galilei que, despois dunha serie de problemas coa Igrexa, foi finalmente obrigado \u00e1 abxuraci\u00f3n das s\u00faas ideas en materia de astronom\u00eda, que consist\u00edan nunha defensa do sistema copernicano (e da demostraci\u00f3n da s\u00faa veracidade).\nA teor\u00eda do heliocentrismo contradic\u00eda, segundo a Igrexa daquel tempo, a verdade expresada na Biblia. En particular fac\u00edase referencia ao feito de que unha pasaxe da Biblia rezaba \"e o Sol det\u00edvose e a L\u00faa par\u00f3u, at\u00e9 que a xente se vingara dos seus inimigos\" (Xosu\u00e9 10, 13).\nEsta teor\u00eda, arrincando \u00e1 Terra do centro do universo e situ\u00e1ndoa nunha \u00f3rbita ao redor do Sol inm\u00f3bil negaba, segundo os te\u00f3logos da Igrexa daquel tempo esta pasaxe, que presupo\u00f1\u00eda o contrario, que era o Sol quen se mov\u00eda e a Terra a que estaba inm\u00f3bil. Galileo Galilei, para defenderse da acusaci\u00f3n de herex\u00eda, afirmou que a Biblia, que ti\u00f1a como fin a definici\u00f3n dunha moral, ter\u00eda que adaptarse \u00e1 linguaxe e \u00e1 capacidade de comprensi\u00f3n dun pobo r\u00fastico como era o hebreo. A Biblia, para facer comprens\u00edbel a verdade moral a un pobo ignorante, adecu\u00e1base \u00e1s s\u00faas crenzas, e usaba imaxes que puideran comprender.\nTal afirmaci\u00f3n de Galileo sentou as bases do distanciamento entre a verdade cient\u00edfica e a relixiosa, sobre todo durante o Iluminismo.\nSituaci\u00f3ns an\u00e1logas a estes precedentes continuaron present\u00e1ndose sucesivamente. E, contra \u00e1 final do s\u00e9culo XIX, a ciencia e a relixi\u00f3n comezaron a verse polo p\u00fablico como posici\u00f3ns enfrontadas, fen\u00f3meno gradual que alcanzou o cl\u00edmax ao redor dos debates acerca da teor\u00eda da evoluci\u00f3n de Charles Darwin. Xa antes da publicaci\u00f3n por Darwin de \"A orixe das especies\", en 1859, houbo precursores e precondicionantes, pero foi a ra\u00edz deste traballo cando o debate f\u00edxose popular grazas \u00e1 s\u00faa difusi\u00f3n na prensa brit\u00e1nica, convert\u00e9ndose no mascar\u00f3n de proa das tensi\u00f3ns entre ciencia e relixi\u00f3n. Hai que engadir que este conflito se mant\u00e9n, no esencial, nos nosos d\u00edas.\nA teor\u00eda se contrapo\u00f1\u00eda \u00e1 da Igrexa do creacionismo. Tal contraposici\u00f3n est\u00e1 a\u00ednda presente, ag\u00e1s algunhas tentativas de conciliaci\u00f3n.\nO problema da demarcaci\u00f3n \u00e9 unha cuesti\u00f3n relativamente recente. O problema data m\u00e1is ou menos do momento no que a ciencia e a relixi\u00f3n alcanzaron unha independencia substancial unha da outra. Pode datarse en 1874, cando o influente historiador da ciencia John William Draper publicou a s\u00faa \"Historia do conflito entre relixi\u00f3n e ciencia\". Nel retrata a historia do desenvolvemento cient\u00edfico como unha confrontaci\u00f3n contra a relixi\u00f3n. Esta visi\u00f3n foment\u00e1rona seguidores tan prestixiosos como Andrew Dickson White no seu ensaio \"Unha historia das guerras entre a Ciencia coa Teolox\u00eda na cristiandade\".\nGrazas ao traballo destes dous cient\u00edficos, sa\u00edron \u00e1 luz numerosos conflitos entre o co\u00f1ecemento cient\u00edfico, aberto a novas descubertas, e o dogmatismo relixioso, defensor do principio de autoridade.\nA relaci\u00f3n entre ciencia e fe, en verdade, \u00e9 moito m\u00e1is complexa do que describiu Draper: no pasado, de feito, houbo numerosos cient\u00edficos (alg\u00fans moi importantes e de fama inneg\u00e1bel) que eran moi crentes, as\u00ed como foron numerosos os homes de fe que se mostraron defensores do desenvolvemento do co\u00f1ecemento cient\u00edfico. No curso do s\u00e9culo XIX, as relaci\u00f3ns entre estas d\u00faas diferentes concepci\u00f3ns eran conflitivas, sobre todo despois dos descubrimentos de Darwin en materia de evoluci\u00f3n.\nOs traballos de Draper e White deben ser vistos como provenientes directamente deste clima social, e o seu modelo de ciencia e relixi\u00f3n como eternos opostos, que se converteu socialmente nun dos debates dominantes.\nPositivismo l\u00f3xico.\nO positivismo \u00e9 unha corrente filos\u00f3fica caracterizada por adoptar, en xeral, unha actitude cientificista e antimetaf\u00edsica, confiando plenamente na humanidade e no seu progreso indefinido. Este punto de vista proclama exclusivamente a lexitimidade e validez do co\u00f1ecemento proporcionado polas ciencias emp\u00edricas. Por iso consid\u00e9rase que a filosof\u00eda tradicional, entendida principalmente como metaf\u00edsica ou co\u00f1ecemento especulativo sen necesidade de comprobaci\u00f3n emp\u00edrica, debe substitu\u00edrse por outra que te\u00f1a como \u00fanico obxectivo entender a natureza e os m\u00e9todos das ciencias, fundamentalmente as ciencias da natureza (astronom\u00eda, f\u00edsica, qu\u00edmica e biolox\u00eda). O positivismo enl\u00e1zase habitualmente cunha ontolox\u00eda materialista.\nHistoricamente a filosof\u00eda positivista xorde no s\u00e9culo XIX, sendo os seus m\u00e1ximos expo\u00f1entes Augusto Comte (1798-1857) e Ernst Mach (1838-1916). O primeiro usou a palabra \"posititivismo\", tomada do fil\u00f3sofo franc\u00e9s Saint-Simon (1760-1825), para designar o seu pensamento. As\u00ed mesmo, denominou \"estadio positivo\" \u00e1 etapa do progreso humano na que a ciencia se converte na principal forza social, superando per\u00edodos anteriores de car\u00e1cter metaf\u00edsico e relixioso nos que dominaban as superstici\u00f3ns e as crenzas infundadas.\nCuriosamente, nos \u00faltimos escritos da s\u00faa vida, Comte deriva cara posturas sentimentalistas e irracionais elaborando unha \"Relixi\u00f3n da Humanidade\", na que se render\u00eda culto aos grandes homes de ciencia, as\u00ed como a toda unha serie disparatada de personalidades moi variadas, entre as que incluso se atopan amigos persoais seus. Esta \"relixi\u00f3n positiva\" gozou dalgunha implantaci\u00f3n social en cidades como Londres, Par\u00eds e R\u00edo de Xaneiro. De todas as formas, a deriva relixiosa do positivismo non foi secundada por autores posteriores, por exemplo Mach, que se mantivo dentro das marxes dun cientificismo extremo.\nBaixo a influencia deste \u00faltimo e a do austr\u00edaco Ludwig Wittgenstein (1889-1951), o positivismo cientificista transformouse no s\u00e9culo XX dando lugar ao positivismo l\u00f3xico, neopositivismo ou empirismo l\u00f3xico.\nO manifesto fundacional deste publicouse en 1929 co nome de \"Wissenschaftliche Weltauffassung: Der Wiener Kreis\" (\"Concepci\u00f3n cient\u00edfica do mundo: C\u00edrculo de Viena\"). O neopositivosmo caracter\u00edzase por presentar un enfoque da metodolox\u00eda cient\u00edfica elaborado de forma precisa por medio da l\u00f3xica formal, as\u00ed como por intentar reducir toda investigaci\u00f3n cient\u00edfica ao m\u00e9todo e linguaxe da f\u00edsica (\"fisicalismo\"). A trav\u00e9s deste programa filos\u00f3fico e cient\u00edfico o neopositivismo contribu\u00edu a impulsar notablemente a filosof\u00eda da ciencia durante o s\u00e9culo XX.\nA\u00ednda que os empiristas l\u00f3xicos intentaron ofrecer unha visi\u00f3n xeral da ciencia que abarcaba principalmente os seus aspectos gnoseol\u00f3gicos e metodol\u00f3xicos, talvez a s\u00e1 tese m\u00e1is co\u00f1ecida \u00e9 a que sost\u00e9n que un enunciado \u00e9 cognitivamente significativo s\u00f3 se, ou pos\u00fae un m\u00e9todo de verificaci\u00f3n emp\u00edrica ou \u00e9 un enunciado anal\u00edtico, tese co\u00f1ecida como \"do significado por verificaci\u00f3n\".\nS\u00f3 os enunciados da ciencia emp\u00edrica cumpren co primeiro requisito, e s\u00f3 os enunciados da l\u00f3xica e as matem\u00e1ticas cumpren co segundo. \nOs enunciados tipicamente filos\u00f3ficos non cumpren con ning\u00fan dos dous requisitos, as\u00ed que a filosof\u00eda, como tal, debe pasar de ser un suposto corpo de proposici\u00f3ns a un m\u00e9todo de an\u00e1lise l\u00f3xica dos enunciados da ciencia. As posici\u00f3ns dos empiristas l\u00f3xicos respecto dalg\u00fans temas claves da filosof\u00eda da ciencia (a orixe do sentido dos enunciados, a posta a proba das teor\u00edas, o concepto de explicaci\u00f3n cient\u00edfica e a unidade da ciencia, entre outros) co\u00f1\u00e9cense co nome colectivo de \"concepci\u00f3n herdada\" (\"received view\").\nEsta concepci\u00f3n da ciencia como algo que non s\u00f3 \u00e9 independente da relixi\u00f3n, sen\u00f3n que en realidade se op\u00f3n a ela, provocou a inevit\u00e1bel pregunta: que \u00e9 o que separa \u00e1s d\u00faas?\nEntre os primeiros en desenvolver unha resposta encontr\u00e1banse os membros do C\u00edrculo de Viena (Moritz Schlick, Rudolf Carnap, Kurt G\u00f6del e outros).\nO positivismo do C\u00edrculo de Viena considera que un enunciado \u00e9 cient\u00edfico cando pode deducirse doutros que foron obxecto de comprobaci\u00f3n.\nEntre os seus principios b\u00e1sicos destaca a verificabilidade como criterio de demarcaci\u00f3n entre ciencia e non ciencia.\nFalsacionismo. Karl Popper.\nO fil\u00f3sofo Karl Popper deuse de conta de que os fil\u00f3sofos do C\u00edrculo de Viena (ao cal el mesmo estivo moi vinculado, pero non como membro) mesturaran dous problemas diferentes para os que resolveran dar unha \u00fanica soluci\u00f3n: o verificacionismo. En contraposici\u00f3n a este punto de vista, Popper remarcou que unha teor\u00eda poder\u00eda perfectamente ter significado sen ser cient\u00edfica e que, como tal, un \"criterio de significaci\u00f3n\" poder\u00eda non necesariamente coincidir cun \"criterio de demarcaci\u00f3n\". As\u00ed, pois, ideou o seu propio sistema, ao que se denomina falsacionismo (cabe sinalar que Popper non chama \u00e1 s\u00faa metodolox\u00eda falsacionismo, sen\u00f3n racionalismo cr\u00edtico). Este non s\u00f3 \u00e9 interpret\u00e1bel como unha alternativa ao verificacionismo; sup\u00f3n tam\u00e9n un acordo acerca da distinci\u00f3n conceptual que ignoraran as teor\u00edas previas.\nPopper veu a demarcaci\u00f3n como un problema central na filosof\u00eda da ciencia. Propuxo o falsacionismo como unha forma de determinar se unha teor\u00eda \u00e9 cient\u00edfica ou non. Simplificando, poder\u00eda dicirse que se unha teor\u00eda \u00e9 false\u00e1bel, ent\u00f3n \u00e9 cient\u00edfica; se non \u00e9 false\u00e1bel, ent\u00f3n non \u00e9 ciencia. Alg\u00fans levaron este principio at\u00e9 o extremo de dubidar da validez cient\u00edfica de moitas disciplinas (tales como a macroevoluci\u00f3n e a cosmolox\u00eda f\u00edsica). A falsabilidade foi un dos criterios utilizados polo xu\u00edz William Overton para determinar que o creacionismo non era cient\u00edfico e que non deber\u00eda ensiarse nos colexios de Arcansas (Estados Unidos).\nA falsabilidade \u00e9 unha propiedade dos enunciados e das teor\u00edas e, en si mesma, \u00e9 neutral. Como criterio de demarcaci\u00f3n, Popper busca tomar esta propiedade e tomala como base para afirmar a superioridade de teor\u00edas false\u00e1bies sobre as non false\u00e1beis, como parte da ciencia, establecendo as\u00ed unha posici\u00f3n que poder\u00eda chamarse \"falsacionismo\" con implicaci\u00f3ns pol\u00edticas.\nPor exemplo, a afirmaci\u00f3n \"as esmeraldas son verdes ou non son verdes\", \u00e9 unha afirmaci\u00f3n non false\u00e1bel. Calquera que sexa a observaci\u00f3n que se faga sobre as esmeraldas, ser\u00e1 compat\u00edbel coa proposici\u00f3n. Por tanto, non \u00e9 unha afirmaci\u00f3n xenuinamente cient\u00edfica. Popper suxire que este \u00e9 un criterio para distinguir entre as teor\u00edas que son xenuinamente cient\u00edficas das que son pseudocient\u00edficas.\nDe acordo con Popper, nin a teor\u00eda da historia de Marx, nin a teor\u00eda do inconsciente de Freud, poden suxeitarse \u00e1 proba da falseabilidade. Popper argumenta que calquera que sexa a contraevidencia que poidamos recoller contra as teor\u00edas de Marx ou de Freud, hai sempre unha maneira de acomodar a teor\u00eda a esa contraevidencia. Tal tipo de consideraci\u00f3n f\u00edxose recentemente tam\u00e9n con respecto da chamada \"teoria das cordas\", na \u00e1rea da f\u00edsica. As propostas encontradas na \"teor\u00eda do dese\u00f1o intelixente\" tam\u00e9n se encontran en situaci\u00f3n similar fronte \u00e1 falseabilidade das ideas por feitos. Segundo Popper, estas teor\u00edas non son teor\u00edas cient\u00edficas.\nPor\u00e9n, moitas cousas das que poden considerarse como dotadas de significado e utilidade non son false\u00e1beis. Con toda certeza, os enunciados non false\u00e1beis desempe\u00f1an unha funci\u00f3n nas propias teor\u00edas cient\u00edficas. O que no criterio popperiano permite chamarse cient\u00edfico est\u00e1 aberto a interpretaci\u00f3n. Unha interpretaci\u00f3n estrita conceder\u00eda moi pouco, pois non existen teor\u00edas cient\u00edficas de interese que estean completamente libres de anomal\u00edas. Do mesmo modo, se s\u00f3 consideramos a falsabilidade dunha teor\u00eda e non a vontade dun individuo ou dun grupo para obter ou aceptar instancias false\u00e1beis, ent\u00f3n permitiriamos case calquera teor\u00eda.\nEn calquera caso, \u00e9 moi \u00fatil co\u00f1ecer se o enunciado dunha teor\u00eda \u00e9 false\u00e1bel, a\u00ednda que s\u00f3 sexa polo feito de que nos proporciona un co\u00f1ecemento acerca das formas coas que algu\u00e9n poder\u00eda avaliar unha teor\u00eda. A tese e Duhem-Quine argumenta que non \u00e9 pos\u00edbel \"probar\" que un enunciado foi falseado; no seu lugar, a falsaci\u00f3n ocorre cando a comunidade cient\u00edfica se pon de acordo en que foi falesado.\nEsta \u00e9 unha cr\u00edtica importante ao falsacionismo, pois calquera enunciado observacional, por inocente que pareza, presup\u00f3n certas concepci\u00f3ns acerca do mundo, e resulta impos\u00edbel preguntarse se esas concepci\u00f3ns son cient\u00edficas ou non. O fil\u00f3sofo da ciencia William Herbert Newton-Smith, expresa as\u00ed a s\u00faa cr\u00edtica:\nKuhn e os cambios de paradigma.\nThomas Kuhn, un historiador da ciencia moi influente na filosof\u00eda da ciencia e que a mi\u00fado se encontra conectado co que se deu en chamar postpositivismo ou postempirismo, no seu libro de 1962, \"A estrutura das revoluci\u00f3ns cient\u00edficas\", divid\u00eda o proceso de facer ciencia en d\u00faas empresas diferentes, \u00e1s que chamou ciencia normal e ciencia extraordinaria (\u00e1 que tam\u00e9n en ocasi\u00f3ns chamaba ciencia revolucionaria). O proceso da ciencia \"normal\" \u00e9 o que a maior\u00eda dos cient\u00edficos seguen cando traballan co que el chama o \"paradigma\" aceptado na actualidade pola comunidade cient\u00edfica e que, neste contexto das ideas de Karl Popper sobre o falsacionismo, as\u00ed como a idea dun m\u00e9todo cient\u00edfico, est\u00e1n vixentes hoxe en d\u00eda.\nEsta clase de traballo \u00e9 o que Kuhn chama \"resoluci\u00f3n de problemas\": traballar dentro dos l\u00edmites da teor\u00eda actual e as s\u00faas implicaci\u00f3ns con respecto a que tipo de experimentos deber\u00edan ou non seren frut\u00edferos. Por\u00e9n, durante o proceso de realizar ciencia \"normal\", Kuhn argumenta que se xeran anomal\u00edas, algunhas das cales conducen a unha extensi\u00f3n do \"paradigma\" dominante coa intenci\u00f3n de explicalas, e outras para as que non se pode encontrar unha explicaci\u00f3n satisfactoria co modelo actual. Cando se acumularon suficientes anomal\u00edas as\u00ed, e os cient\u00edficos pertencentes a cada campo as encontran \"significativas\" (o cal a mi\u00fado \u00e9 un xu\u00edzo moi subxectivo), comeza un \"per\u00edodo de crise\", e Kuhn sost\u00e9n que alg\u00fans cient\u00edficos comenzan a participar nunha actividade de ciencia \"extraordinaria\". Durante esta fase, reco\u00f1\u00e9cese ao modelo antigo como fundamentalmente defectuoso e que non se pode adaptar para m\u00e1is uso, de forma que ideas totalmente novas (ou moitas veces ideas vellas e abandonadas) son consideradas, a maior\u00eda das cales fallar\u00e1n. Pero, durante esta etapa, cr\u00e9ase un novo \"paradigma\" e despois dun tempo prolongado de \"cambio de paradigma\", ac\u00e9ptase o novo paradigma como norma pola comunidade cient\u00edfica integr\u00e1ndose no traballo previo, e o vello paradigma rel\u00e9gase aos libros de historia. Un cl\u00e1sico exemplo disto \u00e9 o cambio da f\u00edsica de Maxwell/Newton \u00e1 Mec\u00e1nica Cu\u00e1ntica/einsteniana da f\u00edsica de principios do s\u00e9culo XX.\nSe o descarte das teor\u00edas cient\u00edficas se baseara unicamente nunha simple falsaci\u00f3n, de acordo con Kuhn, ent\u00f3n ningunha teor\u00eda sobrevivir\u00eda durante o tempo suficiente como para ser frut\u00edfera, posto que \"todas\" as teor\u00edas conte\u00f1en anomal\u00edas.\nImre Lakatos e o seu \"programa de investigaci\u00f3n cient\u00edfica\".\nImre Lakatos sinala diversos problemas do falsacionismo de Karl Popper no seu libro \"A l\u00f3xica da investigaci\u00f3n cient\u00edfica\" no que o cualifica de \"falsacionismo inxenuo\", apoi\u00e1ndose constantemente en casos da historia da ciencia. Critica tam\u00e9n a idea de \"revoluci\u00f3n cient\u00edfica\" de Kuhn, e a \"incomensurabilidade\" entre paradigmas de Kuhn e Paul Feyerabend pois defende que a\u00ednda que os paradigmas non sexan compar\u00e1beis nin inconsistentes entre si, coa axuda dun dicionario p\u00f3dense \"facer\" inconsistentes e compar\u00e1beis.\nLakatos, na s\u00faa obra \"Probas e refutaci\u00f3ns\", considera que a teor\u00eda de Karl Popper \u00e9 incorrecta, xa que toda teor\u00eda (como a de Newton, a cal estudou en profundidade), nace cun conxunto de \"feitos\" que a refutan no mesmo momento en que \u00e9 creada. A proposta de Lakatos \u00e9 un \"falsacionismo sofisticado\" que ao seu xu\u00edzo subsana os problemas antes mencionados. As\u00ed, defende que as teor\u00edas non deben observarse individualmente, sen\u00f3n en conxuntos de teor\u00edas relacionadas, cunha serie de modificaci\u00f3ns que conforman o que el denomina un \"programa de investigaci\u00f3n\".\nImre Lakatos propuxo que a ciencia avanza mediante programas de investigaci\u00f3n, non por hip\u00f3teses illadas de ensaios e erros, de conxecturas e refutaci\u00f3ns. O seu n\u00facleo est\u00e1 protexido das refutaci\u00f3ns por un gran cinto protector de hip\u00f3teses auxiliares, tam\u00e9n por unha heur\u00edstica para a soluci\u00f3n de problemas que, \"coa axuda de t\u00e9cnicas matem\u00e1ticas sofisticadas, asimila as anomal\u00edas e incluso as converte en evidencias positivas\". A teor\u00eda da gravitaci\u00f3n de Newton, a teor\u00eda da relatividade de Einstein, a mec\u00e1nica cu\u00e1ntica, o marxismo, o freudismo, son todos programas de investigaci\u00f3n pero non todos son \"igualmente bos\", \u00e9 dicir, existen tanto programas cient\u00edficos ou progresivos (a teor\u00eda leva ao descubrimento de feitos novos) e pseudocient\u00edficos non cient\u00edficos ou regresivos (as teor\u00edas fabr\u00edcanse s\u00f3 para se acomodar os feitos xa co\u00f1ecidos).\nComo criterio de demarcaci\u00f3n entre ciencia e non-ciencia, establece que unha teor\u00eda \u00e9 cient\u00edfica se \u00e9 progresiva empiricamente (o cal implica ser progresiva teoricamente). \u00c9 dicir, se pred\u00ed feitos novos e explica parte destes ademais dos xa co\u00f1ecidos. Un programa con estas caracter\u00edsticas dirase que \u00e9 \"progresivo\".\nFeyerabend e o problema da autonom\u00eda na ciencia.\nDespois de Kuhn, existiu unha tendencia a atenuar a diferenza entre ciencia e non-ciencia, xa que o traballo de Kuhn levou a cuestionar amplamente o ideal popperiano de simple demarcaci\u00f3n, e a salientar o car\u00e1cter humano, a caulidade de subxectividade dos cambios cient\u00edficos.\nO fil\u00f3sofo da ciencia Paul Feyerabend levou estes argumentos ao seu l\u00edmite, argumentando que a ciencia non ocupa un lugar especial en termos da s\u00faa l\u00f3xica ou do seu m\u00e9todo, de forma que calquera intento de revestirse dunha autoridade especial por parte dos cient\u00edficos non se sost\u00e9n. Isto conduciu a un acercamento particularmente anarquista \u00e1 formaci\u00f3n de co\u00f1ecemento. Argumentou que non se pode encontrar ning\u00fan m\u00e9todo dentro da historia da pr\u00e1ctica cient\u00edfica que non fora violado nalg\u00fan momento do avance no co\u00f1ecemento cient\u00edfico.\nTanto Lakatos como Feyerabend suxiren que a ciencia non \u00e9 unha forma aut\u00f3noma de razoamento, sen\u00f3n que \u00e9 insepar\u00e1bel do m\u00e1is amplo \"corpus\" do pensamento humano e da busca do co\u00f1ecemento. Sendo as\u00ed, as preguntas acerca da verdade e a falsidade, e o entendemento correcto ou incorrecto, non son unicamente emp\u00edricas. Moitas preguntas significativas non se poden conclu\u00edr empiricamente; non s\u00f3 na pr\u00e1ctica, sen\u00f3n por principio.\nDe acordo con esta forma de pensar, a dificultade que te\u00f1en os te\u00f3ricos de cordas para aplicar ciencia experimental non cuestionar\u00eda o seu status como cient\u00edficos. Igualmente, no seu libro \"Adeus \u00e1 raz\u00f3n\", (1987), Cap. 3-7, Feyerabend advirte de que tampouco se poden desprezar como in\u00fatiles a astrolox\u00eda ou a medicina alternativa, \u00e1s que atrib\u00fae un status cient\u00edfico.\nM\u00e9todo Thagard.\nNos \u00faltimos anos diminu\u00edu o interese no problema da demarcaci\u00f3n. En parte debido a que existe a sospeita de que se trata dun problema inabord\u00e1bel, en tanto que moitos intentos de darlle unha resposta definitiva non chegaron a termo.\nPor exemplo, moitos exemplos \"obvios\" de pseudociencia mostraron seren false\u00e1beis, ou verific\u00e1beis, ou revis\u00e1beis. Por tanto moitos dos criterios propostos para a demarcaci\u00f3n non resultaron ser \u00fatiles.\nPaul R. Thagard propuxo outro conxunto de principios para intentar superar estas dificultades. Segundo o m\u00e9todo de Thagard, unha teor\u00eda non ser\u00eda cient\u00edfica se:\nRexeitamento da exposici\u00f3n do problema de Larry Laudan.\nLarry Laudan, despois de examinar varios intentos hist\u00f3ricos de establecer un criterio de demarcaci\u00f3n, conclu\u00edu que a filosof\u00eda fracasara no seu prop\u00f3sito de distinguir ciencia de non-ciencia e ciencia de pseudociencia. Ningunha das exposici\u00f3ns anteriores era aceptada como v\u00e1lida pola maior\u00eda dos epistem\u00f3logos nin, desde o seu punto de vista, deber\u00eda ser aceptado por ning\u00fan. Remarcou que moitas crenzas ben fundamentadas eran acient\u00edficas e que, por outro lado, moitas conxecturas cient\u00edficas non estaban ben fundamentadas. Encontrou ademais que os criterios de demarcaci\u00f3n foron historicamente usados como \"machines de guerre\" en pol\u00e9micas disputas entre \"cient\u00edficos\" e \"pseudocient\u00edficos\". Usando exemplos coti\u00e1ns de actividades como o f\u00fatbol ou a carpintar\u00eda e de estudos non cient\u00edficos como a cr\u00edtica literaria e a filosof\u00eda, ilustraba a s\u00faa convicci\u00f3n de que a cuesti\u00f3n de se unha crenza est\u00e1 ben fundamentada ou non \u00e9 m\u00e1is un asunto pr\u00e1ctico e de se ten relevancia filos\u00f3fica que de se \u00e9 cient\u00edfica ou non. Abordando as\u00ed a cuesti\u00f3n, para el o criterio de demarcaci\u00f3n entre ciencia e non-ciencia era un pseudoproblema que deber\u00eda ser cambiado por un enfoque sobre a distinci\u00f3n entre co\u00f1ecemento confi\u00e1bel e non confi\u00e1bel, sen entrar a discutir se o co\u00f1ecemento \u00e9 cient\u00edfico ou non. Laudan considerar\u00eda como palabras ocas \"pseudociencia\" ou \"non cient\u00edfico\" asociadas \u00e1 ret\u00f3rica de pol\u00edticos e soci\u00f3logos.\nO problema da demarcaci\u00f3n na actualidade.\nOs criterios para que un sistema de premisas, m\u00e9todos e teor\u00edas se poidan cualificar como ciencia var\u00edan hoxe en d\u00eda nos seus detalles de aplicaci\u00f3n entre as ciencias naturais, as ciencias formais e as ciencias sociais. Os criterios incl\u00faen tipicamente:\nOs procedementos da ciencia habitualmente incl\u00faen un n\u00famero de directrices heur\u00edsticas, tales como principios de econom\u00eda conceptual ou parsimonia. Un sistema conceptual que fracase en reunir un n\u00famero significativo destes criterios \u00e9 prob\u00e1bel que sexa considerado como non cient\u00edfico.\nA seguinte \u00e9 unha lista de caracter\u00edsticas adicionais que son altamente desex\u00e1beis nunha teor\u00eda cient\u00edfica.\nA actual situaci\u00f3n de crise e as s\u00faas consecuencias.\nComo se pode notar da historia do problema da demarcaci\u00f3n, varios fil\u00f3sofos intentaron resolver o problema, chegando a conclusi\u00f3ns extremadamente discordantes.\nA gran dificultade de encontrar un criterio absolutamente inequ\u00edvoco e aceptado abriu a sospeita de que o que \u00e9 ciencia asume un valor de continxencia derivado da s\u00faa dependencia a un determinado marco sociocultural, e de asunci\u00f3ns metaf\u00edsicas.\nTemas vinculados.\nEn todo estudo e discusi\u00f3n sobre os l\u00edmites entre o co\u00f1ecemento cient\u00edfico e non cient\u00edfico, entre ciencia e pseudociencia, e entre ciencia e relixi\u00f3n, non poden pasarse por alto, a parte do debate sempre subxacente (acerca da pseudociencia), teor\u00edas tan novas e suxestivas como o holismo, o reducionismo e o emerxentismo (este \u00faltimo, por exemplo, estuda a relaci\u00f3n entre a perspectiva fenomenol\u00f3xica \u2014subxectiva\u2014 e a fenom\u00e9nica \u2014obxectiva\u2014 da realidade), e incluso as m\u00e1is ex\u00f3ticas, como a da viaxe a trav\u00e9s do tempo ou a retrocausalidade (a posibilidade de acceder ao pasado, modific\u00e1ndoo).\nTampouco se deben esquecer os moitos fil\u00f3sofos, divulgadores e cient\u00edficos de renome que abordaron, desde distintas perspectivas \u2014algunhas destas, ao dicir de moitos, lindando coa pseudociencia e a superstici\u00f3n\u2014 as grandes cuesti\u00f3ns ontol\u00f3xicas e epistemol\u00f3xicas en debate: Carl Gustav Jung e Wolfgang Ernst Pauli (concepto da sincronicidade), Hugh Everett (o multiverso), Frank J. Tipler (a idea dun Deus \"inform\u00e1tico\" contida na s\u00faa teor\u00eda do Punto Omega; a m\u00e1quina do tempo), Carl Sagan (busca de vida extraterrestre), Paul Davies (astrobiolox\u00eda, m\u00e1quina do tempo), John Cramer (retrocausalidade), Kurt G\u00f6del (teoremas da incompletitude, sobre os l\u00edmites do co\u00f1ecemento cient\u00edfico; viaxe no tempo; demostraci\u00f3n l\u00f3xica da existencia de Deus), Ludwig Wittgenstein (filosof\u00eda da linguaxe, l\u00edmites do co\u00f1ecemento)... Este \u00faltimo, modelo e inspiraci\u00f3n de positivistas no seu tempo, rematou a s\u00faa obra capital, \"Tractatus logico-philosophicus\", coa seguinte frase lapidaria, unha e mil veces citada: \"Do que non se pode falar hai que calar\"."}
{"id": "187623", "revid": "1505", "url": "https://gl.wikipedia.org/wiki?curid=187623", "title": "Xos\u00e9 Lu\u00eds Otero Cebral", "text": "Xos\u00e9 Lu\u00eds Otero Cebral, nado en Vilouriz (Toques) o 28 de xaneiro de 1957, \u00e9 un escritor e etn\u00f3grafo galego.\nTraxectoria.\nMestre de educaci\u00f3n infantil e primaria, tras residir en Felp\u00f3s, exerce actualmente a docencia na Coru\u00f1a. Ten colaborado con artigos en varios xornais (\"La Voz de Galicia\" e \"El Progreso\", entre outros), e publicaci\u00f3ns como \"O Mintireiro Verdadeiro\". Coordinou labores escolares premiados polo Museo de Pontevedra e programas de radio escolar da Conseller\u00eda de Educaci\u00f3n."}
{"id": "187624", "revid": "85894", "url": "https://gl.wikipedia.org/wiki?curid=187624", "title": "A Cuncheira, Cures, Boiro", "text": "A Cuncheira \u00e9 un lugar da parroquia de Cures no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 24 habitantes (17 homes e 7 mulleres)."}
{"id": "187625", "revid": "85894", "url": "https://gl.wikipedia.org/wiki?curid=187625", "title": "A Me\u00e1n, Cures, Boiro", "text": "A Me\u00e1n \u00e9 un lugar da parroquia de Cures no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE) en 2013 ti\u00f1a 34 habitantes (16 homes e 18 mulleres)."}
{"id": "187626", "revid": "85894", "url": "https://gl.wikipedia.org/wiki?curid=187626", "title": "A Figueira, Cures, Boiro", "text": "A Figueira \u00e9 un lugar da parroquia de Cures no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 11 habitantes (7 homes e 4 mulleres)."}
{"id": "187627", "revid": "85894", "url": "https://gl.wikipedia.org/wiki?curid=187627", "title": "Balteiro, Cures, Boiro", "text": "Balteiro \u00e9 un lugar da parroquia de Cures no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE\u00a02013) ten 17 habitantes (8 homes e 9 mulleres)."}
{"id": "187628", "revid": "98629", "url": "https://gl.wikipedia.org/wiki?curid=187628", "title": "Synyster Gates", "text": "Brian Elwin Haner, Jr., nado en Huntington Beach (California) o 7 de xullo de 1981, \u00e9 o guitarrista l\u00edder da banda de rock estadounidense Avenged Sevenfold, tam\u00e9n co\u00f1ecido como Synyster Gates ( ou Syn ) .\nTraxectoria.\nBrian Elwin Haner \u00e9 fillo de Jan Gera e Brian Haner (Sr.). O seu pai e tam\u00e9n co\u00f1ecido por \u201cPapa Gates\u201d ou \u201cGuitar Guy\u201d, e participou varias veces nos \u00e1lbums de Avenged Sevenfold como guitarrista. Ten dous irm\u00e1ns chamados Brent e McKenna e un medio irm\u00e1n Johnny. \u00c9 o \u00fanico membro de Avenged Sevenfold que non estudou en Huntington High School, sen\u00f3n que o fixo no Mayfair High School. Entrou na banda a trav\u00e9s de The Rev, o cal co\u00f1eceu nunha tenda de metal e tras falar e descubrir que ambos eran m\u00fasicos fix\u00e9ronse inseparables. Estudou no Instituto de M\u00fasicos en Hollywood como parte do programa GIT ( Guitar Institute of Tecnology ) onde estudou guitarra jazz. Os seus av\u00f3s d\u00e9ronlle a s\u00faa primeira guitarra cando ti\u00f1a 10 anos, comeza aprendendo a tocar vendo v\u00eddeos e lendo libros, algo que destaca sendo o seu pai un reco\u00f1ecido guitarrista e compositor. A primeira canci\u00f3n que aprendeu a tocar foi \u201cStairway to Heaven\u201d, e con 12 anos xa sab\u00eda tocar canci\u00f3ns de o\u00eddo.\nEn maio de 2010 casa con Michelle DiBenedetto (irm\u00e1 xemelga de Valary DiBenedetto, esposa de M. Shadows). \u00c9 al\u00e9rxico \u00e1s abellas e ten unha cadela chamada Pinkly. Dirixe xunto coa s\u00faa esposa unha li\u00f1a de roupa chamada \u201cSyn Gates Clothing\u201d. A s\u00faa primeira tatuaxe foi un n\u00famero 1 no dedo polgar dunha man. Trala morte de The Rev tatuouse no peito FOREVER na s\u00faa honra.\nCarreira musical.\nCon 18 anos, The Rev inv\u00edtao a formar parte de Avenged Sevenfold, acepta e abandona os seus estudos. O seu nome art\u00edstico inventouno de forma espor\u00e1dica, segundo conta no DVD All Excess, cando \u00eda b\u00e9bedo en coche con The Rev polo parque e dixo sen saber por que: \u201cSon Synyster Gates, e son fodidamente abraiante\u201d.\nTam\u00e9n participou nunha banda chamada Pinkly Smooth como guitarrista, que formaron en 2001 en Huntington Beach, xunto a The Rev como vocalista e tocando o piano, Buck Silverspur no baixo, Justin Meacham no piano e D-Rock na bater\u00eda. Sacaron un \u00e1lbum chamado Unfortunate Snort coa discogr\u00e1fica Bucktan Records. Tralo falecemento de The Rev as ideas dun novo proxecto do grupo despareceron, mais Synyster Gates pensou na posibilidade de remasterizar Unfortunate Snort e relanzar o \u00e1lbum.\nGates cita coma os seus guitarristas favoritos e maiores influencias Django Reinhardt, Yitzhak Rochin, Francis Canavan, Frank Gambale, Jimi Hendrix, Jimmy Page, Tony Iommi, Brian May, Slash, Kirk Hammett, Dimebag Darrell, Randy Rhoads, Zakk Wylde, Alexi Laiho, Jani Liimatainen e John Petrucci.\nO 12 de decembro de 2012, Brian Haner (o seu pai) publica o seu \u00e1lbum Alone, no que Synyster Gates traballou como produtor. En xaneiro de 2013, presenta na exposici\u00f3n de produtos musicais, NAMM, celebrada en Estados Unidos a s\u00faa propia li\u00f1a de amplificadores chamada Hellwin Amps coa colaboraci\u00f3n da marca de guitarras Schecter, a mesma marca coa que ten a s\u00faa li\u00f1a e guitarras.\nEquipamento.\nGuitarras.\nActualmente \u00e9 patrocinado por Schecter Guitars, e fabrican modelos especiais para el. Alg\u00fans dos modelos utilizados son:\nAmplificadores e efectos.\nUsou Bogner, Marshall, Mesa/Boogie e outros moitos amplificadores no estudio, mais ultimamente nos concertos v\u00eduselle usar Bogner."}
{"id": "187629", "revid": "56817", "url": "https://gl.wikipedia.org/wiki?curid=187629", "title": "Balteiro", "text": "O top\u00f3nimo galego Balteiro indica posuidor, e procede do nome de antrop\u00f3nimo xerm\u00e1nico \"Baltarius\". Pode referirse a:"}
{"id": "187630", "revid": "56817", "url": "https://gl.wikipedia.org/wiki?curid=187630", "title": "Smiley", "text": "Un smiley, que v\u00e9n do ingl\u00e9s \"to smile\" (en galego 'sorrir'), \u00e9 unha representaci\u00f3n esquem\u00e1tica dunha face riseira, as m\u00e1is das veces de cor amarela, con dous puntos negros como ollos e medio c\u00edrculo mostrando unha expresi\u00f3n de completa felicidade. \u00c1s veces \u00fasase \u00absmiley\u00bb como sin\u00f3nimo de emoticona, a\u00ednda que non o \u00e9, pois non todas as emoticonas son smileys."}
{"id": "187631", "revid": "1131", "url": "https://gl.wikipedia.org/wiki?curid=187631", "title": "Cara", "text": "O termo cara pode referirse a:\nAmais, como top\u00f3nimo pode referirse a:"}
{"id": "187633", "revid": "23204", "url": "https://gl.wikipedia.org/wiki?curid=187633", "title": "Novo Namek", "text": ""}
{"id": "187634", "revid": "56817", "url": "https://gl.wikipedia.org/wiki?curid=187634", "title": "As Barrosas", "text": "Co top\u00f3nimo As Barrosas pod\u00e9monos referir a varios lugares de Galicia:"}
{"id": "187635", "revid": "1131", "url": "https://gl.wikipedia.org/wiki?curid=187635", "title": "Canaval", "text": "O top\u00f3nimo galego Canaval, ao igual que Canedo, fai referencia a un lugar poboado de canas. Pode referirse a:"}
{"id": "187636", "revid": "1131", "url": "https://gl.wikipedia.org/wiki?curid=187636", "title": "O Canaval", "text": ""}
{"id": "187637", "revid": "98629", "url": "https://gl.wikipedia.org/wiki?curid=187637", "title": "Splice", "text": "Splice \u00e9 unha longametraxe de ficci\u00f3n cient\u00edfica dirixida por Vincenzo Natali que foi estreada nos cines no 2009.\nSinopse.\nClive (Adrien Brody) e Elsa (Sarah Polley) son dous brillantes cient\u00edficos que, por medio da enxe\u00f1er\u00eda xen\u00e9tica, ad\u00edcanse a crear variaci\u00f3ns de especies co\u00f1ecidas. A\u00ednda que acadaron o \u00e9xito, a s\u00faa ambici\u00f3n faralles perder o control, cando, en segredo, deciden levar os seus experimentos m\u00e1is al\u00f3 do \u00e9tico. Combinando ADN humano nos seus experimentos xen\u00e9ticos descubrir\u00e1n un novo nivel na \u00e1rbore evolutiva actual."}
{"id": "187638", "revid": "55340", "url": "https://gl.wikipedia.org/wiki?curid=187638", "title": "A Barrosa", "text": "O top\u00f3nimo galego A Barrosa pode referirse a:"}
{"id": "187640", "revid": "89787", "url": "https://gl.wikipedia.org/wiki?curid=187640", "title": "Lixosa", "text": "A lixosa (/liks\u00f3sa/) \u00e9 un monosac\u00e1rido de cinco carbonos (pentosa) cun grupo aldehido (aldosa), polo que \u00e9 unha aldopentosa.\n\u00c9 un azucre pouco com\u00fan na natureza. A lixosa pode encontrarse formando parte dos glicol\u00edpidos das paredes celulares dalgunhas especies de bacterias, . O derivado da lixosa D-lixitol at\u00f3pase no m\u00fasculo card\u00edaco formando parte da lixoflavina (composto similar \u00e1 riboflavina pero con D-lixitol en vez de D-ribitol).\nExisten os is\u00f3meros D e L da lixosa, pero a lixosa \u00e9 a \u00fanica aldopentosa na que o enanti\u00f3mero L \u00e9 m\u00e1is abundante na natureza que o D. A D-lixosa \u00e9 o ep\u00edmero da D-xilosa e da D-arabinosa. A L-lixosa \u00e9 ep\u00edmera da D-ribosa."}
{"id": "187643", "revid": "22795", "url": "https://gl.wikipedia.org/wiki?curid=187643", "title": "Criterio de demarcaci\u00f3n", "text": ""}
{"id": "187644", "revid": "22795", "url": "https://gl.wikipedia.org/wiki?curid=187644", "title": "Problema de fronteira", "text": ""}
{"id": "187645", "revid": "2074", "url": "https://gl.wikipedia.org/wiki?curid=187645", "title": "Faciana", "text": ""}
{"id": "187646", "revid": "2074", "url": "https://gl.wikipedia.org/wiki?curid=187646", "title": "Rostro", "text": ""}
{"id": "187647", "revid": "895", "url": "https://gl.wikipedia.org/wiki?curid=187647", "title": "G.D. Estoril-Praia", "text": ""}
{"id": "187648", "revid": "98629", "url": "https://gl.wikipedia.org/wiki?curid=187648", "title": "Trehalosa", "text": "A trehalosa, tam\u00e9n chamada tremalosa, \u00e9 un disac\u00e1rido natural formado por d\u00faas mol\u00e9culas de glicosa unidas por enlace O-glicos\u00eddico \u03b1-1,1. En 1832, H.A.L. Wiggers descubriu este disac\u00e1rido no cornello do centeo (\"Claviceps purpurea\"), e en 1859 Marcellin Berthelot illouno da \"trehala manna\", unha substancia producida polos gurgullos, e deulle o nome de trehalosa. Poden sintetizala os fungos, plantas, e animais invertebrados. Est\u00e1 implicada na anhidrobiose, a capacidade das plantas e animais para soportar per\u00edodos prolongados de seca. Ten unha gran capacidade de retenci\u00f3n de auga, e \u00fasase na preparaci\u00f3n de alimentos e cosm\u00e9ticos. O azucre p\u00e9nsase que forma unha fase de xel cando as c\u00e9lulas se deshidratan, o cal impide a rotura dos org\u00e1nulos internos. Despois, a rehidrataci\u00f3n permite que se recomece a actividade celular normal sen que se producisen os danos importantes letais que normalmente acompa\u00f1an ao ciclo de deshidrataci\u00f3n/rehidrataci\u00f3n. A trehalosa ten a vantaxe engadida de que \u00e9 unha substancia antioxidante. A extracci\u00f3n de trahalosa adoitaba a ser un proceso dif\u00edcil e caro, pero, recentemente, o compa\u00f1\u00eda xaponesa Hayashibara ideou unha tecnolox\u00eda de extracci\u00f3n barata a partir do amid\u00f3n para a s\u00faa produci\u00f3n en masa. A trehalosa ten moitas aplicaci\u00f3ns en diversos eidos industriais.\nPropiedades qu\u00edmicas.\nA trehalosa ou \u03b1-D-glicopiranosil-(1\u21921)-\u03b1-D-glicopiran\u00f3sido \u00e9 un disac\u00e1rido formado por d\u00faas glicosas unidas polos seus carbonos anom\u00e9ricos, onde estaban os grupos aldehido, xa que presenta un enlace glicos\u00eddico 1,1, polo que non pode participar na reacci\u00f3n de Mailard. Ao non ter libres os OH de ambos os carbonos anom\u00e9ricos tampouco \u00e9 un azucre redutor. Este enlace fai \u00e1 trehalosa moi resistente \u00e1 hidr\u00f3lise \u00e1cida, polo que \u00e9 estable en disoluci\u00f3n a altas temperaturas, mesmo en condici\u00f3ns \u00e1cidas. O enlace tam\u00e9n mant\u00e9n a trehalosa e outros azucres non redutores na forma c\u00edclica, de modo que os seus grupos aldehido ou cetona non se poden unir a residuos de lisina ou arxinina de prote\u00ednas para formar glicoprote\u00ednas. A trehalosa \u00e9 degradada rendendo glicosa polo encima trehalase, descuberto por Emil Fischer. A trehalosa ten arredor do 45% do poder adozante da sacarosa. A trehalosa \u00e9 menos soluble ca a sacarosa, excepto a altas temperaturas (&gt;80\u00a0\u00b0C). A trehalosa forma cristais romboidais como dihidrato, e ten nese estado un 90% do contido cal\u00f3rico da sacarosa. As formas anhidras da trehalosa rapidamente se rehidratan e forman o dihidrato.\nPropiedades biol\u00f3xicas.\nNa natureza a trehalosa pode atoparse en animais, plantas, e microorganismos. Nos animais, a trehalosa \u00e9 abundante en camar\u00f3ns e insectos, como salt\u00f3ns, lagostas, bolboretas, e abellas, nas cales o azucre da s\u00faa hemolinfa \u00e9 a trehalosa. O encima trehalase degrada a mol\u00e9cula para que se poidan utilizar as glicosas que a forman. A trehalosa est\u00e1 presente tam\u00e9n no l\u00edquido de intercambio nutritivo dos avesp\u00f3ns e as s\u00faas larvas.\nEn plantas, detectouse a presenza de trehalosa nas sementes do xirasol, nas pterid\u00f3fitas \"Botrychium\" e \"Selaginella\", e en algas. Entre os fungos \u00e9 abundante nalg\u00fans cogomelos como \"Lentinula edodes\", \"Grifola fondosa\", \"Pholiota nameko\", e \"Auricularia auricula-judae\", que poden conter do 1 ao 17% por cento de trehalosa en peso seco (por iso tam\u00e9n se lle chama azucre de cogomelos).\nA trehalosa pode tam\u00e9n atoparse en microorganismos como os l\u00e9vedos de panadar\u00eda e do vi\u00f1o, e \u00e9 metabolizada por numerosas bacterias, como \"Streptococcus mutans\", unha bacteria moi com\u00fan na boca e responsable da placa dental.\nNalg\u00fans invertebrados, como os tard\u00edgrados (\"osos de auga\"), cando se deshidratan, a glicosa dos seus corpos cambia a trehalosa unha vez que entran nun estado chamado criptobiose, no cal est\u00e1n aparentemente mortos. Pero cando volven a dispo\u00f1er de auga, reviven e voltan ao seu estado metab\u00f3lico normal. Tam\u00e9n se pensa que a raz\u00f3n pola cal as larvas do insecto quiron\u00f3mido \"Polypedilum vanderplanki\" e do crust\u00e1ceo artemia (\"mono de mar\") poden soportar a deshidrataci\u00f3n \u00e9 que almacenan trehalosa nas s\u00faas c\u00e9lulas.\nNo reino das plantas a \"Selaginella\", que vive no deserto e zonas monta\u00f1osas, pode agretarse e secar, pero pode volverse verde de novo e revivir despois dunha chuvia grazas ao seu contido en trehalosa. Tam\u00e9n parece ser esa a raz\u00f3n pola que o cogomelo \"Lentinula edodes\" seco recupera rapidamente a s\u00faa forma cando se molla.\nAs d\u00faas teor\u00edas dominantes sobre como act\u00faa a trehalosa nos organismos que est\u00e1n en estado de criptobiose son a teor\u00eda da vitrificaci\u00f3n, un estado no que se impide a formaci\u00f3n de xeo, ou a teor\u00eda do desprazamento da auga, na que a auga \u00e9 substitu\u00edda por trehalosa, a\u00ednda que \u00e9 posible que se se produza unha combinaci\u00f3n dos dous fen\u00f3menos.\u3000\nO encima trehalase, unha glic\u00f3sido hidrolase, presente no organismo humano pero pouco abundante, rompe a trehalosa e permite que a glicosa que cont\u00e9n sexa absorbida no tracto dixestivo.\nNos insectos a trehalosa \u00e9 a principal mol\u00e9cula de carbohidrato para o almacenemento de enerx\u00eda para o voo. Unha posible raz\u00f3n para isto \u00e9 que a trehalase dos insectos actuando sobre a trehalosa produce facilmente mol\u00e9culas de glicosa de d\u00faas en d\u00faas, que se utilizan para satisfacer os r\u00e1pidos requirimentos de enerx\u00eda do voo. Isto ten o dobre de eficiencia ca a hidr\u00f3lise do amid\u00f3n, que s\u00f3 libera unha mol\u00e9cula de glicosa, por cada enlace glicos\u00eddico roto.\nFontes naturais.\nAt\u00f3pase de forma natural en certas plantas, fungos (principalmente l\u00e9vedos) e tam\u00e9n na hemolinfa de moitos insectos ou nos flu\u00eddos corporais de nematodos, o que explica que se poida atopar en pequenas cantidades en diversos alimentos comercializados tales como o pan, a cervexa e o vi\u00f1o, o mel, diversos cogomelos etc..\nProduci\u00f3n.\nA trehalosa produc\u00edase antes extra\u00e9ndoa de cultivos de l\u00e9vedos, pero cando os custos de produci\u00f3n se fixeron prohibitivos, o seu uso limitouse s\u00f3 a certos cosm\u00e9ticos e substancias qu\u00edmicas.\nEn 1994, Hayashibara, un fabricante xapon\u00e9s de amid\u00f3n sacarificado, descubriu un m\u00e9todo de produci\u00f3n en masa barata de trehalosa a partir do amid\u00f3n. O seguinte ano, Hayashibara empezou a produci\u00f3n de trehalosa catalizada por dous encimas, o encima produtor de glucosiltrehalosa, que cambia o extremo terminal redutor do amid\u00f3n \u00e1 estrutura da trehalosa, e o encima liberador de trehalosa que separa estas estruturas terminais de trehalosa. Como resultado, pode producirse trehalosa pura en masa moi barata.\nAplicaci\u00f3ns.\nA trehalosa foi aceptada como novo ingrediente alimentario inofensivo polas administraci\u00f3ns da Uni\u00f3n Europea e dos Estados Unidos. No mercado europeo est\u00e1 autorizada desde 2001. Como todos os gl\u00edcidos est\u00e1 suxeito a unhas determinadas condici\u00f3ns de emprego ; e a denominaci\u00f3n \"trehalosa\" debe figurar obrigatoriamente na etiqueta dos alimentos que a conte\u00f1en, e debe indicarse que \"a trehalosa \u00e9 unha fonte de glicosa\".\nA trehalosa ten moitas aplicaci\u00f3ns comerciais como ingrediente dos alimentos procesados, como comidas preparadas, confeitar\u00eda, pan, pratos de verduras, chacinar\u00eda, conxelados, bebidas etc. Este amplo uso d\u00e9bese \u00e1s propiedades multifac\u00e9ticas da trehalosa, como o seu sabor doce suave; as s\u00faas propiedades como conservante que preserva a calidade dos tres principais nutrientes (carbohidratos, prote\u00ednas, graxas); a s\u00faa intensa retenci\u00f3n de auga, que preserva a textura dos alimentos, protex\u00e9ndoos da deshidrataci\u00f3n ou conxelamento; e a s\u00faa capacidade de suprimir o amargor, sabores fortes, e o cheiro de alimentos crus, carnes, e alimentos empaquetados. Ademais, como \u00e9 menos soluble e menos doce ca a sacarosa, tam\u00e9n se utiliza como substituto doutros edulcorantes m\u00e1is habituais, como a sacarosa .\nEn investigaci\u00f3n tam\u00e9n se usa a trehalosa como axente estabilizante das prote\u00ednas \u00c9 especialmente efectiva combinada con i\u00f3ns fosfato. A trehalosa tam\u00e9n se usa en varias formulaci\u00f3ns biofarmac\u00e9uticas con anticorpos monoclonais: trastuzumab e bevacizumab, comercializados como Herceptin e Avastin, respectivamente, por Genentech, e ranibizumab, comercializado como Lucentis por Genentech e Novartis. As propiedades de preservaci\u00f3n de tecidos e prote\u00ednas da trehalosa util\u00edzanse nas soluci\u00f3ns para a protecci\u00f3n de \u00f3rganos destinados a transplantes .\nFix\u00e9ronse diversos estudos das propiedades crioprotectoras da trehalosa en tecidos do p\u00e1ncreas humano e fetos, onde mostrou que pode protexer da conxelaci\u00f3n .\nA industria cosm\u00e9tica aproveita a capacidade de reter a humidade da trehalosa, para usala como humidificante en diversos artigos de toucador, como aceites de ba\u00f1o ou t\u00f3nicos capilares.\nOutros usos son a fabricaci\u00f3n de produtos t\u00e9xtiles con propiedades desodorizantes, activaci\u00f3n de plantas, na fabricaci\u00f3n de l\u00e1minas antibacterianas, e nutrientes para larvas.\nIntolerancia.\nCertas persoas non producen o encima trehalase, que normalmente est\u00e1 presente nos intestinos (e riles) humanos, ou a s\u00faa actividade pode verse inhibida. Neses casos, unha mala absorci\u00f3n da trehalosa pode producir s\u00edntomas comparables aos producidos pola absorci\u00f3n da lactosa nos individuos intolerantes \u00e1 lactosa.\nA\u00ednda que a trehalosa ten un poder cal\u00f3rico menor ca o da sacarosa, non deixa de ser un azucre, o cal deben telo en conta os diab\u00e9ticos."}
{"id": "187649", "revid": "23204", "url": "https://gl.wikipedia.org/wiki?curid=187649", "title": "Oudalan", "text": "Oudalan \u00e9 unha provincia de Burkina Faso localizada na rexi\u00f3n de Sahel. A s\u00faa capital \u00e9 a cidade de Gorom-Gorom.\nDepartamentos.\nA provincia div\u00eddese en cinco departamentos:"}
{"id": "187650", "revid": "23204", "url": "https://gl.wikipedia.org/wiki?curid=187650", "title": "Gorom-Gorom", "text": "Gorom-Gorom \u00e9 unha poboaci\u00f3n do norte de Burkina Faso. O seu nome significa \"senta, (e) sentamos\", polo seu papel como importante cruzamento de cami\u00f1os do Sahel. \u00c9 a capital da provincia de Oudalan, que limita con N\u00edxer e Mal\u00ed, na rexi\u00f3n do Sahel; e do departamento hom\u00f3nimo.\nCo\u00f1ecido polo seu mercado, como tam\u00e9n polas s\u00faas numerosas mesquitas, atrae a gran n\u00famero de tuaregs, fulani ...\nHai dep\u00f3sitos de ouro cerca, en Essakane."}
{"id": "187651", "revid": "23204", "url": "https://gl.wikipedia.org/wiki?curid=187651", "title": "S\u00e9no", "text": "S\u00e9no \u00e9 unha provincia de Burkina Faso localizada na rexi\u00f3n Sahel. A s\u00faa capital \u00e9 a cidade de Dori.\nDepartamentos.\nA provincia div\u00eddese en seis departamentos:"}
{"id": "187652", "revid": "23204", "url": "https://gl.wikipedia.org/wiki?curid=187652", "title": "Soum", "text": "Soum \u00e9 unha provincia de Burkina Faso, localizada na rexi\u00f3n de Sahel. A s\u00faa capital \u00e9 a cidade de Djibo."}
{"id": "187653", "revid": "98629", "url": "https://gl.wikipedia.org/wiki?curid=187653", "title": "Club Firrete", "text": "O Club Firrete \u00e9 un club de pirag\u00fcismo da vila de Pontedeume. O nome de \"Firrete\" fai referencia \u00e1 andori\u00f1a de mar, de pescozo negro, co\u00f1ecida de entre outros nomes como \"Carr\u00e1n\", \"Pirr\u00edn\", e que s\u00f3 na r\u00eda de Ares recibe o nome de \"Firrete\".\nO club ten equipos masculinos e femininos en t\u00f3dalas categor\u00edas e \u00e9, sen ningunha d\u00fabida, o club deportivo eum\u00e9s que m\u00e1is \u00e9xitos acadou. En 1993 e como reco\u00f1ecemento \u00e1 s\u00faa traxectoria, o concello de Pontedeume d\u00e1lle o nome do club a unha r\u00faa e er\u00edxelle \u00e1 entrada da ponte do Eume un monumento conmemorativo.\nHistoria.\nO nacemento do Club Firrete ten moito que ver coa Baixada do Eume, cuxa primeira edici\u00f3n se remonta ao ano 1967. En 1968, con motivo da celebraci\u00f3n da segunda edici\u00f3n, unha embarcaci\u00f3n K-2 que lle rompe a un dos equipos participantes, \u00e9 abandonada nos baixos da Casa do Concello de Pontedeume. Un grupo de rapaces eumeses conseguen que o alcalde da vila lles ceda a K-2. A reparaci\u00f3n l\u00e9vana a cabo no baixo do local da OJE (actual Casa da Xuventude), e na primavera de 1969 xa est\u00e1n dando as primeiras paladas. Deste xeito nace o Club Breamo OJE, sendo o seu primeiro presidente Jes\u00fas Fornos R\u00edos. A 3\u00aa Baixada do Eume celebrada ese ano xa conta con representaci\u00f3n do club, que consegue financiar xa a 5\u00aa edici\u00f3n. A partir dese momento pasa a organizar a Baixada. O nome de \"club Breamo OJE\" mantense ata 1972, segundo os datos que constan na Federaci\u00f3n Galega de Pirag\u00fcismo.\nEn 1973, ao desligarse da OJE, pasa a chamarse Club Firrete continuando Jes\u00fas Fornos como presidente. Xa nese mesmo ano os pirag\u00fcistas G\u00f3mez e Couce formaron parte da Selecci\u00f3n Galega de Pista dese ano na K-4 J\u00fanior do Campionato de Espa\u00f1a por Federaci\u00f3ns, confirmando a gran progresi\u00f3n do pirag\u00fcismo eum\u00e9s neses primeiros anos de andaina.\nO nome xa non sufrir\u00e1 m\u00e1is variaci\u00f3ns ag\u00e1s as derivadas de patrocinios de empresas (tal \u00e9 o caso do nome Autopistas del Atl\u00e1ntico-Firrete que tivo durante alg\u00fans anos) ou a ampliaci\u00f3n do nome, que na actualidade \u00e9 Club N\u00e1utico Firrete.\nOnde si houbo moitos cambios foi na sede. Mesmo estivo durante alg\u00fan tempo no veci\u00f1o concello de Cabanas. Actualmente estase a constru\u00edr unha nova sede no porto de Pontedeume.\nPadexeiros.\nVarios pirag\u00fcistas foron campi\u00f3ns de Galicia e de Espa\u00f1a individuais e de embarcaci\u00f3ns de equipo, tam\u00e9n estes e moitos outros te\u00f1en formado parte das Selecci\u00f3ns Galega e Espa\u00f1ola e contribu\u00eddo \u00e1s vitorias das mesmas nos distintos campionatos nas que participan.\nSirva como exemplo que no campionato de Espa\u00f1a de 2011 acadou cinco t\u00edtulos de campi\u00f3n de Espa\u00f1a e un total de l7 medallas, que lle serviron para proclamarse subcampi\u00f3n de Espa\u00f1a, igualando en n\u00famero de preseas aos campi\u00f3ns, o club Tudense de Tui."}
{"id": "187654", "revid": "23204", "url": "https://gl.wikipedia.org/wiki?curid=187654", "title": "Tapoa", "text": "Tapoa \u00e9 unha provincia de Burkina Faso localizada na rexi\u00f3n Leste. A s\u00faa capital \u00e9 a cidade de Diapaga.\nDepartamentos.\nA provincia div\u00eddese en oito departamentos:"}
{"id": "187655", "revid": "23204", "url": "https://gl.wikipedia.org/wiki?curid=187655", "title": "Tuy", "text": "Tuy \u00e9 unha provincia de Burkina Faso localizada na rexi\u00f3n de Hauts-Bassins. A s\u00faa capital \u00e9 a cidade de Hound\u00e9."}
{"id": "187656", "revid": "23204", "url": "https://gl.wikipedia.org/wiki?curid=187656", "title": "K\u00e9n\u00e9dougou", "text": "K\u00e9n\u00e9dougou \u00e9 unha provincia de Burkina Faso localizada na rexi\u00f3n de Hauts-Bassins. A s\u00faa capital \u00e9 a cidade de Orodara."}
{"id": "187657", "revid": "23204", "url": "https://gl.wikipedia.org/wiki?curid=187657", "title": "Houet", "text": "Houet \u00e9 unha provincia de Burkina Faso localizada na rexi\u00f3n de Hauts-Bassins. A s\u00faa capital \u00e9 a cidade de Bobo-Dioulasso."}
{"id": "187658", "revid": "23204", "url": "https://gl.wikipedia.org/wiki?curid=187658", "title": "Hound\u00e9", "text": "Hound\u00e9 \u00e9 unha poboaci\u00f3n de Burkina Faso, a d\u00e9cima m\u00e1is grande, cunha poboaci\u00f3n no 2006 de 34.669 habitantes.\n\u00c9 a capital da provincia de Tuy, na rexi\u00f3n de Hauts-Bassins, como tam\u00e9n do departamento hom\u00f3nimo."}
{"id": "187661", "revid": "23204", "url": "https://gl.wikipedia.org/wiki?curid=187661", "title": "L\u00e9o", "text": "L\u00e9o \u00e9 unha poboaci\u00f3n de Burkina Faso, capital da provincia de Sissili, na rexi\u00f3n Centro-Oeste, como tam\u00e9n do departamento hom\u00f3nimo. Est\u00e1 habitada principalmente polos gurunsi."}
{"id": "187662", "revid": "23204", "url": "https://gl.wikipedia.org/wiki?curid=187662", "title": "Sissili", "text": "Sissili \u00e9 unha provincia de Burkina Faso, localizada na rexi\u00f3n Centro-Oeste. A s\u00faa capital \u00e9 a cidade de L\u00e9o.\nDepartamentos.\nA provincia pode dividirse en sete departamentos:"}
{"id": "187663", "revid": "23204", "url": "https://gl.wikipedia.org/wiki?curid=187663", "title": "Sangui\u00e9", "text": "Sangui\u00e9 \u00e9 unha provincia de Burkina Faso, localizada na rexi\u00f3n Centro-Oeste. A s\u00faa capital \u00e9 a cidade de R\u00e9o."}
{"id": "187664", "revid": "23204", "url": "https://gl.wikipedia.org/wiki?curid=187664", "title": "Boulkiemd\u00e9", "text": "Boulkiemd\u00e9 \u00e9 unha provincia de Burkina Faso, localizada na rexi\u00f3n Centro-Oeste. A s\u00faa capital \u00e9 a cidade de Koudougou.\nDepartamentos.\nA provincia div\u00eddese en 15 departamentos:"}
{"id": "187665", "revid": "89787", "url": "https://gl.wikipedia.org/wiki?curid=187665", "title": "Fran Herbello", "text": "Fran Herbello, nado en Menziken (Su\u00edza) en 1977, \u00e9 un fot\u00f3grafo espa\u00f1ol.\nTraxectoria.\nEn 1978 trasladouse coa s\u00faa familia a Ald\u00e1n. Estudou na facultade de Belas Artes de Pontevedra, licenci\u00e1ndose en 2000. Nese mesmo ano publicou o seu primeiro libro, \"A imaxe e semellanza\", e o Centro de Estudos Fotogr\u00e1ficos organizou unha exposici\u00f3n itinerante do mesmo nome.\nParticipou en exposici\u00f3ns colectivas coma \"Imaxes maiores\" ou \"Po\u00e9ticas fotogr\u00e1ficas en la era digital. Nifoman\u00edas-Infoman\u00edas\". Esta \u00faltima foi exposta en centros como o Centro cultural Conde Duque, Madrid 2002, na feira ARCO do 2002 ou na Galer\u00eda Berini de Barcelona.\nFotograf\u00edas s\u00faas foron inclu\u00eddas no libro \"BLINK. 100 Photographers, 10 Curators, 10 Writers\", publicado pola editorial Phaidon (Nova York, 2002)."}
{"id": "187666", "revid": "23204", "url": "https://gl.wikipedia.org/wiki?curid=187666", "title": "Kompienga", "text": "Kompienga \u00e9 unha provincia de Burkina Faso localizada na rexi\u00f3n Leste. A s\u00faa capital \u00e9 a cidade de Pama."}
{"id": "187667", "revid": "23204", "url": "https://gl.wikipedia.org/wiki?curid=187667", "title": "Komondjari", "text": "Komondjari \u00e9 unha provincia de Burkina Faso localizada na rexi\u00f3n Leste. A s\u00faa capital \u00e9 a cidade de Gay\u00e9ri.\nDepartamentos.\nA provincia div\u00eddese en departamentos:"}
{"id": "187668", "revid": "23204", "url": "https://gl.wikipedia.org/wiki?curid=187668", "title": "Gourma", "text": "Gourma \u00e9 unha provincia de Burkina Faso localizada na rexi\u00f3n Leste. A s\u00faa capital \u00e9 a cidade de Fada N'Gourma.\nDepartamentos.\nA provincia div\u00eddese en departamentos:"}
{"id": "187669", "revid": "23204", "url": "https://gl.wikipedia.org/wiki?curid=187669", "title": "Gnagna", "text": "Gnagna \u00e9 unha provincia de Burkina Faso localizada na rexi\u00f3n Leste. A s\u00faa capital \u00e9 a cidade de Bogand\u00e9.\nDepartamentos.\nA provincia div\u00eddese en 7 departamentos:"}
{"id": "187670", "revid": "23204", "url": "https://gl.wikipedia.org/wiki?curid=187670", "title": "Oubritenga", "text": "Oubritenga \u00e9 unha provincia de Burkina Faso, localizada na rexi\u00f3n do Plateau-Central. A s\u00faa capital \u00e9 a cidade de Ziniar\u00e9.\nDepartamentos.\nA provincia div\u00eddese en sete departamentos:"}
{"id": "187671", "revid": "23204", "url": "https://gl.wikipedia.org/wiki?curid=187671", "title": "Kourw\u00e9ogo", "text": "Kourw\u00e9ogo \u00e9 unha provincia de Burkina Faso, localizada na rexi\u00f3n do Plateau-Central. A s\u00faa capital \u00e9 a cidade de Bouss\u00e9.\nDepartamentos.\nA provincia div\u00eddese en departamentos:"}
{"id": "187672", "revid": "23204", "url": "https://gl.wikipedia.org/wiki?curid=187672", "title": "Ganzourgou", "text": "Ganzourgou \u00e9 unha provincia de Burkina Faso, localizada na rexi\u00f3n do Plateau-Central. A s\u00faa capital \u00e9 a cidade de Zorgo.\nDepartamentos.\nA provincia div\u00eddese en departamentos:"}
{"id": "187673", "revid": "23204", "url": "https://gl.wikipedia.org/wiki?curid=187673", "title": "Sanmatenga", "text": "Sanmatenga \u00e9 unha provincia de Burkina Faso, localizada na rexi\u00f3n Centro-Norte. A s\u00faa capital \u00e9 a cidade de Kaya.\nDepartamentos.\nA provincia div\u00eddese en departamentos:"}
{"id": "187674", "revid": "23204", "url": "https://gl.wikipedia.org/wiki?curid=187674", "title": "Namentenga", "text": "Namentenga \u00e9 unha provincia de Burkina Faso, localizada na rexi\u00f3n Centro-Norte. A s\u00faa capital \u00e9 a cidade de Boulsa.\nDepartamentos.\nA provincia div\u00eddese en departamentos:"}
{"id": "187675", "revid": "23204", "url": "https://gl.wikipedia.org/wiki?curid=187675", "title": "Bam, Burkina Faso", "text": "Bam \u00e9 unha provincia de Burkina Faso, localizada na rexi\u00f3n Centro-Norte. A s\u00faa capital \u00e9 a cidade de Kongoussi.\nDepartamentos.\nA provincia div\u00eddese en departamentos:"}
{"id": "187676", "revid": "85894", "url": "https://gl.wikipedia.org/wiki?curid=187676", "title": "Chittagong", "text": "Chittagong (, Ch\u00f4\u1e6d\u1e6d\u00f4gram\u00e9) \u00e9 unha cidade de Bangladesh, a segunda en importancia trala capital, Dacca, situada no sueste do pa\u00eds a ourelas do r\u00edo Karnaphuli, preto da s\u00faa desembocadura no Golfo de Bengala fronte ao Delta do Ganxes. Centro comercial e industrial da rexi\u00f3n agr\u00edcola circundante, conforma unha metr\u00f3pole que supera os catro mill\u00f3ns de habitantes.\nCo\u00f1ecido porto dende a antig\u00fcidade, formaba parte do reino birmano de Arakan (na costa occidental de Myanmar) ata a \u00e9poca colonial, na que portugueses primeiro (s.XVI) e a Compa\u00f1\u00eda Brit\u00e1nica das Indias Orientais (s.XVII) despois fixeron de Chittagong unha base portuaria de importancia na rexi\u00f3n.\nO forte crecemento nas \u00faltimas d\u00e9cadas vai asociado a unha zona econ\u00f3mica especial na perspectiva de constituires o futuro nodo de transportes das rexi\u00f3ns interiores dos pa\u00edses veci\u00f1os (nordeste da India, norte de Myanmar, suroeste da China)."}
{"id": "187678", "revid": "23204", "url": "https://gl.wikipedia.org/wiki?curid=187678", "title": "Subdivisi\u00f3ns de Uzbekist\u00e1n", "text": "Uzbekist\u00e1n est\u00e1 dividido en 12 rexi\u00f3ns aut\u00f3nomas (\"viloyatlar\", en singular \"viloyat\"), 1 rep\u00fablica aut\u00f3noma (Karakalpaquist\u00e1n) e a cidade (\"shahar\" ou \"shahri\") de Taskent. Os nomes en cursiva corresponden a unha das transliteraci\u00f3ns en uzbeko."}
{"id": "187679", "revid": "865", "url": "https://gl.wikipedia.org/wiki?curid=187679", "title": "Iriadona", "text": "Iriadona foi un grupo musical eum\u00e9s cuxa m\u00fasica se encadraba no folk. A s\u00faa traxectoria abarca un per\u00edodo de vinte anos (1991-2011) cunha ampla par\u00e9ntese intermedia na que alg\u00fans dos membros fundadores participaron noutros proxectos musicais.\nFundaci\u00f3n e primeira etapa.\nO grupo foi fundado en 1991 por Miguel Ezquerro, Xos\u00e9 Dobarro, Xo\u00e1n Cabalar, Tito Placer, Tino Cas\u00e1s, Nando Vila e Manu Moares.\nXa no seu primeiro ano de existencia, participou en Vilagarc\u00eda na final galega do III Certame de M\u00fasica Folk. En 1993 ga\u00f1ou en Sanxenxo o segundo concurso Pelegr\u00edn, Xacobeo 93, organizado pola Xunta de Galicia. Un dos premios dese concurso foi a gravaci\u00f3n dun CD, que sa\u00edu \u00e1 r\u00faa no ano 1994 con dez temas propios e tradicionais, levando por t\u00edtulo o mesmo do grupo.\nNese mesmo ano, o director e produtor cinematogr\u00e1fico galego Ismael Gonz\u00e1lez D\u00edaz escoitounos nunha das s\u00faas actuaci\u00f3ns e p\u00faxose en contacto con eles para participaren na s\u00faa pr\u00f3xima pel\u00edcula \" 'O' de Amor\", na que actuou como protagonista a actriz M\u00f3nica Pont. O seu rol na pel\u00edcula \u00e9 deles mesmos, e saen en varias escenas tocando a s\u00faa m\u00fasica.\nDurante estes anos actuaron por toda Galicia e compartiron escenario con m\u00fasicos da relevancia de Luar na Lubre, Os Cemp\u00e9s, Xos\u00e9 Manuel Budi\u00f1o, Susana Seivane, Pat Kilbride ou S\u00f6ig Siberil.\nPar\u00e9ntese.\nPouco despois de actuaren no filme de Ismael Gonz\u00e1lez, as ocupaci\u00f3ns laborais da maior\u00eda deles e unha certa desmotivaci\u00f3n dalg\u00fans para continuaren fixeron que o grupo cesase nas s\u00faas actividades.\nAlg\u00fans dos compo\u00f1entes contin\u00faan ligados \u00e1 m\u00fasica. Tres deles -Dobarro, Nando e Manu- xunto con outras tres persoas, formaron na segunda metade dos noventa o grupo folk Atah\u00edde, continuador en certa maneira de \"Iriadona\". Chegaron a gravar unha maqueta e participaron nun CD dobre colectivo chamado Musiceum, feito enteiramente coa participaci\u00f3n de m\u00fasicos e grupos eumeses. Neste mesmo CD participou outro grupo eum\u00e9s, Trevinka, composto por tres membros de Iriadona -Tino, Nando e Manu- aos que se lles uniu o guitarrista Jose Esteban.\nReaparici\u00f3n e final.\nNa segunda metade da primeira d\u00e9cada do s\u00e9culo XXI, os catro membros que formaran \"Atah\u00edde\", xunto coa vocalista fenesa Lidia Sanmart\u00edn, retomaron o nome de Iriadona e comezaron a ensaiar de cara \u00e1 gravaci\u00f3n dun novo disco. A\u00ednda que \u00e9 de destacar a actuaci\u00f3n durante dous anos consecutivos na localidade inglesa de \"Faversham\", as actuaci\u00f3ns nesta etapa non foron moi numerosas pois, segundo declararon, a s\u00faa intenci\u00f3n era gozar coa m\u00fasica sen maiores pretensi\u00f3ns. Foi por iso polo que a gravaci\u00f3n do CD se demorou durante uns anos ata que, finalmente, sa\u00edu \u00e1 r\u00faa no 2010 co nome de \"Imos indo\", con oito canci\u00f3ns tradicionais e tres propias. Neste traballo not\u00e1base a madureza alcanzada polo grupo, e todo parec\u00eda indicar que era o comezo dunha nova etapa chea de bo facer.\nPor\u00e9n, o disco supuxo o comezo da fin do grupo. Quizais o feito de levar tantos anos xuntos fixo que buscasen outros proxectos musicais. As\u00ed, alg\u00fans deles un\u00edronse a outros m\u00fasicos locais para faceren m\u00fasica infantil, d\u00e1ndolle o nome de Palitroque ao novo proxecto."}
{"id": "187680", "revid": "23204", "url": "https://gl.wikipedia.org/wiki?curid=187680", "title": "Provincia de Corasmia", "text": "A provincia de Corasmia \u00e9 unha provincia de Uzbekist\u00e1n. A capital da provincia \u00e9 a cidade de Urgench, situada na zona occidental do pa\u00eds."}
{"id": "187681", "revid": "23204", "url": "https://gl.wikipedia.org/wiki?curid=187681", "title": "Provincia de Tashkent", "text": "A provincia de Tashkent \u00e9 unha provincia de Uzbekist\u00e1n.\nA capital da provincia \u00e9 a cidade de Taskent."}
{"id": "187682", "revid": "12452", "url": "https://gl.wikipedia.org/wiki?curid=187682", "title": "Urgench", "text": ""}
{"id": "187684", "revid": "23204", "url": "https://gl.wikipedia.org/wiki?curid=187684", "title": "Urganch", "text": "Urgench (en uzbeko: Urganch / \u0423\u0440\u0433\u0430\u043d\u0447), \u00e9 unha cidade de Uzbekist\u00e1n, capital da provincia de Corasmia (\"Xorazm Viloyati\"), situada, en orixe, preto da desembocadura do Amu Daria, no sur do Mar de Aral.\nA actual cidade xorde tras o abandono da vella Urgench (Kunya-Urgench, en persa \"Gurgandj\", en \u00e1rabe \"Jurj\u00e1niya\"), a que foi a capital de Corasmia.\nEn 1220 foi devastada polos mongois de Xenxis Kan. Despois foi abandonada tras o cambio producido no curso do Amu Daria. Estaba localizada no actual Turkmenist\u00e1n, a uns 150 quil\u00f3metros da s\u00faa posici\u00f3n actual.\nO c\u00e9lebre m\u00e9dico Ibn S\u00een\u00e2 (Avicena) e o sabio enciclopedista al Biruni viviron nesta cidade a finais do s\u00e9culo X."}
{"id": "187686", "revid": "27249", "url": "https://gl.wikipedia.org/wiki?curid=187686", "title": "Viloyat", "text": ""}
{"id": "187687", "revid": "98629", "url": "https://gl.wikipedia.org/wiki?curid=187687", "title": "Kunya-Urgench", "text": "Kunya-Urgench (Vella-Urgench) era a antiga capital do estado de Corasmia, actualmente dentro de Turkmenist\u00e1n, na provincia de Da\u015foguz. Urgench, en persa \"Gurgandj\", en \u00e1rabe \"Jurj\u00e2niya\", deu seguramente o seu nome ao organd\u00ed.\nPres\u00e9rvanse varios monumentos en Kunya-Urgench, os mausoleos de Fahrad-din Razi (s\u00e9culo XIII), Tekesh Khorezmshakh (s\u00e9culo XIII) e Turabek-khanum Kala (s\u00e9culo XIV); a fortaleza de Ak-Kala e o minarete da mesquita (con 62 metros de altura), son exemplos da escola de arquitectura e construci\u00f3n urgench.\nNo ano 2005, as ru\u00ednas de Kunya-Urgench foron inscritas como Patrimonio da Humanidade pola Unesco.\nFoi devastada en 1220 polos mongois de Xenxis Kan, logo foi abandonada a causa do cambio do curso do r\u00edo Amu Daria; e a moderna Urgench renaceu a uns 150 km da antiga, no actual Uzbekist\u00e1n."}
{"id": "187688", "revid": "23204", "url": "https://gl.wikipedia.org/wiki?curid=187688", "title": "Escudo de Tunisia", "text": "O escudo de armas de Tunisia foi adoptado o 21 de xu\u00f1o de 1956. Desde aquelas sufriu pequenos trocos, o m\u00e1is recente no ano 1963.\n\u00c9 un escudo partido no que figuran, na primeira partici\u00f3n, nun campo de ouro, unha balanza de sable e, na segunda, de goles, un le\u00f3n rampante e armado de sable que porta unha espada de prata. \nNunha franxa de azur, situada no xefe, figura unha embarcaci\u00f3n sobre o mar representado de azur.\nEntre a franxa do xefe e as d\u00faas partici\u00f3ns do escudo aparece escrito nunha fita o lema nacional, en \u00e1rabe: \u0646\u0638\u0627\u0645\u060c \u062d\u0631\u064a\u0629\u060c \u0639\u062f\u0627\u0644\u0629 \"ni\u1e93\u0101m, \u1e25urriyya, \u02bfad\u0101la\" (\u201c\"Liberdade, Orde, Xustiza\"\u201d).\nTimbra o escudo un c\u00edrculo de prata perfilado de goles que cont\u00e9n un crecente (l\u00faa crecente) e unha estrela de cinco puntas, ambas de goles. O crecente e a estrela de cinco puntas son dous s\u00edmbolos do islam e tam\u00e9n figuran, dentro do c\u00edrculo de prata, na bandeira nacional.\nOs elementos do escudo simbolizan as verbas que aparecen no lema nacional:\nExiste outra versi\u00f3n do escudo na que os campos (fondos) de todas as partici\u00f3ns do escudo e a fita na que aparece escrito o lema aparecen representadas \u201cde ouro\u201d (cor amarela en terminolox\u00eda her\u00e1ldica)."}
{"id": "187689", "revid": "32797", "url": "https://gl.wikipedia.org/wiki?curid=187689", "title": "Bandeira de Tunisia", "text": "A bandeira de Tunisia \u00e9 un pano de cor rubia cun c\u00edrculo branco na zona central que cont\u00e9n unha l\u00faa crecente e unha estrela de cinco puntas rubias. As s\u00faas proporci\u00f3ns son 2:3.\nA bandeira nacional de Tunisia non sufriu grandes mudanzas desde que foi adoptada en 1831 polo \"bey\" (monarca) tunisiano Hassine I. A l\u00faa crecente e a estrela son s\u00edmbolos tradicionais do islam e indican que Tunisia formou parte do Imperio otom\u00e1n. A cor vermella tam\u00e9n foi tomada dos otom\u00e1ns. A bandeira nacional recuperouse coa independencia de Francia (20 de marzo de 1956), que fora cambiada en 1881 ao establecerse o dominio colonial franc\u00e9s."}
{"id": "187690", "revid": "85894", "url": "https://gl.wikipedia.org/wiki?curid=187690", "title": "Sfax", "text": "Sfax, en \u00e1rabe: \u0635\u0641\u0627\u0642\u0633, \u00e9 unha cidade de Tunisia, localizada a 270\u00a0km ao sueste de Tunes. A cidade, fundada en 849 sobre as ru\u00ednas de Taparura e Thaenae, \u00e9 a capital do provincia de Sfax.\n\u00c9 un porto do Golfo de Gabes, no Mar Mediterr\u00e1neo.\nSfax \u00e9 a segunda maior cidade de Tunisia, cunha poboaci\u00f3n aproximada de 340.000 habitantes (2005)."}
{"id": "187691", "revid": "23204", "url": "https://gl.wikipedia.org/wiki?curid=187691", "title": "Provincia de Samarcanda", "text": "A provincia de Samarcanda (uzbeko: Samarqand viloyati, \u0421\u0430\u043c\u0430\u0440\u049b\u0430\u043d\u0434 \u0432\u0438\u043b\u043e\u044f\u0442\u0438) \u00e9 unha divisi\u00f3n administrativa, co\u00f1ecida como \"viloyati\", de Uzbekist\u00e1n, localizada no centro do territorio uzbeko, con capital na cidade de Samarcanda.\nFoi establecida o 15 de xaneiro de 1938."}
{"id": "187692", "revid": "23204", "url": "https://gl.wikipedia.org/wiki?curid=187692", "title": "Koudougou", "text": "Koudougou \u00e9 unha poboaci\u00f3n que se encontra 75\u00a0km ao oeste de Ouagadougou, Burkina Faso. \u00c9 a capital da provincia de Boulkiemd\u00e9, como tam\u00e9n da rexi\u00f3n Centro-Oeste, como do departamento hom\u00f3nimo.\nEst\u00e1 principalmente habitada polos mossi, e no 2006 ti\u00f1a censada unha poboaci\u00f3n de 131.825 persoas."}
{"id": "187693", "revid": "98629", "url": "https://gl.wikipedia.org/wiki?curid=187693", "title": "Mendui\u00f1a", "text": "\"Para o lugar do concello de Cangas, v\u00e9xase Mendu\u00ed\u00f1a\"\nMendui\u00f1a \u00e9 unha marca de cervexa artes\u00e1 elaborada pola empresa galega, con sede en Cangas, \"Adegas Mendui\u00f1a, S.L.\"\nCaracter\u00edsticas.\nTr\u00e1tase dunha cervexa natural, sen pasteurizar, sen aditivos, conservantes, extractos ou engadidos.\nTipos de cervexa.\nExisten seis variedades de cervexa comercializadas baixo a denominaci\u00f3n Mendui\u00f1a, catro anuais e d\u00faas de tempada:"}
{"id": "187695", "revid": "23204", "url": "https://gl.wikipedia.org/wiki?curid=187695", "title": "Kibitoshin", "text": ""}
{"id": "187696", "revid": "109216", "url": "https://gl.wikipedia.org/wiki?curid=187696", "title": "Beb\u00e9 (Dragon Ball)", "text": " \u00e9 un personaxe ficticio, pertencente \u00e1 serie de animaci\u00f3n Dragon Ball GT.\nDescrici\u00f3n.\nBeb\u00e9 \u00e9 o primeiro adversario poderoso co que se encontran Son Goku e compa\u00f1\u00eda nesta serie. Beb\u00e9 pertence \u00e1 raza alien\u00edxena dos Tsuful, e pode introducirse no corpo doutros seres e controlalos, anulando as\u00ed as s\u00faas personalidades e asegur\u00e1ndose a s\u00faa total obediencia. Tam\u00e9n absorbe enerx\u00eda dos corpos que domina, polo que a s\u00faa forza aumenta en cada posesi\u00f3n. Ademais, pode manter o control doutros individuos sen estar xa nos seus corpos, po\u00f1\u00e9ndolles uns ovos no seu cerebro."}
{"id": "187698", "revid": "56817", "url": "https://gl.wikipedia.org/wiki?curid=187698", "title": "Imos indo", "text": "Imos indo \u00e9 o t\u00edtulo do segundo CD do grupo eum\u00e9s Iriadona. Foi editado no ano 2010. A produci\u00f3n e os arranxos son de Iriadona."}
{"id": "187699", "revid": "98629", "url": "https://gl.wikipedia.org/wiki?curid=187699", "title": "Albert Szent-Gy\u00f6rgyi", "text": "Albert Szent-Gy\u00f6rgyi de Nagyr\u00e1polt, nado en Budapest o 16 de setembro de 1893 e finado en Woods Hole, Massachusetts, o 22 de outubro de 1986, foi un fisi\u00f3logo h\u00fangaro, galardoado co Premio Nobel de Fisiolox\u00eda ou Medicina en 1937.\nO seu pai, Mikl\u00f3s Szent-Gy\u00f6rgyi era terratenente. A s\u00faa nai, Jozefin, era filla de J\u00f3zsef Lenhoss\u00e9k e irm\u00e1 de Mih\u00e1ly Lenhoss\u00e9k, ambos profesores de anatom\u00eda na Universidade de Budapest.\nOs traballos de Szent-Gy\u00f6rgyi estiveron relacionados coa qu\u00edmica da respiraci\u00f3n. Na Universidade de Szeged, empregou o pemento como fonte de vitamina C (o L-enanti\u00f3mero do \u00e1cido asc\u00f3rbico) e deuse conta da s\u00faa actividade contra o escorbuto. Estudou a oxidaci\u00f3n celular e descubriu a vitamina C en 1927.\nEn 1937 recibiu o Premio Nobel de Fisiolox\u00eda e Medicina polos seus descubrimentos en relaci\u00f3n cos procesos de combusti\u00f3n biol\u00f3xica, en especial os referidos \u00e1 vitamina C e a catalese do \u00e1cido fum\u00e1rico.\nTraxectoria.\nNaceu o 16 de setembro de 1893 na cidade de Budapest, naqueles momentos dentro do Imperio Austroh\u00fangaro e hoxe en d\u00eda capital de Hungr\u00eda. Iniciou os seus estudos de medicina na Universidade de Budapest, que combinou coas s\u00faas propias investigaci\u00f3ns no laboratorio qu\u00edmico do seu t\u00edo. Debido \u00e1 primeira guerra mundial, onde serviu como m\u00e9dico, tivo que interromper os seus estudos. Durante a Gran Guerra disparouse nun p\u00e9 para abandonar a fronte, feito que lle permitiu finalizar os seus estudos o ano 1917.\nIniciou a s\u00faa investigaci\u00f3n cient\u00edfica na cidade de Pozsony, hoxe en d\u00eda Bratislava. Cando a cidade pasou a formar parte de Checoslovaquia en xaneiro de 1919, abandonou a vila xunto \u00e1 maior parte de poboaci\u00f3n de orixe h\u00fangara. Posteriormente desenvolveu a s\u00faa investigaci\u00f3n na Universidade de Groningen, centr\u00e1ndose na qu\u00edmica da respiraci\u00f3n celular. Grazas a estes traballos e a unha bolsa da Fundaci\u00f3n Rockefeller viaxou \u00e1 Universidade de Cambridge, onde recibiu o doutoramento en 1927 polo seu traballo no illamento do \"\u00e1cido hexur\u00f3nico\", hoxe en d\u00eda denominado Vitamina C.\nPosteriormente, na Universidade de Szeged utilizou o pemento (\"Capsicum annuum\") como fonte de vitamina C (o L-enanti\u00f3mero do \u00e1cido asc\u00f3rbico) e deuse conta da s\u00faa actividade anti-escorb\u00fatica. O ano 1937 foi galardoado co premio Nobel de Medicina e Fisiolox\u00eda \u00abpolo seu descubrimento relacionado cos procesos de combusti\u00f3n biol\u00f3xica, con especial referencia \u00e1 vitamina C e \u00e1 catalese dos \u00e1cidos fum\u00e1ricos\u00bb.\nDurante a segunda guerra mundial participou activamente na Resistencia H\u00fangara. A\u00ednda que Hungr\u00eda se aliara coas potencias do Eixo, o primeiro ministro h\u00fangaro Mikl\u00f3s K\u00e1llay enviou a Szent-Gy\u00f6rgyi \u00e1 cidade de Istambul o ano 1944 para realizar negociaci\u00f3ns secretas cos Aliados.\nAdolf Hitler ditou unha orde de detenci\u00f3n contra Szent-Gy\u00f6rgyi, pero este escapou da Gestapo e permaneceu agochado dous anos. Despois da guerra recuperou o seu posto e mesmo se especulou coa posibilidade de que os sovi\u00e9ticos o nomeasen primeiro ministro, polo que se afiliou ao Partido Comunista de Hungr\u00eda e foi elixido membro do Parlamento \u00e1 vez que creou o laboratorio de Bioqu\u00edmica da Universidade de Budapest e restableceu a Academia de Ciencias de Hungr\u00eda. Descontento co goberno, emigrou aos Estados Unidos o ano 1947, sendo nomeado cidad\u00e1n americano o ano 1955.\nDurante a s\u00faa estancia en norteam\u00e9rica, creou o seu propio laboratorio na cidade de Woods Hole, situada no estado de Massachusetts e iniciou as s\u00faas investigaci\u00f3ns sobre o cancro, desenvolvendo teor\u00edas sobre f\u00edsica cu\u00e1ntica aplicadas \u00e1 bioqu\u00edmica desta enfermidade. Durante a d\u00e9cada de 1970 a s\u00faa procura conduciuno a deducir que os radicais libres eran unha causa potencial do cancro.\nMorreu o 22 de outubro de 1986."}
{"id": "187700", "revid": "56817", "url": "https://gl.wikipedia.org/wiki?curid=187700", "title": "Principio de autoridade (hom\u00f3nimos)", "text": "Principio de autoridade pode referirse a:"}
{"id": "187705", "revid": "5312", "url": "https://gl.wikipedia.org/wiki?curid=187705", "title": "Oob", "text": " \u00e9 un personaxe da serie Dragon Ball Z e Dragon Ball GT. \u00c9 o ser humano m\u00e1is poderoso da serie.\nBiograf\u00eda.\nOob \u00e9 a reencarnaci\u00f3n de Boo (de a\u00ed o nome invertido). \u00d3 ser eliminado Boo por Son Goku \u00f3 final de Dragon Ball Z, este desexa que Boo sexa revivido \"como un home bo\", pois Boo \u00e9 moi poderoso e proba ser un rival de interese para Goku.\nOob aparece no Campionato Mundial de Artes Marciais, no cal se desc\u00f3bre que adoptou a forma dun xove humano con extraordinarios poderes, a\u00ednda que dif\u00edciles de controlar. Goku decide enfrontarse a Oob no torneo nunha gran pelexa na cal faille sacar o seu poder agochado, e \u00f3 decatarse do pouco control que ti\u00f1a do seu poder decide adestralo para que se converta nun poderoso guerreiro e sexa o seu sucesor cando el xa non estea.\nDragon Ball GT.\nM\u00e1is tarde, en Dragon Ball GT, Oob enfrontar\u00edase a algunhas das ameazas que suceder\u00edan contra a Terra. Despois dunha dura batalla contra Beb\u00e9 fusi\u00f3nase coa forma de Boo que existe como gardi\u00e1n persoal do Se\u00f1or Sat\u00e1n, volvendo a ser un Majin Boo completo, xa que o Boo Gordo era a parte boa e Oob a reencarnaci\u00f3n da parte mala. Esta nova fusi\u00f3n, ten a aparencia f\u00edsica de Oob, pero o seu poder aumenta de forma considerable sendo m\u00e1is forte que un S\u00faper Guerreiro 2. Por\u00e9n, a pesar de terse fusionado co Se\u00f1or Boo, \u00e9 convertido en chocolate e comido por Vexeta Beb\u00e9.\nDespois Oob sae do est\u00f3mago de Beb\u00e9 cando estaba convertido en \u014czaru. Oob logo aparece na loita contra S\u00faper C-17, e fai a s\u00faa aparici\u00f3n final distraendo \u00f3s Drag\u00f3ns escuros mentres Son Gohanda, Son Goten e Toranks lles dan os seus poderes a Goku."}
{"id": "187706", "revid": "1131", "url": "https://gl.wikipedia.org/wiki?curid=187706", "title": "Stade V\u00e9lodrome", "text": "O Stade V\u00e9lodrome \u00e9 un recinto deportivo da cidade de Marsella, inaugurado en 1937, con capacidade para acoller pouco mais de 67.000 seareiros, no que xoga os seus encontros como local o equipo de f\u00fatbol Olympique de Marsella da Ligue 1. O Stade V\u00e9lodrome ten a m\u00e1xima consideraci\u00f3n no sistema de clasificaci\u00f3n da UEFA, pertencendo \u00e1 categor\u00eda \"\u00c9lite\" ou \"5 estrelas\".\nEventos deportivos.\nMundial de F\u00fatbol 1938.\nNo Mundial de F\u00fatbol Francia 1938 xog\u00e1ronse no V\u00e9lodrome un encontro de oitavos de final e unha das semifinais.\nEurocopa de F\u00fatbol 1960.\nA Eurocopa de F\u00fatbol Francia 1960 disputou unha das s\u00faas semifinais no Stade V\u00e9lodrome.\nEurocopa de F\u00fatbol 1984.\nNa Eurocopa de F\u00fatbol Francia 1984 acolleu un encontro do Grupo B no que se enfrontaron Espa\u00f1a e Portugal (co resultado de 1-1), e unha das semifinais na que Francia venceu a Portugal por 3-2.\nMundial de F\u00fatbol 1998.\nNo Mundial de F\u00fatbol Francia 1998 o estadio tivo unha grande importancia, acollendo un total de 7 encontros, catro da fase de grupos, un de oitavos de final, outro de cuartos de final e unha das semifinais.\nCopa do Mundo de Rugby 2007.\nNa Copa do Mundo de Rugby 2007 o Stade V\u00e9lodrome acolleu 4 encontros da fase de grupos e 2 encontros de cuartos de final.\nEurocopa de F\u00fatbol 2016.\nO Stade V\u00e9lodrome foi elixido para acoller varios encontros da futura Eurocopa de F\u00fatbol Francia 2016, polo cal ser\u00e1 aumentado de capacidade nuns 10.000 asentos e ser\u00e1 provisto dun novo tellado que cubrir\u00e1 t\u00f3dalas bancadas."}
{"id": "187707", "revid": "23204", "url": "https://gl.wikipedia.org/wiki?curid=187707", "title": "Principio de autoridade (epistemolox\u00eda)", "text": "En epistemolox\u00eda, o principio de autoridade \u00e9 o procedemento, expresado pola locuci\u00f3n latina \"magister dixit\", polo que unha proposici\u00f3n cient\u00edfica se acepta polo \u00fanico feito de que fora afirmada nun texto considerado como certo e non suxeito, por tanto, a debate cient\u00edfico.\nIsto ocorr\u00eda na escol\u00e1stica medieval, que consideraba fonte de co\u00f1ecemento de autoridade incuestion\u00e1bel non s\u00f3 \u00e1s Sagradas Escrituras, cuxa consideraci\u00f3n de reveladas por Deus fac\u00eda inconcib\u00edbel toda pos\u00edbel cr\u00edtica, sen\u00f3n tam\u00e9n a alg\u00fans textos superviventes da Antig\u00fcidade cl\u00e1sica, sobre todo de Arist\u00f3teles (a partir da s\u00faa \"cristianizaci\u00f3n\" por Tom\u00e9 de Aquino), pero tam\u00e9n de cient\u00edficos considerados como concordantes coa fe cat\u00f3lica definida segundo a interpretaci\u00f3n dos Padres da Igrexa, como foron Claudio Tolomeo, Hip\u00f3crates, Galeno etc., que adquiriran tal prestixio que se consideraban f\u00f3ra de toda pos\u00edbel cr\u00edtica.\nA utilizaci\u00f3n deste tipo de argumentos entra en crise coa revoluci\u00f3n cient\u00edfica dos s\u00e9culos XVI e XVII, a\u00ednda que non foi at\u00e9 a Ilustraci\u00f3n do s\u00e9culo XVIII (o \"Sapere aude\" de Immanuel Kant) cando o m\u00e9todo cient\u00edfico moderno pode considerarse como de uso xeral.\nPor\u00e9n, a resistencia a calquera nova idea cient\u00edfica non desapareceu, como proban desde o xu\u00edzo de Galileo, no s\u00e9culo XVI, at\u00e9 as discusi\u00f3ns sobre o darwinismo, a finais do s\u00e9culo XIX ou, nos s\u00e9culos XX e XXI outras como, por exemplo, sobre os estudos con c\u00e9lulas nai ou con embri\u00f3ns humanos.\nTal resistencia foi obxecto central dos estudos de, entre outros, Karl Popper e Thomas Kuhn (conceptos de \"revoluci\u00f3n cient\u00edfica\" e cambio de \"paradigma\")."}
{"id": "187708", "revid": "75439", "url": "https://gl.wikipedia.org/wiki?curid=187708", "title": "Principio de autoridade (taxonom\u00eda)", "text": "En taxonom\u00eda, o principio de autoridade era un principio t\u00e1cito hoxe en desuso segundo o cal o nome v\u00e1lido dunha especie biol\u00f3xica era o que lle atribu\u00edra o m\u00e1ximo especialista no grupo ao que pertenc\u00eda dita especie.\nObviamente, pod\u00eda existir m\u00e1is dun zo\u00f3logo que se considerara a si mesmo como m\u00e1ximo especialista, polo que non exist\u00eda acordo sobre cal era o nome correcto dunha especie. Isto produciu unha gran proliferaci\u00f3n de nomes cient\u00edficos na literatura zool\u00f3xica durante o s\u00e9culo XIX, o que creou unha gran confusi\u00f3n entre a comunidade cient\u00edfica e o uso interesado dos nomes por partidarios dun ou doutro zo\u00f3logo.\nTodo isto rematou coa aparici\u00f3n dun C\u00f3digo Internacional de Nomenclatura Zool\u00f3xica, unha ferramenta aceptada internacionalmente e que ten como finalidade a estabilidade dos nomes cient\u00edficos e a determinaci\u00f3n do nome que debe usarse para denominar unha especie concreta de animal.\nNa actualidade, a nomenclatura zool\u00f3xica r\u00e9xese polo principio de prioridade, segundo o cal o nome v\u00e1lido dunha especie \u00e9 o m\u00e1is antigo. Todos os demais nomes dese taxon consid\u00e9ranse sin\u00f3nimos."}
{"id": "187709", "revid": "1131", "url": "https://gl.wikipedia.org/wiki?curid=187709", "title": "Stade de Gerland", "text": "O Stade de Gerland \u00e9 un recinto deportivo da cidade de Li\u00f3n, inaugurado en 1926, con capacidade para acoller nas s\u00faas bancadas a 40.494 seareiros, no que xoga os seus encontros como local o equipo de f\u00fatbol Olympique de Lyon da Ligue 1. En 2015 ou 2016 ser\u00e1 pechado e substitu\u00eddo polo novo Stade des Lumi\u00e8res.\nEventos deportivos.\nMundial de F\u00fatbol 1938.\nNo Mundial de F\u00fatbol Francia 1938 xogouse no Gerland un encontro de oitavos de final.\nEurocopa de F\u00fatbol 1984.\nNa Eurocopa de F\u00fatbol Francia 1984 acolleu 1 encontro do Grupo A e 1 das semifinais.\nMundial de F\u00fatbol 1998.\nNo Mundial de F\u00fatbol Francia 1998 o estadio acolleu un total de 6 encontros, 5 da fase de grupos e 1 de cuartos de final.\nCopa do Mundo de Rugby 2007.\nNa Copa do Mundo de Rugby 2007 o Stade Gerland acolleu 3 encontros da fase de grupos.\nEurocopa de F\u00fatbol 2016.\nNa Eurocopa de F\u00fatbol Francia 2016 disputaranse varios encontros en Li\u00f3n, pero o estadio que acoller\u00e1 eses encontros ser\u00e1 o novo Stade des Lumi\u00e8res, xa que o Stade Gerland pecharase en 2013."}
{"id": "187711", "revid": "1576", "url": "https://gl.wikipedia.org/wiki?curid=187711", "title": "S\u00faper Guerreiro", "text": ""}
{"id": "187712", "revid": "895", "url": "https://gl.wikipedia.org/wiki?curid=187712", "title": "S.L. Benfica", "text": ""}
{"id": "187713", "revid": "895", "url": "https://gl.wikipedia.org/wiki?curid=187713", "title": "F.C. Porto", "text": ""}
{"id": "187714", "revid": "22570", "url": "https://gl.wikipedia.org/wiki?curid=187714", "title": "Primeira Liga 1945/46", "text": "A tempada 1945\u201346 da Primeira Liga (daquela Primeira Divis\u00e3o) foi a 12\u00aa edici\u00f3n da m\u00e1xima competici\u00f3n ligueira de f\u00fatbol en Portugal. O defensor do t\u00edtulo era o Benfica, pero o equipo que acadou a vitoria final no torneo foi o Belenenses, por primeira vez na s\u00faa historia.\nClasificaci\u00f3n.\n&lt;br&gt;"}
{"id": "187715", "revid": "895", "url": "https://gl.wikipedia.org/wiki?curid=187715", "title": "Vit\u00f3ria F.C.", "text": ""}
{"id": "187716", "revid": "895", "url": "https://gl.wikipedia.org/wiki?curid=187716", "title": "Vit\u00f3ria S.C.", "text": ""}
{"id": "187717", "revid": "22570", "url": "https://gl.wikipedia.org/wiki?curid=187717", "title": "Esquerda e Dem\u00f3cratas", "text": "Esquerda e Dem\u00f3cratas (en polaco: \"Lewica i Demokraci\", abreviado LiD) foi unha coalici\u00f3n pol\u00edtica formada o 3 de setembro de 2006, ante as elecci\u00f3ns municipais de Varsovia. A coalici\u00f3n pretend\u00eda ser unha alternativa ao nacionalismo conservador de Lei e Xustiza e \u00e1 dereita liberal de Plataforma C\u00edvica, que eran os dous principais partidos polacos nas elecci\u00f3ns xerais de 2007, mais non o conseguiu, e en abril do 2008, tras desentendidos dos partidos membros, disolveuse a coalici\u00f3n.\nA coalici\u00f3n estaba composta de catro partidos:"}
{"id": "187718", "revid": "98629", "url": "https://gl.wikipedia.org/wiki?curid=187718", "title": "Bra (Dragon Ball)", "text": " \u00e9 a segunda filla de Bulma e Vexeta, polo tanto \u00e9 metade saiyan e metade humana, nada no ano 778 da Cronolox\u00eda de Dragon Ball.\nBra \u00e9 moi guapa e feminina, asemell\u00e1ndose moito \u00e1 s\u00faa nai, a\u00ednda que cun car\u00e1cter que lembra \u00f3 de seu pai. \u00c9 xeralmente alegre, impaciente e moi encari\u00f1ada co seu pai. De feito, Bra \u00e9 a \u00fanica persoa \u00e1 cal Vexeta non lle contestar\u00e1 (unicamente nunha ocasi\u00f3n -e por mero acto de protecci\u00f3n- l\u00e1nzaa dentro dun coche e ord\u00e9nalle que marche, para pelexar libremente contra Son Gohanda que se atopaba baixo o control de Beb\u00e9). O seu pai non parece animala a que adestre (como fai con Toranks, o seu irm\u00e1n).\nDurante a saga de Beb\u00e9, Bra, xunto co resto do mundo, \u00e9 posu\u00edda por Beb\u00e9. Ela \u00e9 un dos catro personaxes que axudan a Beb\u00e9 a chegar a ser m\u00e1is forte, demostrando o seu gran poder saiyan; despois disto, o seu papel na historia red\u00facese. M\u00e1is adiante, ela xunto con Videl, Bulma, e Chichi desexan loitar na saga de S\u00faper C-17, pero, Son Goku e C-18 xa se encargaran del. Bra \u00e9 vista por \u00faltima vez na saga de S\u00faper C-17, estando parada cos outros na Corporaci\u00f3n C\u00e1psula, cando aparece Shenron malvado, pero por algunha raz\u00f3n, Bra non volve a aparecer no resto da serie."}
{"id": "187719", "revid": "4359662", "url": "https://gl.wikipedia.org/wiki?curid=187719", "title": "Primeira Liga 1934/35", "text": "A tempada 1934\u201335 da Primeira Liga foi a primeira edici\u00f3n da m\u00e1xima competici\u00f3n ligueira de f\u00fatbol en Portugal. O campi\u00f3n foi o Porto."}
{"id": "187720", "revid": "1131", "url": "https://gl.wikipedia.org/wiki?curid=187720", "title": "Uni\u00f3n do Traballo", "text": "A Uni\u00f3n do Traballo (en polaco: \"Unia Pracy\", UP) \u00e9 un partido pol\u00edtico polaco, membro da Internacional Socialista e do Partido Socialista Europeo.\nHistoria.\nO partido obtivo o 7,3% dos votos e 41 escanos nas elecci\u00f3ns xerais de 1993. Nas de 1997 non superou o m\u00ednimo esixido do 5% e non obtivo representaci\u00f3n parlamentaria. Nas elecci\u00f3ns de 2001 presentouse canda a Alianza da Esquerda Democr\u00e1tica e conseguiu 16 escanos dos 116 da coalici\u00f3n. Alg\u00fans membros abandonaron o partido para unirse ao Partido Socialdem\u00f3crata de Polonia (SdPl). En maio de 2004 formou unha alianza co SdPl na que ambos partidos acordaron presentarse conxuntamente \u00e1s elecci\u00f3ns xerais (obtiveron o 3.9% dos votos, por debaixo do 5%, ficando sen representaci\u00f3n parlamentaria) e apoiar a Marek Borowski como candidato nas elecci\u00f3ns presidenciais de 2005. No 2006 formou parte da coalici\u00f3n Esquerda e Dem\u00f3cratas canda outros partidos, coa que se presentou \u00e1s elecci\u00f3n xerais de 2007."}
{"id": "187721", "revid": "1410", "url": "https://gl.wikipedia.org/wiki?curid=187721", "title": "Socialdemocracia de Polonia", "text": "O Partido Socialdem\u00f3crata de Polonia (en polaco: \"Socjaldemokracja Polska\", SDPL) \u00e9 un partido socialdem\u00f3crata de Polonia fundado en 2004 como un grupo disidente da Alianza da Esquerda Democr\u00e1tica. Non debe confundirse este partido co antigo Partido Socialdem\u00f3crata da Rep\u00fablica de Polonia (SdRP). En maio de 2005 o partido chegou a un acordo con Uni\u00f3n do Traballo e Os Verdes-2004 para presentarse conxuntamente \u00e1s elecci\u00f3ns xerais. Desde finais de 2006 formou parte da coalici\u00f3n Esquerda e Dem\u00f3cratas."}
{"id": "187722", "revid": "56817", "url": "https://gl.wikipedia.org/wiki?curid=187722", "title": "Socialdemocracia da Rep\u00fablica de Polonia", "text": "O Partido Socialdem\u00f3crata da Rep\u00fablica de Polonia (en polaco: \"Socjaldemokracja Rzeczypospolitej Polskiej\", SdRP) foi un partido pol\u00edtico socialdem\u00f3crata de Polonia creado en 1990, tras as Revoluci\u00f3ns de 1989. \u00c9 un dos dous sucesores do Partido Obreiro Unificado Polaco (o outro \u00e9 a Uni\u00f3n Socialdem\u00f3crata. SdRP foi o integrante principal da Alianza de Esquerda Democr\u00e1tica (SLD), coalici\u00f3n formada en 1991. En 1999, SdRP foi absorbido pola SLD, que se transformou nun partido unificado.\nFiguras do SdRP foron Aleksander Kwa\u015bniewski (presidente), J\u00f3zef Oleksy (portavoz do Sejm) ou Leszek Miller (primeiro ministro)."}
{"id": "187723", "revid": "23204", "url": "https://gl.wikipedia.org/wiki?curid=187723", "title": "Torres", "text": "O top\u00f3nimo Torres pode referirse a:\nAmais, como apelido pode referirse a:"}
{"id": "187724", "revid": "895", "url": "https://gl.wikipedia.org/wiki?curid=187724", "title": "Forta", "text": ""}
{"id": "187725", "revid": "56817", "url": "https://gl.wikipedia.org/wiki?curid=187725", "title": "Brolin", "text": " \u00e9 un personaxe de ficci\u00f3n exclusivo dos filmes da serie de anime \"Dragon Ball Z\". \u00c9 un dos Guerreiros do espazo de raza pura, e \u00e9 considerado o S\u00faper Guerreiro lendario que xurd\u00eda cada 1000 xeraci\u00f3ns. Aparece nos filmes \"Estala o duelo\", \"O regreso de Broly\" e \"O combate definitivo\". O seu poder \u00f3 nacer, era de 10.000 unidades, superior \u00f3 da maior\u00eda dos saiyans adultos mesmo de clase alta. Brolin, segundo declaraci\u00f3ns de Toei Animation, ti\u00f1a un poder ilimitado, liberando tanto poder como el vise necesario. A cantidade de poder que liberou durante o combate no novo Planeta Vexeta e na Terra, \u00e9 compar\u00e1bel \u00f3 nivel dun S\u00faper Guerreiro, e puido liberar un poder aproximado de entre 48\u00a0000\u00a0000 e 100\u00a0000\u00a0000 de unidades de enerx\u00eda."}
{"id": "187727", "revid": "23204", "url": "https://gl.wikipedia.org/wiki?curid=187727", "title": "Babidi", "text": " \u00e9 un personaxe de ficci\u00f3n da serie de manga e anime Dragon Ball. A\u00ednda que a s\u00faa raza \u00e9 desco\u00f1ecida, s\u00e1bese que \u00e9 fillo do mago Bibidi, quen foi o fundador da familia Makai. O seu s\u00edmbolo \u00e9 a \"M\" que levan ambos no cinto dos seus traxes \u00f3 igual que a fronte daqueles que son controlados pola s\u00faa maxia.\nO seu nome prov\u00e9n dun xogo de palabras entre os nomes \"Bibidi Babidi Boo\", xa que son parte da letra da canci\u00f3n de \"Cinsenta\", un cl\u00e1sico de Disney.\nEste mago chegou \u00e1 Terra coa intenci\u00f3n de sacar a Majin Boo da esfera na que o seu creador, Bibidi, o ti\u00f1a pechado, para poder dominar o Universo. Babidi ten a capacidade de influ\u00edr nas mentes de todo aquel que te\u00f1a un m\u00ednimo de maldade. \u00d3 dominalos e pasalos a estado \"Majin\", sae o poder oculto dos seus novos escravos."}
{"id": "187737", "revid": "5312", "url": "https://gl.wikipedia.org/wiki?curid=187737", "title": "Turles", "text": " \u00e9 un personaxe exclusivo do filme da serie \"Superbatalla na Terra\" de \"Dragon Ball Z\". \u00c9 un guerreiro do espazo que traballa pola s\u00faa conta conquistando planetas. Ten unha aparencia case igual \u00e1 de Son Goku pero cunha pel m\u00e1is escura, isto d\u00e9bese, segundo explica el mesmo, a que ambos son guerreiros de clase baixa, os cales contan con poucos fenotipos (variedade en aparencia f\u00edsica). En cada planeta que conquistaba plantaba unha semente, a cal xermolaba na co\u00f1ecida como \"\u00c1rbore da vida\", e \u00f3 comer o seu froito, o seu poder de pelexa foi aumentando notablemente.\nTurles chega \u00e1 Terra para plantar unha semente da s\u00faa \u00e1rbore sagrada. Logo de que a enerx\u00eda da Terra comezase a ser drenada, Goku e os Guerreiros Z acoden a combater a Turles e \u00f3s seus Guerreiros. Despois dunha terrible batalla na que Gohan se converte nun \u014czaru e Goku o despoxa do seu rabo, Turles \u00e9 derrotado \u00e1 fin por Goku empregando unha Genkidama coa enerx\u00eda da propia \u00e1rbore.\nPosteriormente na OVA (en galego \"O plan para exterminar \u00f3s guerreiros do espazo\") Gohan realiza un Kame Hame Ha onde \u00e9 finalmente derrotado.\nO seu nome \u00e9 un anagrama da palabra en ingl\u00e9s para leituga, ."}
{"id": "187738", "revid": "23204", "url": "https://gl.wikipedia.org/wiki?curid=187738", "title": "Drag\u00f3ns escuros", "text": "Os , son un grupo de personaxes da serie Dragon Ball GT. Apareceron oito, un por cada unha das B\u00f3las do Drag\u00f3n, e m\u00e1is un drag\u00f3n inicial.\nKokuen No Ryu.\nEste drag\u00f3n \u00e9, en teor\u00eda, a parte escura de Shenron. Inmediatamente despois de ser destru\u00eddo S\u00faper C-17, Son Goku e compa\u00f1\u00eda reuniron as B\u00f3las m\u00e1xicas para revivir a Kril\u00edn e a t\u00f3dalas persoas que morreran. Nun primeiro momento, as B\u00f3las ti\u00f1an fisuras e trala invocaci\u00f3n de Shenron, este non apareceu, e no seu lugar sa\u00edu Kokuen No Ryu. Este drag\u00f3n de pel azulada, negouse a conceder os desexos e s\u00f3 desafiou e mofouse de todos, para logo dividirse nos sete Drag\u00f3ns escuros."}
{"id": "187739", "revid": "98629", "url": "https://gl.wikipedia.org/wiki?curid=187739", "title": "Shenron vermello", "text": " \u00e9 un personaxe ficticio do anime Dragon Ball GT. \u00c9 un drag\u00f3n que concede desexos. Aparece \u00f3 ser empregadas as B\u00f3las do Drag\u00f3n de estrela negra. Foi convocado por Pilaf por primeira vez. A s\u00faa aparencia \u00e9 similar \u00e1 do Shenron normal excepto pola s\u00faa cor vermella, o cal lle d\u00e1 o seu nome, e polo seu tama\u00f1o, cinco veces m\u00e1is grande que o Shenron normal. Estas \"B\u00f3las do Drag\u00f3n de estrela negra\" te\u00f1en maior poder, xa que o Kamisama creounas moito antes de separarse de Piccoro e, tras a s\u00faa fusi\u00f3n de novo con el, volveron existir. Estas b\u00f3las son m\u00e1is poderosas que ningunha das existentes, polo que este drag\u00f3n pode cumprir desexos que non poder\u00edan conceder nin Shenron nin Polunga, por\u00e9n, ten un gran e desastroso inconveniente: Unha vez activadas, o planeta onde se concede o desexo estoura no prazo dun ano. Soamente foi invocado d\u00faas veces en toda a serie, antes de ser destru\u00eddas \u00f3 sacrificarse Piccoro. Unha foi cando Pilaf quer\u00eda conquistar o mundo e en vez diso pediu converter a Son Goku en neno, e a outra foi cando Vexeta Beb\u00e9 pediu un planeta preto da Terra id\u00e9ntico \u00f3 Planeta Plant, antiga localizaci\u00f3n dos Tsufurs. Este Shenron vermello non debe ser confundido co drag\u00f3n Kokuen no Ry\u016b."}
{"id": "187740", "revid": "98629", "url": "https://gl.wikipedia.org/wiki?curid=187740", "title": "Iriadona (\u00e1lbum)", "text": "Iriadona \u00e9 o t\u00edtulo do primeiro \u00e1lbum do grupo hom\u00f3nimo eum\u00e9s. O CD \u00e9 de 1994 e foi producido pola sociedade de xesti\u00f3n do Xacobeo 93, como premio por ser Iriadona o ga\u00f1ador do 2\u00ba concurso Pelegr\u00edn de m\u00fasica folk celebrado o ano anterior."}
{"id": "187741", "revid": "98629", "url": "https://gl.wikipedia.org/wiki?curid=187741", "title": "Predators", "text": "Predators \u00e9 un filme de ficci\u00f3n cient\u00edfica dirixido por Nimr\u00f3d Antal que se estreou no 2010.\nSinopse.\nRoyce \u00e9 un mercenario que encabeza a un grupo de guerreiros de elite que acaban decat\u00e1ndose de que os levaron xuntos a outro planeta para servir de presa. Coa excepci\u00f3n dun m\u00e9dico desprestixiado, todos eles son uns desalmados asasinos \u2014mercenarios, yakuzas, presidiarios, membros de escuadr\u00f3ns da morte\u2014, \u201cdepredadores\u201d humanos que agora est\u00e1n sendo cazados e eliminados sistematicamente por unha nova raza de Depredadores extraterrestres."}
{"id": "187745", "revid": "56817", "url": "https://gl.wikipedia.org/wiki?curid=187745", "title": "Francisco Mart\u00edn", "text": "Francisco Mart\u00edn pode estar referido a:"}
{"id": "187749", "revid": "89787", "url": "https://gl.wikipedia.org/wiki?curid=187749", "title": "Max Riemelt", "text": "Max Riemelt, nado o 7 de xaneiro de 1984 en Berl\u00edn, \u00e9 un actor alem\u00e1n."}
{"id": "187750", "revid": "10599", "url": "https://gl.wikipedia.org/wiki?curid=187750", "title": "Grande de Espa\u00f1a", "text": ""}
{"id": "187751", "revid": "10599", "url": "https://gl.wikipedia.org/wiki?curid=187751", "title": "Estadio Teresa Rivero", "text": ""}
{"id": "187755", "revid": "82922", "url": "https://gl.wikipedia.org/wiki?curid=187755", "title": "Atah\u00edde", "text": "O grupo Atah\u00edde era un grupo de m\u00fasica tradicional galega que desenvolveu o seu traballo durante a segunda metade da d\u00e9cada dos noventa do pasado s\u00e9culo. Son orixinarios de Pontedeume.\nCompo\u00f1entes.\nTres dos seus membros vi\u00f1an do grupo Iriadona, que hab\u00eda pouco tempo cesara as s\u00faas actividades. Eles son:\nUn\u00edronselles:\nTraballos.\nEn xaneiro de 1998 gravaron unha maqueta nos estudos de \"V\u00edctor Gacio\" en Serantes, Ferrol, cun total de cinco canci\u00f3ns:\nEn xullo dese mesmo ano, participan nun CD dobre chamado Musiceum onde participaron a pr\u00e1ctica totalidade dos m\u00fasicos eumeses do momento, e de t\u00f3dolos estilos. As d\u00faas canci\u00f3ns elixidas para este CD son \"Jota de Pontevedra\" e \"O xustillo\".\nA disoluci\u00f3n do grupo coincide coa chegada do novo s\u00e9culo."}
{"id": "187757", "revid": "23204", "url": "https://gl.wikipedia.org/wiki?curid=187757", "title": "Yogyakarta", "text": "Yogyakarta \u00e9 unha cidade de Indonesia situada no centro da illa de Xava preto da s\u00faa costa meridional, entre as ladeiras do volc\u00e1n do Monte Merapi ao norte e o Oc\u00e9ano \u00cdndico.\nCaracter\u00edsticas.\nCapital da provincia hom\u00f3nima de Yogyakarta (\"Daerah Istimewa Yogyakarta\", a m\u00e1is pequena do pa\u00eds exclu\u00edndo a capital Iacarta) conta cunha poboaci\u00f3n de seu de 388.088 habitantes (censo 2010), centro dunha f\u00e9rtil rexi\u00f3n agr\u00edcola que concentra m\u00e1is de tres mill\u00f3ns de habitantes. Afamado foco da cultura e arte tradicional xavan\u00e9s, \u00e9 tam\u00e9n unha importante cidade universitaria.\nParte do reino budista de Sailendra no s\u00e9culo VII, acadou relevo cando foi elixida capital do Sultanato de Yogyakarta en 1755, data na que se configurou como vila con centro no Pazo do Sult\u00e1n (\"Kraton\") e un grande eixo cerimonial norte-sur (\"Jalan Malioboro\"), hoxe a principal r\u00faa da cidade."}
{"id": "187758", "revid": "89787", "url": "https://gl.wikipedia.org/wiki?curid=187758", "title": "Black River", "text": " \nBlack River \u00e9 unha vila de Xamaica, capital da parroquia de Saint Elizabeth. At\u00f3pase na foz do r\u00edo do mesmo nome, no suroeste do pa\u00eds. De ser un pr\u00f3spero porto, actualmente \u00e9 un polo tur\u00edstico, con Treasure Beach e Crane Beach ao sueste e Luana Beach ao oeste. No 2010 ti\u00f1a unha estimaci\u00f3n de 4276 habitantes.\nAlgunhas construci\u00f3ns que serviron para almacenar materiais a car\u00f3n do r\u00edo, agora \u00fasanse no sector do turismo.\nHistoria.\nBlack River \u00e9 unha das m\u00e1is antigas poboaci\u00f3ns da illa, mostrado no mapa de John Sellers de 1685. Foi dese\u00f1ado polo irm\u00e1ns Leyden de Inglaterra, tres homes ricos que ti\u00f1an en propiedade vastos terreos da \u00e1rea.\nNos s\u00e9culos XVIII e XIX, foi un porto importante polo pau de campeche, a\u00ednda que tam\u00e9n exportaba outros produtos como ron, pemento e pel de gando das veci\u00f1as Holland, Vineyard e Fullerswood Estates. O campeche tra\u00edase a trav\u00e9s do r\u00edo para o porto, para logo embarcalo cara a Inglaterra para fabricar as tinturas. Tra\u00edanse escravos e pux\u00e1banse en Farquharson Wharf (orixinalmente Town Wharf).\nEn 1773 substitu\u00edu Lacovia como capital da parroquia de St. Elizabeth."}
{"id": "187759", "revid": "839", "url": "https://gl.wikipedia.org/wiki?curid=187759", "title": "Eh, Eh (Nothing Else I Can Say)", "text": "\"Eh, Eh (Nothing Else I Can Say)\" \u00e9 unha canci\u00f3n interpretada pola cantante estadounidense Lady Gaga, escrita por Gaga e Martin Kierszenbaum e producida por Martin Kierszenbaum. A canci\u00f3n est\u00e1 inclu\u00edda no seu primeiro \u00e1lbum de estudio \"The Fame\", e foi lanzada como terceiro sinxelo do \u00e1lbum."}
{"id": "187760", "revid": "5828573", "url": "https://gl.wikipedia.org/wiki?curid=187760", "title": "Socialdem\u00f3cratas (Dinamarca)", "text": "Socialdemokraterne (Socialdem\u00f3cratas en lingua danesa) \u00e9 un partido pol\u00edtico de Dinamarca, de ideolox\u00eda socialdem\u00f3crata.\nHistoria.\nFoi fundado en 1871, e \u00e9 un dos partidos m\u00e1is vellos de Europa. Na actualidade est\u00e1 liderado por Helle Thorning-Schmidt e \u00e9 membro do Partido Socialista Europeo e da Internacional Socialista."}
{"id": "187763", "revid": "89787", "url": "https://gl.wikipedia.org/wiki?curid=187763", "title": "Helle Thorning-Schmidt", "text": "Helle Thorning-Schmidt, nada en R\u00f8dovre o 14 de decembro de 1966, \u00e9 a l\u00edder dos socialdem\u00f3cratas dinamarqueses, Socialdemokraterne. \u00c9 a primeira ministra de Dinamarca, logo de que o bloque vermello ga\u00f1ase as elecci\u00f3ns nacionais do 15 de setembro de 2011.\nTraxectoria.\nViviu a s\u00faa mocidade nun suburbio de Copenhaguen, Ish\u00f8j. Conta cun grao superior de ciencia pol\u00edtica da Universidade de Copenhaguen do ano 1994. Despois de graduarse traballaba na secretar\u00eda socialdem\u00f3crata no Parlamento Europeo en Bruxelas. No per\u00edodo 1997-1999 traballaba como consultora no sindicato dinamarqu\u00e9s, LO.\nA partir de 1993 \u00e9 membro dos Socialdem\u00f3cratos, e no per\u00edodo 1999-2004 era membro do Parlamento Europeo. Dende a elecci\u00f3n do 8 de febreiro de 2005 \u00e9 membro do parlamento dinamarqu\u00e9s, Folketinget, e dende o 12 de abril de 2005 \u00e9 a l\u00edder de Socialdemokraterne. Nunca antes formou parte dun goberno, as\u00ed que non ten experiencia como ministra."}
{"id": "187764", "revid": "96302", "url": "https://gl.wikipedia.org/wiki?curid=187764", "title": "Slowdive", "text": "Slowdive \u00e9 unha banda inglesa de shoegaze formada no ano 1989 en Reading. Estivo composta principalmente por Nick Chaplin (baixo), Rachel Goswell (voces, guitarra), Neil Halstead (voces, guitarra) e Christian Savill (guitarra). Varios bater\u00edas tocaron no grupo, inclu\u00eddos Ian McCutcheon, Adrian Sell, e, o m\u00e1is destacado Simon Scott, que tocou nos seus dous primeiros \u00e1lbums e no \u00faltimo, hom\u00f3nimo da banda. Halstead \u00e9 o seu principal compositor.\nGoswell e Halstead co\u00f1ec\u00edanse xa dende a s\u00faa infancia en Reading, Berkshire, cando Goswell era unha seareira obsesiva de The Smiths. Scott deixou o grupo en 1994 e cando Savill e Chaplin marcharon despois do lanzamento de \"Pygmalion\", os restantes membros cambiaron o nome do grupo para Mojave 3.\nA banda reuniuse en 2014 anunciando que tocar\u00eda no festival Primavera Sound de Barcelona."}
{"id": "187765", "revid": "89787", "url": "https://gl.wikipedia.org/wiki?curid=187765", "title": "Staind", "text": "Staind foi unha banda estadounidense de rock alternativo formada en 1995 en Springfield, Massachusetts. Durante 16 anos o grupo estivo composto polo vocalista e guitarrista Aaron Lewis, o guitarrista Mike Mushok, o baixista Johnny April e o bater\u00eda Jon Wysocki (que marchou en maio do 2011). Ata a data Staind editou seis \u00e1lbums de estudio: \"Tormented\" (1996), \"Dysfunction\" (1999), \"Break the Cycle\" (2001), \"14 Shades of Grey\" (2003), \"Chapter V\" (2005) e \"The Illusion of Progress\" (2008). O seu \u00faltimo \u00e1lbum auto-titulado publicouse no 2011. A banda tam\u00e9n conseguiu varios sinxelos que alcanzaron os postos m\u00e1is altos das listas e venderon ao redor dos 15 mill\u00f3ns de discos en todo o mundo."}
{"id": "187766", "revid": "1888", "url": "https://gl.wikipedia.org/wiki?curid=187766", "title": "La saga/fuga de J. B.", "text": "La saga/fuga de J. B. \u00e9 unha novela de Gonzalo Torrente Ballester, publicada en 1972 pola editorial Destino. Obtivo os premios Ciudad de Barcelona e o Premio da Cr\u00edtica de narrativa castel\u00e1.\nTrama.\nA obra conta a historia da vila de Castroforte del Baralla, unha cidade galega, capital dunha quinta provincia silenciada polo aparello bur\u00f3crata do estado. Jos\u00e9 Bastida \u00e9 un profesor que chega \u00e1 vila a mediados do s\u00e9culo XX, e conta a cr\u00f3nica da comunidade social desde a Idade Media, constru\u00edda a trav\u00e9s de paralelismos entre personaxes ao longo da historia.\nA cidade, fundada como colonia a comezos da era actual, comezou a acadar importancia na \u00e9poca do bispo Jer\u00f3nimo Berm\u00fadez (\"alter ego\" de Diego Xelm\u00edrez), que promove a construci\u00f3n dunha bas\u00edlica para a veneraci\u00f3n do Corpo Santo. A partir de a\u00ed vaise constru\u00edndo a s\u00faa mitificaci\u00f3n en base a un paralelismo entre a sociedade de diversas \u00e9pocas.\nNarraci\u00f3n.\nEspazo.\nA cidade de Castroforte del Baralla \u00e9 unha vila galega. Ten bastantes elementos de Pontevedra (personaxes e lugares), pero sen estar representada completamente, pois \u00e9 unha ambientaci\u00f3n mitificada. As\u00ed, aparecen reflectidos os irm\u00e1ns Andr\u00e9s e Jes\u00fas Muruais, a Bas\u00edlica de Santa Mar\u00eda a Maior.\nAcollida.\nO censor que informou sobre a s\u00faa publicaci\u00f3n dixo da obra:\nEdici\u00f3ns.\nO libro apareceu por vez primeira en abril de 1972, da man de Ediciones Destino (n\u00ba 388 da colecci\u00f3n \u00c1ncora y Delf\u00edn). En 2011 publicouse unha edici\u00f3n cr\u00edtica a cargo de Carmen Becerra Su\u00e1rez e Antonio Jes\u00fas Gil Gonz\u00e1lez. Foi traducida ao franc\u00e9s por Claude Bleton en 1991, co t\u00edtulo de \"La saga/fuga de J. B.\". En 1992 apareceu a traduci\u00f3n ao portugu\u00e9s de Cristina Rodr\u00edguez e Artur Guerra, co t\u00edtulo de \"A saga/fuga de J. B.\"."}
{"id": "187769", "revid": "23204", "url": "https://gl.wikipedia.org/wiki?curid=187769", "title": "Mahershala Ali", "text": "Mahershalalhashbaz Ali, nado o 16 de febreiro de 1974 en Oakland (California) \u00e9 un actor estadounidense. El \u00e9 quizais mellor co\u00f1ecido pola s\u00faa interpretaci\u00f3n de Richard Tyler na serie de televisi\u00f3n da USA Network \"The 4400\", e \"Tizzy\" no filme de 2008 \"O curioso caso de Benjamin Button\".\nTraxectoria.\nAli, nado como Mahershalalhashbaz Gilmore, era un cristi\u00e1n que m\u00e1is tarde se converteu \u00f3 islam. O seu pai, Phillip, apareceu no teatro musical. O seu nome, Maher-shalal-hash-baz prov\u00e9n dun dos fillos de Isa\u00edas da Biblia."}
{"id": "187770", "revid": "1131", "url": "https://gl.wikipedia.org/wiki?curid=187770", "title": "Instituto de Estudos Mi\u00f1or\u00e1ns", "text": "O Instituto de Estudos Mi\u00f1or\u00e1ns, tam\u00e9n co\u00f1ecido polas siglas IEM, \u00e9 unha asociaci\u00f3n da bisbarra do Val Mi\u00f1or creada o 27 de outubro de 1999.\nTraxectoria.\nO instituto ten como principais obxectivos a divulgaci\u00f3n da cultura galega e, en xeral, todo o referente ao patrimonio natural, hist\u00f3rico, art\u00edstico, arquitect\u00f3nico, etnogr\u00e1fico, ling\u00fc\u00edstico etc., dos tres concellos do Val Mi\u00f1or (Baiona, Nigr\u00e1n e Gondomar). As\u00ed mesmo promove a realizaci\u00f3n de estudos de todo tipo sobre os \u00e1mbitos sinalados e fomenta a conservaci\u00f3n e respecto polo patrimonio mi\u00f1orano como un ben econ\u00f3mico e cultural actual.\nDesde 2008 organiza, xunto \u00e1 entidade local de Morgad\u00e1ns, os Premios de poes\u00eda Victoriano Taibo"}
{"id": "187771", "revid": "839", "url": "https://gl.wikipedia.org/wiki?curid=187771", "title": "Folketinget", "text": "Folketinget \u00e9 o nome da c\u00e1mara parlamentaria de Dinamarca. A partir do ano 1953 \u00e9 a \u00fanica c\u00e1mara do pa\u00eds, froito dun cambio da constituci\u00f3n. No per\u00edodo 1849-1953 existiron d\u00faas c\u00e1maras, Landstinget e Folketinget.\nComposici\u00f3n.\nFolketinget ten 179 membros elixidos por un m\u00e1ximo de 4 anos. Destes, dous deputados son elixidos por Groenlandia, e outros dous polas Illas Feroe, dado que forman parte do reino de Dinamarca, chamado \"Rigsf\u00e6llesskabet\" en dinamarqu\u00e9s, como d\u00faas rexi\u00f3ns aut\u00f3nomas.\nSede.\nFolketinget ten a s\u00faa sede en Christiansborg na illa de Slotsholmen da capital dinamarquesa de Copenhaguen.\nV\u00e9xase tam\u00e9n.\nLigaz\u00f3ns externas.\nP\u00e1xina oficial de Folketinget "}
{"id": "187772", "revid": "98629", "url": "https://gl.wikipedia.org/wiki?curid=187772", "title": "Juan Mag\u00e1n", "text": "Juan Manuel Mag\u00e1n Gonz\u00e1lez, m\u00e1is co\u00f1ecido como Juan Mag\u00e1n, nado en Badalona o 30 de setembro de 1978, \u00e9 un produtor, cantante, remixer e DJ espa\u00f1ol de m\u00fasica electr\u00f3nica, especialmente house, dancehall e hip hop, reco\u00f1ecido internacionalmente polas s\u00faas contribuci\u00f3ns na categor\u00eda de m\u00fasica \"Electro Latino\".\nComo remixer, traballou con artistas como Paulina Rubio, Juanes, Nelly Furtado, Pitbull, Bob Sinclar ou Inna, entre outros.\nTraxectoria.\nO \u00faltimo \u00e9xito de Juan Mag\u00e1n foi o tema \"Bailando por ah\u00ed\", un dos maiores \u00e9xitos do ver\u00e1n 2011, que ocupou os postos m\u00e1is altos da lista das canci\u00f3ns m\u00e1is vendidas en Espa\u00f1a e foi Disco de Ouro e n\u00ba1 en 40 Principales e na lista Spotify Espa\u00f1a (onde acaparou tres dos dez primeiros postos) con m\u00e1is de seis mill\u00f3ns de visitas ao seu v\u00eddeo en YouTube."}
{"id": "187773", "revid": "98629", "url": "https://gl.wikipedia.org/wiki?curid=187773", "title": "King Kong (filme de 2005)", "text": "King Kong \u00e9 un filme de aventuras dirixido por Peter Jackson que se estreou no 2005. \u00c9 un remake do filme de 1933 \"King Kong\".\nSinopse.\nAnn Darrow (Naomi Watts) \u00e9 unha actriz de vodevil que queda sen traballo durante a Gran Depresi\u00f3n. A s\u00faa sorte cambia cando co\u00f1ece a Carl Denham (Jack Black), un empresario que loita para abrirse cami\u00f1o no mundo do espect\u00e1culo. A eles \u00fanese Jack Driscoll (Adrien Brody), un autor de teatro neoiorquino. Os tres emprenden unha viaxe que os levar\u00e1 a unha remota illa, onde Denham ten previsto dirixir unha pel\u00edcula. Al\u00ed descobren un ser incrible, un gorila xigante, King Kong, que habita na frondosa selva onde criaturas prehist\u00f3ricas viviron ocultas durante mill\u00f3ns de anos. Denham, cun apetito insaciable de grandeza, enseguida ve a fama que pode reportarlle a captura do gorila e a s\u00faa exhibici\u00f3n en Nova York.\nBanda sonora.\nA banda sonora de King Kong foi composta e dirixida por James Newton Howard. O \u00e1lbum do filme foi nomeado para os Globo de Ouro \u00e1 mellor banda sonora orixinal."}
{"id": "187774", "revid": "89787", "url": "https://gl.wikipedia.org/wiki?curid=187774", "title": "Toronto Blue Jays", "text": "Os Toronto Blue Jays son un equipo profesional canadense de b\u00e9isbol da cidade de Toronto (Ontario) que compite na Major League Baseball (MLB). Actualmente o equipo xoga na conferencia Leste da American League. Foi fundado en 1977 en Toronto, cidade na que permanece ata agora. Ga\u00f1ou o t\u00edtulo de liga en d\u00faas ocasi\u00f3ns, a \u00faltima delas en 1993 logo de bater en seis partidos aos Philadelphia Phillies, \u00e9 o \u00fanico equipo non estadounidense que conseguiu o t\u00edtulo de liga nalgunha ocasi\u00f3n.\nDende a tempada 2004, trala relocalizaci\u00f3n dos Montreal Expos a Washington DC, son o \u00fanico equipo canadense na MLB."}
{"id": "187775", "revid": "89787", "url": "https://gl.wikipedia.org/wiki?curid=187775", "title": "Ramnosa", "text": "A ramnosa \u00e9 un monosac\u00e1rido de seis \u00e1tomos de carbono metilado. Pode clasificarse como unha desoxihexosa, porque \u00e9 un desoxiazucre cun grupo OH de menos, tam\u00e9n denominado 6-desoxi-L-manosa, ou pode clasificarse como unha metilpentosa, \u00e9 dicir, unha pentosa cun grupo metilo ou CH3, que est\u00e1 situado no \u00faltimo carbono (en total ten seis carbonos).\nO enanti\u00f3mero que se encontra na natureza \u00e9 a L-ramnosa (ou 6-desoxi-L-manosa), xa que a forma D \u00e9 extremadamente rara, o que \u00e9 pouco habitual nos monosac\u00e1ridos. O seu nome prov\u00e9n das plantas do x\u00e9nero \"Rhamnus\" das que se illou por primeira vez . Tam\u00e9n pode obterse da especie \"Toxicodendron vernix\" ou atoparse noutras plantas en forma de glic\u00f3sido.\nDiversas substancias biol\u00f3xicas conte\u00f1en ramnosa, como os pol\u00edmeros de pectina, caracter\u00edsticos das paredes celulares vexetais, e na parede de certos microorganismos, como as micobacterias, entre eles as causantes da tuberculose.\nExtractos de ramnosa das plantas do x\u00e9nero \"Uncaria\" t\u00e9\u00f1ense utilizado para fabricar cremas antienrugas ."}
{"id": "187778", "revid": "98629", "url": "https://gl.wikipedia.org/wiki?curid=187778", "title": "N\u00e2z\u0131m Hikmet", "text": "Naz\u0131m Hikmet Ran, nado en Sal\u00f3nica (Imperio Otom\u00e1n) o 20 de novembro de 1901 e finado en Moscova o 3 de xu\u00f1o de 1963, foi un poeta e dramaturgo turco, considerado en Occidente o poeta m\u00e1is importante en lingua turca do s\u00e9culo XX.\nTraxectoria.\nNaceu na cidade de Sal\u00f3nica (actualmente Tesal\u00f3nica, en Grecia) que na \u00e9poca do seu nacemento formaba parte do Imperio Otom\u00e1n. A\u00ednda que en realidade naceu dous meses antes, foi rexistrado o 15 de xaneiro de 1902, e esta foi considerada a data oficial. O seu pai, Naz\u0131m Hikmet Bey, era un alto funcionario imperial, e a s\u00faa nai, Ay\u015fe Dshalila, unha destacada pintora. Estudou no instituto franc\u00e9s Galatasaray de Istambul, e despois na escola naval de Turqu\u00eda, a\u00ednda que non chegou a embarcarse por problemas de sa\u00fade. Durante a guerra de independencia, uniuse a Atat\u00fcrk en Anatolia e exerceu de mestre en Bolu. En 1921, impresionado pola revoluci\u00f3n rusa, viaxou \u00e1 Uni\u00f3n Sovi\u00e9tica. Estudou sociolox\u00eda e ciencias econ\u00f3micas na Universidade de Moscova e ingresou no Partido Comunista Turco.\nEn decembro de 1924 regresou a Istambul e incorporouse \u00e1 redacci\u00f3n do diario \"Ayd\u0131nl\u0131k\" (\"Claridade\"), \u00f3rgano do Partido Comunista, que foi clausurado polas autoridades en febreiro de 1925, coincidindo coas medidas excepcionais que o Goberno adoptou tomando como pretexto un alzamento kurdo. Os colaboradores de \"Ayd\u0131nl\u0131k\" foron detidos e procesados. Naz\u0131m Hikmet logrou evitar ser arrestado fuxindo a Esmirna e pasando \u00e1 clandestinidade. Xulgado en rebeld\u00eda, foi condenado a 15 anos de cadea, polo que, en setembro de 1925, volveu fuxir \u00e1 Uni\u00f3n Sovi\u00e9tica. Al\u00ed participou na creaci\u00f3n dun teatro-estudio (METLA), que desapareceu en marzo de 1927.\nRegresou a Turqu\u00eda en 1928, sen pasaporte, e, logo de pasar seis meses en prisi\u00f3n, dedicouse a escribir para o diario \"Ak\u015fam\" poemas, novelas, relatos, artigos, ensaios e teatro. En 1929 publicou os seus libros de poemas \"835 li\u00f1as\", \"A Gioconda\" e \"Si-Ya-U\". Nesta \u00e9poca formou parte tam\u00e9n do comit\u00e9 de redacci\u00f3n da revista vangardista \"Resimli Ay\" (\"Mensual Ilustrado\"), que causou conmoci\u00f3n en medios intelectuais. Nesta \u00e9poca co\u00f1eceu \u00e1 s\u00faa futura primeira esposa, Piray\u00e9.\nEn 1930 publicou dous novos poemarios, \"Varan 3\" (\"E van 3\") e \"1+1=2\", o segundo en colaboraci\u00f3n con Nail V. (Nail \u00c7akirhan); en 1931, \"A cidade que perdeu a voz\", ilustrada por Abidin Dino; e, en 1932, a antolox\u00eda de poemas \"Telegrama nocturno\", e \"\u00bfPor que se suicidou Benerci?\". Tam\u00e9n escribiu obras teatrais: \"Kafatas\u0131\" (\"O cranio\") e \"A casa dun morto\", estreadas ambas en Istambul en 1932.\nEn 1933 foi detido e encarcerado, acusado de asociaci\u00f3n ilegal e de pretender implantar o r\u00e9xime sovi\u00e9tico, a\u00ednda que en 1935 beneficiouse dunha amnist\u00eda xeral. O sa\u00edr da cadea casou con Piray\u00e9. Nos anos trinta publica d\u00faas das s\u00faas obras m\u00e1is importantes: os poemas narrativos \"A epopea do xeque Bedreddin\" (\"\u015eeyh Bedrettin Destan\u0131\", 1936), na que glosa a figura dun l\u00edder relixioso revolucionario do s\u00e9culo XIV; e \"Cartas a Taranta Babd\" (\"Taranta Babu'ya Mektuplar\", 1935), sobre a invasi\u00f3n de Etiop\u00eda polas tropas de Mussolini.\nEn 1938 foi condenado a 28 anos e 4 meses de prisi\u00f3n por sedici\u00f3n. Pasou doce anos na cadea. Na prisi\u00f3n de Bursa co\u00f1eceu aos mozos Orhan Kemal, futuro grande escritor, e Ibrahim Balaban, que alcanzar\u00eda o \u00e9xito coa s\u00faa obra pict\u00f3rica. Durante a s\u00faa permanencia en prisi\u00f3n casou con M\u00fcnevver Anda\u00e7 (foi o seu segundo matrimonio). Na cadea escribiu os seus \"Poemas das 22-23 horas\", e a s\u00faa obra m\u00e1is ambiciosa, \"Paisaxes humanos do meu pa\u00eds\", na que se propu\u00f1a retratar ao seu pobo en diferentes momentos hist\u00f3ricos.\nGrazas a unha importante campa\u00f1a internacional para pedir a s\u00faa liberaci\u00f3n, foi amnistiado en 1951. Ese mesmo ano abandona Turqu\u00eda para sempre. Despoxado da nacionalidade turca, a s\u00faa vida rematou no exilio como cidad\u00e1n polaco. Morreu dun ataque ao coraz\u00f3n en Moscova en 1963.\nPoes\u00eda.\nH\u0131kmet abandonou as formas m\u00e9tricas tradicionais da poes\u00eda turca en busca de novas formas de expresi\u00f3n. Esta busca formal alcanzou o seu momento culminante durante os seus primeiros anos na Uni\u00f3n Sovi\u00e9tica, entre 1922 e 1925. Nesta \u00e9poca comezou a utilizar o verso libre. A s\u00faa obra est\u00e1 moi influenciada pola poes\u00eda de Maiakovski e dos futuristas rusos.\nA obra de H\u0131kmet caracter\u00edzase polo compromiso pol\u00edtico. Un dos seus poemas, traducido ao ingl\u00e9s como \"I Come and Stand at Every Door\", musicalizado por varios cantautores norteamericanos (entre eles Pete Seeger e os Byrds, en cuxo disco \"Fifth Dimension\" figura a canci\u00f3n), da a palabra a un neno de sete anos falecido en Hiroshima, e \u00e9 unha das m\u00e1is duras alegaci\u00f3ns contra a guerra nunca escritas."}
{"id": "187779", "revid": "27155", "url": "https://gl.wikipedia.org/wiki?curid=187779", "title": "Sorbosa", "text": "A sorbosa \u00e9 un monosac\u00e1rido de seis carbonos (hexosa) cun grupo cetona no carbono 2 (cetosa), polo que pertence ao grupo das cetohexosas. O enanti\u00f3mero L-sorbosa \u00e9 o que aparece na natureza, o que \u00e9 pouco frecuente entre os monosac\u00e1ridos. \u00c9 is\u00f3mero da frutosa.\nCristalizado ten o aspecto dun azucre branco. soluble en auga. O seu poder edulcorante \u00e9 similar ao da sacarosa. \u00c9 un produto da fermentaci\u00f3n bacteriana do sorbitol.\nUtil\u00edzase na produci\u00f3n comercial de vitamina C (\u00e1cido asc\u00f3rbico) por medio do microorganismo \"Ketogulonicigenium vulgare\"."}
{"id": "187780", "revid": "89787", "url": "https://gl.wikipedia.org/wiki?curid=187780", "title": "Margrethe Vestager", "text": "Margrethe Vestager Hansen, nada o 13 de abril de 1968 \u00e9 a l\u00edder do partido dinamarqu\u00e9s Radikale Venstre dende o 15 de xullo de 2007. Dende outubro de 2011 \u00e9 ministra de econom\u00eda e interior no goberno do seu pa\u00eds."}
{"id": "187781", "revid": "5312", "url": "https://gl.wikipedia.org/wiki?curid=187781", "title": "Jos\u00e9 Luis Pego", "text": "Jos\u00e9 Luis Pego Alonso, nado en Ferrol en 1957, \u00e9 un economista galego que ocupou o cargo de director xeral de Caixanova.\nTraxectoria.\nLicenciado en Ciencias Econ\u00f3micas e Empresariais pola Universidade de Santiago de Compostela obtendo a cualificaci\u00f3n de sobresa\u00ednte no exame de grado, tam\u00e9n cursou estudos de doutoramento en Econom\u00eda e estudos de Dereito pola mesma Universidade. Posteriormente obtivo unha bolsa do Programa Fulbright para continuar estudos de doutoramento na Universidade de Nova York, que acabou rexeitando. Fixo o servizo militar na Mari\u00f1a, onde foi tenente de Intendencia.\nAdemais realizou un MBA na Escola de Negocios Caixanova, e realizou labores de docencia en varias universidades.\nEn 1985 abandonou a s\u00faa posici\u00f3n docente na Universidade de Santiago e comezou a traballar en Caixavigo. Pasou polos cargos de xefe de departamento, director de \u00e1rea, vice-director e director xeral adxunto. Foi promovido a director xeral en xu\u00f1o de 2006, substitu\u00edndo a Julio Fern\u00e1ndez Gayoso que pasou a ser o presidente da entidade.\nOcupou asento tam\u00e9n nos consellos de administraci\u00f3n de Banco Gallego, Pescanova, Certum, Mu\u00e9stralo e Cidade Universitaria. Pertenceu ao padroado de fundaci\u00f3ns coma a do MARCO, Caixanova, Arao e Galicia Emigraci\u00f3n. Ademais foi membro da xunta de goberno do Idega, do Consello Econ\u00f3mico e Social de Vigo e do Consello Supervisor do Observatorio Socio-Econ\u00f3mico de Vigo.\nEn decembro de 2010, o Banco de Espa\u00f1a nom\u00e9ao director xeral de Novacaixagalicia, a entidade resultante da fusi\u00f3n forzada pola Xunta de Galicia entre Caixanova, de onde procede, e Caixa Galicia, despois da mala xesti\u00f3n desenvolvida pola c\u00fapula directiva desta segunda entidade, que se encontraba en quebra t\u00e9cnica. A xesti\u00f3n da entidade que dirix\u00eda permitiu chegar ao proceso de fusi\u00f3n con 80 mill\u00f3ns de beneficio no negocio tradicional, pero iso non impediu que a perda de 61 mill\u00f3ns feita por Caixa Galicia comprometera a viabilidade futura da fusi\u00f3n. En 2010 recibiu o premio de \"Economista do Ano\" pola Asociaci\u00f3n de Economistas de Pontevedra pola boa administraci\u00f3n de Caixanova ata a fusi\u00f3n, e polo seu compromiso de aceptar a tarefa de tratar de empurrar o proxecto da nova entidade, do que m\u00e1is adiante vir\u00eda a ser substitu\u00eddo.\nEn setembro de 2011, tras nove meses no cargo, foi obrigado por Jos\u00e9 Mar\u00eda Castellano, o novo CEO promovido polo presidente da Xunta de Galicia, Alberto N\u00fa\u00f1ez Feij\u00f3o, a deixar a organizaci\u00f3n para acollerse \u00e1 xubilaci\u00f3n anticipada. En xu\u00f1o de 2012 a Audiencia Nacional admite a tr\u00e1mite unha querela contra o ex-directivo por presuntamente cobrar indebidamente 122.586 euros da s\u00faa prexubilaci\u00f3n en concepto de \"retribuci\u00f3n complementaria por resultados\"., contradicindo un informe pericial dos servizos xur\u00eddicos do Banco de Espa\u00f1a, que constataron que o contrato do exdirectivo de Caixanova era legal e co\u00f1ecido pola instituci\u00f3n. O caso enc\u00f3ntrase \u00e1 espera de resoluci\u00f3n."}
{"id": "187782", "revid": "98629", "url": "https://gl.wikipedia.org/wiki?curid=187782", "title": "Cervexa San Miguel", "text": "San Miguel \u00e9 unha compa\u00f1\u00eda cervexeira espa\u00f1ola fundada en Manila (Filipinas) en 1890 e que actualmente forma parte do Grupo Mahou-San Miguel.\nHistoria.\nEn 1890, Enrique Mar\u00eda Barretto de Ycaza inaugurou nun barrio de Manila (Filipinas) chamado San Miguel (actualmente Ceb\u00fa) a \"F\u00e1brica de Cerveza de San Miguel\". Esta f\u00e1brica absorbeu a produci\u00f3n dos frades dun pequeno convento de agostinos recoletos que comenzaran en 1885 nese barrio. Pouco a pouco comezou a s\u00faa exportaci\u00f3n a outras zonas do sueste asi\u00e1tico, onde \u00e9 a cervexa m\u00e1is consumida. Actualmente \u00e9 un gran grupo baixo o nome de San Miguel Corporation.\nEn febreiro de 1946 constitu\u00eduse en Lleida a sociedade La Segarra S.A coa finalidade de fabricar cervexa, mais os tr\u00e1mites burocr\u00e1ticos fixeron que a s\u00faa posta en marcha non tivese lugar ata 1953.\nEn 1957 asinouse o \"Acuerdo de Manila\" co presidente de San Miguel Corporation, Andr\u00e9s Soriano, nacendo as\u00ed a compa\u00f1\u00eda \"San Miguel, F\u00e1bricas de Cerveza y Malta, S.A.\", independente da matriz filipina. Dende aquela as d\u00faas empresas seguiron cami\u00f1os ben distintos.\nEn 1966 San Miguel abriu unha segunda fabrica en M\u00e1laga coa que conseguiu un aumento importante da s\u00faa produci\u00f3n, permitindo o inicio da exportaci\u00f3n un ano despois.\nEn 1970 mercou a Compa\u00f1\u00eda Hispano-Holandesa de Cervezas (GULDER) e a s\u00faa f\u00e1brica de Burgos. As tres f\u00e1bricas ti\u00f1an unha capacidade de 1\u00a0600\u00a0000 hl e lograron unha cota do 7% do mercado espa\u00f1ol.\nCoa progresiva apertura de Espa\u00f1a e co traballo do Departamento de Exportaci\u00f3n da compa\u00f1\u00eda, os anos setenta caracteriz\u00e1ronse polo aumento das exportaci\u00f3ns, tanto a Europa Occidental como a Europa Oriental e ao Norte de \u00c1frica, chegando a roldar a cifra anual de 125.000 hl.\nEn 1994 G\u00e9n\u00e9ral Agro-Alimentaire de Participations (Danone) mercou un 18% da sociedade. Danone xa dispu\u00f1a dunha participaci\u00f3n da tam\u00e9n espa\u00f1ola Mahou. O que produciu un aproveitamento das sinerxias con este grupo, as\u00ed como a futura venda de San Miguel a Mahou. En 1997 Danone aumentou a s\u00faa presenza ao 82% (un 30% cedeullo a Mahou).\nNo ano 2000, Danone comezou a desfacerse de t\u00f3dolos intereses relacionados coa cervexa, co que o grupo San Miguel uniuse a Mahou, creando o primeiro grupo cervexeiro de capital espa\u00f1ol. No 2005 terminou este proceso, quedando Mahou (e polo tanto San Miguel) en mans das familias Herraiz e Gerv\u00e1s.\nActualmente o grupo Mahou-San Miguel ten m\u00e1is dun 30% do mercado espa\u00f1ol e as s\u00faas marcas son exportadas a m\u00e1is de 35 pa\u00edses."}
{"id": "187783", "revid": "89787", "url": "https://gl.wikipedia.org/wiki?curid=187783", "title": "Super Bock", "text": "Super Bock \u00e9 unha compa\u00f1\u00eda cervexeira portuguesa propiedade da empresa Unicer. Foi lanzada en 1927. Actualmente lidera, xunto co seu principal competidor Sagres, o mercado cervexeiro portugu\u00e9s, representando \u00e1mbalas d\u00faas marcas o 89.5% do mercado luso.\nCervexas.\nNunha estratexia de diversificaci\u00f3n de sabores da marca, Super Bock lanzou nos \u00faltimos anos, unha nova e variada gama de produtos:\nPatrocinio.\nSuper Bock dinamizou o panorama dos Festivais de Ver\u00e1n en Portugal co lanzamento do \"Super Bock Super Rock\" en 1995, festival que atrae a Portugal, dende o seu inicio, a algunhas das bandas de prestixio e int\u00e9rpretes solistas, espall\u00e1ndose polos palcos lusos e doutros puntos da Pen\u00ednsula Ib\u00e9rica."}
{"id": "187786", "revid": "27155", "url": "https://gl.wikipedia.org/wiki?curid=187786", "title": "Ciclo da urea", "text": "O ciclo da urea \u00e9 un ciclo de reacci\u00f3ns metab\u00f3licas que ten lugar en moitos animais, que produce urea ((NH2)2CO) a partir de amon\u00edaco (NH3). O ciclo da urea permite que o amon\u00edaco, procedente da desaminaci\u00f3n dos amino\u00e1cidos, non se acumule no organismo, xa que \u00e9 unha substancia t\u00f3xica. Nos mam\u00edferos, o ciclo da urea ten lugar fundamentalmente no f\u00edgado, e en pequena proporci\u00f3n noutros \u00f3rganos como o riles. Este ciclo foi descuberto por Hans Krebs e Kurt Henseleit en 1932, e foi o primeiro ciclo metab\u00f3lico en ser descuberto, cinco anos antes ca o ciclo do \u00e1cido c\u00edtrico, tam\u00e9n descuberto por Krebs.\nFunci\u00f3n.\nOs organismos que non poden eliminar o amon\u00edaco de forma f\u00e1cil e r\u00e1pida xeralmente te\u00f1en que convertelo nalgunha outra substancia, como a urea ou o \u00e1cido \u00farico, que son moito menos t\u00f3xicos ca o amon\u00edaco. Nalg\u00fans trastornos xen\u00e9ticos e nos casos de fallo hep\u00e1tico o ciclo da urea non funciona correctamente. O resultado pode ser a acumulaci\u00f3n de residuos nitroxenados, principalmente amon\u00edaco, o que causa encefalopat\u00eda hep\u00e1tica.\nReacci\u00f3ns.\nO ciclo da urea consta de cinco reacci\u00f3ns: d\u00faas son mitocondriais e tres citos\u00f3licas. O ciclo converte dous grupos amino, un do NH4+ e outro do aspartato, e un \u00e1tomo de carbono procedente do HCO3\u2212, en urea, un produto de excreci\u00f3n relativamente pouco t\u00f3xico, para o que se gastan catro enlaces fosfato de \"alta enerx\u00eda\" (3 ATP hidrolizados a 2 ADP e 1 AMP). O transportador destes \u00e1tomos de nitr\u00f3xeno e carbono \u00e9 o amino\u00e1cido non proteico ornitina, polo que ao ciclo tam\u00e9n se lle chama \u00e1s veces ciclo da ornitina.\n1 -ornitina2 carbamo\u00edl fosfato3 -citrulina4 arxininosuccinato5 fumarato6 -arxinina7 urea -Asp -aspartatoCPS-1 carbamo\u00edl fosfato sintetase IOTC Ornitina transcarbamilaseASS arxininosuccinato sintetaseASL arxininosuccinato liaseARG1 arxinase 1\nNa primeira reacci\u00f3n, NH4+ + HCO3\u2212 \u00e9 equivalente a NH3 + CO2 + H2O.\nDeste modo, a ecuaci\u00f3n global do ciclo da urea \u00e9:\nPero como o fumarato se orixina cando o aspartato perde o seu grupo amino en forma de NH3 (por medio das reacci\u00f3ns 3 e 4), e como ademais PPi + H2O \u2192 2 Pi, a ecuaci\u00f3n global pode simplificarse as\u00ed:\nformula_1\nT\u00e9\u00f1ase en conta tam\u00e9n que as reacci\u00f3ns relacionadas co ciclo da urea tam\u00e9n causan a oxidaci\u00f3n de 2 NADH, polo que, en realidade, o ciclo da urea libera un pouco m\u00e1is de enerx\u00eda da que consome. Estes NADH prod\u00facense de d\u00faas maneiras:\nOs dous NADH producidos poden fornecer enerx\u00eda para a formaci\u00f3n de 5 ATP, o que sup\u00f3n unha produci\u00f3n neta dun enlace de alta enerx\u00eda por cada volta do ciclo da urea. Non obstante, se a gliconeox\u00e9nese esta activa no citosol, o \u00faltimo equivalente redutor vai utilizarse para impulsar \u00e1 inversa o paso catalizado pola gliceraldehido-3-fosfato deshidroxenase en vez de xerar ATP.\nO destino do oxalacetato \u00e9 a produci\u00f3n de aspartato por transaminaci\u00f3n ou ser convertido en fosfoenolpiruvato, que pode orixinar glicosa.\nRegulaci\u00f3n.\nN-acetilglutamato.\nA s\u00edntese de carbamo\u00edl fosfato e o ciclo da urea dependen da presenza de N-acetilglutamato, que activa alostericamente a carbamo\u00edl fosfato sintetase 1 (CPS1). A s\u00edntese de N-acetilglutamato pola N-acetilglutamato sintase (NAGS), est\u00e1 estimulada tanto pola arxinina, que \u00e9 o estimulador alost\u00e9rico da NAGS, coma polo glutamato, que \u00e9 un produto das reacci\u00f3ns de transaminaci\u00f3n e un dos substratos da NAGS, a cantidade de ambas as substancias aumenta cando se incrementa a de amino\u00e1cidos libres. As\u00ed, a arxinina non s\u00f3 \u00e9 un substrato do ciclo da urea sen\u00f3n que serve tam\u00e9n como activador do ciclo da urea.\nConcentraci\u00f3ns de substrato.\nO resto dos encimas do ciclo est\u00e1n regulados pola concentraci\u00f3n dos seus substratos. As deficiencias hereditarias nos encimas do ciclo distintos da arxinase 1 (ARG1) non orixinan unha diminuci\u00f3n significativa na produci\u00f3n de urea (a falta total de calquera dos encimas do ciclo orixina, polo contrario, a morte pouco despois do nacemento). O que ocorre m\u00e1is ben \u00e9 que se acumulan os substratos dos encimas deficientes, e incrementan a velocidade da reacci\u00f3n deficiente ata o normal.\nPor\u00e9n, a acumulaci\u00f3n an\u00f3mala de substrato ten tam\u00e9n o seu custo. As concentraci\u00f3ns de substrato son elevadas en todas as reacci\u00f3ns anteriores do ciclo ata o NH4+, o que ten como resultado unha hiperamonemia (incremento do [NH4+]P).\nA\u00ednda que a causa \u00faltima da toxicidade do NH4+ non se comprende completamente, unha elevaci\u00f3n forte das cantidades de [NH4+] sup\u00f3n un enorme estr\u00e9s para o sistema de compensaci\u00f3n do NH4+, especialmente para o cerebro humano (os s\u00edntomas das deficiencias no ciclo da urea incl\u00faen atraso mental e astenia). Este sistema de compensaci\u00f3n implica \u00e1s prote\u00ednas glutamato deshidroxenase 1 e glutamina sintetase, as cales fan decrecer as cantidades de oxoglutarato e glutamato. O cerebro \u00e9 moi sensible \u00e1 diminuci\u00f3n destas substancias. A diminuci\u00f3n de oxoglutarato fai descender a velocidade do ciclo do \u00e1cido c\u00edtrico, e o glutamato funciona como neurotransmisor e como precursor do GABA, outro neurotransmisor. \"(p.734)\"\nPatolox\u00eda.\nAs persoas con defectos xen\u00e9ticos en calquera dos encimas que interve\u00f1en na formaci\u00f3n de urea non poden tolerar unha dieta rica en prote\u00ednas. Os amino\u00e1cidos inxeridos en exceso con respecto aos requirimentos diarios m\u00ednimos para a s\u00edntese de prote\u00ednas desam\u00ednanse no f\u00edgado, producindo amon\u00edaco libre, que non pode ser convertido en urea e exportado ao sangue, e o amon\u00edaco \u00e9 moi t\u00f3xico. Os humanos, por\u00e9n, non podemos vivir cunha dieta sen prote\u00ednas. Non podemos sintetizar a metade dos 20 amino\u00e1cidos est\u00e1ndar, e estes amino\u00e1cidos esenciais deben ser achegados pola dieta. \nAos pacientes con defectos no ciclo da urea apl\u00edcanselles diversos tratamentos. A administraci\u00f3n coidadosa dos \u00e1cidos arom\u00e1ticos bencenoato ou fenilacetato na dieta pode axudar a reducir os niveis de amon\u00edaco en sangue. O bencenoato conv\u00e9rtese en benceno\u00edl-CoA, que se combina coa glicina formando hipurato. A glicina utilizada nesta reacci\u00f3n debe ser rexenerada, e as\u00ed o amon\u00edaco util\u00edzase na reacci\u00f3n da glicina sintase. O fenilacetato comb\u00ednase con glutamina para formar fenilacetilglutamina. Tanto o hipurato coma a fenilacetilglutamina son compostos non t\u00f3xicos que se excretan na urina. \nOutras terapias son m\u00e1is espec\u00edficas dunha determinada deficiencia encim\u00e1tica. A deficiencia de N-acetilglutamato sintetase ten como resultado a ausencia do activador normal da carbamo\u00edl fosfato sintetase I. Este estado pode tratarse administrando carbamil glutamato, un an\u00e1logo do N-acetilglutamato que \u00e9 efectivo como activador da carbamil fosfato sintetase I. Para as deficiencias en ornitina transcarbamilase, arxininosuccinato sintetase e arxininosuccinato liase, \u00e9 \u00fatil sumplementar a dieta con arxinina. Moitos destes tratamentos deben ir acompa\u00f1ados dun control estrito da dieta e de suplementos dos amino\u00e1cidos esenciais. Nos poucos casos de deficiencia de arxinase, a arxinina, o substrato do encima defectivo, debe exclu\u00edrse da dieta.\nAnomalias do ciclo da urea que causan trastornos no ciclo da urea:\nA maior\u00eda destes trastornos est\u00e1n asociados con hiperamonemia.\nConexi\u00f3ns entre os ciclos do \u00e1cido c\u00edtrico e da urea.\nComo o fumarato producido na reacci\u00f3n da arxininosuccinato liase \u00e9 tam\u00e9n un intermediario do ciclo do \u00e1cido c\u00edtrico, os ciclos est\u00e1n, en principio, interconectados, proceso co\u00f1ecido como o \"dobre ciclo de Krebs\". Por\u00e9n, cada ciclo pode funcionar de xeito independente e a comunicaci\u00f3n entre eles depende do transporte de intermediarios chave entre a mitocondria e o citosol. Varios encimas do ciclo do \u00e1cido c\u00edtrico, como a fumarase (fumarato hidratase) e a malato deshidroxenase, tam\u00e9n est\u00e1n presentes como isoencimas no citosol. O fumarato xerado na s\u00edntese citos\u00f3lica de arxinina pode, xa que logo, converterse en malato e despois en oxalacetato no citosol, e estes intermediarios poden seguir metaboliz\u00e1ndose no citosol ou ser transportados \u00e1s mitocondrias para a s\u00faa utilizaci\u00f3n no ciclo do \u00e1cido c\u00edtrico. \nO aspartato formado nas mitocondrias por transaminaci\u00f3n entre o oxalacetato e o glutamato pode ser transportado ao citosol, onde act\u00faa como doante de nitr\u00f3xeno na reacci\u00f3n do ciclo da urea catalizada pola arxininosuccinato sintetase. Estas reacci\u00f3ns, que constit\u00faen a desviaci\u00f3n do aspartato-arxininosuccinato, proporcionan v\u00ednculos metab\u00f3licos entre as rutas separadas polas que se procesan os grupos amino e os esqueletos carbonados dos amino\u00e1cidos."}
{"id": "187789", "revid": "89787", "url": "https://gl.wikipedia.org/wiki?curid=187789", "title": "Estufado", "text": "Un estufado \u00e9 unha t\u00e9cnica culinaria consistente en guisar un alimento, especialmente carne, con aceite (ou mestura de aceite e graxa de porco), caldo, vi\u00f1o ou vinagre, allo, cebola e outros vexetais, e varias especias, nun recipiente pechado para que coza a lume baixo evitando no pos\u00edbel a evaporaci\u00f3n e retendo, deste xeito, gran parte dos sabores e aromas dos alimentos coci\u00f1ados.\nTr\u00e1tase dunha forma ideal de coci\u00f1ar cando o obxecto final \u00e9 o de obter un guiso, ou unha sopa ou caldo saborosos. O volume de l\u00edquido inicial nos estufados \u00e9 moito menor que nos cocidos (coci\u00f1ados en recipiente aberto).\nDist\u00ednguese do asado porque este coc\u00ed\u00f1ase en calor seco, dentro dun forno ou na brasa. \u00c1s veces conf\u00fandese este procedemento co braseado, a\u00ednda que ambas as t\u00e9cnicas presentan diferenzas fundamentais. O braseado necesita dunha preparaci\u00f3n previa do alimento (por exemplo: un \"marinado\", ou un \"marcado\") antes de ser estufado.\nEtimolox\u00eda.\nSegundo alg\u00fans autores a palabra prov\u00e9n do franc\u00e9s: \"\u00e9touff\u00e9e\", derivada de \"\u00e9touffer\" ('asfixiar'): \"cuire \u00e0 l'\u00e9touff\u00e9\", e que alude a que se fai pechado, en olas con tapa. \u00c9 dicir \"afogado\" ou sen alento.\nPero outros opinan que v\u00e9n do italiano \"stufare\" 'meter nunha estufa', 'quentar en estufa', en recipiente tapado, para que as\u00ed se note ben a diferenza, por exemplo, co asado.\nCaracter\u00edsticas.\nA caracter\u00edstica principal desta t\u00e9cnica culinaria \u00e9 coci\u00f1ar un alimento nun recipiente con pouco l\u00edquido, tapado, xeralmente cunha pequena cantidade de graxa. Os alimentos poden ir en cru pero, normalmente, a peza ou os anacos de carne \u2013vitela, porco, coello, polo etc.\u2013 p\u00e1sanse antes rapidamente pola graxa quente para que adquiran unha capa torrada, \u00e9 dicir, para que as pezas queden \"seladas\", operaci\u00f3n previa que incrementa o sabor. A cebola, e os outros vexetais que se engadan, e tam\u00e9n as patacas, tam\u00e9n poden, e deben, pasarse pola tixola co fin de \"pochalas\". Unha vez feito isto, x\u00fantanse todos os ingredientes e d\u00e9ixanse coci\u00f1ar a lume baixo\nEsta t\u00e9cnica fai que os vapores emanados dos ingredientes circulen de tal forma que se transmiten os sabores, fund\u00edndose no alimento principal. A arte do estufado consiste na elecci\u00f3n adecuada dos ingredientes que acompa\u00f1an \u00e1 peza principal, as\u00ed como do tempo que leve o proceso. Segundo unha crenza popular, os estufados te\u00f1en mellor sabor o d\u00eda despois da s\u00faa elaboraci\u00f3n.\nOs estufados adoitan levar alg\u00fan elemento para que o prebe te\u00f1a \"ligaz\u00f3n\", por regra xeral tr\u00e1tase de alimentos con f\u00e9cula, como poden ser as patacas, o arroz e/ou alg\u00fans legumes, co que o prebe resulta cunha textura especial. A inclusi\u00f3n de ingredientes con alcohol acelera o proceso de dispersi\u00f3n de sabores dentro dos estufados.\nUn estufado cos ingredientes referidos sem\u00e9llase a un guiso pero, por ter unha cocedura lenta para apurar o mollo, o estufado ten xeralmente un sabor diferente ao do guisado."}
{"id": "187790", "revid": "8415", "url": "https://gl.wikipedia.org/wiki?curid=187790", "title": "Det Radikale Venstre", "text": ""}
{"id": "187792", "revid": "1131", "url": "https://gl.wikipedia.org/wiki?curid=187792", "title": "A Gulpilleira", "text": "O top\u00f3nimo galego A Gulpilleira pode referirse a:"}
{"id": "187793", "revid": "1888", "url": "https://gl.wikipedia.org/wiki?curid=187793", "title": "Gulpilleira", "text": ""}
{"id": "187794", "revid": "54336", "url": "https://gl.wikipedia.org/wiki?curid=187794", "title": "Nosa Se\u00f1ora do Rosario", "text": "Nosa Se\u00f1ora do Rosario, referida comunmente como Virxe do Rosario, \u00e9 unha advocaci\u00f3n da Virxe Mar\u00eda venerada na Igrexa cat\u00f3lica, que celebra o 7 de outubro a s\u00faa festa.\nHistoria.\nConta a lenda que a Virxe se apareceu en 1208 a San Domingos de Guzm\u00e1n nunha capela do mosteiro de Prouilhe (Francia) cun rosario nas mans, que lle aprendeu a rezalo e lle dixo que o predicase entre os homes; ademais, ofreceulle diferentes promesas referentes ao rosario. O santo ensin\u00f3ullelo aos soldados liderados polo seu amigo Sim\u00f3n IV de Montfort antes da Batalla de Muret, cuxa vitoria ser\u00eda atribu\u00edda \u00e1 Virxe. Por iso, Montfort erixiu a primeira capela dedicada a esta advocaci\u00f3n.\nNo s\u00e9culo XV a s\u00faa devoci\u00f3n decaera, polo que novamente a virxe se lle apareceu ao beato Alano da Rocha; pediulle ent\u00f3n que a revivise, que recollese nun libro todos os milagres levados a cabo polo rosario e recordoulle as promesas que s\u00e9culos atr\u00e1s fixera a san Domingos.\nNo s\u00e9culo XVI, San P\u00edo V instaurou a s\u00faa data o 7 de outubro, aniversario da vitoria na Batalla de Lepanto (atribu\u00edda \u00e1 virxe), denomin\u00e1ndoa A nosa Se\u00f1ora das Vitorias; ademais, agregou \u00e1 lada\u00ed\u00f1a da Virxe o t\u00edtulo de Auxilio dos Cristi\u00e1ns. O seu sucesor, Gregorio XIII, cambiou o nome da s\u00faa festividade ao da nosa Se\u00f1ora do Rosario. Por mor da vitoria na batalla de Temesv\u00e1r en 1716, atribu\u00edda por Clemente XI \u00e1 virxe, o papa ordenou que a s\u00faa festa se celebrase pola Igrexa universal. Le\u00f3n XIII, cuxa devoci\u00f3n por esta advocaci\u00f3n fixo que fose alcumado o Papa do Rosario, escribiu unhas enc\u00edclicas referentes ao rosario, consagrou o mes de outubro ao rosario e inclu\u00edu o t\u00edtulo de Ra\u00ed\u00f1a do Sant\u00edsimo Rosario na lada\u00ed\u00f1a da Virxe.\ntanto a Virxe de Lourdes na s\u00faa aparici\u00f3n de 1858 como a de F\u00e1tima en 1917 pediron aos seus aparecidos que rezasen o rosario. Gran parte dos papas do s\u00e9culo XX foron moi devotos desta advocaci\u00f3n, e Xo\u00e1n Paulo II manifestou en 1978 que o rosario era a s\u00faa oraci\u00f3n preferida.\n\u00c9 a patroa das batallas, as\u00ed como de moitas localidades repartidas por todo o mundo, como A Coru\u00f1a e C\u00e1diz, e da Real Academia Galega de Belas Artes."}
{"id": "187795", "revid": "5863", "url": "https://gl.wikipedia.org/wiki?curid=187795", "title": "Enciclopedia Galega Universal Ir Indo", "text": ""}
{"id": "187796", "revid": "5863", "url": "https://gl.wikipedia.org/wiki?curid=187796", "title": "Alonso Montero", "text": ""}
{"id": "187797", "revid": "56817", "url": "https://gl.wikipedia.org/wiki?curid=187797", "title": "Poker Face (canci\u00f3n)", "text": "\"Poker Face\" \u00e9 unha canci\u00f3n interpretada pola cantante estadounidense Lady Gaga, escrita por Gaga e RedOne e producida por RedOne. A canci\u00f3n est\u00e1 inclu\u00edda no seu primeiro \u00e1lbum de estudio \"The Fame\", e foi lanzada como segundo sinxelo do \u00e1lbum.\n\u00c9 considerada un dos m\u00e1is famosos singles da cantante, sendo popularizada en todo o mundo."}
{"id": "187800", "revid": "85894", "url": "https://gl.wikipedia.org/wiki?curid=187800", "title": "A Igrexa, Abanqueiro, Boiro", "text": "A Igrexa \u00e9 un lugar da parroquia de Abanqueiro no concello coru\u00f1\u00e9s de Boiro na comarca do Barbanza. Segundo o IGE en 2010 ti\u00f1a 368 habitantes (184 homes e 184 mulleres).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "187801", "revid": "5312", "url": "https://gl.wikipedia.org/wiki?curid=187801", "title": "Partido Obreiro Unificado Polaco", "text": "O Partido Obreiro Unificado Polaco (POUP; en polaco \"Polska Zjednoczona Partia Robotnicza\", PZPR) foi o partido gobernante na Rep\u00fablica Popular de Polonia desde a s\u00faa fundaci\u00f3n en 1948 at\u00e9 xaneiro de 1990. O nome do partido fai alusi\u00f3n aos partidos que se xuntaron para dar este, o Partido Socialista Polaco e o Partido Obreiro Polaco.\nO seu programa estaba baseado no marxismo-leninismo e, a\u00ednda que non era o \u00fanico partido reco\u00f1ecido, era reco\u00f1ecido constitucionalmente como a \"forza dirixente na construci\u00f3n do socialismo\".\nL\u00edderes do PZPR.\nA partir do ano 1954, o xefe do partido era o Primeiro Secretario do Comit\u00e9 Central:"}
{"id": "187803", "revid": "55340", "url": "https://gl.wikipedia.org/wiki?curid=187803", "title": "Grzegorz Napieralski", "text": "Grzegorz Bernard Napieralski, nado en Szczecin o 18 de marzo de 1974, \u00e9 un pol\u00edtico polaco actual portavoz do partido \"Alianza da Esquerda Democr\u00e1tica\". Foi candidato por dito partido \u00e1s elecci\u00f3ns presidenciais do seu pa\u00eds de 2010, quedando de terceiro.\nEducaci\u00f3n e carreira pol\u00edtica.\nDespois de graduarse na Escola de Mec\u00e1nica de Szczecin, estudou Ciencias Pol\u00edticas na Universidade de Szczecin, obtendo o seu m\u00e1ster no ano 2000. Desde 1995 at\u00e9 1999 foi secretario da agrupaci\u00f3n local de Szczecin do partido Socialdemocracia da Rep\u00fablica de Polonia, que m\u00e1is tarde deu lugar \u00e1 Alianza da Esquerda Democr\u00e1tica. En 2004, 2005 e 2007 foi elixido para ocupar un cargo no Sejm. \nNo 2004 converteuse en vice-presidente da Alianza de Esquerda Democr\u00e1tica, e un ano m\u00e1is tarde no seu secretario xeral. O 31 de maio de 2008 foi elixido presidente do partido, contra Wojciech Olejniczak. Desde o 2009 \u00e9 tam\u00e9n o presidente da fracci\u00f3n parlamentaria \"Lewica\".\nO 22 de abril de 2010, a Alianza escolleuno para substitu\u00edr a Jerzy Szmajdzi\u0144ski, quen falecera nun accidente de avi\u00f3n, como candidato das pr\u00f3ximas elecci\u00f3ns presidenciais. Napieralski recibiu o 13,68% dos votos e non tomou parte na segunda volta das elecci\u00f3ns, xa que quedou de terceiro."}
{"id": "187804", "revid": "85894", "url": "https://gl.wikipedia.org/wiki?curid=187804", "title": "Quint\u00e1ns, Abanqueiro, Boiro", "text": "Quint\u00e1ns \u00e9 un lugar da parroquia de Abanqueiro no concello coru\u00f1\u00e9s de Boiro na comarca do Barbanza. Ti\u00f1a 117 habitantes no ano 2010 segundo datos do IGE, dos cales 50 eran homes e 67 eran mulleres."}
{"id": "187805", "revid": "89787", "url": "https://gl.wikipedia.org/wiki?curid=187805", "title": "Dennis Gansel", "text": "Dennis Gansel, nado o 4 de outubro de 1973 en Hannover, \u00e9 un director de cine alem\u00e1n.\nTraxectoria.\nGansel \u00e9 principalmente co\u00f1ecido por dirixir o filme \"Die Welle\". O seu seguinte proxecto de \u00e9xito foi \"Wir sind die Nacht\", protagonizado por Karoline Herfurth, Nina Hoss, Jennifer Ulrich, Anna Fischer e Max Riemelt."}
{"id": "187806", "revid": "85894", "url": "https://gl.wikipedia.org/wiki?curid=187806", "title": "Cadarnoxo, Cures, Boiro", "text": "Cadarnoxo \u00e9 un lugar da parroquia de Cures no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 68 habitantes (36 homes e 32 mulleres)."}
{"id": "187807", "revid": "1410", "url": "https://gl.wikipedia.org/wiki?curid=187807", "title": "Alianza da Esquerda Democr\u00e1tica", "text": "A Alianza da Esquerda Democr\u00e1tica (en polaco: \"Sojusz Lewicy Demokratycznej\", SLD) \u00e9 o principal partido pol\u00edtico de esquerdas de Polonia, fundado como tal o 15 de abril de 1999. \u00c9 a terceira forza pol\u00edtica no Sejm, c\u00e1mara baixa da Asemblea Nacional da Rep\u00fablica, a esperas das elecci\u00f3ns do 2011. Unha coalici\u00f3n entre a SLD e o PSL gobernou Polonia entre 1993 e 1997 e entre 2001 e 2003.\nA maior parte dos seus membros estiveron no SdRP (\"Socjaldemokracja Rzeczypospolitej Polskiej\", Socialdemocracia da Rep\u00fablica de Polonia). A SdRP, canda outros partidos socialistas e socialdem\u00f3cratas, formaron unha coalici\u00f3n de denominada \"Sojusz Lewicy Demokratycznej\" en 1991.\nNa coalici\u00f3n integr\u00e1ronse tam\u00e9n antigos membros do PZPR (\"Polska Zjednoczona Partia Robotnicza\" - Partido Obreiro Unificado Polaco), que gobernou Polonia antes de 1989.\nEn 1999 a coalici\u00f3n transformouse en partido, perdendo alg\u00fans membros.\nPara as elecci\u00f3ns de 2001 formou coalici\u00f3n con Uni\u00f3n do Traballo, obtendo m\u00e1is de cinco mill\u00f3ns de votos, o 42% do total. Formou goberno co Partido Popular Polaco (PSL) con Leszek Miller como Primeiro Ministro.\nNas elecci\u00f3ns parlamentares do 2005, a SLD obtivo o 11,3% dos votos. A finais do 2006 formouse Esquerda e Dem\u00f3cratas, unha alianza entre a SLD e outros pequenos partidos do centroesquerda polaco como Uni\u00f3n do Traballo, Socialdemocracia de Polonia, ou Partido Democr\u00e1tico \u2013 demokraci.pl. A coalici\u00f3n obtivo o 13% dos votos nas elecci\u00f3ns do 2007, e disolveuse en abril do 2008."}
{"id": "187808", "revid": "43337", "url": "https://gl.wikipedia.org/wiki?curid=187808", "title": "D\u00f3lar xamaicano", "text": "O d\u00f3lar xamaicano (abreviado \"JMD\") \u00e9 a moeda de Xamaica desde 1969. A s\u00faa abreviatura \u00e9 o signo do d\u00f3lar $, ou, J$, JA$ para diferencialo do d\u00f3lar estadounidense e doutros tipos de d\u00f3lares. O c\u00f3digo ISO 4217 \u00e9 \"JMD\". A unidade div\u00eddese en 100 \"cents\".\nO 30 de xaneiro de 1968, a C\u00e1mara de Representantes de Xamaica votou a favor da introduci\u00f3n do d\u00f3lar, que substituir\u00eda \u00e1 libra xamaicana. O novo d\u00f3lar non foi usado s\u00f3 por Xamaica, sen\u00f3n tam\u00e9n por Illas Caim\u00e1n, antiga dependencia xamaicana, at\u00e9 maio de 1972. Nesa data, o territorio brit\u00e1nico deixou de utilizar o d\u00f3lar xamaicano e comezou a utilizar a s\u00faa propia moeda, o d\u00f3lar das Illas Caim\u00e1n.\nCirculan moedas de 1, 10 e 25 c\u00e9ntimos e de 1, 5, 10 e 20 d\u00f3lares, e billetes de 50, 100, 500 e 1.000 d\u00f3lares, emitidos polo Banco de Xamaica (Bank of Jamaica)."}
{"id": "187810", "revid": "89787", "url": "https://gl.wikipedia.org/wiki?curid=187810", "title": "Jennifer Ulrich", "text": "Jennifer Ulrich, nada o 18 de outubro de 1984 en Berl\u00edn, \u00e9 unha actriz de cinema alem\u00e1.\nTraxectoria.\nJennifer Ulrich comezou a s\u00faa carreira como actriz co filme \"Gro\u00dfe M\u00e4dchen weinen nicht\", do 2002, no que interpreta o papel de Yvonne. Despois de participar en filmes como \"Elementarteilchen\" en 2006, e \"Sieben Tage Sonntag\" en 2007, protagonizou o filme de 2008 \"Die Welle\". Posteriormente traballou baixo a direcci\u00f3n de Dennis Gansel en \"Wir sind die Nacht\"."}
{"id": "187811", "revid": "22570", "url": "https://gl.wikipedia.org/wiki?curid=187811", "title": "Elecci\u00f3ns xerais de Polonia de 2001", "text": "As elecci\u00f3ns xerais polacas do 2001 celebr\u00e1ronse o 23 de setembro. Para o Sejm, votou o 46.29%, 96.01% do cal contou como v\u00e1lido. Para o Senado, votou o 46.28%, cun 96.46% de votos v\u00e1lidos.\nNas elecci\u00f3ns os que obtiveron m\u00e1is votos foi o partido de centro-esquerda Alianza da Esquerda Democr\u00e1tica. Pola dereita, a Acci\u00f3n Electoral Solidariedade (AWS), que obtivera 201 escanos en 1997, quedou sen ning\u00fan, repart\u00edndose estes en parte por partidos sa\u00eddos da AWS, Plataforma C\u00edvica e Lei e Xustiza, con 65 e 44 escanos respectivamente.\nA Autodefensa da Rep\u00fablica de Polonia (SRP) incrementou os seus votos substancialmente do 1997, obtendo 53 escanos, e po\u00f1\u00e9ndose terceiro no seu debut no Parlamento. A Liga das Familias Polacas tam\u00e9n logrou entrar no Sejm por primeira vez, con 38 escanos, detr\u00e1s do Partido Popular Polaco."}
{"id": "187812", "revid": "23204", "url": "https://gl.wikipedia.org/wiki?curid=187812", "title": "Jinan", "text": "Jinan (en chin\u00e9s: \u6d4e\u5357\u5e02) \u00e9 unha importante cidade do leste da China, capital da provincia de Shandong. Situada na ribeira do r\u00edo Amarelo no seu curso inferior, ascenden ao sur da urbe as estfibaci\u00f3ns do sagrado Monte Tai. Conta cunha poboaci\u00f3n de 6\u00a0814\u00a0000 habitantes (2010 censo prov.) para unha \u00e1rea municipal de 8177\u00a0km\u00b2.\nNa actualidade un centro industrial e de transportes, ten unha longa historia que afunde as s\u00faas orixes nalgunha das culturas que conformaron a civilizaci\u00f3n chinesa (a neol\u00edtica cultura de Longshan). Co\u00f1ecida dende o s\u00e9culo VIII aC como Li-hsia, importante vila do estado de Chi, foi un senlleiro centro relixioso budista entre os s\u00e9culos IV e VII da nosa era, mantendo despois (dinast\u00edas Sui, Tang, Song e Ming) un constante crecemento coma destacada capital comercial e administrativa."}
{"id": "187813", "revid": "56817", "url": "https://gl.wikipedia.org/wiki?curid=187813", "title": "Elecci\u00f3ns xerais de Polonia de 1993", "text": "As elecci\u00f3ns xerais de Polonia de 1993 celebr\u00e1ronse o 19 de setembro. Para o Sejm, exerceu o seu dereito a voto o 52,13% da poboaci\u00f3n, contando un 95,7% de votos v\u00e1lidos. Para o Senado, votou 52,1%, cun 97,07% de voto v\u00e1lido. As elecci\u00f3ns foron ga\u00f1adas pola Alianza da Esquerda Democr\u00e1tica, que se xuntou co Partido Popular para formar goberno."}
{"id": "187814", "revid": "22570", "url": "https://gl.wikipedia.org/wiki?curid=187814", "title": "Elecci\u00f3ns xerais de Polonia de 1997", "text": "As elecci\u00f3ns xerais de Polonia de 1997 celebr\u00e1ronse o 21 de setembro. Para o Sejm (Parlamento) votou o 47,93%, do cal o 96.12% foi v\u00e1lido. Para o Senado, votou o 46,92%, cun 97.82% de votos v\u00e1lidos.\nAs elecci\u00f3ns foron ga\u00f1adas polo partido liberal conservador Acci\u00f3n Electoral Solidariedade, que formou coalici\u00f3n coa Uni\u00f3n da Liberdade. As elecci\u00f3ns botaron \u00e1 Alianza da Esquerda Democr\u00e1tica e ao Partido Popular Polaco do goberno."}
{"id": "187815", "revid": "89787", "url": "https://gl.wikipedia.org/wiki?curid=187815", "title": "Sirius", "text": "Sirio, ou Sirius na s\u00faa denominaci\u00f3n latina, \u00e9 o nome propio da estrela Alpha Canis Maioris (\u03b1\u00a0CMa, tam\u00e9n Alpha Canis Majoris), a m\u00e1is rutilante de todo o ceo nocturno da Terra, situada na constelaci\u00f3n do hemisferio celeste sur Canis Maior. Esta estrela tan notable, que \u00e9 realmente unha estrela binaria, \u00e9 ben co\u00f1ecida desde a antig\u00fcidade; por exemplo, no antigo Exipto, a sa\u00edda hel\u00edaca de Sirio marcaba a \u00e9poca das inundaci\u00f3ns do Nilo, e estivo presente en civilizaci\u00f3ns tan dispares como a grega e a polinesia. En ocasi\u00f3ns, e coloquialmente, Sirio \u00e9 chamada \u00abEstrela Can\u00bb a ra\u00edz da constelaci\u00f3n \u00e1 que pertence.\nA compo\u00f1ente primaria das d\u00faas estrelas que conforman o sistema, Sirio\u00a0A, \u00e9 unha estrela branca da secuencia principal de tipo espectral\u00a0A1V que ten unha temperatura superficial de 10\u00a0000\u00a0K e que est\u00e1 a uns 8,6\u00a0anos luz do Sistema Solar, sendo a quinta estrela m\u00e1is pr\u00f3xima do Sol. A s\u00faa magnitude aparente na banda\u00a0B (azul) \u00e9 -1,46, e na banda\u00a0V \u00e9 -1,47. Friedrich Bessel, en 1844, deduciu a presenza dunha compa\u00f1eira, un obxecto celeste moi tenue agora chamado Sirio\u00a0B ou \u00abo Cachorro\u00bb, que foi observado casualmente por primeira vez en 1862 polo construtor de obxectivos astron\u00f3micos Alvan Graham Clark. Foi unha das primeiras ananas brancas en ser descubertas, a s\u00faa magnitude na banda\u00a0V \u00e9 8,44, o seu tipo espectral \u00e9 DA2 e a s\u00faa temperatura superficial \u00e9 duns 25\u00a0200\u00a0K.\nDebido a certas irregularidades na \u00f3rbita do sistema Sirio formado por ambas estrelas, detectouse a posibilidade da presenza dunha terceira estrela, Sirio\u00a0C, unha presunta anana vermella cun quinto da masa do Sol e tipo espectral M5-9, nunha \u00f3rbita el\u00edptica de seis anos arredor de Sirio\u00a0A.\nEtimolox\u00eda e nomes.\nO nome propio m\u00e1is com\u00fan para esta estrela prov\u00e9n do lat\u00edn \"S\u012brius\", \u00e1 s\u00faa vez do grego antigo \"\u03a3\u03b5\u03af\u03c1\u03b9\u03bf\u03c2\" (\"Seirios\"), a\u00ednda que a palabra helena poder\u00eda ter sido importada doutro lugar con anterioridade \u00e1 \u00e9poca arcaica da Antiga Grecia, sobre o que alg\u00fans suxiren unha conexi\u00f3n co deus exipcio Osiris. O primeiro uso documentado deste nome data do s\u00e9culo VII a. C., na obra po\u00e9tica \"Os traballos e os d\u00edas\" de Hes\u00edodo, definindo a Sirio polo seu brillo dicindo, por exemplo, \"\u03c0\u03bf\u03af\u03ba\u03b9\u03bb\u03bf\u03c2 \u03a3\u03b5\u03af\u03c1\u03b9\u03bf\u03c2\": \"po\u00edkilos Seirios\", \u00abSirio, o que brilla en moitas cores\u00bb. Non obstante, Sirio conta con m\u00e1is de cincuenta designaci\u00f3ns distintas.\nEn \u00e1rabe co\u00f1\u00e9cese \u00e1 estrela como \u0627\u0644\u0634\u0650\u0651\u0639\u0652\u0631\u064e\u0649 (transliterado: \"a\u0161-\u0161i\u2018r\u0101\" ou \"ash-shira\"; o l\u00edder), do que deriva a alternativa \"Aschere\". En s\u00e1nscrito dise \"Mrgavyadha\", \u00abcazador de cervos\u00bb, ou \"Lubdhaka\", \u00abcazador\u00bb. Baixo o primeiro destes dous nomes, Sirio representa a Rudra (Shiva). Polo norte, en Escandinavia, a estrela era chamada \"Lokabrenna\", algo as\u00ed como \u00aba tea de Loki\u00bb. Durante a Idade Media, na astrolox\u00eda Sirio era unha das quince estrelas fixas behenias, asociada concretamente co berilo e os xun\u00edperos, e cuxo s\u00edmbolo astrol\u00f3xico foi listado por Agrippa de Nettesheim.\nHistoricamente, moitas culturas outorg\u00e1ronlle unha especial transcendencia a Sirio, que en particular foi relacionada frecuentemente cos c\u00e1nidos, de a\u00ed que coloquialmente sexa co\u00f1ecida como a \u00abEstrela Can\u00bb (en todas as s\u00faas variantes idiom\u00e1ticas: \"Estrella Perro\", \"Dog Star\", \"Stella del Cane\", \"Hundsstern\", \"K\u00f6pek-y\u0131ld\u0131z\", \"Hundstj\u00e4rnan\" etc.), o cal ten que ver en parte con que os nomes das constelaci\u00f3ns son xa antigos e tam\u00e9n con que sexa a estrela m\u00e1is brillante da s\u00faa constelaci\u00f3n, Canis Maior, o \u00abGran Can\u00bb, que tipicamente foi identificado como o can do xigante Ori\u00f3n, a\u00ednda que esta non foi a \u00fanica opci\u00f3n. Incluso Homero, na \"Il\u00edada\", describiu o achegamento de Aquiles a Troia facendo referencia a Sirio como can de Ori\u00f3n, como estrela m\u00e1is brillante e como malvada.\nNa astronom\u00eda chinesa, \u00e9 co\u00f1ecida como a estrela do \u00ablobo celestial\u00bb (en chin\u00e9s e xapon\u00e9s: \u5929\u72fc; pinyin: \"Ti\u0101nl\u00e1ng\"; r\u014dmaji: \"Tenr\u014d\") na Mansi\u00f3n de J\u01d0ng (\u4e95\u5bbf). Por outro lado, en Norteam\u00e9rica, moitos pobos ind\u00edxenas relacionaron tam\u00e9n Sirio cos c\u00e1nidos; os seri e os tohono O'odham tomaron a estrela como un can que persegu\u00eda ovellas polas monta\u00f1as, mentres que os p\u00e9s negros cham\u00e1rona \u00abCara-can\u00bb. O pobo cherokee emparellou Sirio con Antares como parella de cans gardi\u00e1ns que custodiaban cada lado do \u00abCami\u00f1o das almas\u00bb; os pawnee de Nebrasca realizaron varias asociaci\u00f3ns, a tribo skidi chamouna \u00abEstrela Lobo\u00bb, e outras usaban a variante \u00abEstrela Coiote\u00bb. En Alasca, os inuit do estreito de Bering co\u00f1ec\u00edan Sirio como \u00abCan L\u00faa\u00bb.\nPolo contrario, varias culturas vincularon a Sirio con arcos e frechas. Os antigos chineses visualizaron un grande arco e unha frecha formados por Puppis e Canis Maior, de maneira que o extremo da frecha apunta ao lobo Sirio. Unha conexi\u00f3n similar at\u00f3pase no templo de Hathor en Dendera, onde a deusa Satis dispara a s\u00faa seta a Hathor. Co nome de \"Tir\" era retratada como a frecha en si na cultura persa posterior.\nIgualmente, mencionase a Sirio no cap\u00edtulo 53 do Cor\u00e1n, titulado \"An-Najm\", \u00abA estrela\u00bb, do seguinte xeito: \u0648\u0623\u0646\u064e\u0651\u0647\u064f \u0647\u064f\u0648\u064e \u0631\u064e\u0628\u064f\u0651 \u0627\u0644\u0634\u0650\u0651\u0639\u0652\u0631\u064e\u0649, \"\u00abQue El \u00e9 o Se\u00f1or de Sirio (a Poderosa Estrela)\u00bb\" (53:49).\nSe ben \u00e9 certo que Sirio \u00e9 designada por moi diferentes nomes cient\u00edficos, a gran maior\u00eda deles est\u00e1n constitu\u00eddos por unhas siglas e un n\u00famero. A cl\u00e1sica denominaci\u00f3n de Bayer, do s\u00e9culo XVII, baseada en ordenar as estrelas de cada constelaci\u00f3n por brillo aparente mediante o alfabeto grego seguido do nome latino da constelaci\u00f3n en xenitivo, asignaba a esta estrela o nome Alpha Canis Maioris ou \u03b1 Canis Maioris, abreviado como \u03b1\u00a0CMa. O inconveniente deste sistema radicaba no feito de que hai moitas m\u00e1is estrelas por constelaci\u00f3n que letras no alfabeto, por isto John Flamsteed propuxo un novo m\u00e9todo consistente en dar a cada estrela dunha constelaci\u00f3n un n\u00famero e non unha letra, seguindo a ascensi\u00f3n recta crecente en lugar do brillo. As\u00ed, e engadindo tam\u00e9n o xenitivo latino, Sirio quedaba como 9\u00a0Canis Maioris, abreviado 9\u00a0CMa. Posteriormente cre\u00e1ronse m\u00e1is cat\u00e1logos estelares de maior envergadura e precisi\u00f3n. No Bonner Durchmusterung, tras as correspondentes siglas do cat\u00e1logo (hai varias debido \u00e1s s\u00faas ampliaci\u00f3ns) vai a declinaci\u00f3n da estrela e un n\u00famero, Sirio \u00e9 BD\u00a0\u221216\u00b0\u00a01591. No de Henry Draper, que ten en conta a orde de ascensi\u00f3n recta para a \u00e9poca 1900.0 e que foi o primeiro intento de clasificaci\u00f3n por tipo espectral, a Sirio adxudic\u00f3uselle HD\u00a048915; pero no Bright Star Catalogue, que incl\u00fae aproximadamente as estrelas visibles a simple vista, Sirio pasa a ser HR\u00a02491. Outros moitos son PPM\u00a0217626, do Positions and Proper Motions Catalogue, SAO\u00a0151881, do Smithsonian Astrophysical Observatory, GC\u00a08833, do Boss General Catalogue, WDS 06451-1643A, ADS\u00a05423, GL\u00a0244, FK5\u00a0257, LHS\u00a0219, NSV 17173 e o do recente, preciso e completo cat\u00e1logo Hipparcos: HIP\u00a032349.\nObservaci\u00f3n hist\u00f3rica e cultural.\nDada a s\u00faa calidade de estrela excepcionalmente vistosa, Sirio est\u00e1 presente desde tempos prehist\u00f3ricos na mitolox\u00eda, nas relixi\u00f3ns e nos costumes de numerosas culturas.\nSirio, estrela co\u00f1ecida no antigo Exipto como \"Sopdet\", \"Sothis\" ou \"Sethis\" (en grego: \u03a3\u1ff6\u03b8\u03b9\u03c2, \"Sothis\"), aparece xa nos primeiros rexistros astron\u00f3micos, simbolizada xa por un can, orixe do ulterior nome de Can Maior. Durante a \u00e9poca do Imperio Medio de Exipto, o pobo exipcio baseaba o seu calendario no orto hel\u00edaco de Sirio, isto \u00e9, o primeiro d\u00eda no que se fai visible por occidente de madrugada xusto antes da sa\u00edda do Sol, despois de terse apartado suficientemente do brillo do Sol. A importancia deste feito reside en que marcaba o inicio da temporada anual da crecida do r\u00edo Nilo, antes do solsticio estival, despois dunha ausencia de setenta d\u00edas nos ceos nocturnos. O xerogl\u00edfico de Sothis representa unha estrela de cinco puntas e un tri\u00e1ngulo. Sothis era identificado coa gran deusa Isis, que formaba parte, xunto co seu esposo Osiris e co seu fillo Horus, dun trite\u00edsmo, mentres que ese per\u00edodo de setenta d\u00edas nos que Sirio non se v\u00eda no ceo simbolizaba o paso de Isis e Osiris polo duat, o inframundo exipcio. Dun xeito similar, para os chibchas da actual Colombia a sa\u00edda hel\u00edaca de Sirio anunciaba o comezo da temporada de choivas.\nA ineludible relaci\u00f3n entre Sirio e o calendario exipcio ocasionou que, co tempo, Sirio e o co\u00f1ecido como ciclo sot\u00edaco (tam\u00e9n sotiaco, sothiaco ou s\u00f3tico) se convertesen nun importante elemento para determinar con maior exactitude a cronolox\u00eda do antigo Exipto, posto que os antigos exipcios non utilizaron un \u00fanico sistema de datamento. Por outra parte, este m\u00e9todo non est\u00e1 exento de inconvenientes, o que levou \u00e1 aparici\u00f3n dalg\u00fans detractores que prefiren tirar doutros sistemas. O ciclo sotiaco \u00e9 o per\u00edodo de 1461\u00a0anos de 365\u00a0d\u00edas exactos (do calendario exipcio, no xuliano son 1460\u00a0anos de 365,25\u00a0d\u00edas) que tarda a sa\u00edda hel\u00edaca de Sirio en volver coincidir co comezo dun ano novo, o primeiro d\u00eda do mes Thoth, descoordinaci\u00f3n que v\u00e9n acarrexada porque o ano exipcio non coincid\u00eda co sideral. Grazas \u00e1 conservaci\u00f3n dalg\u00fans restos arqueol\u00f3xicos que fan referencia ao orto hel\u00edaco de Sirio e dos que se co\u00f1ece a que dinast\u00eda pertencen, como unha t\u00e1boa de marfil do fara\u00f3n Djer, p\u00f3dese fixar unha referencia a partir da cal datar os acontecementos sucedidos no antigo Exipto.\nEn Sumeria, arredor do terceiro milenio antes de Cristo, Sirio adoptou xa papeis centrais na relixi\u00f3n sumeria. Como estrela de referencia para o calendario, e baixo a denominaci\u00f3n \"MULKAK.SI.S\u00c1\", cumpr\u00eda unha importante funci\u00f3n no ciclo agr\u00edcola; e co nome de \"MULKAK.TAG.GA\" (frecha do ceo), Sirio era considerada como unha divindade principal pero subordinada \u00e1 \u00abestrela dominante de Deus sobre o resto de obxectos celestes\u00bb, Venus, que era adorada como a deusa Inanna. Na procesi\u00f3n de Akitu (aninovo), Sirio recib\u00eda as s\u00faas correspondentes ofrendas. M\u00e1is tarde, e practicamente sen cambios no que representaba, para os asirios e os babilonios, Sirio supo\u00f1\u00eda ademais, segundo as t\u00e1boas de arxila \"MUL.APIN\", o sinal para especificar os anos bisestos.\nA civilizaci\u00f3n da Antiga Grecia observou que a aparici\u00f3n de Sirio anunciaba os c\u00e1lidos e secos ver\u00e1ns mediterr\u00e1neos, e polo tanto tem\u00edan malas colleitas, ademais de que debilitara os homes e que excitara as mulleres. Debido ao seu brillo, a titilaci\u00f3n de Sirio era m\u00e1is apreciable nas condici\u00f3ns atmosf\u00e9ricas variables de principios do ver\u00e1n, o cal indicaba, para os observadores gregos, certas emanaci\u00f3ns que provocaban a s\u00faa influencia maligna. As persoas que sufr\u00edan os seus efectos eran denominadas \"\u03b1\u03c3\u03c4\u03c1\u03bf\u03b2\u03cc\u03bb\u03b7\u03c4\u03bf\u03c2\" (\"astrob\u00f3l\u0113tos\", \u00abgolpeados pola estrela\u00bb). Na literatura descr\u00edbese a estrela como \u00abardente\u00bb ou \u00abchameante\u00bb. A temporada posterior \u00e1 aparici\u00f3n de Sirio pasou a ser co\u00f1ecida como os \u00abd\u00edas do can\u00bb. Os habitantes de Ceos, illa do arquip\u00e9lago das C\u00edcladas, no mar Exeo, ofrec\u00edan sacrificios a Sirio e a Zeus para que levasen brisas frescas, e que volvese a reaparici\u00f3n da estrela para o ver\u00e1n. Se se elevaba clara, presaxiaba boa fortuna, e se sa\u00eda brumosa ou borrosa, vaticinaba (ou m\u00e1is ben emanaba) pestilencia. Algunhas moedas do s\u00e9culo III\u00a0a.\u00a0C. recuperadas da illa, presentan cans ou estrelas dos que saen raios, o que destaca a relevancia de Sirio. Tam\u00e9n en Grecia, o astr\u00f3nomo e matem\u00e1tico Aristarco de Samos considerou a estrela polo seu brillo un sol.\nPosteriormente, os romanos celebraban a posta de Sirio o 25 de abril sacrificando para a deusa Robigo un can xunto con incenso, vi\u00f1o e unha ovella, con obxecto de protexer ese ano as colleitas de enfermidades como a rolla do trigo, a causa das emanaci\u00f3ns malvadas da estrela. As\u00ed mesmo, os romanos denominaron \u00abcanic\u016dla\u00bb (can\u00edcula) aos \u00abd\u00edas do can\u00bb gregos, cultismo latino que se conserva e que ret\u00e9n o seu significado, que se refire aos d\u00edas de maior calor, a\u00ednda que esta \u00e9poca de altas temperaturas antes ti\u00f1a lugar tras o orto hel\u00edaco de Sirio; este desprazamento temporal d\u00e9bese \u00e1 precesi\u00f3n dos equinoccios.\nClaudio Tolomeo de Alexandr\u00eda, no s\u00e9culo II, cartografou as estrelas nos libros s\u00e9timo e oitavo do seu \"Almaxesto\", un tratado astron\u00f3mico que cont\u00e9n o cat\u00e1logo estelar m\u00e1is completo da antig\u00fcidade. Nel, Tolomeo usou Sirio como localizaci\u00f3n do meridiano central terrestre. Debuxou incorrectamente a Sirio como unha das seis estrelas vermellas, cuesti\u00f3n que foi un tema controvertido para os astr\u00f3nomos durante moito tempo. As outras cinco estrelas vermellas son de clase M e K, como por exemplo Arturo, na constelaci\u00f3n do Boieiro, e Betelgeuse, en Ori\u00f3n.\nNa Polinesia, as estrelas m\u00e1is brillantes eran importantes para a navegaci\u00f3n entre os miles de illas e atois do oc\u00e9ano Pac\u00edfico. Baixas, xunto ao horizonte, serv\u00edan como compases estelares que axudaban aos mari\u00f1eiros a trazar os seus cami\u00f1os. Adicionalmente, funcionaban como marcadores de latitude; no caso de Sirio, coincide coa latitude do arquip\u00e9lago de Fidxi, en 17\u00ba\u00a0S, de maneira que superaba as illas cada noite. Para os polinesios o mapa dos ceos nocturnos non era o mesmo que o dos romanos e gregos. No seu firmamento, Sirio pertenc\u00eda a unha constelaci\u00f3n chamada \"Manu\", na que fac\u00eda \u00e1s veces de corpo dun gran paxaro, formando as puntas das \u00e1s Canopus, ao sur, e Procion, ao norte, outras d\u00faas estrelas notables que divid\u00edan a noite polinesia en dous hemisferios. Da mesma forma que a aparici\u00f3n de Sirio antes da aurora anunciaba o ver\u00e1n para os gregos, para o pobo maor\u00ed sinalaba o comezo do inverno, na s\u00faa lingua \"Takurua\", nome que designaba tanto a estaci\u00f3n como a Sirio. O seu punto culminante no solsticio invernal era d\u00eda de festa en Hawai \u2014arquip\u00e9lago que, a\u00ednda que xa se encontra no hemisferio norte terrestre, est\u00e1 a baixa latitude\u2014, onde era co\u00f1ecido como \"Ka'ulua\", \u00abRa\u00ed\u00f1a do ceo\u00bb, a\u00ednda que non \u00e9 este o seu \u00fanico nome ao longo do Pac\u00edfico, pois recib\u00eda outros como \"Tau-ua\" nas illas Marquesas, \"Rehua\" en Nova Zelandia e \"Aa\" ou \"Hoku-Kauopae\" na propia Hawai.\nNo s\u00e9culo XVIII, o influente fil\u00f3sofo prusiano Immanuel Kant reflexionou sobre Sirio e, a causa do rutilante brillo da estrela no ceo europeo, onde non poden verse rivais inmediatos en brillo como Canopus, Alpha Centauri ou Achernar, pensou que ser\u00eda o centro de gravitaci\u00f3n do universo arredor do cal rotar\u00edan os demais obxectos celestes.\nExiste un grupo \u00e9tnico de Mal\u00ed, os dog\u00f3ns, ao que se lle atrib\u00fae posu\u00edr co\u00f1ecementos tradicionais sobre Sirio que teoricamente ser\u00edan imposibles de adquirir sen a utilizaci\u00f3n dun telescopio. Segundo os libros \"Entretiens avec Ogotemm\u00eali\" e \"Le renard p\u00e2le\", do antrop\u00f3logo franc\u00e9s Marcel Griaule (1898 - 1956), este pobo non s\u00f3 co\u00f1ec\u00eda o per\u00edodo orbital de cincuenta anos de Sirio e do seu pequeno astro compa\u00f1eiro antes que os astr\u00f3nomos europeos e estadounidenses, sen\u00f3n que tam\u00e9n fac\u00edan referencia a unha posible terceira estrela no sistema. Sirio\u00a0A \u00e9 co\u00f1ecida como \"Sigi tolo\", Sirio\u00a0B como \"Po tolo\" e a terceira estrela como \"Emme ya tolo\". O libro de Robert K. G. Temple de 1976 \"The Sirius Mystery\", no que se asocia aos dog\u00f3ns con extraterrestres, atrib\u00faelles ademais o co\u00f1ecemento do sistema xoviano descuberto por Galileo Galilei, das catro maiores l\u00faas de X\u00fapiter, e tam\u00e9n o co\u00f1ecemento dos aneis de Saturno. Tales noci\u00f3ns astron\u00f3micas non pasaron desapercibidas e xeraron pol\u00e9mica e especulaci\u00f3n. Partindo dun artigo do ano 1978 da publicaci\u00f3n \"Skeptical Inquirer\", \u00e9 posible que este extraordinario entendemento do sistema Sirio fora consecuencia de contaminaci\u00f3n cultural, algo do que m\u00e1is recentemente se acusou aos propios etn\u00f3grafos, explicaci\u00f3n que polo contrario parece demasiado simplista para outros. Noah Brosch, no seu libro \"Sirius Matters\", propuxo que dita transferencia cultural astron\u00f3mica ao pobo dog\u00f3n tivo lugar en 1893, cando unha expedici\u00f3n francesa que pretend\u00eda contemplar unha eclipse visitou a s\u00faa rexi\u00f3n. Outros posibles culpables desa suposta contaminaci\u00f3n cultural poder\u00edan ter sido misioneiros no ano 1930, antes das primeiras investigaci\u00f3ns de Marcel Griaule cos dog\u00f3ns.\nSistema Sirio.\nSirio \u00e9 unha estrela binaria composta de d\u00faas estrelas brancas orbitando entre si a unha distancia dunhas 20\u00a0ua (uns 3\u00b7109\u00a0km), aproximadamente a distancia entre o Sol e Urano, e cun per\u00edodo de cincuenta anos. A compo\u00f1ente m\u00e1is brillante, Sirio\u00a0A, \u00e9 unha estrela branca da secuencia principal de tipo espectral A1V, cunha temperatura superficial estimada en 9940\u00a0K. A s\u00faa compa\u00f1eira, Sirio\u00a0B, \u00e9 unha estrela que xa evolucionou da secuencia principal e converteuse en anana branca sendo dez mil veces menos luminosa no espectro visual, pero nun tempo foi a m\u00e1is masiva das d\u00faas. A idade do sistema calculouse en arredor de 230\u00a0mill\u00f3ns de anos. Crese que nun momento m\u00e1is temper\u00e1n da s\u00faa existencia eran d\u00faas estrelas brancas azuladas viaxando cada unha nunha \u00f3rbita el\u00edptica cada 9,1\u00a0anos. A emisi\u00f3n de radiaci\u00f3n infravermella do sistema Sirio \u00e9 m\u00e1is alto do esperado, segundo as medici\u00f3ns do observatorio espacial IRAS, o que poder\u00eda ser unha proba de po no sistema, que se considera infrecuente nunha estrela binaria. A imaxe do observatorio de raios X Chandra amosa a Sirio\u00a0B eclipsando a s\u00faa, en teor\u00eda, m\u00e1is brillante compa\u00f1eira, posto que Sirio\u00a0B \u00e9 unha fonte m\u00e1is potente de raios X.\nSirio A.\nSirio\u00a0A ten unha masa aproximada de 2,02 veces a do Sol, que \u00e9 de 1,9891\u00b71030\u00a0kg. O radio de Sirio\u00a0A, 5,936\u00b10,016\u00a0mas, foi medido con interfer\u00f3metro astron\u00f3mico. A s\u00faa velocidade de rotaci\u00f3n \u00e9 relativamente baixa, de 16\u00a0km/s, a causa do cal non se produce un achatamento significativo do disco, ao contrario do que lle sucede a unha estrela de tama\u00f1o parecido, Vega, que debido \u00e1 s\u00faa alta velocidade de rotaci\u00f3n de 274\u00a0km/s presenta un di\u00e1metro ecuatorial moito m\u00e1is prominente que o polar. Mentres que a magnitude aparente de Sirio \u00e9 a maior do ceo nocturno no que a estrelas se refire, con -1,46, a s\u00faa magnitude absoluta \u00e9 1,42, moi por debaixo das s\u00faas veci\u00f1as Iota Canis Maioris, Bellatrix ou VY Canis Maioris. A s\u00faa idade rolda os 200 ou 300 mill\u00f3ns de anos.\nOs modelos te\u00f3ricos estelares indican que a estrela formouse durante o colapso dunha nube molecular e, despois de dez mill\u00f3ns de anos, a s\u00faa xeraci\u00f3n interna de enerx\u00eda provi\u00f1a completamente de reacci\u00f3ns nucleares. O n\u00facleo pasou a ser unha zona convectiva e fac\u00eda uso do ciclo CNO para xerar enerx\u00eda. Esp\u00e9rase que Sirio\u00a0A esgote as reservas de hidr\u00f3xeno do seu n\u00facleo antes de mil mill\u00f3ns de anos despois da s\u00faa formaci\u00f3n. Ent\u00f3n converterase nunha xigante vermella para logo acabar sendo unha anana branca.\nO espectro de Sirio\u00a0A desvela li\u00f1as fortemente met\u00e1licas, \u00e9 dicir, \u00e9 unha estrela rica en elementos m\u00e1is pesados que o helio, como por exemplo o ferro. En comparaci\u00f3n co Sol, a proporci\u00f3n de ferro fronte \u00e1 de hidr\u00f3xeno na atmosfera de Sirio\u00a0A v\u00e9n dada por: formula_1, equivalente a 100,5, o que quere dicir que Sirio\u00a0A ten un 316% da proporci\u00f3n de ferro-hidr\u00f3xeno existente na atmosfera do Sol. Por outra parte, \u00e9 improbable que esa porcentaxe de elementos met\u00e1licos sexa o mesmo na totalidade da estrela; poder\u00eda estar suspendido nunha fina capa convectiva na superficie.\nSirio B.\nSirio\u00a0B \u00e9 unha anana branca que ten unha masa practicamente igual \u00e1 do noso Sol (0,98\u00a0M\u2609), o que a sit\u00faa como unha das ananas brancas m\u00e1is masivas das que se ten noticia, pois de media adoitan ter a metade da masa solar, s\u00f3 que a isto hai que sumarlle que, tendo a mesma masa que o Sol, o seu tama\u00f1o \u00e9 m\u00e1is ben o da Terra, polo que a s\u00faa densidade \u00e9 moi alta. A temperatura superficial de Sirio\u00a0B estimouse en 25\u00a0200\u00a0K, pero a\u00ednda que esta temperatura \u00e9 maior que a de Sirio\u00a0A, non hai fontes internas de enerx\u00eda, as\u00ed que a estrela irase arrefriando progresivamente durante un longo per\u00edodo duns dous mil mill\u00f3ns de anos ou m\u00e1is, no que radiar\u00e1 a s\u00faa calor ao espazo exterior. A magnitude aparente de Sirio\u00a0B \u00e9 de 8,30, as\u00ed que ser\u00eda facilmente observable ao telescopio se non f\u00f3ramos cegados pola maior magnitude de Sirio\u00a0A. A s\u00faa magnitude absoluta \u00e9 baixa, s\u00f3 11,18.\nUnha anana branca s\u00f3 se forma despois de que unha estrela se desenvolva a partir da secuencia principal e pase por unha etapa de xigante vermella. No caso de Sirio\u00a0B, isto sucedeu cando a estrela contaba s\u00f3 coa metade da s\u00faa idade actual, hai uns 120 mill\u00f3ns de anos. Durante a s\u00faa \u00e9poca na secuencia principal a estrela inicial, de tipo B (ou B4-5), ter\u00eda unha masa aproximada de 5\u00a0M\u2609. No transcurso da s\u00faa fase intermedia de Sirio\u00a0B como xigante rubia, Sirio\u00a0A poder\u00eda ter aumentado a s\u00faa metalicidade.\nA composici\u00f3n de Sirio\u00a0B \u00e9 basicamente unha mestura de carbono e os\u00edxeno procedente da fusi\u00f3n do helio na s\u00faa etapa anterior. Hai unha envoltura convectiva doutros elementos m\u00e1is lixeiros, segregados segundo a s\u00faa masa como consecuencia da alta temperatura superficial; de a\u00ed que a atmosfera exterior de Sirio\u00a0B sexa de hidr\u00f3xeno practicamente puro (o elemento m\u00e1is lixeiro) e non se aprecien outros elementos no espectro desta estrela.\nEspeculaci\u00f3n sobre Sirio C.\nDesde 1894, algunhas irregularidades visibles na \u00f3rbita do sistema Sirio fixeron pensar nunha terceira compo\u00f1ente a\u00ednda m\u00e1is pequena, algo que nunca chegou a confirmarse. O mellor axuste aos datos indica que ter\u00eda unha \u00f3rbita arredor de Sirio\u00a0A duns seis anos e unha masa de tan s\u00f3 0,06\u00a0M\u2609 e ser\u00eda at\u00e9 dez veces m\u00e1is d\u00e9bil que Sirio\u00a0B, o que complicar\u00eda tremendamente a s\u00faa visualizaci\u00f3n. Nos anos vinte do s\u00e9culo XX varios astr\u00f3nomos observaron repetidamente unha pequena estrela nas inmediaci\u00f3ns de Sirio\u00a0A, mais perd\u00e9rona de vista despois. Estudos posteriores puideron confirmar que se trataba dun obxecto de fondo; en 1999, un equipo de astr\u00f3nomos franceses examinou a contorna de Sirio\u00a0A en busca dun astro tenue e encontrou, de fondo, unha estrela de brillo similar que na primeira metade dos anos vinte deb\u00eda situarse na zona visual que ocupaba Sirio\u00a0A. As tomas m\u00e1is recentes non deron fichado ningunha estrela compa\u00f1eira de Sirio\u00a0A dentro dun campo de 30\u00a0arcsec. No 2008 public\u00e1ronse outras observaci\u00f3ns que foron incapaces de detectar nin unha terceira estrela nin tampouco un planeta.\nPosibilidade de vida arredor de Sirio.\nA distancia de Sirio A \u00e1 cal deber\u00eda encontrarse un planeta para albergar condici\u00f3ns f\u00edsicas favorables para a vida tal e como a co\u00f1ecemos \u00e9 de 4,7\u00a0ua, cerca de 700 mill\u00f3ns de quil\u00f3metros. Non obstante, nesta distancia non poder\u00eda existir unha \u00f3rbita estable a causa das perturbaci\u00f3ns provocadas pola presenza de Sirio\u00a0B. Calquera planeta ter\u00eda sido destru\u00eddo trala expansi\u00f3n desta \u00faltima durante a s\u00faa etapa de xigante rubia e, no caso de que se formara a continuaci\u00f3n deste proceso, estar\u00eda sometido a unha incesante chuvia de cometas e asteroides, pois arredor de Sirio detectouse un disco de po similar a aquel que ocupaba o Sistema Solar nas s\u00faas primeiras fases.\nDescubrimento de Sirio B.\nEn 1844, o astr\u00f3nomo alem\u00e1n Friedrich Bessel, reco\u00f1ecido por ser o primeiro en descubrir a paralaxe trigonom\u00e9trica en 1838, deduciu en 1844, a partir das oscilaci\u00f3ns no movemento propio de Sirio, que ti\u00f1a unha compa\u00f1eira invisible, o que desconcertou a toda a comunidade astron\u00f3mica. Grazas \u00e1 an\u00e1lise da traxectoria puid\u00e9ronse calcular algunhas caracter\u00edsticas do sistema Sirio. Case d\u00faas d\u00e9cadas m\u00e1is tarde, o 31 de xaneiro de 1862, o astr\u00f3nomo e fabricante de telescopios estadounidense Alvan Graham Clark, da Alvan Clark &amp; Sons, situada en Massachusetts, foi o primeiro en avistar a d\u00e9bil estrela compa\u00f1eira de Sirio, agora denominada Sirio\u00a0B e tam\u00e9n, coloquialmente, \u00abo Cachorro\u00bb. Curiosamente, non buscaba distinguir a nova estrela, sen\u00f3n probar as lentes do seu novo telescopio refractor \u2014o maior do mundo da s\u00faa clase naquelas, de 480\u00a0mm de apertura, destinado ao Observatorio Dearborn\u2014 e descubrir imperfecci\u00f3ns grazas ao brillo de Sirio. A partir de ent\u00f3n, Sirio deixaba de ser unha estrela binaria astrom\u00e9trica, isto \u00e9, binaria pero aparentemente solitaria a simple vista ou con telescopio, para entrar na categor\u00eda de estrelas binarias orbitais visuais.\nEn 1851 Christian Peters puido cifrar o per\u00edodo orbital da parella en 50,093 anos, e a s\u00faa masa en m\u00e1is de seis veces a de X\u00fapiter, a\u00ednda que nisto \u00faltimo os seus c\u00e1lculos quedaron curtos. As\u00ed mesmo, constatou unha forte excentricidade na traxectoria orbital de Sirio\u00a0B e achegou unha efem\u00e9ride coas posici\u00f3ns esperadas.\nEn 1915, Walter Sydney Adams, utilizando un telescopio reflector de 1,5\u00a0m desde o Observatorio Monte Wilson, observou o espectro de Sirio\u00a0B e determinou que era unha tenue estrela esbrancuxada, o que levou aos astr\u00f3nomos a pensar que era unha anana branca, a segunda na historia en ser descuberta, ou incluso a primeira segundo outras fontes. Cos anos pasou a ser unha das tres ananas brancas \u00abcl\u00e1sicas\u00bb, xunto a 40 Eridani e a Estrela de Van Maanen.\nA primeira medici\u00f3n do di\u00e1metro de Sirio\u00a0A foi levada a cabo por Robert Hanbury Brown e Richard Q. Twiss en 1959 en Jodrell Bank, coa axuda dos seus interfer\u00f3metros de intensidade estelar, pero non foi sen\u00f3n at\u00e9 2005 cando, co telescopio espacial Hubble, se puido definir o tama\u00f1o de Sirio\u00a0B: aproximadamente ten o mesmo di\u00e1metro que a Terra, uns 12\u00a0000\u00a0km, pero cunha masa lixeiramente inferior \u00e1 da do Sol.\nVisibilidade e observaci\u00f3n.\nCunha magnitude aparente de -1,46, Sirio \u00e9 a estrela m\u00e1is brillante do ceo nocturno, case d\u00faas veces m\u00e1is brillante que a segunda estrela por brillo, Canopus, de -0,62 segundo o cat\u00e1logo Hipparcos. Non obstante, \u00e9 superada pola L\u00faa, por X\u00fapiter e por Venus; en ocasi\u00f3ns incluso a magnitude aparente de Mercurio e Marte \u00e9 superior. Sirio pode observarse case desde calquera lugar habitado da Terra. Unicamente aqueles que viven m\u00e1is al\u00e1 do paralelo 73\u00ba\u00a0N, varios graos por encima do c\u00edrculo polar \u00e1rtico, non poden observala; e desde algunhas poboaci\u00f3ns de altas latitudes, a\u00ednda que pode albiscarse, el\u00e9vase moi pouco sobre o horizonte, por exemplo na cidade rusa de San Petersburgo, onde s\u00f3 alcanza 13\u00ba sobre o mesmo. Forma, xunto a Proci\u00f3n e Betelgeuse, o tri\u00e1ngulo de inverno para os observadores do hemisferio norte. Debido \u00e1 s\u00faa declinaci\u00f3n de apenas \u221217\u00b0, Sirio constit\u00faese en estrela circumpolar nas latitudes que van desde 73\u00ba\u00a0S at\u00e9 o polo sur. A principios de xullo, desde o hemisferio sur Sirio pode verse tanto ao atardecer, pois ponse tras o Sol, como no amencer, cando aparece antes que o Sol.\nCoas condici\u00f3ns adecuadas, Sirio pide albiscarse \u00e1 luz do d\u00eda a simple vista. \u00c9 necesario que, con Sirio no c\u00e9nit e o Sol baixo xunto ao horizonte, o ceo estea claro e que o lugar de observaci\u00f3n se ache a grande altitude; a reuni\u00f3n destes requisitos c\u00famprese con maior facilidade no hemisferio austral a causa da declinaci\u00f3n de Sirio. Durante a noite, unha das ali\u00f1aci\u00f3ns estelares m\u00e1is populares \u00e9 a prolongaci\u00f3n da li\u00f1a imaxinaria creada polas tres estrelas principais do cinto de Ori\u00f3n \u2014Alnitak, Alnilam e Mintaka\u2014 que pasa por Sirio polo sueste, a uns 20\u00ba, e por Aldebar\u00e1n polo noroeste.\nO movemento orbital do sistema binario de Sirio fai que a m\u00ednima separaci\u00f3n angular entre ambas as estrelas sexa de menos de tres segundos de arco e que a m\u00e1xima sexa de doce segundos de arco. Se se ten a primeira das situaci\u00f3ns expostas, distinguir \u00e1 pequena Sirio\u00a0B da s\u00faa gran compa\u00f1eira \u00e9 un reto para o observador, xa que se precisa dun telescopio de polo menos 300\u00a0mm de apertura ademais dunhas condici\u00f3ns de observaci\u00f3n excelentes. En xeral, o obst\u00e1culo principal para observar Sirio\u00a0B v\u00e9n dado pola gran diferenza de magnitude entre a estrela primaria e a secundaria. Desde o ano 1994, cando ocorreu o \u00faltimo periastro do sistema Sirio, a parella foise distanciando entre si, o que facilita a s\u00faa visi\u00f3n por separado. As\u00ed mesmo, para diferenciar ambas as estrelas pode ser de utilidade un diafragma poligonal, ideado por Alexander Aitken, que modifique a luz proveniente de Sirio\u00a0A para que Sirio\u00a0B deixe de ser imperceptible. O pr\u00f3ximo apoastro ter\u00e1 lugar no ano 2018, cando o sistema estar\u00e1 separado 12\u00a0arcsec cun \u00e1ngulo de posici\u00f3n de 66\u00ba; o anterior sucedeu en 1966.\nA unha distancia de 2,6 p\u00e1rsecs (8,6\u00a0anos-luz), o sistema Sirio cont\u00e9n d\u00faas das oito estrelas m\u00e1is pr\u00f3ximas ao Sistema Solar e \u00e9 o quinto sistema estelar m\u00e1is pr\u00f3ximo a n\u00f3s. \u00c9 esta proximidade, e non a luminosidade real de Sirio, a principal raz\u00f3n de que a s\u00faa magnitude aparente siga na lista\u00e1 L\u00faa, X\u00fapiter e Venus, identicamente ao que sucede con outras estrelas pr\u00f3ximas como Alpha Centauri e en claro contraste ao que sucede con estrelas superxigantes e extremadamente luminosas como Canopus, Rigel ou Betelgeuse, que a pesar de encontrarse moito m\u00e1is lonxe son das m\u00e1is brillantes do firmamento. A pesar de todo, non hai que esquecer que Sirio \u00e9 arredor de vinte e cinco veces m\u00e1is luminosa que o Sol.\nTomando Sirio como referencia de distancias, a estrela de grandes dimensi\u00f3ns m\u00e1is achegada \u00e9 Proci\u00f3n, a 1,61 p\u00e1rsecs (5,24\u00a0anos-luz) de distancia. Esp\u00e9rsae que a sonda espacial Voyager 2, lanzada no ano 1977 co fin de estudar os xigantes gasosos do Sistema Solar, pase a unha distancia m\u00e1xima de 1,3 pc (4,3\u00a0anos-luz) de Sirio dentro de aproximadamente 296\u00a0000 anos.\nComparaci\u00f3n de brillo.\nSirio \u00e9 a estrela m\u00e1is brillante do firmamento, mais segundo c\u00e1lculos, arredor do ano 235000\u00a0d.\u00a0C. Vega trocar\u00e1 con Sirio esa primeira posici\u00f3n cunha magnitude de -0,7, e antes do ano 260000\u00a0d.\u00a0C., cunha magnitude de -0,46, Canopus poder\u00eda recuperar o seu segundo posto en detrimento de Sirio, que caer\u00eda na lista para pasar a ser a terceira estrela por brillo desde a Terra. A evoluci\u00f3n do brillo de Sirio en comparaci\u00f3n con outras estrelas moi brillantes, no espazo de tempo que vai desde cen milenios antes de Cristo at\u00e9 cen milenios despois de Cristo am\u00f3sase no seguinte diagrama e a s\u00faa correspondente t\u00e1boa num\u00e9rica:\nSirio como estrela vermella.\nO paradoxo de que Sirio era at\u00e9 hai pouco tempo (en termos estelares) unha estrela vermella sorprend\u00eda a alg\u00fans astr\u00f3nomos, pois a pesar de que se sabe con certeza que \u00e9 de cor branca azulada, os documentos hist\u00f3ricos denotaban que a estrela era vermella.\nNo antigo Exipto, para cuxos habitantes Sirio era de grande importancia dada a relaci\u00f3n entre o seu orto hel\u00edaco e a crecida do Nilo, Sirio era unha estrela rubia e, do mesmo modo, polo ano 150 d. C. Claudio Tolomeo describiu Sirio de cor arroibada, xunto a outras cinco estrelas que, en efecto, son desa cor ou alaranxadas: Betelgeuse, Antares, Aldebar\u00e1n, Arturo e P\u00f3lux. O primeiro en discrepar de maneira oficial foi o astr\u00f3nomo afeccionado Thomas Barker, terratenente de Lyndon Hall en Rutland, quen falou do tema durante unha reuni\u00f3n da Royal Society en Londres en 1760. A existencia de estrelas que variaban o seu brillo deu p\u00e9 \u00e1 idea de que tam\u00e9n poder\u00eda haber outras que o que cambiaran fora a s\u00faa color; Sir John Herschel fixo este apuntamento en 1839, posiblemente influ\u00eddo polo seu estudo sobre Eta Carinae dous anos atr\u00e1s. Thomas Jefferson Jackson See reabriu o debate acerca da cor vermella de Sirio mediante a publicaci\u00f3n de diversos documentos no ano 1892 e un sumario en 1926, nos que non s\u00f3 recorr\u00eda a Tolomeo, sen\u00f3n que tam\u00e9n citaba ao poeta Arato, a Marco Tulio Cicer\u00f3n e a Xulio C\u00e9sar Xerm\u00e1nico como persoas que cualificaron a estrela de vermella, admitindo por outro lado que ning\u00fan dos tres eran astr\u00f3nomos. O fil\u00f3sofo romano Lucio Anneo S\u00e9neca tam\u00e9n describira no seu momento a Sirio de cor vermella m\u00e1is escura que a de Marte, declarando ademais \u00abSirio \u00e9 rubia\u00bb. Hai que sinalar que, a\u00ednda que foi a idea m\u00e1is xeneralizada, non todos os observadores antigos viron Sirio vermella. De feito, na antiga China Sirio era a referencia de estrela branca, e en m\u00faltiples rexistros desde o s\u00e9culo II\u00a0a.\u00a0C. at\u00e9 o s\u00e9culo VII\u00a0d.\u00a0C. describiuse Sirio con tons brancos. Por Europa, xa no s\u00e9culo I o poeta Manilio definiuna de \u00abazul de mar\u00bb, imaxe repetida no s\u00e9culo IV por Avieno.\nEn 1985, os astr\u00f3nomos alem\u00e1ns Wolfhard Schlosser e Werner Bergmann publicaron un informe dun manuscrito lombardo do s\u00e9culo VIII que cont\u00e9n \"De cursu stellarum ratio\", escrito por san Gregorio de Tours. O texto, en lat\u00edn, ensin\u00e1balle aos lectores como determinar a hora da oraci\u00f3n nocturna grazas \u00e1s posici\u00f3ns dos astros no ceo, adxectivando Sirio coa palabra \"rubeola\". Base\u00e1ronse neste feito para xustificar que Sirio\u00a0B foi unha xigante vermella naquel ent\u00f3n. Non obstante, outros replic\u00e1ronlles que probablemente san Gregorio de Tours se estivera referindo a Arturo en vez de a Sirio.\nA posibilidade de que estas posturas encontradas foran causadas pola evoluci\u00f3n estelar ou ben de Sirio\u00a0A ou ben de Sirio\u00a0B foi descartada polos astr\u00f3nomos, pois o tempo transcorrido foi demasiado escaso para unha estrela e porque ademais non hai signos da nebulosidade que caber\u00eda esperar no sistema se un cambio de tal envergadura tivese lugar. Incluso planteouse a interacci\u00f3n cunha presunta terceira estrela, non co\u00f1ecida de momento, como causa da cor vermella. Outras explicaci\u00f3ns alternativas argumentaron que ou se denominaba a estrela de vermella como met\u00e1fora de mal sino, ou que a titilaci\u00f3n de Sirio daba a impresi\u00f3n de matices colorados.\nA explicaci\u00f3n final que resolveu o misterio \u00e9 bastante simple: igual que sucede co Sol cando se encontra baixo no horizonte, ao amencer e ao atardecer, Sirio v\u00edsase arroibada nesa mesma posici\u00f3n, como consecuencia da dispersi\u00f3n da luz a trav\u00e9s da atmosfera. De a\u00ed que Sirio fora vermella para os exipcios, por exemplo, xa que no seu orto hel\u00edaco situ\u00e1base baixa no ceo.\nObxectos celestes pr\u00f3ximos.\n\u00c1 hora de observar o ceo nocturno, Sirio \u00e9 unha boa referencia para situarse no ceo. Nas inmediaci\u00f3ns de Sirio enc\u00f3ntrase un obxecto pertencente ao cat\u00e1logo Messier, M41, un c\u00famulo aberto no que se poden apreciar decenas de estrelas, predominantemente amarelas, de magnitudes da 8 \u00e1 10, aproximadamente, o que dota ao conxunto dunha magnitude de 5,0. A 13\u00ba cara ao leste de Sirio, \u00e9 dicir, bastante m\u00e1is apartados, at\u00f3panse tam\u00e9n M46 e M47, xa na constelaci\u00f3n de Puppis; e cara ao norte, na constelaci\u00f3n de Monoceros, est\u00e1 o c\u00famulo aberto M50. Ao oeste de Sirio, e lixeiramente cara ao sur, at\u00f3pase Beta Canis Maioris, que a pesar do seu nome non \u00e9 a segunda estrela m\u00e1is brillante da constelaci\u00f3n, sen\u00f3n a cuarta; \u00e9 unha xigante azul levemente variable cuxa magnitude absoluta supera amplamente a Sirio, pero at\u00f3pase moito m\u00e1is afastada do Sistema Solar. A segunda estrela m\u00e1is luminosa en aparencia de Canis Maior \u00e9 en realidade Adhara, \u00c9psilon Canis Maioris, outra xigante azul que xa se localiza moito m\u00e1is ao sur na constelaci\u00f3n. Cerca de Sirio tam\u00e9n se poden observar estrelas dobres ou triplos como \u03bc\u00a0CMa, S\u00a0516, S\u00a0518 ou \u03bd1\u00a0CMa, esta \u00faltima de cor alaranxada moi preto a outras d\u00faas co mesmo nome e tonalidade similar, \u03bd2\u00a0CMa e \u03bd3\u00a0CMa; destas tres a m\u00e1is pr\u00f3xima a Sirio no ceo \u00e9 \u03bd3\u00a0CMa. Cabe mentar tam\u00e9n a presenza de c\u00famulos como o NGC\u00a02345, o NGC\u00a02204 ou o NGC\u00a02360.\nMovemento.\nEn 1718, Edmund Halley descubriu o movemento propio das at\u00e9 ent\u00f3n supostas estrelas fixas, tras comparar as medidas astrom\u00e9tricas da s\u00faa \u00e9poca coas dadas por Tolomeo no seu \"Almaxesto\". Decatouse de que as estrelas Aldebar\u00e1n, Arturo e Sirio se desprazaran significativamente, no caso de Sirio at\u00e9 30\u00a0arcmin en sentido sur \u2014o que sup\u00f3n unha distancia similar ao di\u00e1metro lunar aparente\u2014 nuns 1800 anos.\nS\u00e9culo e medio m\u00e1is tarde, en 1868, Sirio converteuse na primeira estrela \u00e1 que se lle mediu a s\u00faa velocidade. Sir William Huggins analizou o espectro da estrela e notou un achegamento ao rubio, polo que conclu\u00edu que Sirio se apartaba do Sistema Solar a unha velocidade duns 40\u00a0km/s. Non obstante, esta medida de Huggins era esaxerada en canto a magnitude e era err\u00f3nea no seu signo, dadas as medici\u00f3ns actuais, que sinalan que Sirio se despraza a \u22127,6\u00a0km/s, o que quere dicir que viaxa m\u00e1is amodo e que non se afasta de n\u00f3s, sen\u00f3n que se aproxima ao Sistema Solar. A parte positiva do estudo de Huggins foi que introduciu o estudo das velocidades radiais estelares. Dentro duns 64\u00a0000 anos Sirio acadar\u00e1 a distancia m\u00ednima ao Sistema Solar, uns 7,86 anos-luz, momento no que a s\u00faa magnitude aparente tam\u00e9n ser\u00e1 maior, chegando at\u00e9 \u22121,68. Despois dese momento, Sirio comezar\u00e1 a afastarse do Sol.\nSirio pos\u00fae un movemento propio relativamente grande de 1,3\u00a0arcsec por ano, dos cales m\u00e1is ou menos 1,2\u00a0arcsec son en sentido sur e 0,55\u00a0arcsec en sentido occidental.\nSuperc\u00famulo estelar de Sirio.\nEjnar Hertzsprung, no ano 1909, reparou en que Sirio poder\u00eda formar parte da corrente da Osa Maior, base\u00e1ndose no movemento propio de Sirio. Este grupo estelar da Osa Maior \u00e9 un conxunto de 220 estrelas que comparten o seu movemento a trav\u00e9s da galaxia e que nun principio xurdiron nun c\u00famulo aberto que desde ent\u00f3n foi perdendo a s\u00faa forza gravitacional. Por\u00e9n, estudos realizados en 2003 e 2005 cuestionan dita pertenza de Sirio \u00e1 corrente, porque o Grupo da Osa Maior ten unha idade estimada de 500\u00b1100\u00a0mill\u00f3ns de anos, mentres que Sirio, cunha metalicidade parecida \u00e1 do Sol, s\u00f3 ten a metade de tempo, \u00e9 dicir, que \u00e9 demasiado nova para pertencer ao grupo. En lugar diso, Sirio poder\u00eda pertencer a un proposto superc\u00famulo estelar de Sirio, no que estar\u00edan inclu\u00eddas outras estrelas dispersas, entre as que est\u00e1n Beta Aurigae, Alpha Coronae Borealis, Beta Crateris, Beta Eridani e Beta Serpentis. Este c\u00famulo ser\u00eda un dos tres localizados a menos de 150\u00a0pc (500\u00a0anos-luz) do Sol, xunto ao c\u00famulo das H\u00edades e ao c\u00famulo das Pl\u00e9iades, cada un deles formados por centos de estrelas. Unha interpretaci\u00f3n alternativa \u00e9 que a corrente das H\u00edades e a de Sirio non se comp\u00f3n, respectivamente, de estrelas da mesma orixe, sen\u00f3n de estrelas sen afinidade entre elas \u00e1s que as irregularidades do campo gravitacional da V\u00eda L\u00e1ctea lles imprimiu un patr\u00f3n com\u00fan de movemento. Polo tanto, non se deber\u00eda falar de superc\u00famulo, sen\u00f3n m\u00e1is ben dunha \u00abcorrente din\u00e1mica\u00bb.\nNa cultura popular.\nAs referencias a Sirio en historias de ciencia ficci\u00f3n, as\u00ed como na cultura popular, son bastante correntes, incluso serviu como tema po\u00e9tico.\nNo eido audiovisual, a empresa de cadeas de radio por sat\u00e9lite norteamericana Satellite CD Radio cambiou o seu nome a Sirius Satellite Radio en novembro de 1999, pola raz\u00f3n de chamarse como \u00aba estrela m\u00e1is brillante do ceo nocturno\u00bb. Anteriormente, na serie de televisi\u00f3n \"V\", os extraterrestres que chegan \u00e1 Tierra partiron dun suposto planeta arredor de Sirio.\nNa m\u00fasica, ao compositor alem\u00e1n Karlheinz Stockhausen atrib\u00faeselle ter afirmado en diferentes ocasi\u00f3ns que chegou dun planeta situado no sistema Sirio. Por outro lado, cabe destacar o breve tema instrumental \u00abSirius\u00bb do \u00e1lbum \"Eye in the Sky\" do grupo de proxecci\u00f3n internacional The Alan Parsons Project. Dita canci\u00f3n, foi popularizada en parte polo seu uso en acontecementos deportivos, especialmente na NBA e m\u00e1is exactamente polos Chicago Bulls na \u00e9poca de Michael Jordan. Outros \u00e1lbums que se poden citar son \"Lemuria Sirius B\" da banda sueca Therion, ou o \u00e1lbum conceptual \"From Mars to Sirius\" dos franceses Gojira.\nO astr\u00f3nomo Noah Brosch realizou conxecturas acerca do nome do personaxe Sirius Black da serie de novelas \"Harry Potter\" de J. K. Rowling, xa que segundo el a autora poder\u00eda terse inspirado en Sirio\u00a0B (\"Sirius\"\u00a0B en ingl\u00e9s), e recalca a s\u00faa relaci\u00f3n cos cans, pois \u00e9 un personaxe que pode transformarse en can. Anteriormente, en 1752, Voltaire escribiu un conto filos\u00f3fico sobre un ser vido de Sirio, \"Micromegas\", que poder\u00eda ser un precursor do x\u00e9nero de ciencia ficci\u00f3n.\nEn canto a instituci\u00f3ns e os seus s\u00edmbolos, na bandeira do Brasil at\u00f3pase presente Sirio, sendo unha das vinte e sete estrelas debuxadas nela, onde representa ao estado brasileiro de Mato Grosso, ao oeste do pa\u00eds e un dos m\u00e1is grandes. Particularmente, na bandeira \u00e9 unha das estrelas dispostas no lado esquerdo do c\u00edrculo central. Sirio aparece no escudo de armas da Universidade de Macquarie (Sidney) e \u00e9 ademais o nome da s\u00faa publicaci\u00f3n estudantil.\nEn teosof\u00eda, crese que as \"Sete estrelas das Pl\u00e9iades\" transmiten a enerx\u00eda espiritual dos sete raios do \"logos gal\u00e1ctico\" \u00e1s \"sete estrelas da Osa Maior\", para logo pasar a Sirio. Desde al\u00ed env\u00edanse a trav\u00e9s do Sol ao deus da Terra, Sanat Kumara, e finalmente mediante os sete Mestres dos sete raios \u00e1 raza humana.\nNo \u00e1mbito naval militar, Sirio est\u00e1 bastante presente. Sete barcos da Mari\u00f1a Real Brit\u00e1nica bautiz\u00e1ronse HMS\u00a0\"Sirius\" desde o s\u00e9culo XVIII. O primeiro deles, fretado orixinalmente en 1786, era o buque insignia da Primeira Frota que navegou cara a Australia en 1788. A Mari\u00f1a Real Australiana nomeou despois a un nav\u00edo seu HMAS\u00a0\"Sirius\" (O\u00a0226) na honra do antigo buque insignia brit\u00e1nico. Entre os barcos estadounidenses existe un USNS\u00a0\"Sirius\" (T-AFS-8). En navegaci\u00f3n civil, o transatl\u00e1ntico italiano \"Sirio\", dedicado ao transporte de emigrantes europeos cara a Suram\u00e9rica, naufragou fronte \u00e1s costas de cabo de Palos en Cartaxena en 1906, grave incidente no que morreron m\u00e1is de duascentas persoas. En aeron\u00e1utica, en Estados Unidos constru\u00eduse un avi\u00f3n relacionado con Sirio, o Lockheed Model 8 Sirius, o primeiro dos cales foi pilotado por Charles Lindbergh, afamado aviador que foi o primeiro en cruzar o oc\u00e9ano Atl\u00e1ntico sen escalas en solitario. Continuando no mundo dos transportes, a compa\u00f1\u00eda Mitsubishi Motors dese\u00f1ou o motor Mitsubishi Sirius en 1980."}
{"id": "187816", "revid": "85894", "url": "https://gl.wikipedia.org/wiki?curid=187816", "title": "Cures, Cures, Boiro", "text": "Cures \u00e9 un lugar da parroquia de Cures no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 88 habitantes (41 homes e 47 mulleres)."}
{"id": "187819", "revid": "1888", "url": "https://gl.wikipedia.org/wiki?curid=187819", "title": "Presqueira", "text": ""}
{"id": "187820", "revid": "56817", "url": "https://gl.wikipedia.org/wiki?curid=187820", "title": "Jos\u00e9 Raposeiras Correa", "text": "Jos\u00e9 Raposeiras Correa, nado en San Miguel de Presqueiras (Forcarei) en 1953, \u00e9 un profesor e escritor galego.\nTraxectoria.\nDoutor en Psicolox\u00eda da Comunicaci\u00f3n pola Universidade de Vigo, \u00e9 catedr\u00e1tico de Orientaci\u00f3n Educativa de Ensino Secundario. Foi Presidente da Asociaci\u00f3n Amigos de Terra de Montes e Vicepresidente da Coral Polif\u00f3nica de Pontevedra."}
{"id": "187821", "revid": "27249", "url": "https://gl.wikipedia.org/wiki?curid=187821", "title": "Ciclo CNO", "text": ""}
{"id": "187823", "revid": "89787", "url": "https://gl.wikipedia.org/wiki?curid=187823", "title": "Sociedad Deportiva de Remo Astillero", "text": "A Sociedad Deportiva de Remo Astillero \u00e9 un club de remo da localidade de El Astillero, Cantabria (Espa\u00f1a) fundado por Jos\u00e9 del Castillo en 1966 e que ten acadado importantes \u00e9xitos ao longo da s\u00faa historia. Dende a s\u00faa fundaci\u00f3n ten disputado regatas en t\u00f3dalas categor\u00edas e modalidades de banco fixo (trai\u00f1eiras, trai\u00f1eiri\u00f1as e bateis) e mesmo de banco m\u00f3bil no Estado espa\u00f1ol e en Europa. O seu palmar\u00e9s \u00e9 moi extenso e c\u00f3mpre salientar a consecuci\u00f3n de d\u00faas Bandeiras da Concha en Donostia (Pa\u00eds Vasco), 8 Campionatos de Espa\u00f1a de Trai\u00f1eras e diversas regatas de grande importancia como a Bandeira de Santander. Actualmente compite na Liga San Miguel, a m\u00e1xima competici\u00f3n de clubs de remo do mar Cant\u00e1brico.\nO 1 de maio do 2011, Astillero volveu converterse en campi\u00f3n de Espa\u00f1a de bateis na proba disputada en Ferrol (Galiza).\nHistoria.\nO 29 de xu\u00f1o de 1966 aparec\u00eda en \"El Diario Monta\u00f1\u00e9s\" unha entrevista co presidente da Federaci\u00f3n C\u00e1ntabra de Remo Ram\u00f3n D\u00edez Velasco, asinada por Enrique Alonso e Ort\u00edz Tercilla, que entroutras cosas, apuntaba:\nEsta \u00e9 a primeira referencia escrita sobre a constituci\u00f3n da S.D. de Remo Astillero.\nDende o club resumen a s\u00faa historia e idiosincrasia coa seguinte frase:\nNo ano 2003 proclamouse campi\u00f3n da Liga San Miguel na s\u00faa primeira edici\u00f3n, repetindo t\u00edtulo no 2005 con pol\u00e9mica engadida. Na tempada 2009 Astillero regresou \u00e1 Liga ACT logo de ga\u00f1ar a Liga ARC e lograr o ascenso nos Play-Offs ante Donibane e Samertolameu.\nPol\u00e9mica arredor da SDR Astillero.\nDurante a tempada 2005 Astillero recuperou a hexemon\u00eda e conquistou o trofeo da Corona ACT que se acababa de instaurar. Mais o seu dominio na auga viuse ensombrecido por unha serie de sucesos extradeportivos.\nTrala disputa da edici\u00f3n do 2005 da Bandeira Telef\u00f3nica en augas de Hondarribia, o equipo de Astillero foi retido pola Ertzaintza. A negativa dalg\u00fans dos remeiros a responder ata que chegase o avogado do club levou ao Goberno Vasco a prohibir \u00e1 trai\u00f1eira c\u00e1ntabra remar en augas vascas. A prohibici\u00f3n foi duramente criticada polo Presidente de Cantabria, veci\u00f1o de Astillero, quen chegou a acusar ao Goberno Vasco de \"organizaci\u00f3n terceiromundista, ou o que \u00e9 peor, ditatorial\" e aos vascos de \"crerse os inventores do remo e ao perder a bandeira da Concha actuar como se lles arrebataran a \u00e1rbore de Gernika\" (isto \u00faltimo trala sanci\u00f3n a Pedre\u00f1a na Concha dese mesmo ano).\nA xustiza deixou a prohibici\u00f3n en suspenso en setembro do 2006 con motivo da disputa da Bandeira da Concha. En xaneiro do 2008, o Tribunal Superior de Xustiza do Pa\u00eds Vasco deu a raz\u00f3n ao club de Astillero, pero para ent\u00f3n a ACT xa decidira expulsar \u00f3 club da asociaci\u00f3n (xu\u00f1o de 2006).\nO motivo oficial foi o atraso dos c\u00e1ntabros \u00e1 hora de presentar a documentaci\u00f3n exixida (estes \u00e1 s\u00faa vez neg\u00e1ranse a facelo por considerarla abusiva). O motivo de fondo era a desconfianza creada no resto de clubs polo uso masivo de substancias prohibidas baixo a f\u00f3rmula de \"Autorizaci\u00f3n para uso terap\u00e9utico\" (AUT) e polas \"constantes negativas e trabas presentadas de xeito continuado dende a SDR Astillero para que os seus remeiros colaborasen no esclarecemento dos feitos\".\nComo represalia pola sanci\u00f3n, Astillero secuestrou o trofeo de campi\u00f3n que deber\u00eda ter devolto ao comezo da temporada 2006, sendo por iso levado aos tribunais. Por estes motivos, o campi\u00f3n do 2005 non puido defender o seu t\u00edtulo no 2006 (onde o substitu\u00edu Laredo) nin participar en ningunha das bandeiras organizadas pola ACT. No 2008 reincorporouse \u00e1 competici\u00f3n, debendo comezar dende as categor\u00edas inferiores (Liga ARC) e non regresando \u00e1 Liga ACT ata o 2010.\nNo 2009 o Tribunal Superior de Xustiza do Pa\u00eds Vasco sentenciou que o Goberno Vasco non ten competencias antidopaxe, no 2008 xa foran absoltos os remeiros de Astillero, a\u00ednda que non se pronunciou nese aspecto, co que se sup\u00f3n que non ocorrer\u00e1n m\u00e1is casos destes.\nPalmar\u00e9s.\nCampionatos estatais\nCampionatos rexionais\nBandeiras"}
{"id": "187825", "revid": "138376", "url": "https://gl.wikipedia.org/wiki?curid=187825", "title": "As b\u00f3las m\u00e1xicas", "text": " \u00e9 unha serie anime xaponesa producida por Toei Animation. \u00c9 unha adaptaci\u00f3n dos primeiros 194 cap\u00edtulos do manga Dragon Ball creado por Akira Toriyama, que foron publicados en \"Weekly Sh\u014dnen Jump\" dende 1984 at\u00e9 1988. O anime componse de 153 episodios que foron orixinalmente emitidos a trav\u00e9s de Fuji TV entre o 26 de febreiro de 1986 e o 19 de abril de 1989. A serie emitiuse en galego na d\u00e9cada de 1990 a trav\u00e9s da TVG no programa \"Xabar\u00edn Club\".\n\"As b\u00f3las m\u00e1xicas\" conta as aventuras do protagonista Son Goku, un forte e inocente rapaz que, despois de encontrarse con Bulma, proponse reunir as sete b\u00f3las do Drag\u00f3n que conceden desexos. Despois de converterse en alumno do experto en artes marciais Mestre Mutenroi, el e o seu compa\u00f1eiro e amigo Kril\u00edn compiten nun torneo que atrae \u00f3s meirandes loitadores do mundo. Despois emprende unha viaxe s\u00f3 e acaba enfront\u00e1ndose e destru\u00edndo o Ex\u00e9rcito de Red por si mesmo. Cando Kril\u00edn \u00e9 asasinado despois doutro torneo, Son Goku busca vingarse do seu asasino, Piccoro Daima\u014d. Tres anos despois, Son Goku, agora un mozo adulto, debe loitar contra o fillo de Piccoro Daimao, Piccoro. Os restantes 325 cap\u00edtulos do manga foron adaptados na serie anime \"Dragon Ball Z\".\nSinopse.\nEste anime conta a infancia e a adolescencia de Son Goku, un neno con gran habilidade para as Artes marciais, que ten un misterioso rabo de mono. Despois do seu encontro con Bulma, parten xuntos na busca das B\u00f3las do Drag\u00f3n, que te\u00f1en a facultade de conceder calquera desexo se se conseguen reunir as sete.\nTemas musicais.\n\"Dragon Ball\" s\u00f3 conta cun tema de abertura e m\u00e1is cun de pechamento. O tema principal \u00e9 a canci\u00f3n \"Makafushigi Adventure!\", en galego \"Mistoriosa aventura!\", interpretada por Hiroki Takahashi na s\u00faa versi\u00f3n orixinal e por Gonzalo Fa\u00edlde e m\u00e1is Beatriz Garc\u00eda na versi\u00f3n galega. O tema de pechamento do anime \u00e9 a melod\u00eda \"Romantic Ageru Yo\", \"Heiche dar romance\" que na orixinal xaponesa interpr\u00e9taa a cantante Ushio Hashimoto e a versi\u00f3n en galego faina Maika Aguado.\nAbertura.\n&lt;poem&gt;\n&lt;/poem&gt;\nPeche.\n&lt;poem&gt;\n&lt;/poem&gt;"}
{"id": "187826", "revid": "6939", "url": "https://gl.wikipedia.org/wiki?curid=187826", "title": "Pais da Igrexa", "text": ""}
{"id": "187828", "revid": "51040", "url": "https://gl.wikipedia.org/wiki?curid=187828", "title": "Mahou", "text": "Mahou \u00e9 unha compa\u00f1\u00eda cervexeira espa\u00f1ola fundada en Madrid en 1890 como \"Hijos de Casimiro Mahou, fabrica de hielo y cerveza\", que trala compra de San Miguel a finais do ano 2000, transformouse no Grupo Mahou-San Miguel, a meirande compa\u00f1\u00eda cervexeira espa\u00f1ola.\nHistoria.\nA s\u00faa primeira f\u00e1brica constru\u00eduse na r\u00faa Amaniel de Madrid. Por\u00e9n, o aumento na demanda conduciu \u00e1 construci\u00f3n dunha nova f\u00e1brica no Paseo Imperial de Madrid, cuxa primeira cocci\u00f3n se realizou en 1962. Nesta d\u00e9cada, Mahou converteuse na primeira empresa espa\u00f1ola en introducir barr\u00eds de aluminio, substitu\u00edndo aos tradicionais de madeira.\nEn 1969 lanzou a s\u00faa cervexa m\u00e1is emblem\u00e1tica: \"Mahou Cinco Estrellas\". Para o ano 1993, a empresa envasou a primeira cervexa na s\u00faa nova f\u00e1brica de Alovera, Guadalaxara, que conta cunha superficie de 430.000 m2.\nNo ano 2000, coa uni\u00f3n de Mahou e Cervexa San Miguel, creouse o primeiro grupo cervexeiro de capital espa\u00f1ol.\nCervexas.\nActualmente, as cervexas comercializadas por Mahou son:\nO grupo Mahou fabrica ademais para diversas marcas brancas e marcas propias como por exemplo para a marca Hipercor, distribu\u00edda nos hipermercados Hipercor do Grupo El Corte Ingl\u00e9s.\nEnvases.\nTradicionalmente a cervexa Mahou distribu\u00eduse en envases de vidro. Actualmente \u00e9 distribu\u00edda tam\u00e9n en envases met\u00e1licos de aluminio (latas). Os dous volumes m\u00e1is frecuentes son os 20cl das botellas pequenas de vidro, tam\u00e9n chamados botell\u00edns ou quintos, os 33 cl dos envases medianos de vidro e das latas e a botella de 100cl, \u00e9 dicir dun litro, co\u00f1ecida comunmente como litrona.\nOs envases de vidro te\u00f1en un peche met\u00e1lico de tipo tap\u00f3n corona, que exixen un abridor para ser abertas. As latas met\u00e1licas te\u00f1en todas na actualidade un abridor con argola fixa."}
{"id": "187829", "revid": "98629", "url": "https://gl.wikipedia.org/wiki?curid=187829", "title": "Dragon Ball GT", "text": " \n \u00e9 un anime creado polo estudio de animaci\u00f3n xapon\u00e9s, Toei Animation como continuaci\u00f3n oficial da franqu\u00eda \"Dragon Ball\", iniciada orixinalmente por Akira Toriyama. \u00c9 unha serie derivada de Dragon Ball Z.\nSinopse.\nA historia parte do final acontecido en Dragon Ball Z, unha d\u00e9cada despois da vitoria dos guerreiros Z sobre Majin Boo. As\u00ed, \"Dragon Ball GT\" in\u00edciase cando Pilaf logra atopar as B\u00f3las do Drag\u00f3n de estrela negra e o Shenron vermello converte accidentalmente a Son Goku en neno. Pouco despois, as b\u00f3las m\u00e1xicas espar\u00e9xense polo universo enteiro e deben ser recollidas nun prazo menor a un ano ou a Terra ser\u00e1 destru\u00edda."}
{"id": "187830", "revid": "22570", "url": "https://gl.wikipedia.org/wiki?curid=187830", "title": "Primeira Liga 1935/36", "text": "A tempada 1935\u201336 da Primeira Liga foi a segunda edici\u00f3n da m\u00e1xima competici\u00f3n ligueira de f\u00fatbol en Portugal. O defensor do t\u00edtulo era o Porto, pero o campi\u00f3n foi o Benfica, por primeira vez na s\u00faa historia."}
{"id": "187831", "revid": "85894", "url": "https://gl.wikipedia.org/wiki?curid=187831", "title": "J\u00fcrgen Vogel", "text": "J\u00fcrgen Peter Vogel, nado o 29 de abril de 1968 en Hamburgo, \u00e9 un actor, guionista, produtor de cine e cantante alem\u00e1n. Valorado principalmente polo seu traballo en diversos filmes dende o ano 1985, converteuse nun dos actores m\u00e1is famosos e vers\u00e1tiles do seu pa\u00eds. No \u00e1mbito internacional, \u00e9 co\u00f1ecido especialmente pola s\u00faa participaci\u00f3n no filme de 2008 \"Die Welle\"."}
{"id": "187836", "revid": "85894", "url": "https://gl.wikipedia.org/wiki?curid=187836", "title": "Cristina do Rego", "text": "Cristina do Rego, nada o 26 de abril de 1986 en Anchieta, \u00e9 unha actriz alem\u00e1-brasileira. \u00c9 co\u00f1ecida principalmente pola s\u00faa participaci\u00f3n no filme do 2008 \"Die Welle\" no que interpreta a \"Lisa\"."}
{"id": "187837", "revid": "89787", "url": "https://gl.wikipedia.org/wiki?curid=187837", "title": "Thomas Sarbacher", "text": "Thomas Sarbacher, nado o 25 de xaneiro de 1961 en Hamburgo, \u00e9 un actor alem\u00e1n."}
{"id": "187838", "revid": "1505", "url": "https://gl.wikipedia.org/wiki?curid=187838", "title": "Guiso", "text": "Un guiso ou guisado \u00e9 unha cocci\u00f3n nun medio semigraxo dun alimento na que, a diferenza do estufado, perm\u00edtese o refluxo dos vapores durante o proceso de elaboraci\u00f3n culinaria.\nO guiso \u00e9 unha preparaci\u00f3n que pode ter unha gran variedade de ingredientes (carnes diversas, peixes, moluscos...) e, por regra xeral, adoitan empregarse os alimentos dispo\u00f1\u00edbeis na zona en cada estaci\u00f3n, ou os que son do gusto do coci\u00f1eiro que o prepara.\nHistoria.\nUn dos primeiros libros da coci\u00f1a espa\u00f1ola tit\u00falase \"El libro de los guisados\", publicado en 1477 polo coci\u00f1eiro da Corte Ruperto de Nola. Este libro procede dunha versi\u00f3n m\u00e1is antiga titulada en catal\u00e1n \"Libre del Coch\", e nel det\u00e1llanse numerosas preparaci\u00f3ns culinarias da \u00e9poca, sendo unha fonte hist\u00f3rica de gran valor acerca de como se coci\u00f1aba no s\u00e9culo XV na rexi\u00f3n mediterr\u00e1nea.\nA palabra empreg\u00e1base no castel\u00e1n de comezos do s\u00e9culo XVIII como tipo de cocci\u00f3n e aparece no \"Diccionario de autoridades\" (publicado entre os anos 1726 e 1739):\"La vianda compuesta y aderezada con caldo, especias y otras cosas, a diferencia del asado o el frito\". O mesmo dicionario d\u00e1 ao termo o seu uso como met\u00e1fora de compo\u00f1er e ordenar unha cousa.\nCaracter\u00edsticas.\nPor regra xeral \"guiso\" ou \"guisado\" \u00e9 o nome xen\u00e9rico dado a un tipo de preparaci\u00f3ns culinarias nas que se cocen alimentos nunha salsa despois de refogados. P\u00f3dese recorrer a calquera tipo ou mestura de ingredientes, dado que o termo \"guiso\" non cont\u00e9n ningunha indicaci\u00f3n ao respecto nin sup\u00f3n ningunha limitaci\u00f3n.\nExisten exemplos de guisados en todas as coci\u00f1as como poden ser, entre os m\u00e1is co\u00f1ecidos, o \"osobucco\" italiano ou o \"gulash\" h\u00fangaro.\nIngredientes.\nP\u00f3dense empregar carnes diversas como poden ser porco, vac\u00fan, polo etc., peixes diversos (bacallau, angu\u00eda, xoubas etc.) ou moluscos (luras, polbo etc.). En xeral, os produtos c\u00e1rnicos adoitan preparase previamente mediante fritura ou adobado. Estes alimentos acomp\u00e1\u00f1ase de vexetais diversos (patacas, tomates, pementos, cebolas etc.) e de diferentes especias (pemento mo\u00eddo, pementa etc.)."}
{"id": "187839", "revid": "1822", "url": "https://gl.wikipedia.org/wiki?curid=187839", "title": "Estufado (arte)", "text": "O estufado \u00e9 unha t\u00e9cnica da imaxinar\u00eda en madeira policromada que ten as s\u00faas orixes na arte g\u00f3tica.\nHistoria e caracter\u00edsticas.\nFoi adoptado pola arte barroca espa\u00f1ola e por esta v\u00eda traspasouse \u00e1 arte colonial americana. A escultura barroca utilizou amplamente esta t\u00e9cnica, moi com\u00fan para marcar as pregas das vestiduras das imaxes.\nA medida que se desenvolv\u00eda a imaxinar\u00eda espa\u00f1ola do S\u00e9culo de Ouro espa\u00f1ol, \u00edase abandonando dunha maneira progresiva o procedemento do estufado sobre ouro, posto que se obti\u00f1an valores e tons m\u00e1is naturais ao aplicar directamente o \u00f3leo \u00e1s cores das teas.\nA orixe do nome crese que est\u00e1 na palabra italiana \"stoffa\", cuxo significado \u00e9 'tea rica'. O material principal \u00e9 o pan de ouro (tam\u00e9n pan de prata ou de cobre), unhas l\u00e1minas que imprimen esta tonalidade sobre as superficies nas que se desexa aplicar. Logo, con diferentes pigmentos c\u00f3brense estas l\u00e1minas e finalmente, mediante o raspado destas \u00faltimas capas, fanse debuxos, de tal maneira que quede descuberto o ouro subxacente."}
