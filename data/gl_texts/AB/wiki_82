{"id": "193596", "revid": "98629", "url": "https://gl.wikipedia.org/wiki?curid=193596", "title": "Dornier Do 217", "text": "O Dornier Do 217 foi un bombardeiro alem\u00e1n usado pola \"Luftwaffe\" durante a segunda guerra mundial. Foi desenvolvido como unha versi\u00f3n m\u00e1is potemte do Dornier Do 17, e co\u00f1eceuse como \"Fliegender Bleistift\" (lapis voante). Dese\u00f1ado en 1937 e 1938 como bombardeiro pesado, o seu dese\u00f1o foi refinado durante 1939 e a produci\u00f3n comezou a finais de 1940. Entrou en servizo a principios de 1941 a a comezos de 1942 estivo xa dispo\u00f1ible nun n\u00famero significativo. O Dornier Do 217 ti\u00f1a unha maior capacidade de bombas e alcance que o Do 17. Nas s\u00faas \u00faltimas variantes explor\u00e1ronse as s\u00faas capacidades de bombardeo en picado e ataque mar\u00edtimo usando bombas planeadoras, cun considerable \u00e9xito nese \u00faltimo papel. As primeiras variantes do Do 217 foron m\u00e1is potentes que o Heinkel He 111 e o Junkers Ju 88, tendo unha maior velocidade, alcance e capacidade de bombas. Debido a isto foi designado como bombardeiro pesado en vez de medio. O Do 217 serviu en todas as frontes e en todo tipo de roles. Nas frontes oriental e occidental operou como bombardeiro estrat\u00e9xico, torpedeiro e avi\u00f3n de reco\u00f1ecemento. Tam\u00e9n tivo funci\u00f3ns t\u00e1cticas, It also performed tactical functions, tanto atacando a terra como a barcos durante a Batalla do Atl\u00e1ntico e a Batalla de Normand\u00eda. O Do 217 tam\u00e9n foi modificado para actuar como caza nocturno, labor que fixo ata o \u00faltimo d\u00eda da guerra na campa\u00f1a pola defensa do Reich.\nO modelo tam\u00e9n atacou convois e barcos militares aliados no Mediterr\u00e1neo. Foi a\u00ed onde o Do 217 converteuse no primeiro avi\u00f3n da historia da aviaci\u00f3n militar en usar munici\u00f3n guiada precisa, ao lanzar unha bomba Fritz-X guiada por radio que levou ao afundimento do acoirazado italiano \"Roma\" en 1943. Despois do fin da guerra polo menos un Dornier Do 217 continuou en servizo coa Forza A\u00e9rea Su\u00edza ata 1946."}
{"id": "193597", "revid": "89787", "url": "https://gl.wikipedia.org/wiki?curid=193597", "title": "\u00c1cido este\u00e1rico", "text": "O \u00e1cido este\u00e1rico ou \u00e1cido octadecanoico \u00e9 un \u00e1cido graxo saturado de 18 carbonos . O seu nome procede do grego \"st\u00e9atos\", que significaba sebo. \u00c9 un s\u00f3lido de aspectro c\u00e9reo cun punto de fusi\u00f3n de 69,6\u00a0\u00b0C e coa f\u00f3rmula CH3(CH2)16CO2H. Os sales e \u00e9steres do \u00e1cido este\u00e1rico denom\u00ednanse estearatos. O \u00e1cido este\u00e1rico \u00e9 un dos \u00e1cidos graxos saturados m\u00e1is com\u00fans, xunto co \u00e1cido palm\u00edtico.\nProduci\u00f3n.\nAparece en moitas graxas animais e vexetais, pero \u00e9 m\u00e1is abundante nas animais (conte\u00f1en ata o 30% de \u00e1cido este\u00e1rico, por s\u00f3 menos do 5% as vexetais). Importantes excepci\u00f3ns son a manteiga de coco e a manteiga de karit\u00e9 (\"Vitellaria\") nas que o contido de \u00e1cido este\u00e1rico (formando parte de triglic\u00e9ridos) \u00e9 de 28\u201345%.\nO \u00e1cido este\u00e1rico obtense tratando graxas e aceites con auga a altas presi\u00f3ns e temperaturas (superiores a 200\u00a0\u00b0C), o que causa a hidr\u00f3lise dos triglic\u00e9ridos. Despois dest\u00edlase a mestura resultante. O \u00e1cido este\u00e1rico comercial \u00e9 a mi\u00fado unha mestura de \u00e1cido este\u00e1rico e \u00e1cido palm\u00edtico, a\u00ednda que se vende tam\u00e9n o \u00e1cido este\u00e1rico purificado.\nA bios\u00edntese do \u00e1cido este\u00e1rico real\u00edzase a partir de acetil-CoA.\nAplicaci\u00f3ns.\nEn xeral, aprov\u00e9itase o seu car\u00e1cter bifuncional, co grupo polar carboxilo de cabeza que pode unirse a cati\u00f3ns met\u00e1licos, e unha cadea hidrocarbonada hidr\u00f3foba que lle confire solubilidade en solventes org\u00e1nicos. Esta combinaci\u00f3n leva a usalo como surfactante e suavizante. O \u00e1cido este\u00e1rico sofre as reacci\u00f3ns t\u00edpicas dos \u00e1cidos carbox\u00edlicos saturados, como a reduci\u00f3n a estearil alcohol, e a esterificaci\u00f3n con varios posibles alcohois.\nXab\u00f3ns, deterxentes e cosm\u00e9ticos.\nO \u00e1cido este\u00e1rico util\u00edzase principalmente para a prodci\u00f3n de ddeterxentes, xab\u00f3ns e cosm\u00e9ticos como champ\u00fa e crema de barbear. Os xab\u00f3ns non se fan directamente do \u00e1cido este\u00e1rico, sen\u00f3n indirectamente utilizando triglic\u00e9ridos que o conte\u00f1en, que son saponificados. Os \u00e9steres do \u00e1cido este\u00e1rico e o etilenglicol, glicol estearato e glicol diestearato, util\u00edzanse parsa producir un efecto irisado nos champ\u00fas, xab\u00f3ns, e outros produtos cosm\u00e9ticos. Eng\u00e1dense ao produto fundidos e d\u00e9ixanse cristalizar en condici\u00f3ns controladas. Os deterxentes obt\u00e9\u00f1ense a partir de amidas e derivados alquilamonio cuaternarios do \u00e1cido este\u00e1rico.\nLubricantes, antiadherentes e outros usos.\nIgual que a textura suave dos seus sales de sodio se aproveita para fabricar xab\u00f3n, outros sales do \u00e1cido este\u00e1rico son \u00fatiles polas s\u00faas propiedades lubricantes. O estearato de litio \u00e9 un importante compo\u00f1ente da graxa lubricante. Os estearatos de cinc, calcio, cadmio, e chumbo util\u00edzanse na fabricaci\u00f3n de PVC. O \u00e1cido este\u00e1rico util\u00edzase xunto con aceite de castor para preparar suavizantes para aprestos t\u00e9xtiles. Qu\u00e9ntanse e mest\u00faranse con potasa c\u00e1ustica ou sosa c\u00e1ustica. Outros sales util\u00edzanse como axentes antiadherentes, por exemplo, na produci\u00f3n de pneum\u00e1ticos de autom\u00f3biles.\nComo \u00e9 barato e quimicamente inocuo, o \u00e1cido este\u00e1rico ten moitas outras aplicaci\u00f3ns. Cando se fan moldes de xeso. Nese uso, dis\u00f3lvense en auga pos de \u00e1cido este\u00e1rico e a soluci\u00f3n cep\u00edllase sobre a superficie que vai ser separada despois do moldeado. Este reacciona co calcio do xeso formando unha fina capa de estearato de calcio, que funciona como un axente antiadherente. Cando reacciona co cinc forma estearato de cinc que se usa como lubricante nas cartas da baralla, para suavizar a fricci\u00f3n entre elas (\u00fasano moito os prestidixitadores). Na fabricaci\u00f3n de comprimidos farmac\u00e9uticos util\u00edzase como lubricante para impedir que o comprimido se pegue ao molde.\nOs \u00e1cidos graxos son os compo\u00f1entes t\u00edpicos das candeas (hoxe a maior\u00eda son de parafina).\nO \u00e1cido este\u00e1rico util\u00edzase xunto con azucre ou xarope de millo como un endurecedor dos caramelos.\nUtil\u00edzase tam\u00e9n na produci\u00f3n de suplementos dietarios.\nEn pirotecnia o \u00e1cido este\u00e1rico util\u00edzase a mi\u00fado para cubrir compo\u00f1entes met\u00e1licos como como aluminio e ferro. Isto impide a oxidaci\u00f3n e permite que a mestura sexa almacenada durante longos per\u00edodos de tempo.\nO \u00e1cido este\u00e1rico \u00e9 un lubricante moi usado na fabricaci\u00f3n de produtos feitos con pos cer\u00e1micos. Tam\u00e9n se usa como un antiadherente aos moldes na produci\u00f3n de escuma de l\u00e1tex, utilizada para facer m\u00e1scaras e caracter\u00edzaci\u00f3ns no cine.\nMetabolismo.\nUn estudo realizado con marcaxe isot\u00f3pica en humanos conclu\u00edu que a fracci\u00f3n do \u00e1cido este\u00e1rico da dieta desaturada oxidativamente a \u00e1cido oleico era 2,4 veces maior ca a fracci\u00f3n de \u00e1cido palm\u00edtico convertida do mesmo modo a \u00e1cido palmitoleico.\nAdemais, \u00e9 menos probable que o \u00e1cido este\u00e1rico se incorpore a \u00e9steres do colesterol.\nEn estudos cl\u00ednicos e epidemiol\u00f3xicos o \u00e1cido este\u00e1rico foi asociado coa diminuci\u00f3n do colesterol LDL en comparaci\u00f3n con outros \u00e1cidos graxos saturados.\nEstes resultados poden indicar que o \u00e1cido este\u00e1rico \u00e9 m\u00e1is san ca outros \u00e1cidos graxos saturados."}
{"id": "193598", "revid": "98629", "url": "https://gl.wikipedia.org/wiki?curid=193598", "title": "Red Cliff", "text": "Red Cliff (en ) \u00e9 un filme \u00e9pico chin\u00e9s dirixido por John Woo que se estreou en d\u00faas partes no 2008 e no 2009. Bas\u00e9ase na Batalla dos Cant\u00eds Vermellos (-208 e -209) e os eventos do fin da Dinast\u00eda Han e inmediatamente anterior \u00f3 per\u00edodo dos Tres Reinos na China antiga. Est\u00e1 protagonizado por Tony Leung, Takeshi Kaneshiro, Zhang Fengyi, Chang Chen, Hu Jun, Lin Chi-ling e Zhao Wei. Foi o primeiro gran filme de Woo dende \"Paycheck\" (2003) e foi o seguinte en lingua chinesa dende \"Hard Boiled\" (1992), que tam\u00e9n protagonizou Leung.\nNa China e en Asia, \"Red Cliff\" foi estreado en d\u00faas partes, que fan m\u00e1is de 4 horas de duraci\u00f3n (288 minutos). A primeira parte (146 minutos) estreouse en Pequ\u00edn o 2 de xullo de 2008 e a segunda (142 minutos) foi estreada na China o 7 de xaneiro de 2009. F\u00f3ra de Asia, unha \u00fanica versi\u00f3n de 148 minutos foi estreada no 2009. Por\u00e9n, a versi\u00f3n en d\u00faas partes lanzouse en DVD e Blu-ray no Reino Unido o 5 de outubro de 2009, e nos Estados Unidos e no Canad\u00e1 o 23 de marzo de 2010.\nCun orzamento estimado en US$80 million, \"Red Cliff\" \u00e9 o m\u00e1is caro filme asi\u00e1tico da historia. A primeira parte recadou US$124 mill\u00f3ns en Asia e superou o r\u00e9cord anterior de \"Titanic\" na China.\nSinopse.\nNa China, cara o final da Dinast\u00eda Han (208 d.C.) Cao Cao, o tem\u00edbel Primeiro Ministro (e gobernante de facto) convence \u00f3 Emperador Xian de Han de que declare a guerra \u00f3s reinos de Xu, \u00f3 oeste e \u00f3 leste, e o reino de Wu, \u00f3 sur. O seu obxectivo, segundo din, \u00e1 a de unificar China polo ben do pa\u00eds, pero, en realidade, os seus motivos son bastante m\u00e1is ego\u00edstas. Tras convencer \u00f3 Emperador, Cao Cao leva \u00f3 seu ex\u00e9rcito de case un mill\u00f3n de soldados \u00e1 guerra. O seu primeiro obxectivo \u00e9 o Reino de Xu, de recente creaci\u00f3n, gobernado polo benevolente l\u00edder Liu Bei. \u00d3 chegar \u00f3 Reino de Xu, as forzas de Cao Cao, superiores num\u00e9ricamente, derrotan doadamente \u00f3 ex\u00e9rcito de Liu Bei. Os cidad\u00e1ns de Xu foxen baixo a protecci\u00f3n das tropas de Liu Bei e dos seus dous xenerais de maior rango (e irm\u00e1ns de sangue): Guan Yu e Zhang Fei, que quedan atr\u00e1s a risco das s\u00faas propias vidas para salvar \u00f3s campesi\u00f1os que tentan escapar."}
{"id": "193599", "revid": "1505", "url": "https://gl.wikipedia.org/wiki?curid=193599", "title": "Manuel Garc\u00eda Montero", "text": "Manuel Garc\u00eda Montero, nado en Cenlle o 23 de maio de 1937, \u00e9 un mestre e pol\u00edtico galego do PPdeG.\nTraxectoria.\nMestre, foi director do Colexio de Cenlle. Foi nomeado alcalde de Cenlle en 1969. Nas primeiras elecci\u00f3ns democr\u00e1ticas encabezou a candidatura da UCD \u00e1 alcald\u00eda de Cenlle e foi elixido alcalde. Continuou como alcalde nas sucesivas elecci\u00f3ns, primeiro por Coalici\u00f3n Galega, despois por Centristas de Galicia e finalmente polo PPdeG, sempre con maior\u00eda absoluta. En 2011 decidiu non volver presentarse \u00e1s elecci\u00f3ns. \u00c9 presidente do Consello Regulador da denominaci\u00f3n de Orixe O Ribeiro."}
{"id": "193601", "revid": "89787", "url": "https://gl.wikipedia.org/wiki?curid=193601", "title": "Gabriel Al\u00e9n", "text": "Gabriel Al\u00e9n Castro, nado en Ourense en 1977, \u00e9 un mestre e pol\u00edtico galego do PPdeG\nTraxectoria.\nMestre especialista en Educaci\u00f3n F\u00edsica pola Universidade de Vigo en 2000. Foi concelleiro de Cultura en Cenlle. Nas elecci\u00f3ns municipais de 2011 encabezou a candidatura do PPdeG \u00e1 alcald\u00eda de Cenlle e foi elixido alcalde .\nCompaxinou a s\u00faa actividade de mestre coa alcald\u00eda ata que en marzo de 2020 presentou a s\u00faa renuncia \u00e1 alcad\u00eda para ir nas listas do PP \u00e1s elecci\u00f3ns galegas de abril dese ano.\nLogo de ocupar o seu posto como deputado do Parlamento de Galicia por uns meses, en setembro de 2020 foi elixido como Delegado Territorial da Xunta de Galicia na provincia de Ourense."}
{"id": "193603", "revid": "29029", "url": "https://gl.wikipedia.org/wiki?curid=193603", "title": "Mart\u00edn de S\u00e9samo", "text": ""}
{"id": "193604", "revid": "98629", "url": "https://gl.wikipedia.org/wiki?curid=193604", "title": "Anik", "text": "Anik (irmanci\u00f1o, en inuktitut) \u00e9 unha familia de sat\u00e9lites de comunicaci\u00f3ns xeoestacionarios propiedade de Telesat Canada e que proporcionan servizos de televisi\u00f3n para Canad\u00e1.\nSat\u00e9lites.\nAnik A.\nAnik A foi a primeira serie de sat\u00e9lites de comunicaci\u00f3ns xeoestacionarios do mundo e proporcion\u00e1ronlle \u00e1 CBC a capacidade de chegar \u00f3 norte canadense por primeira vez. Cada un dos sat\u00e9lites levaba doce transpondedores en banda C e polo tanto ti\u00f1a capacidade para doce canais de televisi\u00f3n en color.\nAnik B.\nAnik B levaba tam\u00e9n 12 transpondedores en banda C, como os Anik A, pero levaba ademais seis transpondedores en banda Ku.\nFoi lanzado o 15 de decembro de 1978 e foi o sucesor dos Anik A e do sat\u00e9lite experimental de comunicaci\u00f3ns CTS, tam\u00e9n co\u00f1ecido como Hermes.\nA maior parte dos transpondedores estaban adicados a retransmisi\u00f3ns da CBC. O operador CNCP Telecommunications tam\u00e9n usou o Anik B como retransmisor para os seus servizos. O peri\u00f3dico Globe and Mail usou o Anik B para retransmitir copias de impresi\u00f3n a diferentes imprentas \u00f3 longo do Canad\u00e1.\nAnik C.\nOs sat\u00e9lites da serie Anik C ti\u00f1an tres veces m\u00e1is potencia que os da serie A. Levaban dezaseis transpondedores en banda Ku. Anik C-2 foi usado para distribu\u00edr as primeiras redes de televisi\u00f3n por pago do Canad\u00e1.\nAnik D.\nOs dous sat\u00e9lites Anik da serie D, con transpondedores en banda C, foron lanzados en 1982 e 1984. Estaban baseados no dese\u00f1o Hughes 376. Anik D1 levaba o paquete CANCOM para retransmitir sinais de televisi\u00f3n para o seu uso por compa\u00f1\u00edas de cable.\nAnik E.\nAnike E1 e E2 foron lanzados a principios da d\u00e9cada dos anos 1990 para substitu\u00edr os Anik D1 e D2. Xa non ti\u00f1an a forma cil\u00edndrica dos Anik da serie D.\nAnik E2 tivo problemas durante o despregue da s\u00faa antena de banda C, que foi despregada con \u00e9xito tras varias manobras.\nO xoves 20 de xaneiro de 1994, Anik E1 e E2 tiveron problemas debido \u00e1 actividade solar. E1 fallou primeiro, deixando sen televisi\u00f3n por sat\u00e9lite ao Canad\u00e1. Unhas horas m\u00e1is tarde, Telesat conseguiu recuperar o sat\u00e9lite. E2 fallou posteriormente debido a un problema co xiroscopio, que causou unha perda do apuntado do sinal do sat\u00e9lite. O problema exacto estivo na circuiter\u00eda relacionada co volante de inercia. E2 non puido ser recuperado durante cinco meses, co que E1 asumiu o seu servizo e os usuarios tiveron que mover as s\u00faas antenas para apuntar a este sat\u00e9lite. E2 foi recuperado finalmente mediante o uso de estaci\u00f3ns de terra especiais en cada extremo do pa\u00eds que controlaban a posici\u00f3n do sat\u00e9lite e usando os propulsores do sat\u00e9lite para axustar o apuntado e a posici\u00f3n. Esta t\u00e9cnica acortou a vida do sat\u00e9lite, xa que o consumo de propelente previsto orixinalmente era moito menor que o que finalmente se necesitou debido \u00e1 avar\u00eda.\nAnik F.\nA serie F \u00e9 a m\u00e1is moderna ata o momento de t\u00f3dolos Anik. Anik F1 foi lanzado o 21 de novembro de 2000 mediante un foguete Ariane 4 desde o Centro Espacial de Kourou, en Kourou. No momento do seu lanzamento foi o sat\u00e9lite de comunicaci\u00f3ns m\u00e1is potente e levaba un sistema de propulsi\u00f3n i\u00f3nica alimentado por xenon."}
{"id": "193606", "revid": "23204", "url": "https://gl.wikipedia.org/wiki?curid=193606", "title": "Curragh Camp", "text": "O Curragh Camp ou Campa an Churraigh en irland\u00e9s \u00e9 unha base e escola militar irlandesa situada na chaira de Curragh, no Condado de Kildare (Irlanda). \u00c9 o principal centro de adestramento do Ex\u00e9rcito de Irlanda. Foi fundado en 1855 e ao longo da s\u00faa historia foi empregado como campo de internamento de republicanos (en particular membros do IRA e do PIRA) durante a Guerra Civil Irlandesa e o Conflito Norteirland\u00e9s."}
{"id": "193608", "revid": "865", "url": "https://gl.wikipedia.org/wiki?curid=193608", "title": "Alter Bridge", "text": "Alter Bridge \u00e9 unha banda estadounidense de rock formada no ano 2004 en Orlando, Florida polo guitarrista Mark Tremonti, o baixista Brian Marshall e o bater\u00eda Scott Phillips, que son tam\u00e9n membros de Creed. Pouco despois da s\u00faa creaci\u00f3n, uniuse \u00e1 banda Myles Kennedy, cantante e segundo guitarrista, antigo membro de The Mayfield Four e o cantante do proxecto en solitario de Slash. Tremonti deulle ese nome ao grupo por unha ponte que hab\u00eda en Detroit, M\u00edchigan preto da s\u00faa antiga casa en Alter Road."}
{"id": "193613", "revid": "22570", "url": "https://gl.wikipedia.org/wiki?curid=193613", "title": "Bombardeo de Gernika", "text": "O bombardeo de Gernika, realizado o 26 de abril de 1937, foi un ataque a\u00e9reo \u00e1 vila vasca de Gernika durante a Guerra Civil Espa\u00f1ola. O ataque, lanzado por avi\u00f3ns alem\u00e1ns da Lexi\u00f3n C\u00f3ndor e italianos da Aviazione Legionaria, causou gran cantidade de v\u00edtimas civ\u00eds e destru\u00edu boa parte da vila. A incursi\u00f3n foi bautizada co nome de Operaci\u00f3n R\u00fcgen.\nO n\u00famero de v\u00edtimas do ataque est\u00e1 en disputa; o goberno vasco falou de 1.654 persoas mortas, pero especulaci\u00f3ns modernas suxiren que morreron entre 200 e 400 civ\u00eds. Arquivos rusos revelan 800 mortes o 1 de maio de 1937, pero esta cifra non incl\u00fae \u00e1s v\u00edtimas que morreron posteriormente nos hospitais polas feridas sufridas, ou a daqueles corpos atopados baixo os cascallos. O bombardeo foi considerado unha das primeiras incursi\u00f3ns a\u00e9reas na historia da aviaci\u00f3n moderna contra unha poboaci\u00f3n indefensa, e foi denunciado como un acto terrorista, a pesar de que Madrid fora bombardeada varias veces con anterioridade durante a guerra. O bombardeo inspirou o cadro m\u00e1is famoso de Pablo Picasso, o \"Guernica\".\nGernika.\nGernika fora dende moito tempo atr\u00e1s un centro de gran significado para o pobo vasco. Tradicionalmente era o lugar onde se reun\u00edan as Xuntas Xerais de Biscaia, baixo o carballo co\u00f1ecido como a \u00c1rbore de Gernika (\"Gernikako Arbola\"); en anos m\u00e1is recentes as Xuntas continuaron reun\u00edndose en Gernika na Casa de Xuntas, sede do arquivo do Pa\u00eds Vasco.\nSituaci\u00f3n militar.\nOs avances da tropas nacionais lideradas por Francisco Franco comeran gran parte dos territorios controlados polo Goberno da Rep\u00fablica. O Goberno Vasco, un corpo administrativo rexional aut\u00f3nomo formado por nacionalistas vascos e xente de esquerdas, intentou defender Biscaia e partes de Guip\u00fascoa co seu propio Ex\u00e9rcito Vasco., No momento do ataque, Gernika representaba un punto estrat\u00e9xico para as forzas republicanas, ao atoparse entre as forzas nacionais e a cidade de Bilbao, que era vista como unha praza clave para rematar a guerra no norte da pen\u00ednsula. Gernika foi tam\u00e9n o cami\u00f1o de retirada para os republicanos dende o nord\u00e9s de Biscaia.\nAntes do ataque da Lexi\u00f3n C\u00f3ndor, a cidade non participara directamente nos combates, a\u00ednda que as forzas republicanas se atopaban na zona; 23 batall\u00f3ns do Ex\u00e9rcito Vasco estaban na fronte leste de Gernika. A cidade tam\u00e9n serv\u00eda como cuartel de dous batall\u00f3ns, pero non ti\u00f1a defensas antia\u00e9reas est\u00e1ticas.,"}
{"id": "193614", "revid": "3054", "url": "https://gl.wikipedia.org/wiki?curid=193614", "title": "Bombardeo de Guernica", "text": ""}
{"id": "193615", "revid": "85894", "url": "https://gl.wikipedia.org/wiki?curid=193615", "title": "Castrob\u00f3, Anceis, Cambre", "text": "Castrob\u00f3 \u00e9 un lugar da parroquia de Anceis no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 149 habitantes (74 homes e 75 mulleres)."}
{"id": "193616", "revid": "85894", "url": "https://gl.wikipedia.org/wiki?curid=193616", "title": "O Drozo, Anceis, Cambre", "text": "O Drozo \u00e9 un lugar da parroquia de Anceis no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE) en 2016 ti\u00f1a 81 habitantes (38 homes e 43 mulleres)."}
{"id": "193618", "revid": "22570", "url": "https://gl.wikipedia.org/wiki?curid=193618", "title": "Mercu\u00edn, Anceis, Cambre", "text": "Mercu\u00edn \u00e9 un lugar da parroquia de Anceis no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 73 habitantes (36 homes e 37 mulleres)."}
{"id": "193619", "revid": "22570", "url": "https://gl.wikipedia.org/wiki?curid=193619", "title": "Os Picardos, Anceis, Cambre", "text": "Os Picardos \u00e9 un lugar da parroquia de Anceis no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 28 habitantes (17 homes e 11 mulleres)."}
{"id": "193620", "revid": "85894", "url": "https://gl.wikipedia.org/wiki?curid=193620", "title": "A Rocha, Anceis, Cambre", "text": "A Rocha \u00e9 un lugar da parroquia de Anceis no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2013) ten 85 habitantes (42 homes e 43 mulleres)."}
{"id": "193621", "revid": "85894", "url": "https://gl.wikipedia.org/wiki?curid=193621", "title": "Seoane, Anceis, Cambre", "text": "Seoane \u00e9 un lugar da parroquia de Anceis no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2013) ten 223 habitantes (101 homes e 122 mulleres).\nToponimia.\nO top\u00f3nimo deriva do lat\u00edn , San Xo\u00e1n."}
{"id": "193622", "revid": "22570", "url": "https://gl.wikipedia.org/wiki?curid=193622", "title": "As Gamelas, Anceis, Cambre", "text": "As Gamelas \u00e9 un lugar da parroquia de Anceis no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 52 habitantes (27 homes e 25 mulleres)."}
{"id": "193623", "revid": "85894", "url": "https://gl.wikipedia.org/wiki?curid=193623", "title": "A Fonte, Andeiro, Cambre", "text": "A Fonte \u00e9 un lugar da parroquia de Andeiro no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 14 habitantes (8 homes e 6 mulleres)."}
{"id": "193624", "revid": "22570", "url": "https://gl.wikipedia.org/wiki?curid=193624", "title": "Brille, Andeiro, Cambre", "text": "Brille \u00e9 un lugar da parroquia de Andeiro no concello coru\u00f1\u00e9s de Cambre na comarca da Coru\u00f1a. Segundo o padr\u00f3n municipal (INE 2016) ten 6 habitantes (2 homes e 4 mulleres)."}
{"id": "193625", "revid": "85894", "url": "https://gl.wikipedia.org/wiki?curid=193625", "title": "Gosende, Andeiro, Cambre", "text": "Gosende \u00e9 un lugar da parroquia de Andeiro no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2015) ten 65 habitantes (32 homes e 33 mulleres)."}
{"id": "193626", "revid": "85894", "url": "https://gl.wikipedia.org/wiki?curid=193626", "title": "A Igrexa, Andeiro, Cambre", "text": "A Igrexa \u00e9 un lugar da parroquia de Andeiro no concello coru\u00f1\u00e9s de Cambre, na comarca da Coru\u00f1a. Segundo o padr\u00f3n municipal (INE 2016) ten 30 habitantes (15 homes e 15 mulleres).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "193627", "revid": "89787", "url": "https://gl.wikipedia.org/wiki?curid=193627", "title": "Xos\u00e9 L\u00f3pez Calo", "text": "Jos\u00e9 L\u00f3pez Calo, nado en Nebra (Porto do Son) o 4 de febreiro de 1922 e finado en Salamanca o 10 de maio de 2020, foi un sacerdote cat\u00f3lico xesu\u00edta e music\u00f3logo galego. Salientan os seus estudos sobre a m\u00fasica do C\u00f3dice Calixtino e foi membro correspondente da Real Academia Galega dende 1967.\nTraxectoria.\nL\u00f3pez Calo estudou no Seminario de Santiago de Compostela e na Compa\u00f1\u00eda de Xes\u00fas, onde ingresou en 1942. Licenciouse en Filosof\u00eda (Universidade de Comillas), Teolox\u00eda (Universidade de Granada) e doutorouse en Filosof\u00eda e Letras por esta \u00faltima universidade e mais pola Universidade de Santiago de Compostela. Estudou Musicolox\u00eda na Escola Superior de M\u00fasica Sagra de Madrid e no Instituto Pontificio de M\u00fasica Sagrada de Roma, onde tivo como profesor principal ao music\u00f3logo Higinio Angl\u00e9s e onde se doutorou en 1962 coa tese \u201cA M\u00fasica na catedral de Granada no s\u00e9culo XVI\u201d.\nBolseiro da Fundaci\u00f3n March, traballou na organizaci\u00f3n dos arquivos musicais de diversas catedrais espa\u00f1olas. Foi Profesor de Musicolox\u00eda entre 1965 e 1970 e vicerreitor do Instituto Pontificio de M\u00fasica Sagrada de Roma entre 1967 e 1970, as\u00ed como Secretario xeral da Sociedade Internacional de M\u00fasica Sagra (1963-1968) e asesor musical da Radio Vaticana (1963-1970). Dende 1973 exerceu como profesor agregado, e despois catedr\u00e1tico de Historia da M\u00fasica na Universidade de Santiago de Compostela, que, \u00e1 s\u00faa xubilaci\u00f3n, o nomeou catedr\u00e1tico em\u00e9rito. Escribiu m\u00e1is de sesenta libros e uns 300 artigos nas principais revistas, enciclopedias e dicionarios de m\u00fasica do mundo, entre os que c\u00f3mpre salientar o alem\u00e1n \u201cDie Musik in Geschichte und Gegenwart\u201d e o \u201cThe New Grove Dictionary of Music and Musicians\u201d, para o cal escribiu m\u00e1is de 200 voces sobre m\u00fasica e m\u00fasicos espa\u00f1ois, mais tam\u00e9n na\"Encyclop\u00e9die des Musiques Sacr\u00e9es\" ou na \"Storia dell\u2019Opera\". Tam\u00e9n traballou especialmente na catalogaci\u00f3n de m\u00fasica manuscrita espa\u00f1ola entre 1575 e 1825 para o \"Repertoire International des Sources Musicales\".\nConsid\u00e9raselle como un dos promotores da reconstruci\u00f3n dos instrumentos do P\u00f3rtico da Gloria da catedral de Santiago de Compostela. \u00c9 membro de numerosas Academias e Sociedades Internacionais de Musicolox\u00eda e Socio Fundador das Sociedades Nacionais de Musicolox\u00eda de Italia e Espa\u00f1a (sendo varios anos vicepresidente desta). \u00c9 membro da Real Academia Galega de Belas Artes e membro correspondente das de Granada, Segovia e Sevilla. Impulsou a constituci\u00f3n do Coro Campus Stellae.\nFinou o 10 de maio de 2020, na residencia dos xesu\u00edtas de Salamanca."}
{"id": "193631", "revid": "89787", "url": "https://gl.wikipedia.org/wiki?curid=193631", "title": "Alberto Calv\u00edn", "text": "Alberto Calv\u00edn Corredoira, nado en Pardi\u00f1as de Riba (Taramundi), en 1950, \u00e9 un escritor asturiano en lingua galega.\nTraxectoria.\nLabrego de profesi\u00f3n, \u00e9 tam\u00e9n escritor de prosa breve e versos. A s\u00faa obra foi seleccionada en diversas antolox\u00edas de literatura eonaviega. Obtivo unha menci\u00f3n de honra no VI Premio Arume de poes\u00eda (2011)"}
{"id": "193632", "revid": "1093", "url": "https://gl.wikipedia.org/wiki?curid=193632", "title": "Xos\u00e9 L\u00f3pez-Calo", "text": ""}
{"id": "193633", "revid": "1093", "url": "https://gl.wikipedia.org/wiki?curid=193633", "title": "Jos\u00e9 L\u00f3pez-Calo", "text": ""}
{"id": "193634", "revid": "98629", "url": "https://gl.wikipedia.org/wiki?curid=193634", "title": "Gold Dust Woman", "text": "\"Gold Dust Woman\" \u00e9 unha canci\u00f3n do \u00e1lbum \"Rumours\" da banda brit\u00e1nica Fleetwood Mac. Composta e cantada por Stevie Nicks foi editada como cara-b do sinxelo \"You Make Loving Fun\". Xunto con \"Rhiannon\" e \"Dreams\", \u00e9 considerada a canci\u00f3n m\u00e1is caracter\u00edstica de Stevie Nicks nas s\u00faas gravaci\u00f3ns con Fleetwood Mac.\nNa edici\u00f3n especial de 2 discos de \"Rumours\", editada no ano 2004, inclu\u00edronse d\u00faas demos de \"Gold Dust Woman\", unha das cales conta cunha melod\u00eda de voces e unha letra distinta que m\u00e1is tarde se converter\u00edan no tema independente \"If You Ever Did Believe\" no ano 1997. Nicks gravou esta canci\u00f3n coa s\u00faa amiga Sheryl Crow como parte das primeiras sesi\u00f3ns para o seu \u00e1lbum do 2001 \"Trouble in Shangri-La\", pero o tema foi escollido como tema principal da pel\u00edcula protagonizada por Nicole Kidman e Sandra Bullock \"Practical Magic\". Ata a data o tema s\u00f3 esta dispo\u00f1ible no \u00e1lbum desa banda sonora.\nA canci\u00f3n orixinal de 1977 apareceu no ano 2011 como tema descargable para o videoxogo \"Rock Band 3\"."}
{"id": "193635", "revid": "25871", "url": "https://gl.wikipedia.org/wiki?curid=193635", "title": "Questions and Answers", "text": "\"Questions and Answers\" \u00e9 unha canci\u00f3n da banda escocesa de rock alternativo Biffy Clyro, editada como segundo sinxelo do seu \u00e1lbum \"The Vertigo Of Bliss\" o 26 de maio do 2003. O seu v\u00eddeo musical foi gravado con Simon Neil nunha cadeira de rodas, despois de que rompese un p\u00e9 a noite antes da rodaxe nun concerto."}
{"id": "193636", "revid": "56817", "url": "https://gl.wikipedia.org/wiki?curid=193636", "title": "Aurelia (cr\u00e1ter)", "text": "Aurelia \u00e9 un cr\u00e1ter complexo do planeta Venus, situado nas coordenadas 20,3\u00b0 N 331,8\u00b0 E. O cr\u00e1ter ten 31\u00a0km de di\u00e1metro e pos\u00fae paredes con chanzos, un chan moi brillante visto polo radar (algo moi infrecuente nos cr\u00e1teres de Venus) e un pico central segmentado en varias partes, todas estas caracter\u00edsticas fan que este cr\u00e1ter sexa clasificado coma complexo. Tam\u00e9n cabe subli\u00f1a-los regueiros (moi brillantes tam\u00e9n) en forma de l\u00f3bulos, as\u00ed coma os terreos escuros \u00f3 radar que rodean (case por completo) a todo o complexo do cr\u00e1ter. O nome do cr\u00e1ter recibiu o nome da nai de Xulio C\u00e9sar, Aurelia."}
{"id": "193638", "revid": "47401", "url": "https://gl.wikipedia.org/wiki?curid=193638", "title": "Cleopatra (cr\u00e1ter)", "text": "Cleopatra \u00e9 un cr\u00e1ter complexo dentro da parte oriental da rexi\u00f3n dos Maxwell Montes do planeta Venus, e est\u00e1 situado nas coordenadas 65,8\u00b0 N 7,1\u00b0 E. O cr\u00e1ter ten 105\u00a0km de di\u00e1metro e 2,5\u00a0km de profundidade, pos\u00fae paredes con chanzos, un dobre anel na crista do cr\u00e1ter, cun chan moi liso e escuro \u00f3 radar, e que a simple vista non ten cumio central (algo pouco frecuente nos cr\u00e1teres de Venus). Tam\u00e9n chama moito a atenci\u00f3n unha sinuosa canle, a xeito de desaugadoiro, que atravesa a escarpada dobre crista do cr\u00e1ter. A trav\u00e9s desta canle flu\u00edu unha gran cantidade de lava e que cubriu varios vales na rexi\u00f3n de Fortuna Tessera. Cleopatra est\u00e1 superposto sobre \u00e1s estruturas dos Maxwell Montes e estas aparecen deformadas polo cr\u00e1ter, o cal indica que este cr\u00e1ter \u00e9 relativamente recente."}
{"id": "193639", "revid": "1131", "url": "https://gl.wikipedia.org/wiki?curid=193639", "title": "Casino Atl\u00e1ntico", "text": "O Casino Atl\u00e1ntico da Coru\u00f1a \u00e9 un dos 2 casinos existentes en Galicia, pertencente \u00e1 cadea de locais de xogo do Grupo Comar. Situado nos Xard\u00edns de M\u00e9ndez N\u00fa\u00f1ez, ocupa boa parte da planta baixa do Hotel Atl\u00e1ntico.\nCaracter\u00edsticas.\nNo casino p\u00f3dese atopar un restaurante, unha gran sala de xogo con bar, con 8 mesas de blackjack, 6 mesas de ruleta americana, 4 mesas de ruleta francesa, 1 mesa de bacarat e varias mesas de p\u00f3ker nas que se levan a cabo periodicamente eventos e torneos. Noutra gran sala do casino hai unhas 60 m\u00e1quinas de azar.\nNo casino l\u00e9vanse a cabo 2 ligas simult\u00e1neas de p\u00f3ker, unha liga local chamada Liga Atl\u00e1ntico e outra a nivel nacional chamada Liga Comar."}
{"id": "193640", "revid": "23204", "url": "https://gl.wikipedia.org/wiki?curid=193640", "title": "Hispania Racing F1 Team", "text": "Hispania Racing F1 Team, antigamente co\u00f1ecido como Campos Meta e Hispania Racing, \u00e9 unha escuder\u00eda de F\u00f3rmula 1 que corre baixo bandeira espa\u00f1ola. Fundada polo expiloto Adri\u00e1n Campos de Campos Racing e Enrique Rodr\u00edguez de Meta Image. Vendeuse a Jos\u00e9 Ram\u00f3n Carabante, dono do Grupo Hispania antes do seu debut en , e logo ao grupo de investimento Thesan Capital en xullo de 2011, unha compa\u00f1\u00eda de investimento con sede en Madrid adquiriu unha participaci\u00f3n maioritaria do equipo de Jos\u00e9 Ram\u00f3n Carabante. Thesan Capital anunciou que o equipo continuar\u00eda como antes da compra, e que non ti\u00f1a plans de cambiar o nome do equipo ou alterar a s\u00faa estrutura operativa. Nun comunicado enviado aos medios de comunicaci\u00f3n, Thesan Capital describiu as s\u00faas intenci\u00f3ns como facer o equipo \"m\u00e1is espa\u00f1ol\" e buscar a soluci\u00f3n do equipo dentro de Espa\u00f1a. Con base en Madrid, os seus pilotos son o espa\u00f1ol Pedro Mart\u00ednez de la Rosa e o indio Narain Karthikeyan, sendo o xefe de equipo Luis P\u00e9rez-Sala e o director t\u00e9cnico Jean-Claude Martens.\nHRT participa na categor\u00eda desde , e a\u00ednda que \u00e9 o terceiro intento espa\u00f1ol de montar unha escuder\u00eda en F1, logo das infrutuosas Pegaso Espa\u00f1a en e Bravo F1 en , foi o primeiro que conseguiu tomar a sa\u00edda nun Gran Premio.\nHistoria.\nFormaci\u00f3n.\nO equipo comezou como unha colaboraci\u00f3n entre Adri\u00e1n Campos, de Campos Racing e Enrique Rodr\u00edguez de Meta Image, baixo o nome de Campos Meta. Campos Racing na actualidade dirixe un equipo no European F3 Open Championship e participa na GP2 Series O equipo co\u00f1\u00e9cese agora como Addax Team. Campos corre na F\u00f3rmula Un operando xunto a Meta Image, unha axencia de deportes radicada en Madrid, que xestionou a un dos condutores de Campos F3 Open, Bruno M\u00e9ndez. Campos e Rodr\u00edguez pensaron na posibilidade de crear o primeiro equipo de Espa\u00f1a de F\u00f3rmula Un en febreiro de 2009. En marzo, o equipo conseguiu accionistas como empresario espa\u00f1ol Jos\u00e9 Ram\u00f3n Carabante e os xogadores de baloncesto Pau Gasol e Jorge Garbajosa.\nA sede do equipo repartiase orixinalmente entre as oficinas de Meta Image en Madrid, sede de mercadotecnia e administraci\u00f3n, e Alzira, Valencia sede do seu centro t\u00e9cnico. En outubro de 2009, o equipo completou un acordo co goberno local da Rexi\u00f3n de Murcia para constru\u00edr as novas instalaci\u00f3ns do equipo no Parque Tecnol\u00f3xico de Fonte \u00c1lamo..\nO 12 de xu\u00f1o, Campos Meta, foi nomeado pola FIA como un dos tres novos equipos autorizado para entrar na tempada , xunto con US F1 Team e Manor Grand Prix.\nA fin de semana do Gran Premio de Abu Dhabi de 2009, Campos confirmou que Bruno Senna, o sobri\u00f1o do ex campi\u00f3n mundial Ayrton Senna, ser\u00eda un dos seus pilotos para o .\nResultados completos en F\u00f3rmula 1.\n\u2020 Condutores que non terminaron o Gran Premio, pero se clasificaron ao completar m\u00e1is do 90% da distancia de carreira.\nNegra \u2013 Pole&lt;br&gt;Cursiva \u2013 Volta r\u00e1pida\nLigaz\u00f3ns externas.\nP\u00e1xina oficial de HRT F1 Team"}
{"id": "193641", "revid": "1131", "url": "https://gl.wikipedia.org/wiki?curid=193641", "title": "Casino A Toxa", "text": "O Casino A Toxa \u00e9 un dos 2 casinos existentes en Galicia. Inaugurado en 1978, pertence \u00f3 Grupo Cirsa desde 1995. Situado na Illa da Toxa, no concello do Grove, forma parte do complexo do Gran Hotel da Toxa, que incl\u00fae o balneario, o hotel, sauna, ximnasio, restaurante, discoteca etc.\nO casino conta con 2 mesas de bacarat, 6 mesas de blackjack, 7 mesas de ruleta francesa, 4 mesas de ruleta americana, 49 m\u00e1quinas de azar, 1 mesa de mini punto e banca e varias mesas de p\u00f3ker nas que se levan a cabo torneos e eventos, como a Liga Poker770 A Toxa e a Liga Azartia Poker A Toxa."}
{"id": "193643", "revid": "89787", "url": "https://gl.wikipedia.org/wiki?curid=193643", "title": "\u00c1cido linoleico", "text": "O \u00e1cido linoleico (LA) \u00e9 un \u00e1cido graxo de 18 carbonos poliinsaturado con dous dobres enlaces \"cis\", situados nos carbonos 9 e 12 (polo que o \u00faltimo dobre enlace est\u00e1 situado no 6\u00ba carbono empezando polo final, o que fai que sexa un \u00e1cido omega-6 ou n-6) . Como o seu punto de fusi\u00f3n \u00e9 de -12\u00a0\u00b0C , a temperatura ambiental moderada \u00e9 l\u00edquido, e ten aspecto incoloro.\nO \u00e1cido linoleico \u00e9 un dos \u00e1cidos graxos esenciais para os humanos e animais, que debe ser inxerido como compo\u00f1ente dos alimentos da dieta para manter unha boa sa\u00fade, porque o corpo o require para diversos procesos, pero non pode sintetizalo a partir doutros compo\u00f1entes.\nA palabra \"linoleico\" cont\u00e9n unha ra\u00edz que procede do grego \"linon\", que significa li\u00f1o. Por saturaci\u00f3n do dobre enlace do carbono 6 orixinar\u00edase \u00e1cido oleico.\nFisiolox\u00eda.\nO \u00e1cido linoleico util\u00edzase na bios\u00edntese do \u00e1cido araquid\u00f3nico (AA) e a partir del dalgunhas prostaglandinas. Forma parte dos l\u00edpidos da membrana celular. Abunda en moitos aceites vexetais, e sup\u00f3n a metade en peso do aceite de xirasol, aceite de millo ou aceite de c\u00e1rtamo.\nO \u00e1cido linoleico \u00e9 un \u00e1cido graxo esencial. A carencia de \u00e1cido linoleico e outros \u00e1cidos graxos n-6 na dieta causa sequidade no pelo, ca\u00edda do cabelo,\ne mala cicatrizaci\u00f3n das feridas. De todos os xeitos, \u00e9 moi dif\u00edcil chegar a ter deficiencia de \u00e1cido linoleico consumindo unha dieta normal.\nXunto co \u00e1cido oleico, as cascudas liberan \u00e1cido linoleico despois de mortas, o que disuade a outras cascudas de achegarse \u00e1 zona onde se produciu a morte. Este \u00e9 un mecanismo similar ao observado nas abellas e formigas mortas, que liberan \u00e1cido oleico.\nMetabolismo e eicosanoides.\nO primeiro paso do metabolismo do \u00e1cido linoleico l\u00e9vano a cabo os encimas \u03946desaturases, que converten o \u00e1cido linoleico en \u00e1cido gamma-linol\u00e9nico (GLA).\nAlgunhas probas suxiren que os nenos pequenos carecen de \u03946desaturase, e deben obtela do leite materno. Os estudos mostran que os beb\u00e9s alimentados con leite materno te\u00f1en maiores concentraci\u00f3ns de \u00e1cido gamma-linol\u00e9nico c\u00f3s alimentados con leite preparado maternizado, a\u00ednda que estes \u00faltimos te\u00f1en elevadas concentraci\u00f3ns de \u00e1cido linoleico.\nO \u00e1cido gamma-linol\u00e9nico conv\u00e9rtese en \u00e1cido dihomo-gamma-linol\u00e9nico (DGLA), o cal \u00e1 s\u00faa vez se converte en \u00e1cido araquid\u00f3nico. Un dos posibles destinos do \u00e1cido araquid\u00f3nico \u00e9 transformarse nun grupo de metabolitos chamados eicosanoides, unha clase de hormonas par\u00e1crinas. Os tres tipos de eicosanoides son prostaglandinas, tromboxanos, e leucotrienos.\nOs produtos metab\u00f3licos oxidados do \u00e1cido linol\u00e9nico, como o \u00e1cido 9-hidroxioctadecanoico e o \u00e1cido 13-hidroxioctadecanoico, activan o TRPV1 (receptor da capsaicina), e por medio deles poden exercer un importante papel no incremento da sensaci\u00f3n de dor (hiperalxesia, por exemplo) durante as inflamaci\u00f3ns.\nUn incremento do consumo de certos \u00e1cidos graxos n\u20133 xunto cun descenso no de \u00e1cidos graxos n-6 aten\u00faa a inflamaci\u00f3n debido a unha produci\u00f3n reducida destes eicosanoides.\nUn estudo que monitorizou dous grupos de superviventes de infarto de miocardio chegou \u00e1 conclusi\u00f3n que \u201ca concentraci\u00f3n de \u00e1cido alfa-linol\u00e9nico se incrementara nun 68% no grupo experimental, e que o \u00e1cido linoleico se reducira nun 7%... os superviventes dun primeiro infarto de miocardio, asignados a unha dieta mediterr\u00e1nea rica en \u00e1cido alfa-linol\u00e9nico, tiveron un grao marcadamente reducido de recorrencia do infarto, e doutros problemas card\u00edacos e de mortalidade xeral.\u201d \nAplicaci\u00f3ns industriais.\nO \u00e1cido linoleico util\u00edzase na fabricaci\u00f3n de aceites de secado r\u00e1pido, que se utilizan nas pinturas art\u00edsticas ao \u00f3leo e nos vernices. Estas aplicaci\u00f3ns aproveitan a facilidade que ten o \u00e1cido linoleico de reaccionar co os\u00edxeno do aire, orixinando entre as mol\u00e9culas enlaces cruzados (reticulaci\u00f3n) e a formaci\u00f3n dunha pel\u00edcula estable.\nA reduci\u00f3n do \u00e1cido linoleico produce o linole\u00edl alcohol.\nO \u00e1cido linoleico \u00e9 cada vez m\u00e1is usado na industria dos produtos de beleza a causa das s\u00faas propiedades beneficiosas para a pel. Diversas investigaci\u00f3ns sinalan que o \u00e1cido linoleico aplicado topicamente sobre a pel \u00e9 antiinflamatorio, reduce a acne, e ten ret\u00e9n a humidade."}
{"id": "193646", "revid": "2074", "url": "https://gl.wikipedia.org/wiki?curid=193646", "title": "Jos\u00e9 L\u00f3pez Calo", "text": ""}
{"id": "193648", "revid": "22570", "url": "https://gl.wikipedia.org/wiki?curid=193648", "title": "Dickinson (cr\u00e1ter)", "text": "Dickinson \u00e9 un cr\u00e1ter de impacto situado no nord\u00e9s da rexi\u00f3n de Atalanta Planitia do planeta Venus, concretamente est\u00e1 nas coordenadas 74,6\u00b0 N 177,2\u00b0 E. Ten 67,5\u00a0km de di\u00e1metro e \u00e9 un cr\u00e1ter complexo, onde o pico central en realidade \u00e9 parcialmente un anel, este anel est\u00e1 rodeado dunha \u00e1rea de material brillante e ten outro anel conc\u00e9ntrico de material escuro rodeando este material brillante que rodea \u00f3 anel central do cr\u00e1ter. O material expulsado no impacto rodea o cr\u00e1ter cunha serie de cristas conc\u00e9ntricas, excepto na cara oeste. A ausencia deste material na cara oeste poder\u00eda indicar que precisamente o impacto veu desa direcci\u00f3n. Os extensos terreos brillantes \u00f3 radar que se estenden direcci\u00f3n leste a partir das paredes do cr\u00e1ter poder\u00edan ser grandes volumes de material fundido expulsado polo impacto, ou poder\u00edan ser material volc\u00e1nico liberado pola superficie durante o posterior proceso de craterizaci\u00f3n.\nO cr\u00e1ter recibiu o nome da poeta americana Emily Dickinson."}
{"id": "193651", "revid": "54334", "url": "https://gl.wikipedia.org/wiki?curid=193651", "title": "Antonio Dom\u00ednguez Garc\u00eda", "text": "Jos\u00e9 Antonio Dom\u00ednguez Garc\u00eda, nado en Cee o 30 de abril de 1955, \u00e9 un pol\u00edtico galego do PPdeG.\nTraxectoria.\nElectricista. Chegou \u00e1 pol\u00edtica nas municipais de 1987 con Coalici\u00f3n Progresista Galega. Nas elecci\u00f3ns municipais de 1991 presentou polo PPdeG. En 1993 acadou a acta de concelleiro. Nas municipais de 1995 foi cabeza de lista do PPdeG. Nas elecci\u00f3ns municipais de 1999 volveu encabezar a candidatura do PPdeG \u00e1 alcald\u00eda de Cee e foi elixido concelleiro. Accedeu \u00e1 alcald\u00eda de Cee trala dimisi\u00f3n de Manuel Lamela Lest\u00f3n e a moci\u00f3n de censura de PPdeG e IxCee o 11 de maio de 2001. Nas municipais de 2003 volveu ser elixido alcalde, agora por maior\u00eda absoluta. Nas municipais de 2007 foi o candidato m\u00e1is votado, pero pasando de 7 a 4 concelleiros, polo que un pacto entre IxCee e PSdeG afastouno do goberno. Foi deputado provincial. Nas municipais de 2019, tras 8 anos retirado da pol\u00edtica municipal, foi de novo candidato \u00e1 alcald\u00eda polo PPdeG, pero non conseguiu a alcald\u00eda \u00f3 ga\u00f1ar o PSdeG-PSOE."}
{"id": "193652", "revid": "1888", "url": "https://gl.wikipedia.org/wiki?curid=193652", "title": "Jos\u00e9 Antonio Dom\u00ednguez Garc\u00eda", "text": ""}
{"id": "193653", "revid": "1888", "url": "https://gl.wikipedia.org/wiki?curid=193653", "title": "Manuel Lamela Lest\u00f3n", "text": "Manuel Lamela Lest\u00f3n, nado no Pindo (Carnota) en 1944, \u00e9 un pol\u00edtico galego do PSdeG-PSOE.\nTraxectoria.\nTrasladouse a Cee aos 8 anos. Maquinista naval. Foi profesor de FP e director do IES Fernando Blanco de Cee. Nas primeiras elecci\u00f3ns democr\u00e1ticas encabezou a candidatura do PSdeG-PSOE \u00e1 alcald\u00eda de Cee e foi elixido alcalde grazas ao apoio do BN-PG e Unidade Galega. Nas municipais de 1983 volveu ser elixido alcalde con maior\u00eda absoluta. Nas municipais de 1987 volveu ga\u00f1ar, nesta ocasi\u00f3n sen maior\u00eda absoluta, pero pasou \u00e1 oposici\u00f3n dado un pacto entre CDS, AP e BNG que fixo alcalde ao centrista Manuel Castro. Trala expulsi\u00f3n dos ed\u00eds nacionalistas do goberno en xu\u00f1o de 1988, os socialistas presentaron unha moci\u00f3n de censura no mes de novembro, a cal foi votada en xaneiro de 1989. Por\u00e9n, debido \u00e1 abstenci\u00f3n dos nacionalistas, non saiu adiante. Nas municipais de 1991 volveu a sela candidatura m\u00e1is votada, pero non logrou recuperala alcald\u00eda dado que o PPdeG volveu apoiar de novo ao centrista Manuel Castro como alcalde. Por\u00e9n, trala expulsi\u00f3n dos populares do goberno, en abril de 1992 estableceuse un goberno de coalici\u00f3n cos socialistas, sendo Lamela tenente de alcalde. Nas municipais de 1995 recuperou a alcald\u00eda grazas a un pacto de goberno con IxCee e o apoio externo do BNG. Nas municipais de 1999 volveu ser elixido alcalde \u00f3 se-la forza m\u00e1is votada. \nPresentou a dimisi\u00f3n o 17 de abril de 2001 da presentaci\u00f3n dunha moci\u00f3n de censura por parte do PPdeG e IxCEE que se votou o 11 de maio de 2001. En 2007 volveu ao goberno municipal no goberno dos socialistas con IxCEE como concelleiro de Infraestruturas. Dimitiu como concelleiro en febreiro de 2011. \nVida persoal.\n\u00c9 pai Margarita Lamela Louz\u00e1n, alcaldesa socialista de Cee dende 2019."}
{"id": "193654", "revid": "22570", "url": "https://gl.wikipedia.org/wiki?curid=193654", "title": "Golubkina (cr\u00e1ter)", "text": "Golubkina \u00e9 un cr\u00e1ter de impacto situado na superficie do planeta Venus, concretamente est\u00e1 nas coordenadas 60,3\u00b0 N 286,5\u00b0 E. O cr\u00e1ter ten unhas paredes interiores con chanzos (ou socalcos) e un pico central t\u00edpico do grandes cr\u00e1teres de impacto de Venus, a L\u00faa e a Terra. Os socalcos das paredes interiores do cr\u00e1ter form\u00e1ronse en etapas tard\u00edas da evoluci\u00f3n do cr\u00e1ter, xa que se formaron polo colapso da cavidade que se formou inmediatamente despois do impacto do meteorito, normalmente estas cavidades f\u00f3rmanse nos primeiros momentos do impacto pola dilataci\u00f3n das capas superficiais do que m\u00e1is tarde ser\u00e1 o chan do cr\u00e1ter. O pico central formase polo efecto de rebote no centro do cr\u00e1ter.\nO chan tan suave e un uniforme que pos\u00fae este cr\u00e1ter poder\u00eda deberse o recheo do chan do cr\u00e1ter por capas de lava. A morfolox\u00eda escabrosa e de bloques do material expulsado no impacto, e a forma en socalcos (ou chanzos) das paredes interiores suxiren que este cr\u00e1ter \u00e9 relativamente recente.\nO cr\u00e1ter recibiu o nome da escultora rusa Anna Golubkina."}
{"id": "193656", "revid": "5863", "url": "https://gl.wikipedia.org/wiki?curid=193656", "title": "Xes\u00fas Constela Doce", "text": ""}
{"id": "193657", "revid": "27155", "url": "https://gl.wikipedia.org/wiki?curid=193657", "title": "Xantofila", "text": "As xantofilas (/ksantof\u00edlas/), do grego \"x\u00e1nthos\" (\u03be\u03ac\u03bd\u03b8\u03bf\u03c2), 'amarelo', e \"ph\u00fdllon\" (\u03c6\u03cd\u03bb\u03bb\u03bf\u03bd), 'folla', son pigmentos amarelos terp\u00e9nicos, que forman parte do grupo dos carotenoides, xunto cos carotenos. Recibiron o seu nome porque formaban unha banda amarela nos primeiros experimentos de cromatograf\u00eda de extractos de pigmentos vexetais. A s\u00faa estrutura molecular \u00e9 similar \u00e1 dos carotenos, pero difer\u00e9ncianse deles en que as xantofilas conte\u00f1en \u00e1tomos de ox\u00edxeno, ausentes nos carotenos. Este ox\u00edxeno forma parte de grupos hidroxilo (OH) ou son ox\u00edxenos que forman pontes entre \u00e1tomos e que substit\u00faen a dous \u00e1tomos de hidr\u00f3xeno (ep\u00f3xidos). Por teren estes grupos, as xantofilas son m\u00e1is polares ou hidr\u00f3filas c\u00f3s carotenos, e esta diferenza permite separalas dos carotenos en moitos tipos de cromotograf\u00eda. Mentres que as xantofilas son amarelas, os carotenos te\u00f1en unha cor m\u00e1is laranxa.\nIgual que os outros carotenoides as xantofilas enc\u00f3ntranse en grandes cantidades nas follas da maior\u00eda das plantas, onde funcionan como un pigmento fotosint\u00e9tico que colabora na absorci\u00f3n de enerx\u00eda da luz. A s\u00faa presenza nas follas faise evidente cando estas perden a clorofila en outono e toman a cor das xantofilas e carotenos. As xantofilas act\u00faan modulando a enerx\u00eda da luz absorbida e quizais serven como un axente de \"arrefriamento\" ou desexcitaci\u00f3n (\"quenching\") non fotoqu\u00edmico que se encarga de tratar as formas excitadas de clorofila (clorofila triplete), que se producen en exceso na fotos\u00edntese cando hai intensidades luminosas elevadas. As xantofilas que se encontran nos corpos dos animais, e en alimentos de orixe animal derivan en \u00faltima instancia de fontes vexetais da dieta. Por exemplo, a cor amarela da xema de ovo do polo, graxas e pel procede das xantofilas inxeridas por eses animais cos seus alimentos (a mi\u00fado eng\u00e1dese lute\u00edna \u00e1 mantenta a eses alimentos para darlle esa cor aos ovos). Na Uni\u00f3n Europea util\u00edzanse como aditivos alimentarios, e o seu n\u00famero no c\u00f3digo alimentario \u00e9 o E-161. \nA cor amarela da m\u00e1cula l\u00fatea (\"mancha amarela\") da retina do ollo d\u00e9bese \u00e1 lute\u00edna e zeaxantina que cont\u00e9n, que son xantofilas obtidas da dieta. Funcionan protexendo ao ollo da luz azul ionizante, a cal absorben. Estas d\u00faas xantofilas non funcionan no proceso da visi\u00f3n, xa que non poden converterse en retinal (o aldehido da vitamina A).\nExemplos de xantofilas.\nO grupo das xantofilas incl\u00fae a lute\u00edna, zeaxantina, neoxantina, violaxantina, e \u03b1- e \u03b2-criptoxantina. Este \u00faltimo composto \u00e9 a \u00fanica xantofila co\u00f1ecida que cont\u00e9n un anel beta-ionona, e as\u00ed a \u03b2-criptoxantina \u00e9 a \u00fanica xantofila que se sabe que te\u00f1a actividade de pro-vitamina A nos mam\u00edferos. A\u00ednda as\u00ed, s\u00f3 funciona como vitamina para os mam\u00edferos herb\u00edvoros que pos\u00faen o encima que produce retinal a partir de carotenoides que conte\u00f1an beta-ionona (alg\u00fans carn\u00edvoros carecen deste encima).\nEn animais non mam\u00edferos poden converterse outras xantofilas en an\u00e1logos hidroxilados do retinal que funcionan directamente no proceso da visi\u00f3n. Por exemplo, os insectos utilizan o 3-hidroxirretinal nos seus procesos visuais, o cal significa que a \u03b2-criptoxantina e outras xantofilas (como a lute\u00edna e a zeaxantina) poden funcionar para eles como formas de \"vitamina A\" visual, entanto que os carotenos (como o beta-caroteno) non. As luras utilizan o 4-hidroxirretinal para a visi\u00f3n, o cal require a conversi\u00f3n doutras xantofilas diferentes presentes na s\u00faa dieta.\nEntre os compostos m\u00e1is importantes pertencentes \u00e1s xantofilas enc\u00f3ntrase a lute\u00edna (E-161b), que foi incorporada ultimamente \u00e1 lista de complementos alimenticios. Outros compostos pertencentes a este grupo (co seu n\u00famero do c\u00f3digo alimentario) son:\nAplicaci\u00f3ns.\nA cantaxantina era un compo\u00f1ente b\u00e1sico de certos tipos de p\u00edlulas utilizadas para conseguir un bronceado r\u00e1pido. A utilizaci\u00f3n en doses excesivas destas p\u00edlulas deu lugar \u00e1 aparici\u00f3n de problemas oculares nalg\u00fans casos, polo que este efecto a doses altas fixo que nalg\u00fans pa\u00edses se tendese a limitar as cantidades deste produto que poden engadirse aos alimentos. Por exemplo, en Estados Unidos o l\u00edmite \u00e9 de 30\u00a0mg/libra.\nEn Europa, as xantofilas util\u00edzanse para aplicaci\u00f3ns semellantes \u00e1s dos carotenoides (excepto no queixo), coas mesmas restrici\u00f3ns.\nEstes colorantes te\u00f1en pouca importancia como aditivos alimentarios directos. Unicamente a cantaxantina, de cor vermella semellante \u00e1 do pemento, se utiliza \u00e1s veces debido \u00e1 s\u00faa maior estabilidade. Polo contrario, son moi importantes como aditivos no alimento que se fornece \u00e1s troitas ou salm\u00f3ns criados en piscifactor\u00edas, e tam\u00e9n no alimento das gali\u00f1as. O obxectivo nestes casos \u00e9 conseguir que a carne dos peixes ou a xema dos ovos te\u00f1a unha cor m\u00e1is intensa. O colorante utilizado en cada caso concreto depende da especie animal de que se trate, e adoita achegarse en forma de l\u00e9vedos do x\u00e9nero \"Rhodatorula\" ou como algas \"Spirulina\" , m\u00e1is que como substancia qu\u00edmica illada.\nO ciclo das xantofilas.\nO ciclo das xantofilas implica a eliminaci\u00f3n encim\u00e1tica dos grupos epoxi das xantofilas (por exemplo, da violaxantina, anteraxantina, diadinoxantina) para orixinar as denominadas xantofilas desepoxididadas (por exemplo, diatoxantina, zeaxantina). Estes ciclos encim\u00e1ticos xogan un papel fundamental en estimular a disipaci\u00f3n de enerx\u00eda por desexcitaci\u00f3n non fotoqu\u00edmica (\"non-photochemical quenching\") nos complexos antena proteicos captadores de luz dos fotosistemas fotosint\u00e9ticos, un mecanismo que reduce a cantidade de enerx\u00eda que chega aos centros de reacci\u00f3n dos fotosistemas fotosint\u00e9ticos. Este modo de desexcitaci\u00f3n \u00e9 un dos xeitos principais de protecci\u00f3n contra a fotoinhibici\u00f3n que te\u00f1en as plantas.\nNas plantas superiores hai tres pigmentos carotenoides que son activos no ciclo das xantofilas: violaxantina, anteraxantina e zeaxantina. Durante o estr\u00e9s luminoso a violaxantina conv\u00e9rtese en zeaxantina por medio do intermediato anteraxantina, a cal desempe\u00f1a un papel fotoprotector actuando como un antioxidante protector lip\u00eddico e estimula a desexcitaci\u00f3n (\"quenching\") non fotoqu\u00edmica nas prote\u00ednas captadoras de luz. Esta conversi\u00f3n da violaxantina en zeaxantina catal\u00edzaa o encima violaxantina desepoxidase, e a reacci\u00f3n inversa catal\u00edzaa a zeaxantina epoxidase .\nNas diatomeas e dinoflaxelados o ciclo das xantofilas consta do pigmento diadinoxantina, que se transforma en diatoxantina (nas diatomeas) ou dinoxantina (nos dinoflaxelados), a intensidades luminosas altas.\nWright et al. (en 2011) encontraron que, \"O incremento de zeaxantina parece superar o decremento de violaxantina nas espinacas\" e indicaron que a discrepancia poder\u00eda explicarse por \"unha s\u00edntese de zeaxantina a partir do beta-caroteno\", a\u00ednda que se necesitan m\u00e1is estudos para confirmar a hip\u00f3tese."}
{"id": "193658", "revid": "1987", "url": "https://gl.wikipedia.org/wiki?curid=193658", "title": "R\u00edo de Cov\u00e9s", "text": "O r\u00edo de Cov\u00e9s \u00e9 un r\u00edo galego, afluente do Eume pola s\u00faa banda esquerda. Fl\u00fae en direcci\u00f3n sur-norte e ten unha lonxitude aproximada duns dous quil\u00f3metros.\nAs s\u00faas fontes local\u00edzanse nos altos do lugar de Cov\u00e9s na parroquia de Andrade. Logo de deixar Cov\u00e9s ba\u00f1a as parroquias de Nogueirosa e Vilar, actuando en moitos tramos do seu percorrido como fronteira de ambas parroquias. No seu curso medio recibe pola dereita as augas do \"Rego da Gra\u00f1a\" que nace nos altos de Cabr\u00eda Nova.\nDesemboca no esteiro do r\u00edo Eume, precisamente no lugar de Esteiro."}
{"id": "193660", "revid": "98629", "url": "https://gl.wikipedia.org/wiki?curid=193660", "title": "Girls &amp; Boys", "text": "\"Girls &amp; Boys\" \u00e9 unha canci\u00f3n da banda inglesa de rock alternativo Blur, editada como principal sinxelo do seu terceiro \u00e1lbum \"Parklife\" o d\u00eda 7 de marzo de 1994. Chegou ao n\u00famero 5 da lista brit\u00e1nica de sinxelos e foi o primeiro \"top 5\" de Blur e o seu sinxelo m\u00e1is exitoso ata a chegada de \"Country House\", que foi n\u00famero 1 no ano seguinte. O sinxelo foi visto como un regreso da banda, que tivera un per\u00edodo bastante frouxo en vendas durante un par de anos. A canci\u00f3n superou en tres postos na lista brit\u00e1nica de sinxelos ao seu anterior pico comercial, \"There's No Other Way\", e fixo que o grupo acadase un grande \u00e9xito en todo o mundo. Nos Estados Unidos conseguiu o posto 59 da lista \"Billboard Hot 100\" e o n\u00famero 4 na \"Modern Rock\". Ata a data \u00e9 o sinxelo de Blur que m\u00e1is alto chegou nas listas estadounidenses."}
{"id": "193661", "revid": "98629", "url": "https://gl.wikipedia.org/wiki?curid=193661", "title": "Simon Birch", "text": "Simon Birch \u00e9 un filme estadounidense dirixido por Mark Steven Johnson que se estreou en 1998. Bas\u00e9ase na novela \"A Prayer for Owen Meany\" de John Irving.\nSinopse.\nA\u00ednda que Simon Birch \u00e9 o neno m\u00e1is pequeno da cidade, no profundo do seu coraz\u00f3n sabe que naceu para facer algo grande. Simon at\u00f3pase nunha constante busca para descubrir o seu destino. Por\u00e9n parece que s\u00f3 sabe meterse en leas. Mentres tanto, o seu mellor amigo, Joe, busca a identidade do seu pai, un segredo que a s\u00faa nai lle agochou toda a s\u00faa vida."}
{"id": "193662", "revid": "25871", "url": "https://gl.wikipedia.org/wiki?curid=193662", "title": "Freak Scene", "text": "\"Freak Scene\" \u00e9 unha canci\u00f3n da banda estadounidense de rock alternativo Dinosaur Jr., editado como sinxelo do seu terceiro \u00e1lbum, \"Bug\", en setembro de 1988. Foi composta e producida polo l\u00edder do grupo J Mascis, e grav\u00e1rona nos Fort Apache Studios Paul Q. Kolderie e Sean Slade. A banda realizou un v\u00eddeo musical do tema para promocionar o sinxelo.\n\"Freak Scene\" est\u00e1 considerada unha das mellores canci\u00f3ns de Dinosaur Jr. Na s\u00faa recensi\u00f3n de \"Bug\", Stephen Thomas Erlewine de Allmusic dixo que a canci\u00f3n era \"a peza mestra do disco, ...unha sorprendente canci\u00f3n pegadiza que encapsula o atractivo e as dificultades do indie rock en tres minutos\". Jess Harvell de Pitchfork Media cre que \"Freak Scene \u00e9 probablemente a mellor interpretaci\u00f3n de guitarra do indie rock e a mellor canci\u00f3n pop da banda\". O sinxelo acadou o n\u00famero 7 na lista \"Indie Chart\" brit\u00e1nica, onde pasou 12 semanas.\nListaxe de canci\u00f3ns.\nOs dous temas foron compostos por J Mascis."}
{"id": "193663", "revid": "88628", "url": "https://gl.wikipedia.org/wiki?curid=193663", "title": "Alberto Garc\u00eda Garc\u00eda", "text": "Alberto Garc\u00eda Garc\u00eda, nado en Catoira o 22 de setembro de 1953, \u00e9 un pol\u00edtico galego do PSdeG-PSOE.\nTraxectoria.\nAdministrativo. \u00c9 concelleiro en Catoira dende 1979, cando encabezou por primeira vez a candidatura do PSdeG-PSOE. No inicio da s\u00faa carreira pol\u00edtica mantivo responsabilidades de goberno co alcalde independente de esquerdas Andr\u00e9s Casta\u00f1o Conde. Trala integraci\u00f3n deste no grupo socialista en 1983, foi o n\u00famero 2 da candidatura socialista, tanto nesa convocatoria como en 1987, logrando a maior\u00eda absoluta en ambas as ocasi\u00f3ns.\nFoi elixido alcalde en xullo 1989, logo da dimisi\u00f3n de Casta\u00f1o. Nas elecci\u00f3ns municipais de 1991 encabezou a candidatura socialista e foi reelixido alcalde cunha ampla maior\u00eda absoluta de 9 concelleiros sobre 11. Volveu ser reelixido en 1995 e 1999 con maior\u00eda absoluta, 7 concelleiros, sendo ademais deputado provincial entre 1999 e 2003.\nNas municipais de 2003 perdeu a maior\u00eda absoluta, ao baixar a 5 concelleiros ante o pulo do BNG, sendo reelixido alcalde como cabeza da lista m\u00e1is votada e gobernando con apoios puntuais dos demais grupos. Nas municipais de 2007 recuperou a maior\u00eda absoluta con 6 concelleiros. En 2011 e 2015 revalidar\u00eda novamente a alcald\u00eda con maior\u00eda absoluta, subindo a 7 concelleiros no 2015.\nNas municipais de 2019 perdeu a maior\u00eda absoluta ao baixar a 5 concelleiros, ante o ascenso experimentado polo PPdeG. Desta forma perdeu a alcald\u00eda ao apoiaren os 3 concelleiros do PPdeG \u00f3 candidato do BNG, Xo\u00e1n Casta\u00f1o Conde, segunda forza m\u00e1is votada, tam\u00e9n con 3 concelleiros. As malas relaci\u00f3ns entre os candidatos nacionalista e popular levaron a que en marzo de 2020 se anunciase unha moci\u00f3n de censura que o devolver\u00eda \u00e1 alcald\u00eda co apoio dos populares. Por\u00e9n, en maio de 2020 a moci\u00f3n desactivouse pola dimisi\u00f3n de Casta\u00f1o, forzada por concelleiros do grupo socialista que buscaban evitar o acordo co PPdeG, o cal supuxo un cisma entre estes e Garc\u00eda. Desta forma, no mes de xu\u00f1o de 2020 recuperou a alcald\u00eda como cabeza da lista m\u00e1is votada, conformando un goberno con t\u00f3dolos ed\u00eds socialistas ag\u00e1s un. En abril de 2021 destitu\u00edu os dous concelleiros cr\u00edticos que entraran no goberno, polo que gobernou o resto do mandato cun s\u00f3 un concelleiro a maiores del.\nNas municipais de 2023 perdeu a alcald\u00eda ao lograr o BNG a maior\u00eda absoluta."}
{"id": "193672", "revid": "1131", "url": "https://gl.wikipedia.org/wiki?curid=193672", "title": "Signal Iduna Park", "text": "O Westfalenstadion, co\u00f1ecido por motivos de patrocinio como Signal Iduna Park, \u00e9 un estadio de f\u00fatbol situado na cidade de Dortmund, no estado federado de Renania do Norte-Westfalia, ao oeste de Alema\u00f1a. \u00c9 a sede habitual do club de f\u00fatbol Borussia Dortmund. Coas s\u00faas torres de suspensi\u00f3n amarelas o estadio \u00e9 un s\u00edmbolo da cidade.\nFoi reconstru\u00eddo para ser unha das subsedes da Copa Mundial de F\u00fatbol de 2006 celebrada en Alema\u00f1a, convert\u00e9ndose ent\u00f3n no estadio de f\u00fatbol m\u00e1is grande do pa\u00eds. Para este evento, o estadio levou temporalmente o nome de \"Estadio da Copa Mundial da FIFA de Dortmund\", por raz\u00f3ns estipuladas no regulamento da FIFA. A arquitectura externa do Signal Iduna Park est\u00e1 composta de oito alicerces de suxeici\u00f3n amarelos de 62 metros de altura. O resto da estrutura \u00e9 de aceiro."}
{"id": "193673", "revid": "5132", "url": "https://gl.wikipedia.org/wiki?curid=193673", "title": "Westfalenstadion", "text": ""}
{"id": "193674", "revid": "1576", "url": "https://gl.wikipedia.org/wiki?curid=193674", "title": "The O'Rahilly", "text": "Michael Joseph O'Rahilly, co\u00f1ecido comunmente coma The O'Rahilly, nado en Ballylongford, condado de Kerry, o 22 de abril de 1875 e finado en Dubl\u00edn o 29 de abril de 1916, foi un pol\u00edtico e revolucionario irland\u00e9s.\nTraxectoria.\nAderido dende moi novo \u00e1 causa republicana e nacionalista irlandesa, viaxou longamente por Estados Unidos e Europa antes de se asentar definitivamente en Dubl\u00edn. Foi membro fundador dos Voluntarios Irlandeses e l\u00edder da s\u00faa secci\u00f3n paramilitar. Xunto con Eoin MacNeill e Bulmer Hobson op\u00faxose ao Alzamento de Pascua. Por\u00e9n, cando a rebeli\u00f3n estalou optou finalmente por se unir a ela, falecendo no transcurso dos combates."}
{"id": "193675", "revid": "89787", "url": "https://gl.wikipedia.org/wiki?curid=193675", "title": "Mark Tremonti", "text": "Mark Thomas Tremonti, \u00e9 un m\u00fasico e compositor americano, co\u00f1ecido por ser o guitarrista principal das bandas de rock Creed e Alter Bridge. \u00c9 membro fundador dos dous grupos. Ademais colaborou cunha gran variedade de artistas e tam\u00e9n ten un proxecto en solitario, Tremonti.\nFoi nomeado \"Guitarrista do Ano\" durante tres anos consecutivos pola revista Guitar World. En 2011, foi elixido coma o cuarto mellor guitarrista de heavy metal de todos os tempos por Total Guitar."}
{"id": "193676", "revid": "92340", "url": "https://gl.wikipedia.org/wiki?curid=193676", "title": "Matthew Nathan", "text": "Matthew Nathan, nado en Paddington, Inglaterra, o 3 de xaneiro de 1862 e finado en West Coker, tam\u00e9n Inglaterra, o 18 de abril de 1939, foi un pol\u00edtico e militar brit\u00e1nico.\nTraxectoria.\nFoi gobernador da colonia brit\u00e1nica de Costa do Ouro, actual Ghana, (1900 - 1904), de Hong Kong (1904 - 1907), de KwaZulu-Natal, na actual Sur\u00e1frica, (1907 - 1909) e de Queensland, Australia, (1920 - 1925). Ostentou o cargo de Subsecretario brit\u00e1nico para Irlanda de 1914 a 1916, sendo o responsable, xunto co Secretario Xefe para Irlanda Augustine Birrell, de coordinar a resposta brit\u00e1nica ao Alzamento de Pascua."}
{"id": "193677", "revid": "22570", "url": "https://gl.wikipedia.org/wiki?curid=193677", "title": "Xeom\u00e1tica", "text": "A xeom\u00e1tica \u00e9 a rama da xeograf\u00eda que estuda as actividades de produci\u00f3n, colleita, almacenaxe, an\u00e1lise, transmisi\u00f3n e xesti\u00f3n de informaci\u00f3n xeogr\u00e1fica.\nHistoria e caracter\u00edsticas.\nXurdiu desde a revoluci\u00f3n cuantitativa da xeograf\u00eda na metade da d\u00e9cada de 1950. A xeom\u00e1tica implica o uso de t\u00e9cnicas espaciais tradicionais usadas en cartograf\u00eda e topograf\u00eda e as s\u00faas aplicaci\u00f3ns nos ordenadores. Este sector se fixo m\u00e1is utilizado con moitas outras materias utilizando t\u00e9cnicas como SIX e sensoriamento remoto. A xeom\u00e1tica tam\u00e9n levou a unha revitalizaci\u00f3n dalg\u00fans departamentos de xeograf\u00eda, especialmente en Am\u00e9rica, onde o asunto estaba en declive durante a d\u00e9cada de 1950."}
{"id": "193678", "revid": "17467", "url": "https://gl.wikipedia.org/wiki?curid=193678", "title": "UEFA Euro 2012", "text": ""}
{"id": "193679", "revid": "1131", "url": "https://gl.wikipedia.org/wiki?curid=193679", "title": "Plataforma de Organizaciones Democr\u00e1ticas", "text": "A Plataforma de Organizaciones Democr\u00e1ticas agrupou a maior\u00eda das forzas na oposici\u00f3n en Espa\u00f1a, formada en outubro de 1976, con motivo do proceso de reforma pol\u00edtica.\nConstitu\u00edda entre decembro de 1976 e abril de 1977, Valent\u00edn Paz-Andrade foi elixido para formar parte da comisi\u00f3n negociadora.\nA plataforma traballou en asuntos como a legalizaci\u00f3n dos partidos pol\u00edticos, a lei de amnist\u00eda ou a preparaci\u00f3n das primeiras elecci\u00f3ns xerais en Espa\u00f1a despois da ditadura."}
{"id": "193680", "revid": "25871", "url": "https://gl.wikipedia.org/wiki?curid=193680", "title": "Alejandro Woss y Gil", "text": "Alejandro Woss y Gil (1856-1932) militar e pol\u00edtico, foi presidente da Rep\u00fablica Dominicana entre 1885 e 1887, e novamente en 1903.\nFillo de Carlos Woss e Mar\u00eda Linares. En 1884 foi vicepresidente da Rep\u00fablica co presidente Francisco Gregorio Billini. Tras a renuncia deste en maio de 1885, ocupou a presidencia da Rep\u00fablica. Durante o seu mandato, tivo que sufocar dous intentos revolucionarios: o de Azua e o de Moya (1886). M\u00e1is tarde, en 1903, ante unha situaci\u00f3n ca\u00f3tica da econom\u00eda e a ameaza de intervenci\u00f3n dos Estados Unidos, dirixiu un golpe que derrocou ao xeneral Horacio V\u00e1squez."}
{"id": "193681", "revid": "68944", "url": "https://gl.wikipedia.org/wiki?curid=193681", "title": "A Lira de Ribadavia", "text": "A Lira de Ribadavia \u00e9 unha banda de m\u00fasica de Ribadavia, considerada a banda de m\u00fasica m\u00e1is antiga de Galicia.\nHistoria.\nA que pasa por ser a banda de m\u00fasica m\u00e1is antiga de Galicia segue sen dar atopado a data exacta da s\u00faa orixe, a\u00ednda que existen documentos do s\u00e9culo XIX que xa se refiren \u00e1 grande afecci\u00f3n que naqueles tempos ti\u00f1a o pobo ribadaviense polas bandas de m\u00fasica. Un documento do Concello de Ribadavia d\u00e1 conta da regularizaci\u00f3n salarial que se lle fai aos mestres dunha escola de m\u00fasica, fundada unha d\u00e9cada atr\u00e1s, en reco\u00f1ecemento do seu traballo, transcendencia e repercusi\u00f3n social na vila.\nDenque aquela data prom\u00f3vese unha Sociedade Filharm\u00f3nica que vai estar centrada na formaci\u00f3n da mocidade, asumindo a s\u00faa direcci\u00f3n Luis de Nessone. Durante os anos a banda div\u00eddese e \u00fanese por desavinzas pol\u00edticas, destacando La Lira e La Nueva Lira, unha liberal e outra conservadora, pero ao pasar dos anos volven converxer na mesma banda que perdura ata a actualidade.\nTen conseguido distintos galard\u00f3ns como banda en Galicia, Asturias, Le\u00f3n e Valencia."}
{"id": "193683", "revid": "23204", "url": "https://gl.wikipedia.org/wiki?curid=193683", "title": "Terence MacSwiney", "text": "Terence Joseph MacSwiney (Tordhealbhach Mac Suibhne en irland\u00e9s), nado en Cork o 20 de marzo de 1879 e finado na prisi\u00f3n de Brixton (Inglaterra) o 25 de outubro de 1920, foi un pol\u00edtico e escritor irland\u00e9s. Foi elixido alcalde de Cork polo Sinn F\u00e9in en 1920, en plena Guerra da Independencia Irlandesa foi arrestado polas forzas brit\u00e1nicas acusado de sedici\u00f3n e encarcerado na prisi\u00f3n de Brixton, en Inglaterra. A s\u00faa morte en outubro, tras 74 d\u00edas de folga de fame, situou o conflito irland\u00e9s en primeira plana da actualidade internacional da \u00e9poca.\nTraxectoria.\nMacSwiney era membro dunha familia de oito irm\u00e1ns. Seu pai, John MacSwiney, natural de Cork loitara contra Garibaldi en 1868 como garda papal. Ao seu retorno traballou como profesor en Londres e fundou unha f\u00e1brica de tabaco en Cork, que finalmente fracasar\u00eda. Tralo peche da f\u00e1brica, emigrou a Australia (1885), deixando aos seus fillos ao coidado da s\u00faa dona e da s\u00faa filla m\u00e1is vella. A nai de Terence, Mary Wilkinson, era unha cat\u00f3lica inglesa de arraigadas ideas nacionalistas. Terence MacSwiney asistiu \u00e1 escola que os Irm\u00e1ns Cristi\u00e1ns ti\u00f1an en North Monastery (Cork), mais abandonou os seus estudos aos quince anos para axudar \u00e1 s\u00faa familia. Conseguiu traballo de contable, mais logo decidiu proseguir a s\u00faa educaci\u00f3n, combinando o traballo cos estudos, e graduouse en Ciencia Mental e Moral na Royal University de Cork (actualmente University College Cork) en 1907.\nEn 1901 participou na creaci\u00f3n da Celtic Literary Society (Sociedade Literaria C\u00e9ltica) e en 1908 fundou a Sociedad Dram\u00e1tica de Cork xunto a Daniel Corkery, para a que escribiu varias obras de teatro.\nActividade pol\u00edtica.\nOs escritos publicados por MacSwiney no \"Irish Freedom\" chamaron a atenci\u00f3n da Irmandade Republicana Irlandesa. Foi un dos fundadores da Brigada de Cork dos Voluntarios Irlandeses en 1913, e se converteu no presidente do Sinn F\u00e9in en Cork. Fundou un xornal en 1914 bautizado como \"Fianna F\u00e1il\", mais foi suprimido logo de once publicaci\u00f3ns. En abril de 1916, estaba previsto que MacSwiney fora o segundo ao mando no Alzamento de Pascua en Cork e Kerry, mais retivo \u00e1s s\u00faas forzas seguindo ordes de Eoin MacNeill. Tralo Alzamento foi internado nos Campos de Concentraci\u00f3n de Reading e Wakefield Gaols ata decembro de 1916. En febreiro de 1917 fue deportado e internado en Shrewsbury e Bromyard ata ser definitivamente liberado en xu\u00f1o. Foi durante o seu exilio en Bromyard cando casou con Muriel Murphy, que pertenc\u00eda \u00e1 familia propietaria das famosas destilar\u00edas de Cork. En novembro dese mesmo ano, foi arrestado en Cork por vestir o uniforme do Ex\u00e9rcito Republicano Irland\u00e9s e, inspirado polo exemplo de Thomas Ashte iniciou unha folga de fame que durar\u00eda tres d\u00edas, antes de ser liberado.\nNas elecci\u00f3ns xerais de 1918, MacSwiney foi elixido sen oposici\u00f3n como representante polo Sinn F\u00e9in no D\u00e1il \u00c9ireann, sucedendo no cargo a D. D. Sheehan, membro do Partido Parlamentario Irland\u00e9s. Tralo asasinato do seu amigo Tom\u00e1s Mac Curtain, alcalde de Cork, foi elixido para a alcald\u00eda o 20 de marzo de 1920. O 12 de agosto dese mesmo ano, MacSwiney foi arrestado en Dubl\u00edn por posesi\u00f3n de artigos e documentos de car\u00e1cter sedicioso, as\u00ed como dunha chave de cifrado. Foi xulgado sumarialmente por unha Corte marcial o 16 de agosto e condenado a dous anos de prisi\u00f3n na Prisi\u00f3n de Brixton.\nFolga de fame.\nInmediatamente despois do seu ingreso en prisi\u00f3n, MacSwiney iniciou unha folga de fame en protesta polo seu internamento e polo feito de ter sido xulgado por un tribunal militar. Outros once prisioneiros republicanos da cadea de Cork iniciaron outra folga \u00e1 vez. O 26 de agosto, o gabinete declarou que \"a liberaci\u00f3n do Alcalde ter\u00eda efectos desastrosos en Irlanda e provocar\u00eda probablemente unha rebeli\u00f3n do ex\u00e9rcito e a polic\u00eda do Sur de Irlanda\". A folga de fame de MacSwiney atraeu a atenci\u00f3n mundial. Os Estados Unidos ameazaron con boicotear os produtos brit\u00e1nicos, mentres que varios pa\u00edses suramericanos solicitaron a mediaci\u00f3n do Papa. Houbo protestas igualmente por parte de Francia e Alema\u00f1a.\nNos \u00faltimos d\u00edas de folga tentaron forzalo a comer, mais sen \u00e9xito. O 20 de outubro de 1920 entrou en coma, falecendo cinco d\u00edas despois, tras 74 en folga de fame.\nA capela ardente foi instalada na Catedral Southwark de Londres, ante a que desfilaron 30.000 persoas. Ante o temor a grandes manifestaci\u00f3ns en Dubl\u00edn, as autoridades enviaron o ata\u00fade directamente a Cork, onde tivo lugar un multitudinario funeral o 31 de outubro. Terence MacSwiney est\u00e1 enterrado no Camposanto de Saint Finbarr de Cork. O pol\u00edtico Arthur Griffith asistiu ao seu enterro e pronunciou unhas palabras durante a cerimonia.\nImportancia e legado.\nUnha colecci\u00f3n das s\u00faas obras, titulada \"Principles of Freedom\" e baseada nas s\u00faas contribuci\u00f3ns ao \"Irish Freedom\" foi publicada postumamente en 1921. Entre os seus lectores e admiradores enc\u00f3ntranse pol\u00edticos como Jawaharlal Nehru ou Bhagat Singh, independentista indio que tam\u00e9n realizou varias folgas de fame como protesta ante o trato dispensado polas autoridades brit\u00e1nicas na India.\nA s\u00faa irm\u00e1 Mary ocupou o asento deixado por Terence no D\u00e1il, e interveu en xaniro de 1922 para oporse ao Tratado Angloirland\u00e9s. O seu irm\u00e1n Se\u00e1n foi elixido deputado nas elecci\u00f3ns de 1921, adher\u00edndose igualmente \u00e1 facci\u00f3n Anti-Tratado.\nV\u00e9xase tam\u00e9n.\nBibliograf\u00eda.\nOs escritos privados de Terence MacSwiney g\u00e1rdanse nos arquivos da Universidade de Dublin (IE UCDA P48b, P48c). Na Biblioteca Nacional de Irlanda cons\u00e9rvanse manuscritos e copias dos seus escritos publicados (MSS 35029\u201335035)."}
{"id": "193685", "revid": "865", "url": "https://gl.wikipedia.org/wiki?curid=193685", "title": "P-51 Mustang", "text": ""}
{"id": "193686", "revid": "89787", "url": "https://gl.wikipedia.org/wiki?curid=193686", "title": "Josafat", "text": "Josafat \u00e9 unha novela escrita en lingua catal\u00e1 por Prudenci Bertrana en 1906, en plena \u00e9poca do modernismo catal\u00e1n.\nCaracter\u00edsticas.\nAs caracter\u00edsticas propias do movemento son alg\u00fans dos principais sinais identitarios da obra, as\u00ed por exemplo resalta o feito que o escritor modernista non se mide \u00e1 hora de dicir con liberdade aquilo que pensa. A tem\u00e1tica do heroe en contraposici\u00f3n coa natureza ou o individuo fronte a masa. En canto \u00e1 idea central da trama, dicir que o protagonista, Josafat, prov\u00e9n dunha familia de labregos e disponse a acudir \u00e1 cidade para facer as camp\u00e1s da catedral; de aqu\u00ed nace a idea de que Josafat fora unha persoa boa antes de chegar a Xirona, mais cando chega a ela a cidade degr\u00e1dao e fai que se converta nun fan\u00e1tico."}
{"id": "193687", "revid": "6939", "url": "https://gl.wikipedia.org/wiki?curid=193687", "title": "Stevenson", "text": ""}
{"id": "193688", "revid": "624", "url": "https://gl.wikipedia.org/wiki?curid=193688", "title": "Irene Jacob", "text": ""}
{"id": "193689", "revid": "27155", "url": "https://gl.wikipedia.org/wiki?curid=193689", "title": "Periclasa", "text": "A periclasa ou periclasio un mineral da clase 04 (\u00f3xidos), segundo a clasificaci\u00f3n de Strunz; \u00e9 unha forma natural do \u00f3xido de magnesio (MgO). Antigamente denominada magnesia.\nFoi descuberto en 1840.\nA magnesia da rexi\u00f3n de Magnesia en Tesalia conti\u00f1a tanto \u00f3xido de magnesio como carbonato de magnesio hidratado, as\u00ed como \u00f3xido de ferro (como a magnetita). As\u00ed as chamadas na antig\u00fcidade \"pedras de Magnesia\", coas s\u00faas propiedades magn\u00e9ticas, foron as que deron nome ao magnetismo. Trituradas son un po branco, lixeiro, pouco soluble na auga, inodoro, con lixeiro sabor alcalino, usado en medicina como anti\u00e1cido. Tam\u00e9n pode ser utilizado contra o estrinximento.\nFormaci\u00f3n e xacementos.\nA periclasa f\u00f3rmase normalmente en m\u00e1rmore como produto do metamorfismo de rocas sedimentarias dolom\u00edticas. F\u00f3rmase por alteraci\u00f3n da brucita baixo certas condici\u00f3ns ambientais preto da superficie do terreo. Entre os xacementos deste mineral podemos destacar o que hai na provincia de Le\u00f3n, en Espa\u00f1a."}
{"id": "193690", "revid": "124656", "url": "https://gl.wikipedia.org/wiki?curid=193690", "title": "Xos\u00e9 Mar\u00eda Arias Fern\u00e1ndez", "text": "Xos\u00e9 Mar\u00eda Arias Fern\u00e1ndez, nado en Fur\u00eds (Castroverde) o 21 de maio de 1967, \u00e9 un gandeiro e pol\u00edtico galego do PSdeG-PSOE.\nTraxectoria.\nGandeiro de profesi\u00f3n. Accedeu \u00e1 alcald\u00eda de Catroverde no ano 1997 tras unha moci\u00f3n de censura ao alcalde nacionalista Miguel Rodr\u00edguez Fern\u00e1ndez. Nas elecci\u00f3ns municipais de 1999 encabezou a candidatura do PSdeG-PSOE \u00e1 alcald\u00eda de Castroverde e foi elixido alcalde grazas a un pacto co BNG. Nas municipais de 2003 volveu ser elixido alcalde con maior\u00eda absoluta. Volveu ser elixido alcalde nas sucesivas elecci\u00f3ns sempre con maior\u00eda absoluta (2007, 2011, 2015 e 2019). Deputado provincial (2007-2011 e 2019-actualidade), foi responsable da \u00e1rea de medio rural da Deputaci\u00f3n (2007-2011) e actualmente leva a \u00e1rea de Cooperaci\u00f3n cos concellos de dita instituci\u00f3n.\nPostulouse \u00e1 secretar\u00eda provincial do PSdeG-PSOE en Lugo nas primarias de decembro de 2017 e xullo de 2019, sendo derrotado por \u00c1lvaro Santos e Patricia Otero Rodr\u00edguez, respectivamente. Anunciou a s\u00faa intenci\u00f3n de concorrer novamente como candidato nas primarias previstas para xaneiro de 2022, por\u00e9n rematou integr\u00e1ndose no equipo do outro candidato e presidente da Deputaci\u00f3n Jos\u00e9 Tom\u00e9 Roca, pasando a selo vicesecretario xeral na executiva que este encabezou tralo Congreso do mes de febreiro."}
{"id": "193692", "revid": "1888", "url": "https://gl.wikipedia.org/wiki?curid=193692", "title": "Jos\u00e9 Mar\u00eda Arias Fern\u00e1ndez", "text": ""}
{"id": "193693", "revid": "98629", "url": "https://gl.wikipedia.org/wiki?curid=193693", "title": "Popular Songs", "text": "Popular Songs \u00e9 o d\u00e9cimo segundo \u00e1lbum da banda de rock alternativo estadounidense Yo La Tengo, editado o 8 de setembro do 2009, \u00c9 o seu s\u00e9timo \u00e1lbum lanzado a trav\u00e9s de Matador Records.\nO director John McSwain realizou cinco v\u00eddeos para canci\u00f3ns do disco. Nas semanas previas ao lanzamento do \u00e1lbum, un novo v\u00eddeo foi posteado en varias p\u00e1xinas \"amigas\" de Matador e recompiladas na propia p\u00e1xina do selo. O primeiro v\u00eddeo, para \"Here to Fall\", foi posteado no propio \"Matablog\" de Matador Records o 28 de xullo do 2009.\nO \u00e1lbum foi filtrado a internet o 26 de xullo; como resposta, Matador o puxo en \"streaming\" para os seus clientes do programa Buy Early Get Now o 28 de xullo, m\u00e1is dunha semana antes da orixinal data de \"streaming\"."}
{"id": "193694", "revid": "1410", "url": "https://gl.wikipedia.org/wiki?curid=193694", "title": "Francisco Balado Teijeiro", "text": "Francisco Javier Balado Teijeiro, nado en 1974, \u00e9 un pol\u00edtico galego do PPdeG.\nTraxectoria.\nAvogado. Nas elecci\u00f3ns municipais de 2011 encabezou a candidatura do PPdeG \u00e1 alcald\u00eda de Castro de Rei e foi elixido alcalde con maior\u00eda absoluta."}
{"id": "193695", "revid": "98629", "url": "https://gl.wikipedia.org/wiki?curid=193695", "title": "Caroteno", "text": "Os carotenos (do lat\u00edn \"carota\", cenoria) son un grupo de terpenos coa f\u00f3rmula C40Hx, que sintetizan as plantas pero non os animais. Os carotenos funcionan como pigmentos fotosint\u00e9ticos. Os carotenos son xeralmente de cor laranxa e danlle cor \u00e1s cenorias e a moitas froitas e vexetais (batatas e variedades de mel\u00f3n de carne amarela-alaranxada, e nas follas secas). En baixas concentraci\u00f3ns danlle unha cor amarela \u00e1 nata e manteiga cando est\u00e1 presente no alimento das vacas. As especies omn\u00edvoras, que transforman en pequena cantidade os carotenoides da dieta en retinoides incoloros, te\u00f1en graxas amarelas como resultado da retenci\u00f3n dos carotenoides, como sucede coas graxas dos polos.\nOs carotenos contrib\u00faen \u00e1 fotos\u00edntese transmitindo a enerx\u00eda da luz que absorben \u00e1s clorofilas. Tam\u00e9n protexen os tecidos das plantas axudando a absorber a enerx\u00eda do os\u00edxeno singulete, unha forma excitada do os\u00edxeno molecular O2, que se forma durante a fotos\u00edntese.\nO \u03b2-caroteno componse de dous grupos retinil c\u00edclicos, e degr\u00e1dase na mucosa do intestino delgado humano pola \u03b2-caroteno 15,15'-monooxixenase a retinal, unha forma de vitamina A. O \u03b2-caroteno pode almacenarse no f\u00edgado e nas graxas do tecido adiposo e conv\u00e9rtese en retinal (unha forma da vitamina A para humanos) segundo as necesidades. Os carotenos \u03b1-caroteno e \u03b3-caroteno, debido a que te\u00f1en s\u00f3 un grupo retinil (anel de beta-ionona), tam\u00e9n te\u00f1en algunha actividade de vitamina A (pero menor ca do \u03b2-caroteno), como tam\u00e9n a xantofila \u03b2-criptoxantina. Todos os demais carotenoides, inclu\u00eddo o licopeno, non te\u00f1en o anel beta e por iso non te\u00f1en actividade de vitamina A (a\u00ednda que poden ter actividade antioxidante).\nAs especies animais difiren moito na s\u00faa capacidade de converter o grupo retinil (beta-ionona) contido nos carotenoides a retinal. Os carn\u00edvoros en xeral apenas converten os carotenoides da dieta. Os carn\u00edvoros puros como os fur\u00f3ns non te\u00f1en \u03b2-caroteno 15,15'-monooxixenase e non poden converter ning\u00fan carotenoide a retinal, polo que os carotenos non son unha fonte de vitamina A para eles; entanto que os gatos poden converter trazas de \u03b2-caroteno a retinol, a\u00ednda que esas cantidades son insuficientes para as s\u00faas necesidades de retinol.\nO caroteno util\u00edzase tam\u00e9n como un aditivo alimentario, que funciona como colorante en zumes, pasteis, sobremesas, manteiga e margarina. Est\u00e1 aprobado o seu uso como aditivo tanto na Uni\u00f3n Europea (co n\u00famero de c\u00f3digo E160a) coma en Australia e Nova Celanda (c\u00f3digo 160a) e nos Estados Unidos.\nEstrutura, formas e nomenclatura.\nQuimicamente, os carotenos son tetraterpenos (formados por 8 unidades de isopreno) poliinsaturados de 40 \u00e1tomos de carbono, unidos a hidr\u00f3xenos e ning\u00fan elemento m\u00e1is (non te\u00f1en os\u00edxenos como as xantofilas). Alg\u00fans carotenos rematan en grupos c\u00edclicos hidrocarbonados, situados nun extremo ou en ambos os dous. Como te\u00f1en unha composici\u00f3n hidrocarbonada, son solubles en l\u00edpidos pero non en auga (os outros carotenoides, as xantofilas son menos hidr\u00f3fobas). Os dobres enlaces conxugados que presentan danlle a cor que te\u00f1en. O \u03b2-caroteno presenta dous picos de absorci\u00f3n de luz nas lonxitudes de onda de 400 e 500\u00a0nm (corresponden \u00e1 luz azul e verde, polo que reflicte luz vermella-laranxa-amarela, que lle d\u00e1 a s\u00faa cor).\nOs carotenos at\u00f3panse nas plantas en d\u00faas formas principais nomeadas con letras gregas: alfa-caroteno (\u03b1-caroteno) e beta-caroteno (\u03b2-caroteno). Tam\u00e9n existen as formas gamma, delta, epsilon, e dseta (\u03b3, \u03b4, \u03b5, e \u03b6-caroteno).\nAs d\u00faas formas principais son os is\u00f3meros, \u03b1-caroteno e \u03b2-caroteno, ambas con dous grupos c\u00edclicos no extremo, que difiren entre si na posici\u00f3n do dobre enlace nun dos grupos c\u00edclicos. O m\u00e1is com\u00fan \u00e9 o \u03b2-caroteno, que \u00e9 antioxidante e protexe \u00e1s plantas da luz ultravioleta.\nOs dous extremos do \u03b2-caroteno son estruturalmente id\u00e9nticos, e denom\u00ednanse aneis \u03b2.\nO \u03b1-caroteno ten nun extremo un anel \u03b2, e no outro extremo un anel \u03b5 (non existen aneis denominados \u03b1).\nTendo en conta o tipo de anel as denominaci\u00f3ns dos carotenos son as seguintes:\nO \u03b6-caroteno (dseta-caroteno) \u00e9 o precursor biosint\u00e9tico do neurosporeno, o cal \u00e9 precursor do licopeno, e este, \u00e1 s\u00faa vez, \u00e9 precursor do \u03b1-caroteno a trav\u00e9s da forma \u03b5.\nSa\u00fade.\nRealiz\u00e1ronse estudos cient\u00edficos para determinar o efecto do \u03b2-caroteno na sa\u00fade, e os resultados mostraron que pode reducir as probabilidades de ataques card\u00edacos, funciona como un antioxidande liposoluble e aumenta a eficiencia do sistema inmunitario.\nNa farmacopea de numerosos pa\u00edses util\u00edzase como protector da radiaci\u00f3n ultravioleta tomado por v\u00eda oral. Est\u00e1 inclu\u00eddo dentro do grupo D02 do c\u00f3digo internacional ATC, concretamente co c\u00f3digo D02BB01. Pode reducir a probabilidade de incidencia dalg\u00fans tipos de c\u00e1ncer de pel pero alg\u00fans estudos mostraron que, en persoas fumadoras, pode aumentar a probabilidad de c\u00e1ncer de pulm\u00f3n. \n Non est\u00e1 claro que estes resultados sexan aplicables \u00e1 poboaci\u00f3n xeral.\nCarotenemia.\nA carotenemia ou hipercarotenemia \u00e9 o exceso de caroteno no corpo, pero, a diferenza da vitamina A, o caroteno non \u00e9 t\u00f3xico. A\u00ednda que a hipercarotenemia non \u00e9 particularmente perigosa, pode orixinar un ton laranxa na cor da pel (carotenodermia), pero non na membrana conxuntiva dos ollos, o que permite diferenciala da ictericia. Est\u00e1 xeralmente asociada co consumo abundante de cenorias, pero tam\u00e9n pode ser un signo de trastornos m\u00e1is graves.\nNanotecnolox\u00eda.\nMol\u00e9culas de \u03b2-caroteno e licopeno poden ser encapsuladas en nanotubos de carbono para mellorar as propiedades \u00f3pticas dos nanotubos.\nProduci\u00f3n.\nA maior parte da produci\u00f3n sint\u00e9tica de \u03b2-caroteno procede dunha fabrica de Freeport, Texas da compa\u00f1\u00eda DSM. Outro importante produtor \u00e9 BASF. En Espa\u00f1a, Vitatene produce \u03b2-caroteno natural a partir do fungo \"Blakeslea trispora\". En Australia, produce \u03b2-caroteno org\u00e1nico Aquacarotene Limited a partir de algas secas da especie \"Dunaliella salina\". A compa\u00f1\u00eda Cognis Australia Pty. Ltd., produce tam\u00e9n \u03b2-caroteno a partir de microalgas. En Portugal, Biotrend produce \u03b2-caroteno natural todo \"trans\" a partir de bacterias \"Sphingomonas\".\nOs carotenos tam\u00e9n se encontran no aceite de palma e no de millo, e no leite, facendo que o leite sexa algo amarelo, dependendo da alimentaci\u00f3n das vacas, e a cantidade de graxa no leite (a m\u00e1is materia graxa, m\u00e1is caroteno e m\u00e1is cor amarela).\nOs carotenos tam\u00e9n se encontran nalgunhas especies de t\u00e9rmites, nas que parece que procede da s\u00faa dieta.\nS\u00edntese.\nExisten actualmente dous m\u00e9todos com\u00fans para a s\u00edntese total, \u00e9 dicir, puramente qu\u00edmica, do \u03b2-caroteno. A primeira foi desenvolvida por Badische Anilin- &amp; Soda-Fabrik (BASF) e est\u00e1 baseada na reacci\u00f3n de Wittig:\nO segundo \u00e9 a reacci\u00f3n de Grignard, elaborada por Hoffman-La Roche a partir da s\u00edntese orixinal de Inhoffen et al. Ambos os m\u00e9todos son similares; a s\u00edntese de BASF \u00e9 C20 + C20 (utiliza dous compostos de 20 carbonos), e a de Hoffman-La Roche \u00e9 C19 + C2 + C19."}
{"id": "193696", "revid": "56817", "url": "https://gl.wikipedia.org/wiki?curid=193696", "title": "Domestica", "text": "Domestica \u00e9 o terceiro \u00e1lbum da banda estadounidense de indie rock Cursive, editado o 20 de xu\u00f1o do 2000 a trav\u00e9s do selo Saddle Creek. Tr\u00e1tase dun \u00e1lbum conceptual que conta a historia dunha relaci\u00f3n entre d\u00faas personaxes chamadas \"Sweetie\" e \"Pretty Baby\". As d\u00faas personaxes son mencionadas en varias das canci\u00f3ns do disco (\"The Casualty,\" \"The Martyr,\" \"A Red So Deep\" e \"The Radiator Hums\"), e no t\u00edtulo de \"The Lament of Pretty Baby\". O derradeiro tema \u00e9 ambiguo, e o seu vocalista Tim Kasher dixo en varias entrevistas que a parella protagonista permanecen xuntos, a pesar das s\u00faas diferenzas e pelexas.\nListaxe de canci\u00f3ns.\nTodos os temas foron compostos por Cursive. "}
{"id": "193697", "revid": "56817", "url": "https://gl.wikipedia.org/wiki?curid=193697", "title": "Weird Era Cont.", "text": "Weird Era Cont. \u00e9 un \u00e1lbum da banda estadounidense de indie rock Deerhunter, lanzado ao mesmo tempo que \"Microcastle\" o d\u00eda 28 de outubro do 2008. Despois de que \"Microcastle\" fose filtrado meses antes da s\u00faa data de edici\u00f3n, a banda gravou un novo \u00e1lbum coa intenci\u00f3n de premiar a aqueles que agardaban \u00e1 s\u00faa data de publicaci\u00f3n en formato f\u00edsico, a\u00ednda que, ao igual que pasou con \"Microcastle\", tam\u00e9n este acabar\u00eda sendo filtrado."}
{"id": "193699", "revid": "865", "url": "https://gl.wikipedia.org/wiki?curid=193699", "title": "Bug (\u00e1lbum)", "text": "Bug \u00e9 o terceiro \u00e1lbum da banda estadounidense de rock alternativo Dinosaur Jr., editado o d\u00eda 31 de outubro de 1988 a trav\u00e9s do selo SST Records.\nFoi o \u00faltimo disco de Dinosaur Jr co seu baixista orixinal, Lou Barlow, ata a aparici\u00f3n de \"Beyond\" no ano 2007. O disco foi inclu\u00eddo no libro \"1001 Albums You Must Hear Before You Die\".\nListaxe de canci\u00f3ns.\nTodos os temas compostos por J Mascis."}
{"id": "193709", "revid": "21758", "url": "https://gl.wikipedia.org/wiki?curid=193709", "title": "FIC", "text": ""}
{"id": "193710", "revid": "89787", "url": "https://gl.wikipedia.org/wiki?curid=193710", "title": "Barjansky Stradivarius", "text": "O Barjansky Stradivarius \u00e9 un antigo violonchelo constru\u00eddo en torno a 1690 polo luthier italiano Antonio Stradivari (1644-1737). Este violonchelo recibe o seu nome polo violonchelista ruso Alexandre Barjansky, quen tocou este instrumento durante a primeira metade do s\u00e9culo XX. Barjansky foi o dedicatario do \"Schelomo\" de Ernest Bloch, que tocou con este instrumento e realizou a estrea do concerto para violonchelo de Frederick Delius.\nDende 1983 o Barjansky Stradivarius foi tocado por Julian Lloyd Webber, que ga\u00f1ou con el m\u00e1is de trinta premios polas s\u00faas gravaci\u00f3ns.\nNotas.\n\"Cello by Antonio Stradivari, 1692 (Barjansky)\" "}
{"id": "193711", "revid": "56817", "url": "https://gl.wikipedia.org/wiki?curid=193711", "title": "De Munck Stradivarius", "text": "O De Munck; Feuermann; Gardiner Stradivarius \u00e9 un antigo violonchelo constru\u00eddo polo luthier italiano Antonio Stradivari contra o ano 1730.\nA\u00ednda que na etiqueta a data \u00e9 1710, tr\u00e1tase dun violonchelo Stradivarius do \u00faltimo per\u00edodo, e se caracteriza pola s\u00faa forma larga e estrangulada. Foi tocado por violonchelistas como Ernest de Munck, Emanuel Feuermann ou Aldo Parisot, e actualmente \u00e9 propiedade da Nippon Music Foundation, que llo emprestou ao violonchelista ingl\u00e9s Steven Isserlis."}
{"id": "193712", "revid": "19415", "url": "https://gl.wikipedia.org/wiki?curid=193712", "title": "De Munk Stradivarius", "text": ""}
{"id": "193715", "revid": "25871", "url": "https://gl.wikipedia.org/wiki?curid=193715", "title": "Distrito Gomba", "text": "O distrito de Gomba \u00e9 un distrito da Rexi\u00f3n Central de Uganda.\nEntrou en funci\u00f3n o 1 de xullo de 2010, cando se partiu o antigo Distrito Mpigi en tres: Distrito Gomba, Distrito Butambala e Distrito Mpigi.\nA s\u00faa poboaci\u00f3n estimada no 2010 era duns cen mil habitantes, o que sup\u00f3n un decrecemento con respecto ao 2002, cando se nomeaba como condado e ti\u00f1a 133.264 habitantes.\nLimita co Distrito Mubende polo norte, co Distrito Mityana polo nordeste, co Distrito Butambala polo leste, e cos Distritos Kalungu, Bukomansimbi e Sembabule polo sur. A sede capital do distrito at\u00f3pase en Kanoni. \n\u00c9 un distrito principalmente rural, con gandar\u00eda e agricultura de subsistencia."}
{"id": "193716", "revid": "89787", "url": "https://gl.wikipedia.org/wiki?curid=193716", "title": "Brian Marshall", "text": "Brian Aubrey Marshall, nado en Fort Walton Beach (Florida) o 22 de abril de 1973, \u00e9 un m\u00fasico e compositor estadounidense, co\u00f1ecido por ser o baixista e cofundador das bandas de rock Creed e Alter Bridge."}
{"id": "193717", "revid": "1131", "url": "https://gl.wikipedia.org/wiki?curid=193717", "title": "Lu\u00eds Castedo Ribas", "text": "Luis Castedo Ribas, nado en Santiago de Compostela en 1966, \u00e9 un enxe\u00f1eiro de telecomunicaci\u00f3ns galego, catedr\u00e1tico da Universidade da Coru\u00f1a, da que foi candidato a reitor en 2011.\nTraxectoria.\nFormaci\u00f3n.\nFillo de Lu\u00eds Castedo Exp\u00f3sito, despois de estudar o bacharelato en Santiago, marchou a Madrid para estudar enxe\u00f1ar\u00eda de telecomunicaci\u00f3ns na Universidade Polit\u00e9cnica. Al\u00ed licenciouse como enxe\u00f1eiro de telecomunicaci\u00f3n en 1990, e en 1993 alcanzou o grao de doutor enxe\u00f1eiro de telecomunicaci\u00f3n.\nNese ano completou estudos na Universidade de Southern California e na \u00c9cole sup\u00e9rieure d'\u00e9lectricit\u00e9 de Francia.\nAo ano seguinte entrou a traballar como profesor titular na Facultade de Inform\u00e1tica da Coru\u00f1a, e en 2001 conseguiu a praza de catedr\u00e1tico, nesa Facultade, na que permanece actualmente.\nLabor investigador.\nDesde 1994 \u00e9 Director do Grupo de Tecnolox\u00eda Electr\u00f3nica e Comunicaci\u00f3ns (GTEC) da UDC. As s\u00faas li\u00f1as de investigaci\u00f3n son o procesado de sinal e teor\u00eda da informaci\u00f3n en sistemas de comunicaci\u00f3ns sen f\u00edos e o prototipado de equipos terminais de comunicaci\u00f3ns sen f\u00edos. Participou en m\u00e1is de 30 proxectos de investigaci\u00f3n financiados a trav\u00e9s de convocatorias competitivas de entidades p\u00fablicas a nivel auton\u00f3mico, estatal e europeo, na maior\u00eda deles como investigador principal. Participou en m\u00e1is de 25 convenios de transferencia de teconolox\u00eda con entidades privadas. Particiou en diferentes comisi\u00f3ns de avaliaci\u00f3n de proxectos de investigaci\u00f3n a nivel auton\u00f3mico e estatal. Foi membro do comit\u00e9 cient\u00edfico de diferentes congresos nacionais e internacionais, e foi presidente dos Comit\u00e9s Organizadores do \"XVIII Symposium Nacional da URSI 2003\" na Coru\u00f1a, do \"Eighth IEEE Sensor Array and Multichannel Signal Processing Workshop (SAM 2014)\" na Coru\u00f1a, e do \"27th European Signal Processing Conference (EUSIPCO 2019)\" na Coru\u00f1a. \u00c9 coinventor dunha patente.\nCargos desempe\u00f1ados.\nDesempe\u00f1ou (ou desempe\u00f1a) os seguintes cargos:\nCandidato a reitor da universidade.\nO doutor Castedo presentouse \u00e1s elecci\u00f3ns a reitor en 2011. Na primeira volta, celebrada o 1 de decembro, conseguiu 1 140 votos ponderados, o 22 %, co que pasou \u00e1 segunda volta contra o candidato continuador Xos\u00e9 Lu\u00eds Armesto (33 %). Na segunda volta, celebrada o 13 de decembro de 2011, Armesto imp\u00faxose a Castedo (48,8 %) e alcanzou o reitorado cun 51,2 %\nPublicaci\u00f3ns.\nCastedo Ribas \u00e9 coautor de m\u00e1is de 60 artigos en revistas cient\u00edficas internacionais indexadas, coautor de m\u00e1is de 170 artigos en congresos cient\u00edficos internacionais con revisi\u00f3n por pares e coautor de tres cap\u00edtulos de libros. (Ver 284 referencias de publicaci\u00f3ns de Luis Castedo aqu\u00ed.)\nArtigos en libros.\nO profesor Castedo publicou os seguintes artigos en libros:\nTeses de doutoramento dirixidas ou codirixidas.\nO doutor Castedo dirixiu, ou codirixiu, 14 teses de doutoramento.\nPremios.\nCastedo foi acredor dos seguintes premios:"}
{"id": "193718", "revid": "25871", "url": "https://gl.wikipedia.org/wiki?curid=193718", "title": "Yo-Yo Ma", "text": "Yo-Yo Ma (en chin\u00e9s tradicional: \u99ac\u53cb\u53cb; en chin\u00e9s simplificado: \u9a6c\u53cb\u53cb; en pinyin: M\u01ce Y\u01d2uy\u01d2u), nado en Par\u00eds (Francia) o 7 de decembro de 1955, \u00e9 un violonchelista chin\u00e9s-estadounidense. Ten ga\u00f1ado numerosos premios e distinci\u00f3ns (entre eles varios Grammy), tam\u00e9n gravou numerosos discos e ten actuado nos teatros e \u00f3peras m\u00e1is importantes do mundo. \u00c9 considerado un dos mellores violonchelistas do mundo.\nBiograf\u00eda.\nYo-Yo Ma naceu en Par\u00eds en 1955, fillo de pais de orixe chinesa, aos 4 anos de idade estudou viol\u00edn e viola antes de aprender violonchelo. Comezou a sobresa\u00edr no mundo da m\u00fasica dende unha idade moi temper\u00e1, comezando a tocar en p\u00fablico aos cinco anos e ofrecendo o seu primeiro recital aos 6 anos na Universidade de Par\u00eds.\nEn 1962 a s\u00faa familia trasladouse a Nova York, onde viviu a meirande parte dos seus anos de formaci\u00f3n. Aos oito anos apareceu na televisi\u00f3n estadounidense nun concerto dirixido por Leonard Bernstein. Aos quince anos graduouse na escola secundaria e xa actuouu como solista coa Harvard Radcliffe Orchestra.\nYo-Yo Ma estudou na Juilliard School of Music con Leonard Rose antes de entrar na Universidade Harvard.\nObtivo un gran reco\u00f1ecemento e popularidade e estivo de xira con moitas das principais orquestras do mundo. As s\u00faas gravaci\u00f3ns das \"Suites para Violonchelo\" de Johann Sebastian Bach foron especialmente aclamadas.\nTam\u00e9n ten tocado m\u00fasica de c\u00e1mara en numerosas ocasi\u00f3ns acompa\u00f1ado polo pianista Emanuel Ax, con quen mant\u00e9n unha boa amizade dende que se co\u00f1eceron na Juilliard.\nSilecenciouse durante a s\u00faa estad\u00eda en Harvard en 1976, universidade que lle fixo merecedor dun doutoramento honor\u00edfico en 1991. En 1977 fixo o seu debut no Reino Unido ao tocar no Festival de Brighton e en Londres coa Royal Philarmonic, e en 1978 debutou en The Proms e foi galardoado co Avery Fisher Prize.\nCarreira recente.\nO 7 de xullo de 1994, estreou o \"Concerto para violonchelo e orquestra\" de John Williams, baixo a s\u00faa direcci\u00f3n e acompa\u00f1ado pola Boston Symphony Orchestra. O concerto foi escrito especialmente para el, como suxeriu Seiji Ozawa.\nEn 1997 Yo-Yo Ma tocou o concerto para violonchelo de Edward Elgar coa Chicago Symphony Orchestra baixo a direcci\u00f3n de Daniel Barenboim.\nYo-Yo Ma traballa actualmente no Silk Road Project, unha iniciativa do propio Ma que comezou en 1998 e cuxo principal obxectivo \u00e9 vencellar as artes de Occidente e Oriente reuniendo artistas e p\u00fablico de todo o mundo, e co que brindou a posibilidade de desenvolvemento e estudo a todas as clases sociais no marco das ideas e tradici\u00f3ns das diferentes culturas que abranguen a Ruta da Seda.\nO 20 de xaneiro do 2009 participou na investidura de Barack Obama, interpretando xunto aos m\u00fasicos Itzhak Perlman, Gabriela Montero e Anthony McGill a obra \"Air and Simple Gifts\", unha composici\u00f3n do m\u00fasico John Williams.\nEstilo.\nYo-Yo Ma ten un repertorio m\u00e1is ecl\u00e9ctico que o t\u00edpico dos int\u00e9rpretes de m\u00fasica cl\u00e1sica. Ademais das numerosas gravaci\u00f3ns da norma do repertorio cl\u00e1sico, tam\u00e9n gravou obras barrocas; bluegrass estadounidense; melod\u00edas tradicionais chinesas; obras de Astor Piazzolla, as\u00ed como obras de Philip Glass.\nTam\u00e9n traballou en varias bandas sonoras de pel\u00edculas, como \"Tigre e Drag\u00f3n\" \"(Wo hu cang long)\" ou \"Memorias dunha geisha\".\nInstrumentos.\nO primeiro instrumento de Ma foi un violonchelo feito en Venecia contra 1733 polo luthier italiano Dom\u00e9nico Montagnana. Yo-Yo Ma perdeu este violonchelo de m\u00e1is de douscentos setenta anos (que el chamaba \"Petunia\") esquecido nun taxi, unha noite en Nova York, a\u00ednda que m\u00e1is tarde o recuperou intacto.\nOutro dos violonchelos que emprega Yo-Yo Ma \u00e9 un Stradivarius de 1712, que pertenceu a Karl Davydov e posteriormente a Jacqueline du Pr\u00e9.\nTam\u00e9n pos\u00fae un violonchelo feito en fibra de carbono, da compa\u00f1\u00eda de Luis &amp; Clark (Boston)."}
{"id": "193719", "revid": "54334", "url": "https://gl.wikipedia.org/wiki?curid=193719", "title": "Vicente G\u00f3mez Garc\u00eda", "text": "Vicente G\u00f3mez Garc\u00eda, nado en Nocedo do Val (Castrelo do Val) en 1953, \u00e9 un pol\u00edtico galego do PSdeG-PSOE.\nTraxectoria.\nTraballou no sector de la construci\u00f3n. Nas elecci\u00f3ns municipais de 2007 encabezou a candidatura do PSdeG-PSOE \u00e1 alcald\u00eda de Castrelo do Val e foi elixido alcalde con maior\u00eda absoluta. Nas municipais de 2011 volveu ser elixido alcalde con maior\u00eda absoluta."}
{"id": "193721", "revid": "98629", "url": "https://gl.wikipedia.org/wiki?curid=193721", "title": "Gregor Piatigorsky", "text": "Gregor Piatigorsky, nado en Ecaterinoslav (daquela en Rusia e actualmente denominada Dnipro en territorio ucra\u00edno) o 17 de abril de 1903 e finado nos \u00c1nxeles (Estados Unidos) o 6 de agosto de 1976, foi un violoncellista ucra\u00edno radicado nos Estados Unidos.\nTraxectoria.\nCo\u00f1ecido como \"Grisha\", naceu en Ecaterinoslav e estudou viol\u00edn e piano co seu pai sendo un neno. Apaixonouse daquela polo violonchelo. Ga\u00f1ou unha bolsa para o Conservatorio de Moscova, ga\u00f1ando cartos tocando en caf\u00e9s.\nA Revoluci\u00f3n Rusa tivo lugar cando contaba con trece anos. Aos quince foi contratado como violonchelista principal no Teatro Bolshoi. As autoridades rusas non o deixaron viaxar ao estranxeiro para completar os seus estudos, ent\u00f3n fuxiu a Polonia nun tren cun grupo de artistas.\nAos dezaoito anos, estudou en Berl\u00edn e Leipzig con Hugo Becker e Julius Klengel, con quen formou un cuarteto que tocaba en caf\u00e9s. Un dos o\u00edntes desa \u00e9poca foi Wilhelm Furtw\u00e4ngler, quen o contratou para ser o violonchelista principal da Berliner Philharmoniker.\nEn 1929, visitou os Estados Unidos por primeira vez, tocando coa Philadelphia Orchestra con Leopold Stokowski e coa New York Philharmonic, con Willem Mengelberg. En Ann Arbor, M\u00edchigan, casou con Jacqueline de Rothschild, filla de Edouard Alphonse de Rothschild, da Familia Rothschild da Francia. Logo da Ocupaci\u00f3n Nazi en Francia na segunda guerra mundial, a familia fuxiu e foi a Elizabethtown, nas Monta\u00f1as Adirondacks.\nGravou con Arthur Rubinstein, Jascha Heifetz, Vladimir Horowitz e Nathan Milstein.\nDe 1941 a 1949, traballou no \"Curtis Institute of Music\" en Filadelfia, e impartiu clase en Tanglewood, Universidade de Boston e Universidade do Sur de California, onde permaneceu ata a s\u00faa morte nos \u00c1nxeles (California).\nTi\u00f1a dous viol\u00edns Stradivarius. Ivan Galamian describiu unha vez a Piatigorsky como o meirande violoncellista de t\u00f3dolos tempos. Tivo contactos cos maiores artistas de seu tempo: Prokofiev, Hindemith, William Walton, Stravinsky e Richard Strauss.\nPiatigorsky tam\u00e9n era un amante do xadrez. A s\u00faa dona ga\u00f1ou varias competici\u00f3ns deportivas polos Estados Unidos. Xuntos organizaron varios campionatos de xadrez, nos cales participaron xadrecistas famosos como Paul Keres, Tigran Petrosian e Boris Spassky."}
{"id": "193724", "revid": "98629", "url": "https://gl.wikipedia.org/wiki?curid=193724", "title": "Me, Myself &amp; Irene", "text": "Me, Myself &amp; Irene \u00e9 un filme estadounidense dirixido polos irm\u00e1ns Peter Farrelly e Bobby Farrelly que se estreou no 2000.\nSinopse.\nCharlie \u00e9 un inocente e am\u00e1bel polic\u00eda de Rhode Island e pai solteiro de tres fillos negros que a s\u00faa esposa tivo tras unha aventura. Pero un d\u00eda Charlie, co\u00f1ecido polo seu bo car\u00e1cter, non atura m\u00e1is que lle tomen o pelo e sofre un trastorno de personalidade, convert\u00e9ndose en algu\u00e9n completamente distinto, un hiperagresivo alter ego."}
{"id": "193725", "revid": "98629", "url": "https://gl.wikipedia.org/wiki?curid=193725", "title": "A.I. Artificial Intelligence", "text": "A.I. Artificial Intelligence \u00e9 un filme estadounidense dirixido, producido e guionizado por Steven Spielberg. Bas\u00e9ase na historia \"Super-Toys Last All Summer Long\" de Brian Aldiss.\nSinopse.\nNun mundo futurista, os seres humanos conviven con sofisticados robots denominados Mecas. A emoci\u00f3n \u00e9 a derradeira fronteira entre homes e m\u00e1quinas. Pero, cando un neno-robot chamado David \u00e9 programa para amar, os homes non est\u00e1n preparados para as consecuencias que isto sup\u00f3n. David at\u00f3pase s\u00f3 nun estra\u00f1o e perigoso mundo, buscando que o amor que lle profesa \u00e1 s\u00faa nai adoptiva sexa correspondido."}
{"id": "193726", "revid": "98629", "url": "https://gl.wikipedia.org/wiki?curid=193726", "title": "Tibur\u00f3n (filme)", "text": "Tibur\u00f3n (en ) \u00e9 un filme estadounidense de terror dirixido por Steven Spielberg que se estreou en 1975. Bas\u00e9ase na novela \"Jaws\" de Peter Benchley.\nSinopse.\nNa costa dunha pequena localidade tur\u00edstica do leste dos Estados Unidos, un enorme tibur\u00f3n ataca varias persoas. Temendo as fatais consecuencias que isto pode provocar no negocio tur\u00edstico, o alcalde n\u00e9gase a pechar as praias e a difundir a nova. Pero un novo ataque do escualo, na propia praia, acaba coa vida doutro ba\u00f1ista. O terror f\u00edxose p\u00fablico, as\u00ed que un veterano cazador de quenllas, un cient\u00edfico e o xefe da polic\u00eda local se unen para dar caza \u00f3 temible animal."}
{"id": "193727", "revid": "23204", "url": "https://gl.wikipedia.org/wiki?curid=193727", "title": "Jaws", "text": ""}
{"id": "193728", "revid": "98629", "url": "https://gl.wikipedia.org/wiki?curid=193728", "title": "\u00c6on Flux (filme)", "text": "\u00c6on Flux \u00e9 un filme estadounidense dirixido por Karyn Kusama que se estreou no 2005. O filme \u00e9 unha adaptaci\u00f3n da serie de animaci\u00f3n de televisi\u00f3n \"\u00c6on Flux\", creada polo animador Peter Chung. Est\u00e1 protagonizado por Charlize Theron.\nSinopse.\nNo ano 2011 un desastre industrial eliminou o 99% da poboaci\u00f3n do planeta. Os que sobreviviron viven agora nunha cidade illada onde intentar levar unha vida perfecta. Pero esta vida perfecta necesita unha revoluci\u00f3n."}
{"id": "193729", "revid": "5863", "url": "https://gl.wikipedia.org/wiki?curid=193729", "title": "Joaqu\u00edn Campoamor", "text": "Joaqu\u00edn Campoamor Rodr\u00edguez, nado en Navia (Principado de Asturias) o 7 de xaneiro de 1928 e finado en Ferrol o 30 de xaneiro de 2019, foi un pol\u00edtico galego do PSdeG-PSOE.\nTraxectoria.\nEnxe\u00f1eiro de profesi\u00f3n, foi escollido polo PSOE para figurar na segunda posici\u00f3n das s\u00faas listas ao Senado pola provincia da Coru\u00f1a en 1982. Nesas elecci\u00f3ns lexislativas resultou escollido senador e permaneceu na C\u00e1mara Alta ata 1986.\nVida persoal.\nCasado, tivo cinco fillos. Un deles, Joaqu\u00edn Campoamor Brea, foi xefe de prensa en Ferrol durante o goberno do popular Juan Blanco."}
{"id": "193730", "revid": "98629", "url": "https://gl.wikipedia.org/wiki?curid=193730", "title": "\u00c1cido graxo esencial", "text": "Os \u00e1cidos graxos esenciais son aqueles \u00e1cidos graxos que os humanos e animais deben inxerir na s\u00faa dieta porque o corpo os requiere para manterse en boas condici\u00f3ns e non os pode biosintetizar. Os \u00e1cidos graxos esenciais requ\u00edrense para diversos procesos biol\u00f3xicos, e non s\u00f3 para a produci\u00f3n de enerx\u00eda, como ocorre con outros \u00e1cidos graxos.\nXeralmente s\u00f3 se reco\u00f1ecen como esenciais dous \u00e1cidos graxos nos humanos, que son: o \u00e1cido alfa-linol\u00e9nico (que \u00e9 un \u00e1cido graxo omega-3 ou n-3) e o \u00e1cido linoleico (que \u00e9 un \u00e1cido graxo omega-6 ou n-6). Por\u00e9n, outros \u00e1cidos graxos poden ser requiridos en certas circunstancias, e denom\u00ednanse \u00e1cidos graxos \"condicionalmente esenciais\", entre os que destaca o \u00e1cido gamma-linol\u00e9nico (un omega-6), e tam\u00e9n o \u00e1cido l\u00e1urico (saturado), e o \u00e1cido palmitoleico (monoinsaturado).. Actualmente, en moitos textos consid\u00e9ranse esenciais (ou non se fai distinci\u00f3n) a toda unha serie de \u00e1cidos omega-3 e omega-6 (v\u00e9xase m\u00e1is abaixo).\nCando se descubriron os \u00e1cidos graxos esenciais en 1923, foron inicialmente designados como vitamina F, pero en 1930, os traballos de G. Burr, M. Burr e E. Miller demostraron que era mellor clasificalos como graxas que coma vitaminas.\nFunci\u00f3ns.\nNo corpo os \u00e1cidos graxos realizan diversas funci\u00f3ns. En todas elas o balance dietario dos \u00e1cidos \u03c9-3 e \u03c9-6 afecta de forma determinante a estas funci\u00f3ns, xa que os efectos biol\u00f3xicos dos \u00e1cidos graxos \u03c9-3 e \u03c9-6 est\u00e1n mediados polas s\u00faas m\u00faltiples interacci\u00f3ns.\nHistoria e significado do termo \u00e1cido graxo \"esencial\".\nOs mam\u00edferos non temos a capacidade de poder introducir dobres enlaces nos \u00e1cidos graxos se te\u00f1en que estar situados al\u00e9n do carbono 9, polo que o \u00e1cido \u03c9-6 linoleico (18:2,9,12), e o \u00e1cido \u03c9-3 alfa-inol\u00e9nico (18:3,9,12,15) son esenciais para os humanos. Nos humanos, o \u00e1cido araquid\u00f3nico (20:4,5,8,11,14) pode sintetizarse a partir de \u00e1cido linoleico por desaturaci\u00f3n e elongaci\u00f3n da cadea, polo que non \u00e9 esencial (a\u00ednda que alg\u00fans carn\u00edvoros como os gatos non poden e para eles \u00e9 esencial). Ademais, o corpo humano pode producir alg\u00fans \u00e1cidos graxos \u03c9-3 de cadea longa (o \u00e1cido eicosapentaenoico e o \u00e1cido docosahexaenoico) a partir do \u00e1cido \u03c9-3 alfa-linol\u00e9nico.\nEntre 1930 e 1950, o \u00e1cido araquid\u00f3nico e o \u00e1cido linol\u00e9nico eran considerados \"esenciais\" porque basicamente ti\u00f1an a capacidade de fornecer os requirimentos para o crecemento das ratas que recib\u00edan dietas carentes de graxas. Posteriores investigaci\u00f3ns demostraron que o metabolismo humano require tanto \u00e1cidos graxos \u03c9-3 coma \u03c9-6. Ata certo punto, calquera \u00e1cido graxo \u03c9-3 ou \u03c9-6 pode aliviar os peores s\u00edntomas da deficiencia en \u00e1cidos graxos do seu tipo. Os \u00e1cidos graxos son necesarios tam\u00e9n en fases cr\u00edticas da vida, como por exemplo a lactaci\u00f3n, e nalgunhas doenzas. En textos non cient\u00edficos pode verse \u00e1s veces que se consideran esenciais todos os \u00e1cidos graxos \u03c9-3 e \u03c9-6. Fontes autorizadas con frecuencia incl\u00faen as d\u00faas familias completas \u03c9-3 e \u03c9-6 sen darlles cualificaci\u00f3n, ou consid\u00e9ranos esenciais se non se poden sintetizar \"de novo\" en cantidades suficientes, polo que o significado do termo esencial queda un pouco difuso actualmente. Os \u00e1cidos graxos conxugados como o \u00e1cido cal\u00e9ndico non se consideran normalmente esenciais.\nOs \u00e1cidos graxos poliinsaturados de cadea longa tradicionalmente non se consideran esenciais. Para unha discusi\u00f3n sobre a cualificaci\u00f3n como esencial dun \u00e1cido graxo actualmente v\u00e9xase \"Cunnane 2003\". Como os \u00e1cidos graxos poliinsaturados de cadea longa son en certas situaci\u00f3n requiridos, deben considerarse \"condicionalmente esenciais\", ou non esenciais para os adultos con boa sa\u00fade.\nOs \u00e1cidos graxos esenciais non deben confundirse cos aceites esenciais, os cales se denominan \"esenciais\" s\u00f3 no senso de que son unha \"esencia\" concentrada.\nFontes alimenticias.\nCase toda a graxa poliinsaturada da dieta humana procede dos \u00e1cidos graxos esenciais. \nAlgunhas das fontes de \u00e1cidos graxos \u03c9-3 e \u03c9-6 son o peixe azul e o marisco, bacallau, semente de li\u00f1o, aceite de soia, aceite de oliva, aceite de colza, semente de cabaza, pipas de xirasol, verduras, e noces.\nOs \u00e1cidos graxos esenciais interve\u00f1en en moitos procesos metab\u00f3licos, e hai evidencias que suxiren que baixos niveis de \u00e1cidos graxos esenciais, ou un balance desaxeitado dos distintos tipos de \u00e1cidos graxos esenciais, pode ser un factor que act\u00fae no desenvolvemento de diversas doenzas, como a osteoporose.\nAs fontes vexetais de \u03c9-3 non conte\u00f1en \u00e1cido eicosapentaenoico nin \u00e1cido docosahexaenoico. O corpo humano pode (e en dietas vexetarianas estritas debe) converter o \u00e1cido \u03b1-linol\u00e9nico en \u00e1cido eicosapentaenoico e despois en \u00e1cido docosahexaenoico. Isto require un maior traballo metab\u00f3lico para o corpo, que se pensa que \u00e9 a raz\u00f3n de que a absorci\u00f3n de \u00e1cidos graxos esenciais \u00e9 moito maior de fontes animais ca de fontes vexetais.\nOs contidos de \u00e1cidos graxos en diversas fontes de graxas animais e vexetais poden consultarse en:\nNalg\u00fans casos non coincidir\u00e1n totalmente os valores nas distintas fontes, pero t\u00e9\u00f1ase en conta que o contido en \u00e1cidos graxos esenciais das fontes vexetais var\u00eda debido \u00e1s condici\u00f3ns de cultivo, e nas fontes animais var\u00eda co tipo de alimentaci\u00f3n que se lle deu ao animal e coa parte do corpo de onde se recolleu a graxa analizada.\nSa\u00fade humana.\nCardiolox\u00eda. Os \u00e1cidos graxos esenciais xogan un importante papel na vida e morte das c\u00e9lulas card\u00edacas.\nA deficiencia en \u00e1cidos graxos esenciais orixina unha dermatite similar \u00e1 vista na deficiencia de cinc ou na deficiencia de biotina.\nDepresi\u00f3n. Diversas investigaci\u00f3ns suxiren que un consumo elevado de peixe e \u00e1cidos graxos omega-3 est\u00e1 asociado coa diminuci\u00f3n dos casos de depresi\u00f3n. As concentraci\u00f3ns baixas de \u00e1cido 5-hidroxiindolac\u00e9tico no cerebro est\u00e1n asociadas coa depresi\u00f3n e suicidio, e este \u00e1cido sintet\u00edzase nunha v\u00eda metab\u00f3lica que empeza con \u00e1cidos omega-3 como o docosahexaenoico.\nHai grandes concentraci\u00f3ns de \u00e1cido docosahexaenoico nas membranas sin\u00e1pticas do cerebro. Isto \u00e9 fundamental para a a transmisi\u00f3n sin\u00e1ptica e a fluidez das membranas. A proporci\u00f3n correcta entre os \u00e1cidos graxos omega-6 e omega-3 \u00e9 importante para evitar desequilibrios na fluidez da membrana. Dita fluidez afecta ao funcionamento de encimas como a adenilato ciclase e canles i\u00f3nicas como as do calcio, potasio, e sodio, o que \u00e1 s\u00faa vez afecta ao n\u00famero e funcionamento dos receptores, e aos niveis do neurotransmisor serotonina. Como as dietas dos pa\u00edses occidentais son deficientes en omega-3 e excesivas en omega-6, equilibrar esta proporci\u00f3n ser\u00eda beneficioso para a sa\u00fade.\nInvestigaci\u00f3ns cl\u00ednicas suxiren que o tratamento da depresi\u00f3n das nais con \u00e1cidos graxos omega-3 \u00e9 beneficioso durante o per\u00edodo perinatal. Unha metaan\u00e1lise de ensaios con suplementos de \u00e1cido eicosapentaenoico como tratamento para a depresi\u00f3n en mulleres non embarazadas conclu\u00edu que os suplementos con m\u00e1is do 60% dese \u00e1cido son efectivos, pero os que conte\u00f1en principalmente \u00e1cido docosahexaenoico, ou menos do 60% de \u00e1cido eicosapentaenoico, non o eran."}
{"id": "193731", "revid": "85894", "url": "https://gl.wikipedia.org/wiki?curid=193731", "title": "Enrique Teijeiro Sanju\u00e1n", "text": "Enrique Teijeiro Sanju\u00e1n, nado en Fene o 19 de agosto de 1944, \u00e9 un pol\u00edtico galego do PSdeG-PSOE.\nTraxectoria.\nT\u00e9cnico de Inform\u00e1tica. Traballador de Astilleros y Talleres del Noroeste - Astano.\nEn 1976 foi elixido primeiro secretario da UXT na comarca de Ferrol, e en 1977 foi nomeado secretario do PSOE de Ferrol. Foi membro das Executivas de UXT Galicia e do PSdeG, as\u00ed como secretario xeral da secci\u00f3n do metal de UXT da provincia da Coru\u00f1a (intercomarcal de Ferrol) e membro do Comit\u00e9 Federal de UXT-Metal.\nFigurou nas listas do PSOE xa nas Xerais de 1979, pero non sa\u00edu elixido. En 1986, nos comicios lexislativos foi elixido senador pola provincia da Coru\u00f1a. Despois desa lexislatura, presentouse de novo como candidato ao Senado nas elecci\u00f3ns de 1989,\nEntre febreiro de 1990 e xu\u00f1o de 1996 foi Gobernador civil de Ourense.\nEst\u00e1 casado e ten tres fillos."}
{"id": "193732", "revid": "85894", "url": "https://gl.wikipedia.org/wiki?curid=193732", "title": "Margarita L\u00f3pez Pardo", "text": "Margarita L\u00f3pez Pardo, nada en Ferrol o 29 de xu\u00f1o de 1942, \u00e9 unha mestra e pol\u00edtica galega, do PPdeG.\nTraxectoria.\nMestra de primaria, nas Xerais de 1989 foi elixida senadora pola provincia da Coru\u00f1a nas listas do PPdeG. Permeneceu unicamente catro anos, ata 1993 na C\u00e1mara Alta.\nPosteriormente foi concelleira na corporaci\u00f3n municipal de Ferrol, dende 1993 ata 1999, cando ocupou a conceller\u00eda de Limpeza no goberno de Juan Blanco, de ata 2003, co PPdeG na oposici\u00f3n, e a partir de 2003 e ata 2007 como concelleira no goberno de Juan Juncal.\nVida persoal.\nCasada, ten dous fillos."}
{"id": "193734", "revid": "54334", "url": "https://gl.wikipedia.org/wiki?curid=193734", "title": "\u00c1lvaro Someso Salvadores", "text": "\u00c1lvaro Someso Salvadores, nado na Coru\u00f1a o 5 de novembro de 1936, \u00e9 un pol\u00edtico do PPdeG.\nTraxectoria.\nComerciante de profesi\u00f3n, \u00c1lvaro Someso acadou a acta de concelleiro na corporaci\u00f3n municipal coru\u00f1esa dentro das filas de La Coru\u00f1a Unida. unhas escisi\u00f3n coru\u00f1esista da UCD que tivo a Joaqu\u00edn L\u00f3pez Men\u00e9ndez como l\u00edder. Mant\u00edvose durante catro anos na corporaci\u00f3n, pero non repetiu na seguinte. Integrado xa no Partido Popular, participa nas elecci\u00f3ns xerais de 1989 ao Senado como suplente de Augusto C\u00e9sar Lendoiro.\nEste dimite en xu\u00f1o de 1990, s\u00f3 uns meses despois, e Someso pasa a ocupar o seu asento. Someso sae ademais elixido en 1991 concelleiro pola Coru\u00f1a, nas elecci\u00f3ns locais. Nos anos sucesivos Someso revalida os dous asentos, o da praza de Mar\u00eda Pita e o do Senado, nas xerais de 1993, nas municipais de 1995, nas xerais de 1996 e nas municipais de 1999. Ese mesmo ano abandona o Senado ao remate da lexislatura e dous anos m\u00e1is tarde, a media lexislatura, deixa o consistorio coru\u00f1\u00e9s"}
{"id": "193736", "revid": "89787", "url": "https://gl.wikipedia.org/wiki?curid=193736", "title": "Universidade de Lleida", "text": "A Universidade de Lleida (en catal\u00e1n e oficialmente: \"Universitat de Lleida\"), co\u00f1ecida co acr\u00f3nimo UdL, \u00e9 unha universidade espa\u00f1ola situada na cidade de Lleida. \u00c9 herdeira do medieval Estudi General, a universidade m\u00e1is antiga de Catalu\u00f1a e da antiga Coroa de Arag\u00f3n, as\u00ed como a terceira m\u00e1is antiga de Espa\u00f1a tras a hist\u00f3rica de Palencia e a de Salamanca.\nHistoria.\nA actual universidade, creada por lei en 1991, \u00e9 herdeira da instituci\u00f3n fundada por Xaime II de Arag\u00f3n no ano 1300 (s\u00e9culo XIII), co nome de Estudi General (Studium Generale), grazas a unha bula pontificia de Bonifacio VIII outorgada en 1297.\nCo nacemento do \"Estudi General\" aparec\u00eda en Lleida un barrio universitario onde chegaban estudantes procedentes de toda a Coroa de Arag\u00f3n e doutros moitos territorios, o que, do mesmo xeito que ocorre na actualidade, proporcionaba \u00e1 cidade un ambiente de especial vitalidade. Por outra banda, estudantes e profesores formaban unha comunidade distinguida con importantes privilexios e inmunidades, coa igrexa parroquial de Sant Mart\u00ed como lugar emblem\u00e1tico das celebraci\u00f3ns solemnes, e co apoio econ\u00f3mico do municipio e do Cap\u00edtulo Catedralicio.\nNa segunda metade do s\u00e9culo XVII as universidades en Espa\u00f1a viv\u00edan un per\u00edodo de decadencia que continuar\u00eda ata o reinado de Filipe V, xa no s\u00e9culo XVIII. Nesa \u00e9poca, e unha vez finalizada a Guerra de Sucesi\u00f3n, os reformadores borb\u00f3nicos decidiron clausurar todas as universidades catal\u00e1s: Barcelona, Xirona, Lleida, Tarragona, Tortosa, Vic e Solsona. Ao mesmo tempo, a 70\u00a0km ao leste de Lleida, crearon a Universidade de Cervera en agradecemento ao apoio desta cidade a Filipe de Anjou, a diferenza doutras, como Lleida ou Barcelona, partidarias desde o primeiro momento do arquiduque Carlos de Austria. A nova universidade foi creada o 11 de maio de 1717. Unha Real C\u00e9dula datada o 9 de outubro do mesmo ano ordenou o peche do antigo \"Estudi General de Lleida\", logo de 417 anos de prolongada existencia e o do resto das universidades de Catalu\u00f1a.\nCentros universitarios.\nExisten cinco campus universitarios: \nAdemais hai catro centros adscritos \u00e1 Universidade de Lleida:"}
{"id": "193738", "revid": "88215", "url": "https://gl.wikipedia.org/wiki?curid=193738", "title": "Jrue Holiday", "text": "Jrue Randall Holiday, nado o 12 de xu\u00f1o de 1990 no barrio de Chatsworth (Os \u00c1nxeles), \u00e9 un xogador americano de baloncesto profesional que xoga nos Milwaukee Bucks da National Basketball Association (NBA). \u00c9 irm\u00e1n dos tam\u00e9n xogadores de baloncesto profesional Justin Holiday e Aaron Holiday.\nTraxectoria profesional.\nHoliday foi elixido na 17\u00aa posici\u00f3n do Draft da NBA de 2009 polos Philadelphia 76ers. Converteuse no base titular dos Sixers en marzo da tempada 2009-10. Cando Louis Williams regresou da s\u00faa lesi\u00f3n, Holiday perdeu o posto de titular durante uns partidos, pero cando os Sixers levaban unha xeira negativa, Holiday volveu ao posto de base titular, e o mantivo durante o resto da tempada. O 3 de abril de 2010, Holiday anotou 25 puntos contra os Toronto Raptors, a m\u00e1xima anotaci\u00f3n na s\u00faa carreira. O 5 de novembro dese mesmo ano, mellorou esa marca, anotando 29 puntos contra os Cleveland Cavaliers. O 2 de febreiro de 2011, conseguiu o seu primeiro triplo-dobre, con 11 puntos, 10 rebotes e 11 asistencias na vitoria contra os New Jersey Nets. O 24 de xaneiro de 2013, foi elixido para xogar o seu primeiro All-Star Game da NBA coma suplente. O 26 de xaneiro de 2013, superou a maior anotaci\u00f3n da s\u00faa carreira \u00f3 anotar 35 puntos contra os New York Knicks.\nO 12 de xullo de 2013, foi traspasado \u00f3s New Orleans Pelicans a cambio de Nerlens Noel e unha elecci\u00f3n de primeira rolda do Draft de 2014.\nO 24 de novembro de 2020, Holiday foi traspasado \u00f3s Milwaukee Bucks nun traspaso entre catro equipos."}
{"id": "193739", "revid": "56817", "url": "https://gl.wikipedia.org/wiki?curid=193739", "title": "\u00c1lvaro Someso", "text": "Co nome de \u00c1lvaro Someso podemos referirnos a d\u00faas persoas:"}
{"id": "193740", "revid": "89787", "url": "https://gl.wikipedia.org/wiki?curid=193740", "title": "Troy Murphy", "text": "Troy Brandon Murphy, nado o 2 de maio de 1980 en Morristown, Nova Jersey, \u00e9 un ex xogador estadounidense de baloncesto profesional que xogou durante 12 tempadas na National Basketball Association (NBA).\nTraxectoria profesional.\nMurphy foi seleccionado na 14\u00aa posici\u00f3n do Draft da NBA de 2001 polos Golden State Warriors. Na s\u00faa segunda tempada nos Warriors, foi titular cos Sophomores no partido de Rookies do All-Star Weekend da NBA. Pasou catro tempadas completas nos Warriors.\nO 17 de xaneiro de 2007, Murphy foi traspasado aos Indiana Pacers xunto aos seus compa\u00f1eiros Mike Dunleavy, Jr., Ike Diogu e Keith McLeod a cambio de Stephen Jackson, Al Harrington, \u0160ar\u016bnas Jasikevi\u010dius e Josh Powell. Na s\u00faa etapa nos Pacers, mellorou o seu tiro dende longa distancia.\nO 11 de agosto de 2010, os Pacers traspasaron a Murphy aos New Jersey Nets, nun traspaso de cinco xogadores entre catro equipos.\nO 23 de febreiro de 2011, os Warriors ficharon de novo a Murphy xunto a unha elecci\u00f3n de segunda rolda do Draft, a cambio de Brandan Wright e Dan Gadzuric. O 27 de febreiro, catro d\u00edas m\u00e1is tarde, Murphy e os Warriors acordaron a rescisi\u00f3n do seu contrato, a tempo para poder asinar por outro equipo para disputar os Playoffs.\nO 2 de marzo de 2011, Murphy asinou cos Boston Celtics para o resto da tempada 2010-11. O 22 de abril de 2011, xogou o primeiro partido de Playoffs da s\u00faa carreira, un partido de primeira rolda contra os New York Knicks."}
{"id": "193741", "revid": "25871", "url": "https://gl.wikipedia.org/wiki?curid=193741", "title": "Evaristo Nogueira Pol", "text": "Evaristo Nogueira Pol, nado en Santiago de Compostela o 3 de maio de 1964, \u00e9 un avogado e pol\u00edtico galego, que foi senador independente nas listas do PPdeG.\nTraxectoria.\nFillo do tam\u00e9n destacado avogado Evaristo Nogueira Romero, Nogueira Pol licenciouse en dereito pola Universidade de Santiago de Compostela. Avogado no despacho familiar, chegou a ser decano do Ilustre Colexio de Avogados de Santiago de Compostela.\nDurante a VIII lexislatura, en 2004, foi un dos escollidos polo Partido Popular para integrar a candidatura ao senado pola provincia da Coru\u00f1a, se ben como independente. Sae elixido, pero en 2008 opta por non presentarse \u00e1 reelecci\u00f3n e abandona a C\u00e1mara Alta para regresar \u00e1s s\u00faas tarefas na avogac\u00eda.\n\u00c9 vogal do Consello Social da Universidade de Santiago.\nFoi durante quince anos decano do Colexio de Avogados de Santiago e tam\u00e9n conselleiro do Consello da Avogac\u00eda Galega, do Consello Xeral da Avogac\u00eda espa\u00f1ola. En 2016, foi escollido presidente do Consello da Avogac\u00eda Galega."}
{"id": "193743", "revid": "89787", "url": "https://gl.wikipedia.org/wiki?curid=193743", "title": "Ribagorza", "text": "A Ribagorza (en catal\u00e1n: \"la Ribagor\u00e7a\") \u00e9 unha comarca situada no extremo nordeste da provincia de Huesca, en Arag\u00f3n. A s\u00faa capital administrativa \u00e9 Graus e a cultural \u00e9 Benabarre.\nA Alta Ribagor\u00e7a \u00e9 outra comarca na provincia de Lleida.\nNa Ribagorza f\u00e1lase, ademais do castel\u00e1n, o catal\u00e1n ribagorzano.\nXeograf\u00eda.\nLimita ao norte con Francia (departamento de Alto Garona), ao nord\u00e9s co Val de Ar\u00e1n, ao leste coas comarcas de Alta Ribagor\u00e7a e Pallars Juss\u00e0, ao sueste coa comarca da Noguera (todas elas na provincia de Lleida), ao sur coa comarca de La Litera, ao suroeste coa comarca do Somontano de Barbastro e ao oeste coa comarca de Sobrarbe (estas \u00faltimas na provincia de Huesca).\nHai tres r\u00edos principais na comarca, que \u00e1 s\u00faa vez conforman tres vales distintos: \nEn Benasque est\u00e1 o Aneto, o pico m\u00e1is elevado dos todos os Pireneos, cunha altitude de 3.404 msnm.\nConcellos.\nA comarca engloba aos municipios de Areny de Noguera, Benavarri, Ben\u00e1s, Beranuy, Bisaurri, Bonansa, Campo, Capella, Castill\u00f3 de Sos, Castigaleu, Ch\u00eda, Estopany\u00e0, Foradada de Toscar, Graus, Is\u00e1bena, Lascuarre, Laspa\u00fals, Monesma i Caixigar, Montanui, Perarr\u00faa, La Puebla de Castro, Pont de Montanyana, Sah\u00fan, Santa Liestra y San Qu\u00edlez, Secastilla, Seira, Sesu\u00e9, Sopeira, Tolba, Torre la Ribera, Valle de Bardaj\u00ed, Valle de Lierp, Viacamp i Lliter\u00e0 e Billanoba.\nHistoria.\nA s\u00faa historia escribiuse con nomes como os de Ram\u00f3n I de Pallars-Ribagorza, Bernardo Unifredo, Ram\u00f3n II de Ribagorza, Unifredo de Ribagorza, Arnau de Ribagorza, Isarn de Ribargorza, Toda ou Tota de Ribagorza (1003-1011), Guillermo de Ribagorza (1001-1017) Sancho III o Maior de Navarra, Gonzalo I de Ribagorza e Ramiro I de Arag\u00f3n (1044).\nPedro I tomou Estada (1087) e Monz\u00f3n (1089). Rexentou o condado Afonso o Batallador e \u00e1 s\u00faa vez o seu irm\u00e1n Ramiro II o Monxe que casou \u00e1 s\u00faa filla Dona Petronila co Conde de Barcelona Ram\u00f3n Berenguer IV, dando orixe \u00e1 Coroa de Arag\u00f3n."}
{"id": "193744", "revid": "6353269", "url": "https://gl.wikipedia.org/wiki?curid=193744", "title": "Fern\u00e1n Mart\u00eds", "text": "Fern\u00e3 Martis, Fern\u00e3 Martiis ou Fern\u00e1n Mart\u00edns, foi un escrib\u00e1n galego do s\u00e9culo XIV, capel\u00e1n de Fern\u00e1n Peres de Andrade, O Boo, quen lle encargou a traduci\u00f3n ao galego do \"Roman de Troie\" de Beno\u00eet de Sainte-Maure. Tal traduci\u00f3n \u00e9 co\u00f1ecida como a \"Cr\u00f3nica troiana\".\nTraxectoria.\nDesco\u00f1\u00e9cese o seu lugar de nacemento, a\u00ednda que probabelmente fose A Coru\u00f1a. Esta afirmaci\u00f3n bas\u00e9ase na existencia de documentos da \u00e9poca, sobre todo relacionados coa administraci\u00f3n do concello da Coru\u00f1a, nos que, con relativa frecuencia, aparece o apelido Mart\u00eds ou Martiis desenvolvendo tarefas administrativas importantes. Ademais, desde finais de 1371, Fern\u00e1n P\u00e9rez, O Boo, o seu se\u00f1or, gobernaba a cidade da Coru\u00f1a.\nPor\u00e9n, o tema dos apelidos medievais hai que tomalo con cautela polos cambios constantes que sufr\u00edan. Tendo en conta isto, Fern\u00e1n Mart\u00edns ben poder\u00eda ser da comarca eumesa por apareceren graf\u00edas Martiz e Martiis en documentos da \u00e9poca relativos a Pontedeume e comarca."}
{"id": "193745", "revid": "89787", "url": "https://gl.wikipedia.org/wiki?curid=193745", "title": "La Litera", "text": "La Litera (\"La Llitera\" en catal\u00e1n e oficialmente La Litera/La Llitera) \u00e9 unha comarca de Arag\u00f3n, en Espa\u00f1a, situada ao leste da provincia de Huesca. A capital administrativa \u00e9 Bin\u00e9far e a hist\u00f3rico-cultural \u00e9 Tamarite de Litera.\nMunicipios.\nA comarca engloba aos municipios de Albelda, El Campell, El Torric\u00f3, Azanuy-Alins, Ba\u00e9lls, Valdellou, Bin\u00e9far, Camporr\u00e9lls, Castellonroi, Espl\u00fas, Peralta de Calasanz, San Esteban de Litera, Tamarit de Llitera e Vensill\u00f3.\nXeograf\u00eda.\nLimita ao norte coa comarca de Ribagorza, ao leste coa provincia de Lleida, ao sur coa comarca de Bajo Cinca, ao oeste coa comarca Cinca Medio e ao noroeste coa comarca de Somontano de Barbastro.\nLinguas.\nNa Litera exceptuando Bin\u00e9far e Espl\u00fas, f\u00e1lase catal\u00e1n (ademais do espa\u00f1ol) e ens\u00ednase nas escolas d\u00faas horas \u00e1 semana opcionalmente, sendo que case todos os alumnos das escolas na Litera como na Franxa de Arag\u00f3n elixen o catal\u00e1n.\nO catal\u00e1n na comarca, excetuando os municipios en que non se fala, figura como lingua propia na Lei de Linguas de Arag\u00f3n do 2009 e o castel\u00e1n como lingua oficial."}
{"id": "193747", "revid": "10599", "url": "https://gl.wikipedia.org/wiki?curid=193747", "title": "La Llitera", "text": ""}
{"id": "193750", "revid": "23204", "url": "https://gl.wikipedia.org/wiki?curid=193750", "title": "Donald Ramotar", "text": "Donald Ramotar, nado o 22 de outubro de 1950, \u00e9 un pol\u00edtico g\u00fcian\u00e9s, elixido en 2011 como presidente do pa\u00eds.\nTraxectoria.\nIngresou no Partido Progresista do Pobo a principal forza da descolonizaci\u00f3n na G\u00fciana en 1967. Licenciado en Econom\u00eda pola Universidade da G\u00fciana, medrou na estrutura da formaci\u00f3n ao longo da d\u00e9cada dos setenta ata chegar ao seu comit\u00e9 executivo en 1983. En 1988 foi designado encargado de relaci\u00f3ns internacionais do Sindicato Labrego da G\u00fciana, posto que ocupou ata 1992.\nO esquerdista e etnicamente indostan\u00ed PPC escolleuno como un dos candidatos ao Parlamento da G\u00fciana en 1992, onde conseguiu o escano ao mesmo tempo que o l\u00edder da formaci\u00f3n, Cheddi Jagan se fac\u00eda co poder logo de varias lexislaturas na oposici\u00f3n. Reelixido continuamente dende eses comicios, a partir de 1993 ocupou ademais a secretar\u00eda executiva do PPP. Logo do falecemento de Jagan, Ramotar foi elixido o novo secretario xeral do partido, en 1997. Durante a primeira d\u00e9cada do s\u00e9culo XXI foi sumando poder na estrutura do partido: reelixido para o Comit\u00e9 Executivo, e como secretario xeral, tam\u00e9n accedeu ao consello editorial do xornal de partido \"Thunder\" (treb\u00f3n), mentres que o l\u00edder p\u00fablico do PPP, Bharrat Jagdeo, ocupaba a presidencia.\nEn 2011 os dous termos m\u00e1ximos para a presidencia de Bharrat Jagdeo chegaron \u00e1 s\u00faa fin e anunciou que deixar\u00eda a presidencia ao remate do ano. Ramotar foi daquela escollido l\u00edder da formaci\u00f3n para a contenda electoral sen oposici\u00f3n interna e semanas despois Jagdeo nome\u00e1bao conselleiro pol\u00edtico, o seu primeiro cargo na goberno en todos eses anos. As elecci\u00f3ns celebr\u00e1ronse o 28 de novembro de 2011, e Ramotar foi proclamado vencedor catro d\u00edas m\u00e1is tardes logo dun reconto moi axustado. Ramotar conseguira a vitoria, pero quedaba a un escano da maior\u00eda absoluta. Conforme a lexislaci\u00f3n g\u00fcianesa iso encarg\u00e1balle a tarefa de gobernar pero ao mesmo tempo en ausencia de maior\u00eda parlamentaria."}
{"id": "193751", "revid": "98629", "url": "https://gl.wikipedia.org/wiki?curid=193751", "title": "Jos\u00e9 Luis Fern\u00e1ndez Mouri\u00f1o", "text": "Jos\u00e9 Luis Fern\u00e1ndez Mouri\u00f1o, nado en Carral en 1962, \u00e9 un pol\u00edtico galego do PPdeG.\nTraxectoria.\nFoi empresario do sector da panader\u00eda. Foi concelleiro en Carral polo PPdeG dende 1991. En agosto de 2003 foi elixido alcalde de Carral por unha moci\u00f3n de censura contra o exalcalde socialista, Juan Manuel Vales co apoio de dous concelleiros nacionalistas. Posteriormente destitu\u00edu aos concelleiros do BNG. En maio de 2004 o PPdeG readmitiuno para encabezar a lista electoral en Carral. Nas elecci\u00f3ns municipais de 2007 encabezou a candidatura do PPdeG \u00e1 alcald\u00eda de Carral e foi elixido alcalde con maior\u00eda absoluta. Nas municipais de 2011 volveu ser elixido alcalde con maior\u00eda absoluta. Foi deputado provincial entre 1997 e 2003, e volveu ocupar un escano na Deputaci\u00f3n en 2011.\nNas elecci\u00f3ns municipais de 2019 perdeu a alcald\u00eda en favor de Javier Gestal de Alternativa dos Veci\u00f1os."}
{"id": "193754", "revid": "1093", "url": "https://gl.wikipedia.org/wiki?curid=193754", "title": "Fern\u00e1n Mart\u00edns", "text": ""}
{"id": "193755", "revid": "89787", "url": "https://gl.wikipedia.org/wiki?curid=193755", "title": "R\u00edo Katonga", "text": "O Katonga \u00e9 un r\u00edo da parte sur de Uganda, na \u00c1frica Oriental.\nNace no Lago Vitoria, en Lukaya (Distrito Kalungu), e fl\u00fae, primeiramente, cara ao norte, cara ao Lago Wamala. Logo o r\u00edo corre cara ao oeste at\u00e9 Mpanga (Distrito Kamwenge), desaugando no Lago George, que se conecta mediante a canle de Kazinga co Lago Edward, lago que acha na fronteira entre Uganda e a Rep\u00fablica Democr\u00e1tica do Congo.\nO r\u00edo na s\u00faa viaxe cara ao oeste atravesa os seguintes distritos ugandeses: Kalungu, Bukomansimbi, Mpigi, Butambala, Gomba, Mityana, Mubende, Sembabule, Kiruhura, Ibanda e Kamwenge.\nA lonxitude do r\u00edo \u00e9 de aproximadamente 220 km.\nPos\u00fae o parque nacional denominado Reserva de Katonga que abrangue aproximadamente 211\u00a0km2 e se atopa nas ribeiras do propio r\u00edo. Nestas terras h\u00famidas \u00e9 com\u00fan albiscar elefantes, ant\u00edlopes acu\u00e1ticos, reduncas, macacos colobos, lontras ou sitatungas."}
{"id": "193756", "revid": "89787", "url": "https://gl.wikipedia.org/wiki?curid=193756", "title": "Distrito Kalungu", "text": "Kalungu District \u00e9 un distrito do sur da Rexi\u00f3n Central de Uganda, chamado as\u00ed pola s\u00faa capital, Kalungu. Entrou en funci\u00f3n o 1 de xullo de 2010 e o c\u00e1lculo da s\u00faa poboaci\u00f3n no 2002 era de 160.684 habitantes.\nLimita cos Distritos Gomba e Butambala polo norte, co Distrito Mpigi polo nordeste e leste, co Distrito Masaka polo sur e co Distrito Bukomansimbi polo oeste.\nA agricultura, as\u00ed como a gandar\u00eda e a pesca polo lago Vitoria e as marxes do r\u00edo Katonga, constit\u00faen as principais actividades econ\u00f3micas do lugar.\nPos\u00fae un hospital, Villa Maria Hospital, administrado por monxas franciscanas."}
{"id": "193757", "revid": "89787", "url": "https://gl.wikipedia.org/wiki?curid=193757", "title": "Alvin Gentry", "text": "Alvin Gentry, nado o 5 de novembro de 1954 en Shelby, Carolina do Norte, \u00e9 un adestrador americano de baloncesto profesional. Actualmente \u00e9 o adestrador principal dos New Orleans Pelicans.\nAnteriormente foi adestrador dos Miami Heat, a finais da tempada 1994-95, e m\u00e1is tarde dos Detroit Pistons, Los Angeles Clippers e Phoenix Suns. O 18 de xaneiro de 2013, Gentry foi despedido coma adestrador dos Phoenix Suns, equipo \u00f3 que chegou na metade da tempada 2008-09. Con Gentry, os Suns conseguiron chegar \u00e1s finais de conferencia en 2010, e conseguiu un r\u00e9cord de 158-144 coma adestrador en Phoenix."}
{"id": "193759", "revid": "98629", "url": "https://gl.wikipedia.org/wiki?curid=193759", "title": "Sitatunga", "text": "O sitatunga (\"Tragelaphus spekii\") \u00e9 unha especie de mam\u00edfero artiod\u00e1ctilo ruminante da familia dos b\u00f3vidos, subfamilia dos bovinos e tribo dos estrepsicerotinos que vive nas selvas e lugares pantanosos do centro de \u00c1frica.\nTaxonom\u00eda.\nA especie foi descrita en 1863 polo avogado e zo\u00f3logo brit\u00e1nico Philip Sclater, nunha nota a p\u00e9 de p\u00e1xina na obra de John Hanning Speke \n\"Journal of the Discovery of the Source of the Nile\", na honra do cal lle deu Sclater o seu nome espec\u00edfico.\nSpeke observou por primeira vez \u00e1 sitatunga nun lago chamado \"Pequeno Windermere\" (agora, lago Lwelo, en Kagera, Tanzania), e chamou ao animal \"nzo\u00e9\" (o seu nome en suahili) ou \"water-boc\" (debido \u00e1 s\u00faa semellanza co \"waterbuck\", o ant\u00edlope acu\u00e1tico, \"Kobus ellipsiprymnus\") e engadiu nunha nota a p\u00e9 de p\u00e1xina que a especie fora nomeada como \"Tragelaphus spekii\" por Philip Sclater.\nPor\u00e9n, segundo o artigo 50.1.1 do \"C\u00f3digo Internacional de Nomenclatura Zool\u00f3xica\" da Comisi\u00f3n Internacional de Nomenclatura Zool\u00f3xica, isto non ser\u00eda suficiente para reco\u00f1ecer a Sclater como o autor.\nSubespecies.\nNa actualidade reco\u00f1\u00e9cense as subespecies seguintes:\nCaracter\u00edsticas.\nA sitatunga \u00e9 un ant\u00edlope de tama\u00f1o medio e h\u00e1bitos solitarios, adaptado \u00e1 vida nas rexi\u00f3ns pantanosas. Excelente nadador, vive preferentemente en zonas de densa vexetaci\u00f3n, para evitar aos seus depredadores.\nA estes h\u00e1bitos responden os nomes do animal en alem\u00e1n, \"Watesserkudu\", e afrikaans, \"Waterkoedoe\" (\"cud\u00fa de auga\"). E por iso o seu f\u00edsico presenta algunhas particularidades que outras especies de ant\u00edlopes non te\u00f1en; en primeiro lugar, a s\u00faa pelaxe \u00e9 longa e mesta, similar \u00e1 doutros mam\u00edferos acu\u00e1ticos, como o castor ou a londra, pero a principal caracter\u00edstica son os seus singulares pezu\u00f1os, cuns cascos alongados e curvos que lle permiten cami\u00f1ar polo chan enlamado do seu h\u00e1bitat sen afundir na lama.\nAs s\u00faas principais caracter\u00edstica corporais son:\nH\u00e1bitat e distribuci\u00f3n.\nH\u00e1bitat.\nA sitatunga vive confinada estritamente nos grandes bosques tropicais africanos inundados, en illotes de zonas h\u00famidas e pantanosas, con vexetaci\u00f3n abundante en papiros, xuncos e canaveirais.\nDistribuci\u00f3n.\nA \u00e1rea de distribuci\u00f3n desta especie africana est\u00e9ndese desde os 10\u00ba N (ao redor do lago Chad, desde os 13\u00ba N) at\u00e9 os 18\u00ba S, desde o Sud\u00e1n do Sur e o sur de Etiop\u00eda at\u00e9 o sueste de Angola, o norte de Botswana e o sur de Zambia, at\u00e9 os 34\u00ba E, abranguendo Ben\u00edn, Burundi, Camer\u00fan, Chad, Gab\u00f3n, Gambia, Ghana, Guinea, Guinea-Bissau, Guinea Ecuatorial, Kenya, Mozambique, Namibia, Nixeria, Rep\u00fablica Centroafricana, Rep\u00fablica Democr\u00e1tica do Congo Rep\u00fablica do Congo, Ruanda, Senegal, Tanzania, Uganda e Zimbabue.\nBiolox\u00eda.\nCostumes.\nSolitarias ou reunidas en parellas, a\u00ednda que \u00e1s veces poden reunirse en pequenos raba\u00f1os de at\u00e9 15 canezas, as sitatungas son de h\u00e1bitos nocturnos (pero tam\u00e9n di\u00farnos en zonas onde non son molestados).\nT\u00edmidos e dif\u00edciles de ver na densa vexetaci\u00f3n onde habitan, estes animais, cando son sorprendidos, foxen con gran axilidade entre as canaveiras, bot\u00e1ndose \u00e1 auga e mergull\u00e1ndose nela, deixando f\u00f3ra tan s\u00f3 a punta do foci\u00f1o.\nA mi\u00fado pasan as horas m\u00e1is calorosas do d\u00eda na auga. En terra seca, os seus longos pezu\u00f1os fan que corran un pouco torpemente.\nAlimentaci\u00f3n.\nNormalmente, cando escurece, as sitatungas, estritamente fit\u00f3fagas, alim\u00e9ntanse de follas, ramas, herbas, plantas acu\u00e1ticas e froitos.\nReproduci\u00f3n.\nA madurez sexual alc\u00e1nzase ao ano ou ano e medio de idade nas femias, e ao ano e medio ou os dous anos nos machos. Os apareamentos poden ter lugar durante todo o ano, pero poden verse afectados polas condici\u00f3ns clim\u00e1ticas. A xestaci\u00f3n dura 225 d\u00edas, ao cabo dos cales as femias paren unha ou, rara vez, d\u00faas cr\u00edas.\nA lonxevidade da sitatuga pode chegar at\u00e9 os 19 anos.\nInimigos.\nOs principais depredadores da sitatunga son os leopardos, os le\u00f3ns, as hienas, os crocodilos e as serpes pit\u00f3n. Para escapar dos felinos, foxe e som\u00e9rsexe na auga. Para escapar do crocodilo, fai o contrario, corre cara a terreo seco.\nPoboaci\u00f3n e status.\nA natureza cr\u00edptica da sitatunga e a relativa inaccesibilidade do seu h\u00e1bitat dificultan as estimaci\u00f3ns fi\u00e1beis da s\u00faa abundancia. Os censos a\u00e9reos tenden a subestimar grandemente o n\u00famero de exemplares desta especie. Rexistr\u00e1ronse densidades de at\u00e9 64 individuos por km\u00b2 no Parque Nacional Akagera (Ruanda) e de 60 animais por km\u00b2 nos pantanos Busanga, de Zambia. En 1999, East estimou unha poboaci\u00f3n total de 170.000 individuos, pero \u00e9 prob\u00e1bel que sexa unha sobrestimaci\u00f3n. Parece ser que o n\u00famero de exemplares probabelmente estea diminu\u00edndo en \u00e1reas densamente poboadas, pero que \u00e9 est\u00e1bel noutros lugares, pero a magnitude desta diminuci\u00f3n global probabelmente permanece por debaixo do 20 %, que indicar\u00eda unha categor\u00eda de \"NT\" (preocupaci\u00f3n menor).\nDestes probabelmente menos de 170.000 individuos, un 40 % enc\u00f3ntranse en \u00e1eras protexidas e ao redor delas. A d\u00eda de hoxe, a presenza da sitatunga \u00e9 rara e moi localizada en \u00c1frica occidental e xeneralizada e localmente com\u00fan en \u00c1frica central e nalgunhas partes da oriental e da meridional. Dada a continua degradaci\u00f3n do h\u00e1bitat e a caza intensiva para apropveitar a s\u00faa carne en partes da s\u00faa \u00e1rea de distribuci\u00f3n, se contin\u00faan as tendencias actuais, a sitatunga pode desaparecer de moitas zonas onde a\u00ednda se encontra."}
{"id": "193760", "revid": "1131", "url": "https://gl.wikipedia.org/wiki?curid=193760", "title": "Javier Alvajar", "text": "Francisco Javier Alvajar L\u00f3pez, nado na Coru\u00f1a en 1920 e finado en Tabeaio (Carral) o 12 de novembro de 1996, foi un pol\u00edtico galego.\nTraxectoria.\nFillo do xornalista e pol\u00edtico republicano C\u00e9sar Alvajar e de Amparo L\u00f3pez Je\u00e1n e irm\u00e1n de Amparo e Ana Mar\u00eda Alvajar. Foi mobilizado en 1938 e pasouse ao Ex\u00e9rcito Republicano aos cinco d\u00edas de chegar \u00e1 fronte. Caeu prisioneiro dos italianos no porto de Alacant o \u00faltimo d\u00eda da guerra (30 de marzo de 1939) e foi internado no campo de concentraci\u00f3n de Albatera de Catral, de onde escapou aos 15 d\u00edas cara \u00e1 Coru\u00f1a. Logrou eludir a orde de arresto contra el marchando \u00e1 casa duns amigos en Mercu\u00edn, onde permaneceu tres anos, facendo vida relativamente normal con visitas \u00e1s amizades de Tabeaio (Carral).\nMarchou a Barcelona onde contactou coa Asociaci\u00f3n Galeuzca para intentar pasar a Francia, o que resultou imposible, pola ocupaci\u00f3n alem\u00e1. Ao rematar a segunda guerra mundial volveu a Mercu\u00edn e presentouse \u00e1s autoridades cando se promulgou un indulto. Nese tempo casou con Mar\u00eda Josefa Castelo G\u00f3mez en Tabeaio. As autoridades encarg\u00e1ronse de facerlles a vida imposible e tiveron que partir para Francia.\nEn Francia axudou ao seu pai, Delegado do Consello de Galiza en Europa desde finais de 1957 e, despois da s\u00faa morte en 1965, ocupou el mesmo o cargo. Os Alvajar, pai e fillo, conseguiron que o Consello de Galiza fose admitido no Consejo Federal Espa\u00f1ol del Movimiento Europeo, que presid\u00eda Salvador de Madariaga, a principios dos anos sesenta, asistindo desde aquela a todos os congresos e reuni\u00f3ns importantes. Tam\u00e9n lograron que o Consello de Galiza fose admitido en 1969 na Uni\u00f3n Federalista de las Comunidades \u00c9tnicas Europeas.\nTivo tam\u00e9n un papel destacado dentro do Goberno Republicano Espa\u00f1ol no Exilio, do que foi Secretario do Ministerio de Informaci\u00f3n (1957-1965), Secretario da Presidencia (1967-1969) e Secretario Contable do Ministerio de Facenda (1957-1969). En 1957 foi nomeado Chanceler Honorario de Consulado, adscrito ao Consulado Xeral da Rep\u00fablica.\nFundou a Casa de Galicia en Par\u00eds, foi o primeiro presidente do \u00abFondo de Ayuda a los Republicanos Espa\u00f1oles\u00bb e presidiu a Agrupaci\u00f3n Republicana Democr\u00e1tica Espa\u00f1ola de Par\u00eds (ARDE).\nNas elecci\u00f3ns municipais de 1983 encabezou a candidatura do PSdeG-PSOE \u00e1 alcald\u00eda de Carral e foi elixido alcalde. Estivo tres anos no cargo, ata que a enfermidade o venceu e decidiu retirarse."}
{"id": "193761", "revid": "12452", "url": "https://gl.wikipedia.org/wiki?curid=193761", "title": "Francisco Javier Alvajar L\u00f3pez", "text": ""}
{"id": "193762", "revid": "1131", "url": "https://gl.wikipedia.org/wiki?curid=193762", "title": "Rita Amparo L\u00f3pez Jean", "text": ""}
{"id": "193763", "revid": "1131", "url": "https://gl.wikipedia.org/wiki?curid=193763", "title": "C\u00e9sar Alvajar", "text": "C\u00e9sar Alvajar Di\u00e9guez, nado na Coru\u00f1a o 10 de xaneiro de 1892 e finado en Par\u00eds o 6 de xu\u00f1o de 1965, foi un escritor, xornalista e pol\u00edtico galego.\nTraxectoria.\nEstudou Maxisterio e Letras en Santiago de Compostela, nesa \u00e9poca fundou o xornal progresista \"La Rep\u00fablica\", foi redactor de \" El Progreso\", colaborador dos diarios \"Tierra Gallega\" e \"El Noroeste\" e fundou na Coru\u00f1a o semanario sat\u00edrico \"La Ciudad\". Nos sucesos da folga xeral de 1917 foi encarcerado no castelo de San Ant\u00f3n. Dirixiu o semanario pol\u00edtico \"Adelante\", onde escrib\u00eda uns celebrados entremeses, e durante 18 anos foi redactor xefe de \"La Voz de Galicia\" ata 1935. Tam\u00e9n colaborou en \"Democracia\" (en 1912, asinando co seu nome e co pseud\u00f3nimo Jules Zadig), \"Acci\u00f3n Coru\u00f1esa\", \"Marineda\", \"A Nosa Terra\", \"Ser\", \"Galicia\" e \"Lar\".\nFoi Presidente do Partido Radical, polo que foi candidato nas elecci\u00f3ns xerais de 1931; pero abandonouno para militar no Partido Republicano Radical-Dem\u00f3crata e despois en Uni\u00f3n Republicana. Foi de xefe de negociado na Secci\u00f3n de Cultura Popular e m\u00e1is tarde na Secci\u00f3n de Propaganda e Turismo do concello da Coru\u00f1a. Era o secretario do alcalde Manuel Iglesias Corral e tam\u00e9n se encargaba da publicaci\u00f3n do Bolet\u00edn Municipal. Presidiu o Casino Republicano da Coru\u00f1a, o Comit\u00e9 de Uni\u00f3n Republicana e a Liga dos Dereitos do Home, tam\u00e9n na Coru\u00f1a.\nDurante a Segunda Rep\u00fablica foi Gobernador Civil de Soria e na Guerra Civil, xefe da Secretar\u00eda da Delegaci\u00f3n de Evacuaci\u00f3n da Xunta de Defensa de Madrid, redactor da Secci\u00f3n de Informaci\u00f3n do Ministerio de Estado en Barcelona e redactor dos Servizos de Estado Maior do Ex\u00e9rcito de Terra.\nAo rematar a Guerra Civil exiliouse en Par\u00eds, onde dirixiu \"La Nouvelle Espagne\", \u00f3rgano do Goberno Republicano no exilio. Foi xulgado e condenado en rebeld\u00eda. En Par\u00eds, representando a Galicia, formou parte do Consello Federal do Movemento Europeo e, dende 1951 ata a s\u00faa morte, foi delegado do Consello de Galiza. Foi membro do Comit\u00e9 Directivo da Agrupaci\u00f3n a la Tercera Rep\u00fablica.\nNo exilio colaborou na Axencia Internacional de Prensa. Dende Par\u00eds dirixiu o xornal \"Rep\u00fablica\" (\u00f3rgano de Acci\u00f3n Republicana Democr\u00e1tica Espa\u00f1ola), ata a s\u00faa morte. Fixo traduci\u00f3ns e colaborou na redacci\u00f3n da Grande enciclopedia Larousse. Participou na revista \"Cuadernos del Congreso por la libertad de la Cultura\".\nVida persoal.\nCasou con Amparo L\u00f3pez Je\u00e1n e foi o pai de Amparo, Ana Mar\u00eda, Javier e Mar\u00eda Teresa Alvajar."}
{"id": "193764", "revid": "1888", "url": "https://gl.wikipedia.org/wiki?curid=193764", "title": "C\u00e9sar Alvajar Di\u00e9guez", "text": ""}
{"id": "193765", "revid": "27249", "url": "https://gl.wikipedia.org/wiki?curid=193765", "title": "Atm", "text": ""}
{"id": "193766", "revid": "22570", "url": "https://gl.wikipedia.org/wiki?curid=193766", "title": "Mil\u00edmetro de mercurio", "text": "Un mil\u00edmetro de mercurio (s\u00edmbolo mmHg) ou torricelli (s\u00edmbolo Torr, as\u00ed denominada na honra de Evangelista Torricelli), \u00e9 unha unidade de presi\u00f3n.\nO mil\u00edmetro de mercurio def\u00ednese como a presi\u00f3n exercida na base dunha columna dun mil\u00edmetro de mercurio, que ten unha densidade de 13,5951\u00a0g/cm3, baixo a acci\u00f3n da gravidade est\u00e1ndar (9,80665\u00a0m/s2), \u00e9 dicir, 133,322\u00a0387\u00a0415 Pa, mentres que o torr equivale a 1/760 da presi\u00f3n atmosf\u00e9rica est\u00e1ndar, \u00e9 dicir, 133,322\u00a0368\u00a0421... Pa (os decimais son peri\u00f3dicos). At\u00e9 1954 ambas unidades eran iguais, mais tras a redefinici\u00f3n ese ano do torr pola CIPM hai unha diferenza m\u00ednima entre elas:\nDebido a que a atmosfera est\u00e1ndar estaba definida cuantitativamente no Sistema Internacional de Unidades \u2014como unidade auxiliar, xa que a oficial \u00e9 o pascal (Pa)\u2014, o torr definiuse exactamente como 101325/760\u00a0Pa. Na edici\u00f3n do 2006 do SI, o torricelli desapareceu, a\u00ednda que o seu uso \u00e9 relativamente frecuente en medidas de baixa presi\u00f3n, mais a unidade de presi\u00f3n recomendade \u00e9 o pascal."}
{"id": "193767", "revid": "27249", "url": "https://gl.wikipedia.org/wiki?curid=193767", "title": "Torr", "text": ""}
{"id": "193768", "revid": "27249", "url": "https://gl.wikipedia.org/wiki?curid=193768", "title": "MmHg", "text": ""}
{"id": "193769", "revid": "1888", "url": "https://gl.wikipedia.org/wiki?curid=193769", "title": "Partido Radical Dem\u00f3crata", "text": "O Partido Radical Dem\u00f3crata foi un partido pol\u00edtico da Segunda Rep\u00fablica Espa\u00f1ola, de ideolox\u00eda republicana e radical, liderado por Diego Mart\u00ednez Barrio.\nHistoria.\nFundouse o 16 de maio de 1934 no seo do Partido Radical de Alejandro Lerroux, por diverxencias entre diferentes deputados radicais con respecto \u00e1 pol\u00edtica seguida polo partido, en coalici\u00f3n cos grupos de dereitas, logo das elecci\u00f3ns de 1933.\nA minor\u00eda parlamentaria quedou constitu\u00edda polos deputados radicais: Antonio Lara Z\u00e1rate, Manuel Torres Campa\u00f1\u00e1, Manuel Blasco Garz\u00f3n, Ram\u00f3n Gonz\u00e1lez Sicilia, Manuel Mateos Silva, Jos\u00e9 Gonz\u00e1lez Fern\u00e1ndez de Labandera, Eduardo Frapoll\u00ed, Mat\u00edas Segu\u00ed, Jos\u00e9 Garc\u00eda Ramos, Jos\u00e9 Mi\u00f1ones Bern\u00e1rdez, Luis F\u00e1brega Santamarina, Fulgencio D\u00edez Pastor, Jos\u00e9 Garc\u00eda-Berlanga, Faustino Valent\u00edn, \u00c1lvaro Pascual Leone, Elidio Alonso e Diego Mart\u00ednez Barrio.\nA este grupo un\u00edronse os deputados Hermenegildo Casas e Adolfo Moreno Rodr\u00edguez, procedentes do Partido Socialista Obrero Espa\u00f1ol, e Luis Recasens Sitches, do Partido Republicano Conservador, as\u00ed como Pedro Rico, alcalde de Madrid.\nEn setembro de 1934, agrupouse coa ala dereita dos radical-socialistas, liderada por F\u00e9lix Gord\u00f3n Ord\u00e1s para constitu\u00edr Uni\u00f3n Republicana, partido que concorreu \u00e1s elecci\u00f3ns de febreiro de 1936, formando parte da Fronte Popular."}
{"id": "193770", "revid": "1888", "url": "https://gl.wikipedia.org/wiki?curid=193770", "title": "Partido Republicano Radical-Dem\u00f3crata", "text": ""}
{"id": "193771", "revid": "5863", "url": "https://gl.wikipedia.org/wiki?curid=193771", "title": "Jos\u00e9 Mi\u00f1ones Bern\u00e1rdez", "text": ""}
{"id": "193772", "revid": "1131", "url": "https://gl.wikipedia.org/wiki?curid=193772", "title": "Juan Manuel Vales", "text": "Juan Manuel Vales Rodr\u00edguez, nado en Leiro (Abegondo) en 1956, \u00e9 un pol\u00edtico e mestre galego do PSdeG-PSOE.\nTraxectoria.\nDiplomado en Ciencias Empresariais, foi mestre da Universidade Laboral da Coru\u00f1a. Residente en Carral, nas elecci\u00f3ns municipais de 1987 encabezou a candidatura do PSdeG-PSOE \u00e1 alcald\u00eda de Carral e foi elixido alcalde con maior\u00eda simple. Foi reelixido alcalde con maior\u00eda absoluta nas municipais de 1991. Volver\u00eda a ser elixido alcalde grazas \u00f3 apoio do BNG en 1995, 1999 e 2003. Por\u00e9n, 25 de agosto de 2003 foi desaloxado da alcald\u00eda por unha moci\u00f3n de censura promovida polo PPdeG co apoio de dous concelleiros nacionalistas, sendo ambos expulsados do BNG. \u00d3 fin dese mandato retirouse da primeira li\u00f1a pol\u00edtica."}
{"id": "193773", "revid": "1888", "url": "https://gl.wikipedia.org/wiki?curid=193773", "title": "Juan Manuel Vales Rodr\u00edguez", "text": ""}
{"id": "193774", "revid": "27249", "url": "https://gl.wikipedia.org/wiki?curid=193774", "title": "Torricelli", "text": ""}
{"id": "193775", "revid": "8758", "url": "https://gl.wikipedia.org/wiki?curid=193775", "title": "Mb", "text": "A abreviatura Mb p\u00f3dese referir a:"}
{"id": "193776", "revid": "102241", "url": "https://gl.wikipedia.org/wiki?curid=193776", "title": "Lingua luganda", "text": "O luganda, tam\u00e9n co\u00f1ecido como ganda, \u00e9 unha lingua bant\u00fa falada principalmente na rexi\u00f3n de Buganda de Uganda por unha poboaci\u00f3n duns tres mill\u00f3ns de persoas. Con 100.000 falantes que a te\u00f1en como segunda lingua, \u00e9 o segundo idioma m\u00e1is falado de Uganda, cerca do ingl\u00e9s. Esta lingua empr\u00e9gase nalgunhas escolas primarias en Buganda cando os alumnos empezan a aprender ingl\u00e9s (idioma oficial do pa\u00eds)."}
{"id": "193777", "revid": "27249", "url": "https://gl.wikipedia.org/wiki?curid=193777", "title": "Lingua ganda", "text": ""}
{"id": "193778", "revid": "27249", "url": "https://gl.wikipedia.org/wiki?curid=193778", "title": "LuGanda", "text": ""}
{"id": "193779", "revid": "55340", "url": "https://gl.wikipedia.org/wiki?curid=193779", "title": "Distrito de Kampala", "text": "Kampala \u00e9 un distrito da Rexi\u00f3n Central de Uganda, que ocupa o que \u00e9 a capital do pa\u00eds, Kampala. A principal lingua do lugar \u00e9 o luganda, a\u00ednda que se poden o\u00edr moitas outras linguas como o ingl\u00e9s, o suahili, o runyankole/rukiga, o acholi ou o lusoga.\nO distrito at\u00f3pase dentro do Reino de Buganda. Limita polo sur, oeste e norte co Distrito Wakiso, e polo leste co concello de Kira.\nSegundo o censo do ano 2002, o distrito ti\u00f1a unha poboaci\u00f3n de aproximadamente 1\u00a0189\u00a0100 habitantes, estim\u00e1ndose a s\u00faa poboaci\u00f3n para o 2011 de 1\u00a0659\u00a0600 habitantes.\nDivisi\u00f3ns administrativas.\nO distrito subdiv\u00eddese en cinco divisi\u00f3ns administrativas:"}
{"id": "193782", "revid": "23204", "url": "https://gl.wikipedia.org/wiki?curid=193782", "title": "Labyrinth", "text": ""}
{"id": "193784", "revid": "5863", "url": "https://gl.wikipedia.org/wiki?curid=193784", "title": "PPG", "text": ""}
{"id": "193785", "revid": "15490", "url": "https://gl.wikipedia.org/wiki?curid=193785", "title": "Candidatura Democr\u00e1tica Galega", "text": "A Candidatura Democr\u00e1tica Galega foi presentada de xeito conxunto nas elecci\u00f3ns xerais de 1977, celebradas o 15 de xu\u00f1o, para o Senado de Espa\u00f1a. Estaba formada polo MCG, o PPG, o PCG, o PSOE e m\u00e1is o PSG.\nCaracter\u00edsticas.\nAgrupaba diversas personalidades do centro-esquerda galeguista e recib\u00eda o apoio do PSOE, que s\u00f3 se presentou en solitario en Lugo, onde non houbo candidatura de CDG. Resultaron elixidos tres senadores: Manuel Iglesias Corral (provincia da Coru\u00f1a), Valent\u00edn Paz-Andrade (provincia de Pontevedra) e Celso Montero (provincia de Ourense). Celso Montero integrouse no grupo parlamentario do PSOE, en tanto que Paz-Andrade e Iglesias pasaron ao grupo Mixto (Manuel Iglesias integrouse no grupo parlamentario de Uni\u00f3n de Centro Democr\u00e1tico en agosto de 1978).\nA coalici\u00f3n mant\u00edvose nas elecci\u00f3ns de 1979, pero s\u00f3 Paz-Andrade se mantivo nela, mentres que Montero e Iglesias foron reelixidos respectivamente polo PSOE e UCD. CDG presentou candidatura en Pontevedra, sendo elixido Paz-Andrade o candidato m\u00e1is votado da coalici\u00f3n pero sen conseguir sa\u00edr elixido. Os outros candidatos foron Nicanor Ocampo e Maximino Sanmart\u00edn."}
{"id": "193786", "revid": "5863", "url": "https://gl.wikipedia.org/wiki?curid=193786", "title": "Candidatura Democr\u00e1tica Gallega", "text": ""}
{"id": "193787", "revid": "89787", "url": "https://gl.wikipedia.org/wiki?curid=193787", "title": "\u00c1cido alfa-linol\u00e9nico", "text": "O \u00e1cido \u03b1-linol\u00e9nico \u00e9 un \u00e1cido graxo poliinsaturado de 18 \u00e1tomos de carbono moi com\u00fan nos aceites vexetais, que se considera un \u00e1cido graxo esencial necesario para a nosa boa sa\u00fade, que debe estar inclu\u00eddo na composici\u00f3n dos alimentos da nosa dieta..\nO \u00e1cido \u03b1-linol\u00e9nico \u00e9 un \u00e1cido carbox\u00edlico de 18 carbonos poliinsaturado con tres dobres enlaces todos eles en posici\u00f3n \"cis\", situados nos carbonos 9, 12 e 15, polo que o seu nome estrutural \u00e9 \u00e1cido \"todo\"-\"cis\"-9,12,15-octadecatrienoico. Como o \u00faltimo dos dobres enlaces est\u00e1 a tres carbonos do extremo final da cadea, \u00e9 un \u00e1cido graxo omega-3 ou n-3. O seu punto de fusi\u00f3n \u00e9 de -11\u00a0\u00b0C, polo que \u00e9 un aceite \u00e1s temperaturas ambientais normais .\n\u00c9 un is\u00f3mero do \u00e1cido gamma-linol\u00e9nico, un \u00e1cido graxo omega-6 poliinsaturado, tam\u00e9n importante para a nosa sa\u00fade, xa que se considera \"condicionalmente esencial\". Cando se fai referencia a \u00e1cido linol\u00e9nico sen indicar se \u00e9 a forma alfa ou a gamma, xeralmente se est\u00e1 falando da forma alfa.\nHistoria.\nO \u00e1cido alfa-linol\u00e9nico foi illado por primeira vez por Rollett e citado na s\u00edntese de J. W. McCutcheon en 1942, e faise referencia a el xa nun estudo de Green e Hilditch's de 1930. Foi sintetizado artificialmente por primeira vez en 1995 a partrir de axentes homologantes C6. A s\u00edntese compl\u00e9tase cunha reacci\u00f3n de Wittig do sal de fosfonio [(\"Z-Z\")-nona-3,6-dien-1-il]trifenilfosfonio bromuro co metil 9-oxononanoato, seguida de saponificaci\u00f3n.\nFontes alimenticias.\nOs aceites de sementes son os m\u00e1is ricos en \u00e1cido \u03b1-linol\u00e9nico, especialmente os de colza, soia, noces, li\u00f1aza, e c\u00e1nabo. O \u00e1cido \u03b1-linol\u00e9nico tam\u00e9n se obt\u00e9n das membranas dos tilacoides dos cloroplastos das follas de verduras. O \u00e1cido \u03b1-linol\u00e9nico \u00e9 estable a altas temperaturas. Resiste temperaturas de ata 177\u00a0\u00b0C durante d\u00faas horas.\nPapel na nutrici\u00f3n e sa\u00fade.\nO \u00e1cido \u03b1-linol\u00e9nico, un \u00e1cido graxo omega-3 ou n-3, \u00e9 un \u00e1cido graxo esencial, porque non pode sintetizarse dentro do corpo e debe tomarse como un compo\u00f1ente dos alimentos da dieta, xa que o corpo o require para diferentes funci\u00f3ns e para manter unha boa sa\u00fade. A maior\u00eda das sementes e aceites vexetais son moito m\u00e1is ricas en \u00e1cidos graxos omega-6 ou n-6 como o \u00e1cido linoleico (tam\u00e9n esencial). Os \u00e1cidos graxos n-6 compiten cos n-3 para situarse nas membranas celulares e te\u00f1en diferentes efectos sobre a sa\u00fade humana. \u00c9 importante para a sa\u00fade manter unha proporci\u00f3n axeitada entre os \u00e1cidos n-3 e n-6.\"\nO \u00e1cido \u03b1-linol\u00e9nico non pode sintetizarse no corpo porque os humanos carecemos dos encimas 12- e 15-desaturases, que o poder\u00edan sintetizar a partir do \u00e1cido este\u00e1rico. O \u00e1cido eicosapentaenoico (EPA; 20:5, \"n\"\u22123) e o \u00e1cido docosahexaenoico (DHA; 22:6, \"n\"\u22123) poden obterse facilmente das graxas de peixe e te\u00f1en unha funci\u00f3n importante en moitos procesos metab\u00f3licos. Estes \u00e1cidos pode sintetizalos o ser humano a partir do \u00e1cido \u03b1-linol\u00e9nico da dieta, pero cunha eficiencia moi baixa. \nComo a eficiencia baixa da s\u00edntese dos \u00e1cidos graxos n-3 poliinsaturados de cadea longa fai diminu\u00edr a cascada de reacci\u00f3n de conversi\u00f3n do \u00e1cido \u03b1-linol\u00e9nico, a s\u00edntese de \u00e1cido docosahexaenoico a partir de \u00e1cido \u03b1-linol\u00e9nico est\u00e1 a\u00ednda m\u00e1is restrinxida ca a de \u00e1cido eicosapentaenoico.\nAdm\u00edtese xeralmente que a causa de que o \u00e1cido linoleico (LA; 18:2, \"n\"\u22126) reduza a s\u00edntese de \u00e1cido eicospentaenoico \u00e9 a competencia entre o \u00e1cido \u03b1-linol\u00e9nico e o \u00e1cido linoleico polos encimas desaturantes e elongantes que act\u00faan sobre ambos.\nEfecto sobre o sistema nervioso.\nUn estudo de 2005 encontrou que a administraci\u00f3n diaria de \u00e1cido \u03b1-linol\u00e9nico reduce significativamente a ansiedade e o estr\u00e9s, e os niveis de cortisol en estudantes.\nAs investigaci\u00f3ns realizadas tam\u00e9n suxiren un importante efecto neuroprotector do \u00e1cido \u03b1-linol\u00e9nico en modelos \"in vivo \" de isquemia e epilepsia inducida por \u00e1cido ca\u00ednico (KA) ; por\u00e9n, se a fonte era o aceite das sementes de li\u00f1o, os residuos doutros produtos poden ter efectos adversos, porque conte\u00f1en glic\u00f3sidos cian\u00f3xenos neurot\u00f3xicos e nonap\u00e9ptidos c\u00edclicos inmunosupresores.\nUn estudo do ano 2011 realizado con 50.000 mulleres dirixido pola Universidade de Harvard, ao longo dun per\u00edodo de 10 anos, encontrou que un consumo alto de \u00e1cido \u03b1-linol\u00e9nico (combinado cun baixo consumo de \u00e1cido linoleico) estaba asociado cunha significativa reduci\u00f3n da depresi\u00f3n. Tam\u00e9n encontrou que o consumo de \u00e1cido eicosapentaeoico e \u00e1cido docosahexaenoico de graxas de peixe non reduc\u00eda a depresi\u00f3n.\nCancro de pr\u00f3stata.\nUn amplo estudo do ano 2006 non encontrou asociaci\u00f3n entre o consumo total de \u00e1cido \u03b1-linol\u00e9nico e o risco global de cancro de pr\u00f3stata.\nPero outros m\u00faltiples estudos atoparon unha relaci\u00f3n entre o \u00e1cido \u03b1-linol\u00e9nico e un aumento do risco do c\u00e1ncer de pr\u00f3stata. Este risco non depend\u00eda da fonte de orixe do \u00e1cido (carnes ou aceites vexetais). Un metaestudo recente (2009) conclu\u00edu que o \u00e1cido \u03b1-linol\u00e9nico contrib\u00fae a incrementar o risco do c\u00e1ncer de pr\u00f3stata, pero en pequena medida.\nHidroxenaci\u00f3n e graxas \"trans\".\nPara que os produtores de aceites consigan as caracter\u00edsticas desexadas de textura, untuosidade e sabor, e para incrementar a duraci\u00f3n en boas condici\u00f3ns dos produtos, a mi\u00fado hidrox\u00e9nanse os aceites insaturados vexetais. A hidroxenaci\u00f3n implica facer reaccionar os aceites con gas hidr\u00f3xeno a presi\u00f3n e temperaturas altas coa axuda dun catalizador como o \u00f3xido de platino. Os \u00e1cidos graxos insaturados hidroxenados conv\u00e9rtense en saturados, a\u00ednda que esas graxas non son adecuadas para usalas nos alimentos, xa que son duras como a cera debido \u00e1 longa lonxitude das cadeas dos \u00e1cidos graxos insaturados dos cales proceden. Para evitar isto, os aceites son s\u00f3 parcialmente hidroxenados, pero cando se realiza unha hidroxenaci\u00f3n parcial, parte dos \u00e1cidos graxos insaturados que quedan conv\u00e9rtese en graxas trans, que son malas para a sa\u00fade.\nUn dos aceites m\u00e1is consumidos no mundo na alimentaci\u00f3n \u00e9 o de soia, e en pa\u00edses como EEUU o 40% do aceite de soia proiducido \u00e9 parcialmente hidroxenado. A baixa estabilidade oxidativa (enranciamento) do \u00e1cido \u03b1-linol\u00e9nico \u00e9 unha das raz\u00f3ns para que os produtores sometan o aceite de soia a esta hidroxenaci\u00f3n.\nAlgunhas regulaci\u00f3ns que obrigan a informar ou prohiben as graxas trans estimularon o desenvolvemento de soia baixa en \u00e1cido \u03b1-linol\u00e9nico. Isto fai que o aceite sexa m\u00e1is estable, requira menos hidroxenaci\u00f3n e permite obter produtos libres de graxas trans.\nOutra estratexia \u00e9 o silenciamento de xenes como o xene FAD2 aue codifica a \u03946-desaturase, que fai que o aceite de soia te\u00f1a baixos niveis tanto de \u00e1cido \u03b1-linol\u00e9nico coma de \u00e1cido linoleico.. Tam\u00e9n se obtiveron h\u00edbridos naturais da soia ou modificados xeneticamente con produci\u00f3n de aceites baixos en \u00e1cido \u03b1-linol\u00e9nico.\nSa\u00fade cardiovascular.\nFoi comprobada a influencia do \u00e1cido \u03b1-linol\u00e9nico da dieta na sa\u00fade cardiovascular. Observ\u00e1ronse beneficios cl\u00ednicos nalg\u00fans , pero non en todos, os estudos. Unha revisi\u00f3n de 2005 conclu\u00edu que \"O peso da evidencia favorece a recomendaci\u00f3n dun consumo moderado de \u00e1cido \u03b1-linol\u00e9nico (de 2 a 3 g diarios) para a prevenci\u00f3n primaria e secundaria das enfermidades coronarias.\"\nAceites secantes.\nO \u00e1cido \u03b1-linol\u00e9nico \u00e9 o compo\u00f1ente insaturado m\u00e1is abundante de varios aceites secantes, como os aceites de \"perilla\" (\"Perilla frutescens\"), de noz ou de li\u00f1aza (semente de li\u00f1o), que se engaden a vernices e pinturas ao \u00f3leo."}
{"id": "193788", "revid": "89787", "url": "https://gl.wikipedia.org/wiki?curid=193788", "title": "Alto G\u00e1llego", "text": "O Alto G\u00e1llego (en aragon\u00e9s: \"Alto Galligo\") \u00e9 unha comarca situada ao norte de Arag\u00f3n e que ocupa a pr\u00e1ctica totalidade do curso alto do r\u00edo G\u00e1llego. A s\u00faa capital administrativa \u00e9 Sabi\u00f1\u00e1nigo.\nXeograf\u00eda.\nLimita ao oeste coa Jacetania, ao leste co Sobrarbe e o Somontano de Barbastro, ao sur coa Hoya de Huesca e ao norte con Francia (departamentos de Altos Pireneos e Pireneos Atl\u00e1nticos). Est\u00e1 situada entre o Prepireneo e o Pireneo e as altitudes dos n\u00facleos habitados oscilan entre os 650 e os 1.300 metros. At\u00f3pase rodeada de grandes bosques de m\u00e1is de 50.000 hect\u00e1reas.\nHistoria.\nHistoricamente formaba parte da Jacetania, sendo o n\u00facleo orixinal do antigo condado de Arag\u00f3n. Os territorios hist\u00f3ricos que a integran son o val de Tena, a terra de Biescas e o Serrablo.\nLinguas.\nXunto co castel\u00e1n que \u00e9 a lingua oficial e m\u00e1is empregada, a lingua propia do Alto G\u00e1llego \u00e9 o aragon\u00e9s, fal\u00e1ndose a s\u00faa variedade de aragon\u00e9s central. Destacan entre os escritores en aragon\u00e9s no Alto G\u00e1llego Ricardo Mur Saura, \u00d3scar Latas Alegre ou M\u00e1ximo Palacio."}
{"id": "193789", "revid": "25871", "url": "https://gl.wikipedia.org/wiki?curid=193789", "title": "Andorra-Sierra de Arcos", "text": "Andorra-Sierra de Arcos \u00e9 unha comarca de Arag\u00f3n, en Espa\u00f1a, situada na \u00e1rea nororiental da provincia de Teruel. A s\u00faa capital \u00e9 Andorra.\nXeograf\u00eda.\nA comarca limita ao norte co Bajo Mart\u00edn, ao oeste coas Cuencas Mineras, ao sur co Maestrazgo e ao leste co Bajo Arag\u00f3n. A comarca ad\u00f3itase considerar parte do Bajo Arag\u00f3n Hist\u00f3rico.\nHistoria.\nPor estas terras andaron primeiro iberos, romanos e cartaxineses e m\u00e1is tarde \u00e1rabes antes da reconquista. Esta sucesi\u00f3n de pobos e culturas deixou visible pegada nas vilas da comarca.\nCultura.\nEn Andorra, preto do poboado de El Cabo, constr\u00faese actualmente un centro de interpretaci\u00f3n sobre os iberos o cal achegar\u00e1 a cultura deste pobo ao visitante. Non se trata do \u00fanico asentamento na comarca xa que en Oliete at\u00f3pase o poboado de El Palomar o cal disp\u00f3n tam\u00e9n de Centro de Interpretaci\u00f3n.\nEconom\u00eda.\nA s\u00faa econom\u00eda bas\u00e9ase principalmente na miner\u00eda e nos empregos xerados pola central t\u00e9rmica de Endesa situada en Andorra. Tam\u00e9n ten certa relevancia a industria agroalimentaria e de materiais para a construci\u00f3n."}
{"id": "193790", "revid": "23204", "url": "https://gl.wikipedia.org/wiki?curid=193790", "title": "Charles Pic", "text": "Charles Pic, nado en Mont\u00e9limar o 15 de febreiro de 1990, \u00e9 un piloto de carreiras franc\u00e9s. Competiu no Campionato Mundial de F\u00f3rmula 1 de co equipo Marussia.\nTraxectoria.\nPic tivo unha exitosa carreira no karting, ga\u00f1ando campionatos menores, carreiras individuais e a piques de ga\u00f1ar o Campionato de Europa ICA J\u00fanior.\nF\u00f3rmula Renault.\nPic correu na F\u00f3rmula Renault Campus en Francia en 2006, onde terminou terceiro. En 2007 Pic correu no Championnat de Francia de F\u00f3rmula Renault 2.0 e Eurocup Formula Renault 2.0, e terminou cuarto na serie francesa e terceiro no campionato.\nFormula Renault 3.5 Series.\nFoi contratado para pilotar na Formula Renault 3.5 Series no equipo Tech 1 Racing a comezos de 2008. Co seu compa\u00f1eiro Julien Jousse, terminaron sextos no campionato con d\u00faas vitorias en Circu\u00edto de M\u00f3naco, dominaron a fin de semana, coa pole posici\u00f3n e a volta m\u00e1is r\u00e1pida, no Circu\u00edto de Le Mans. En 2009 continuou na serie con Tech 1, empezando de xeito vergo\u00f1oso, cando abandonou na volta de arrequecemento en Barcelona. Recuperouse do lento comezo da tempada, ao ga\u00f1ar d\u00faas carreiras en Silverstone e N\u00fcrburgring, e terminou terceiro no campionato. En 2009 tam\u00e9n formou parte do Renault Driver Development.\nGP2 Series.\nCharles Pic debutou na GP2 na tempada 2011 de xeito inmellorable, conseguindo ga\u00f1ar a s\u00faa primeira carreira no Circu\u00edto de Catalu\u00f1a. No entanto, non puido brillar m\u00e1is o resto do ano, sumando unha pole position e un podio como mellor resultado.\nEn 2011, Pic fichou polo Barwa Addax Team, xunto con Giedo van der Garde. e completou a s\u00faa mellor tempada na categor\u00eda, logrando d\u00faas vitorias, Catalu\u00f1a e M\u00f3naco e outros dous podios que lle permitiron acabar en 4\u00aa posici\u00f3n na clasificaci\u00f3n xeral do campionato, tres puntos por diante de Van der Garde.\nF\u00f3rmula Un.\nEn novembro de 2011, Pic fixo o seu debut ao volante dun coche de F\u00f3rmula Un, participou nos tests de novos pilotos celebrado no Circu\u00edto de Yas Marina de Abu Dabi con Marussia Virgin Racing.\nDurante a proba, varias fontes de noticias informaron que Pic chegara a un acordo para correr co equipo no . Logo da conclusi\u00f3n do Gran Premio do Brasil de 2011 confirmouse que efectivamente Pic ser\u00eda o compa\u00f1eiro de Timo Glock en .\nMarussia (2012).\nLogo da conclusi\u00f3n do Gran Premio do Brasil de 2011 confirmouse que Pic ser\u00eda o compa\u00f1eiro de Timo Glock en Marussia F1 en . Tam\u00e9n se confirmou que Pic ser\u00eda apadri\u00f1ado polo expiloto de F1 e compatriota Olivier Panis No Gran Premio de Hungr\u00eda de 2012 informouse dunha pelexa entre Pic e o seu compa\u00f1eiro de equipo logo de que Pic bloqueara a Glock durante a cualificaci\u00f3n. Pic terminou a carreira no posto 20\u00ba. En B\u00e9lxica Pic marcou o mellor tempo nos adestramentos libres 2. Pic terminou a tempada 21\u00ba na clasificaci\u00f3n xeral de pilotos.\nCaterham (2013).\nEn novembro de 2012 anunciouse que Pic asinara un contrato de varios anos co equipo Caterham con motor Renault, xunto co ex compa\u00f1eiro de equipo na GP2 e o novato na F1 Giedo van der Garde que foi confirmado m\u00e1is tarde como seu compa\u00f1eiro.\nPic debutou con Caterham no Gran Premio de Australia de 2013, terminando no posto 16\u00ba.\nO 21 de xaneiro de 2014, o director do equipo de Caterham, Cyril Abiteboul confirmou que Pic non estar\u00eda pilotando para Caterham en 2014:"}
{"id": "193791", "revid": "89787", "url": "https://gl.wikipedia.org/wiki?curid=193791", "title": "The Proclaimers", "text": "The Proclaimers son un grupo musical escoc\u00e9s integrado por dous irm\u00e1ns xemelgos, Charlie e Craig Reid (nados o 5 de marzo de 1962). Son probablemente co\u00f1ecidos polas s\u00faas canci\u00f3ns \"Letter from America\", \"I'm On My Way\" e \"I'm Gonna Be (500 Miles)\", que posicionaron nos primeiros postos das listas musicais de Australia, Islandia e Nova Zelandia. The Proclaimers venderon m\u00e1is de 5 mill\u00f3ns de \u00e1lbums en todo o mundo. Te\u00f1en realizado 11 \u00e1lbums de estudio dende 1987 ata o presente, as\u00ed como tres \u00e1lbums recompilatorios e un DVD."}
{"id": "193792", "revid": "2074", "url": "https://gl.wikipedia.org/wiki?curid=193792", "title": "Lingua inglesa simplificada", "text": ""}
{"id": "193793", "revid": "98629", "url": "https://gl.wikipedia.org/wiki?curid=193793", "title": "Powder", "text": "Powder \u00e9 un filme estadounidense dirixido e escrito por Victor Salva, que se estreou en 1995.\nSinopse.\nNunha pequena vila norteamericana, cando o sherif Barnum investiga o falecemento dun anci\u00e1n, descobre \u00f3 seu neto adolescente vivindo na s\u00faa granxa. Sen m\u00e1is parentes vivos, viviu illado do resto do mundo, que s\u00f3 co\u00f1ece a trav\u00e9s dos libros que leu. Enviado a un orfanato estatal para mozos inadaptados, o estra\u00f1o rapaz ter\u00e1 serios problemas para integrarse socialmente cos demais internos. A s\u00faa estra\u00f1a aparencia -albino e sen cabelos-, a s\u00faa extraordinaria intelixencia e, sobre todo, os seus inusitados e abraiantes poderes sobrenaturais, provocar\u00e1n o medo e a burla dos veci\u00f1os da localidade."}
{"id": "193794", "revid": "23204", "url": "https://gl.wikipedia.org/wiki?curid=193794", "title": "Universidade de Vic - Universidade Central de Catalu\u00f1a", "text": "A Universidade de Vic - Universidade Central de Catalu\u00f1a (en catal\u00e1n e oficialmente: \"Universitat de Vic - Universitat Central de Catalunya\"), (UVic-UCC), reco\u00f1ecida pola Lei do Parlamento de Catalu\u00f1a 5/1997, de 30 de maio, \u00e9 unha universidade de natureza p\u00fablica e de xesti\u00f3n privada establecida na cidade de Vic, na provincia de Barcelona, rexida pola Fundaci\u00f3 Universit\u00e0ria Balmes que preside o alcalde de Vic.\n\u00c9 unha instituci\u00f3n dedicada \u00e1 educaci\u00f3n superior e \u00e1 investigaci\u00f3n mediante a docencia e a formaci\u00f3n continuada, e ten os seus fundamentos no principio de autonom\u00eda universitaria, expresada na liberdade de c\u00e1tedra, de investigaci\u00f3n e de estudo. A UVic-UCC \u00e9 membro da \"Xarxa Vives d'Universitats\" e ademais de en Vic, ten campus en Manresa e Granollers.\nO emblema da Universidade de Vic \u00e9 o A de Carlomagno, peza de ourivar\u00eda carolingia que simboliza os principios do saber e a s\u00faa expansi\u00f3n ilimitada. A divisa que orienta \u00e1 universidade, \"Scientiae patriaeque impendere vitam\", \u00e9 un verso de Lucano que significa \"Dedicar a vida ao servizo da ciencia e a comunidade\"."}
{"id": "193795", "revid": "839", "url": "https://gl.wikipedia.org/wiki?curid=193795", "title": "Universidade Internacional de Catalu\u00f1a", "text": "A Universidade Internacional de Catalu\u00f1a (en catal\u00e1n: \"Universitat Internacional de Catalunya\"), co\u00f1ecida polo acr\u00f3nimo UIC, \u00e9 unha universidade privada con sede en Barcelona, Catalu\u00f1a (Espa\u00f1a). Ten dous campus, un en Barcelona e outro en Sant Cugat del Vall\u00e8s. Conta na actualidade con m\u00e1is de 4.500 alumnos nas 19 titulaci\u00f3ns oficiais que ofrece. A taxa de inserci\u00f3n laboral das s\u00faas egresados \u00e9 do 95%, segundo estat\u00edsticas oficiais de 2011, a maior porcentaxe do sistema universitario catal\u00e1n.\nO seu ideario est\u00e1 baseado no humanismo cristi\u00e1n, e ofrece atenci\u00f3n pastoral a trav\u00e9s do Servizo de Capellan\u00eda, que est\u00e1 encomendado \u00e1 Prelatura do Opus Dei.\nHistoria.\nA UIC foi fundada en 1997, e reco\u00f1ecida polo Parlamento de Catalu\u00f1a pola Lei 11/1997, de 1 de outubro.\nCentros docentes.\nA universidade disp\u00f3n ademais dunha Cl\u00ednica Universitaria de Odontolox\u00eda (CUO), aberta ao p\u00fablico."}
{"id": "193796", "revid": "1131", "url": "https://gl.wikipedia.org/wiki?curid=193796", "title": "II Asemblea Nacionalista", "text": "A II Asemblea Nacionalista celebrouse en Santiago de Compostela os d\u00edas 7, 8 e 9 de novembro de 1919 para debater, entre outros temas, o da \"autuaci\u00f3n pol\u00edteca\".\nDesenvolvemento.\nA Mesa, a proposta de Xaime Quintanilla, quedou constitu\u00edda por Ant\u00f3n Villar Ponte, como presidente e Xes\u00fas Culebras e Tom\u00e1s Rodr\u00edguez como vocais. Interveu Pe\u00f1a Novo e despois present\u00e1ronse tres proposici\u00f3ns: a reforma da lei electoral, con implantaci\u00f3n do sistema proporcional nas elecci\u00f3ns a deputados a Cortes; a r\u00e1pida construci\u00f3n do ferrocarril da costa e a posta en vigor do suprimido decreto de Augusto Gonz\u00e1lez Besada sobre os consumos.\nVicente Risco logrou que se aprobase a seguinte conclusi\u00f3n:\nAdemais, aprobouse conmemorar cada 25 de xullo o D\u00eda Nacional de Galicia."}
{"id": "193797", "revid": "4817", "url": "https://gl.wikipedia.org/wiki?curid=193797", "title": "Anna (sat\u00e9lite)", "text": "Anna (acr\u00f3nimo de \"Army, Navy , NASA, Air Force\") foi un sat\u00e9lite artificial dos Estados Unidos lanzado o 31 de outubro de 1962 desde Cabo Ca\u00f1averal mediante un foguete Thor Ablestar.\nCaracter\u00edsticas.\nAnna, oficialmente denominado Anna 1B, tivo un predecesor lanzado o 10 de maio de 1962 que fallou en alcanzar \u00f3rbita.\nA misi\u00f3n de Anna consistiu en servir de referencia para facer estudos xeod\u00e9sicos de precisi\u00f3n, permitindo medir a forza e direcci\u00f3n do campo gravitatorio da Terra, localizar o centro de masas terrestre e establecendo posici\u00f3ns sobre a superficie.\nAnna ti\u00f1a forma de esfera de 0,91 metros de di\u00e1metro e ti\u00f1a un peso de 161\u00a0kg. Obti\u00f1a a s\u00faa enerx\u00eda dunha banda de c\u00e9lulas solares situadas no ecuador do sat\u00e9lite que alimentaban bater\u00edas de n\u00edquel-cadmio. A antena de comunicaci\u00f3ns envolv\u00eda en espiral a superficie do sat\u00e9lite.\nA instrumentaci\u00f3n da nave inclu\u00eda sistemas \u00f3pticos e de localizaci\u00f3n por radio e Doppler. O sistema \u00f3ptico consist\u00eda nunha baliza de alta intensidade activada por comandos preprogramados para disparar series de cinco flashes cun intervalo de 5,6 segundos entre eles cuxo fin era obter un posicionamento \u00f3ptico desde terra mediante a obtenci\u00f3n de fotograf\u00edas do sat\u00e9lite. O sistema Doppler tam\u00e9n pod\u00eda ser programado desde terra. En conxunto, o sistema \u00f3ptico e Doppler pod\u00edan proporcionar posicionamentos cunha precisi\u00f3n de 20 metros ou menos."}
{"id": "193798", "revid": "4777735", "url": "https://gl.wikipedia.org/wiki?curid=193798", "title": "Anna", "text": "Anna pode referirse a:"}
{"id": "193799", "revid": "10599", "url": "https://gl.wikipedia.org/wiki?curid=193799", "title": "Familia Real Brit\u00e1nica", "text": ""}
{"id": "193800", "revid": "56817", "url": "https://gl.wikipedia.org/wiki?curid=193800", "title": "Argimiro Marnotes Rodr\u00edguez", "text": "Argimiro Marnotes Rodr\u00edguez, nado en Lob\u00e1s (O Carballi\u00f1o) \u00e9 un empresario e pol\u00edtico galego.\nTraxectoria.\nEmigrou a Arxentina, e ao retornar converteuse en pequeno empresario do metal. Entrou no Concello do Carballi\u00f1o como concelleiro en 1972 polo terzo sindical, sendo nomeado alcalde en 1977. Nas primeiras elecci\u00f3ns democr\u00e1ticas encabezou a candidatura da UCD \u00e1 alcald\u00eda do Carballi\u00f1o e foi elixido alcalde, revalidando o cargo nas elecci\u00f3ns municipais de 1983, en que encabezou a candidatura de Coalici\u00f3n Galega. Nas municipais de 1987 encabezou a candidatura da Coalici\u00f3n Progresista Galega e foi elixido alcalde outra vez. Logo seguiu de concelleiro ata 1999, primeiro no grupo de goberno e despois, dende 1995, na oposici\u00f3n.\n\u00c9 pai do tam\u00e9n pol\u00edtico Argimiro Marnotes Fern\u00e1ndez."}
{"id": "193802", "revid": "13293", "url": "https://gl.wikipedia.org/wiki?curid=193802", "title": "O Casti\u00f1eiro, Salto, Oza-Cesuras", "text": "O Casti\u00f1eiro \u00e9 un lugar da parroquia de Salto no concello coru\u00f1\u00e9s de Oza-Cesuras na comarca de Betanzos. Ti\u00f1a 30 habitantes no ano 2010 segundo datos do Instituto Galego de Estat\u00edstica, dos cales eran 13 homes e 17 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 49 habitantes."}
{"id": "193803", "revid": "1131", "url": "https://gl.wikipedia.org/wiki?curid=193803", "title": "O Ferrador, Salto, Oza-Cesuras", "text": "O Ferrador \u00e9 un lugar da parroquia de Salto no concello coru\u00f1\u00e9s de Oza-Cesuras na comarca de Betanzos. Ti\u00f1a 32 habitantes no ano 2010 segundo datos do Instituto Galego de Estat\u00edstica, dos cales eran 19 homes e 13 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 43 habitantes."}
{"id": "193804", "revid": "85894", "url": "https://gl.wikipedia.org/wiki?curid=193804", "title": "O Loureiro, Salto, Oza-Cesuras", "text": "O Loureiro \u00e9 un lugar da parroquia de Salto no concello coru\u00f1\u00e9s de Oza-Cesuras na comarca de Betanzos. Ti\u00f1a 43 habitantes no ano 2010 segundo datos do Instituto Galego de Estat\u00edstica, dos cales eran 19 homes e 24 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 50 habitantes."}
{"id": "193805", "revid": "45576", "url": "https://gl.wikipedia.org/wiki?curid=193805", "title": "Matra", "text": "M\u00e9canique Aviation Traction ou Matra (M\u00e9canique Aviation TRAction) era unha empresa francesa que cubr\u00eda unha ampla gama de actividades, principalmente relacionadas con autom\u00f3biles, bicicletas, aeron\u00e1utica e armamento. En 1994, converteuse nunha filial do Grupo Lagard\u00e8re e agora opera baixo ese nome.\nMatra era propiedade da familia Floirat. O nome de Matra f\u00edxose famoso na d\u00e9cada de 1960 cando entrou na produci\u00f3n de autom\u00f3biles mediante a compra de Automobiles Ren\u00e9 Bonnet. Autom\u00f3biles Matra produc\u00eda coches de carreiras e coches deportivos, e tivo moito \u00e9xito nas carreiras.\nAutom\u00f3biles Matra de turismo.\nA empresa foi creada tras a adquisici\u00f3n da marca Automobiles Ren\u00e9 Bonnet en 1965 por Jean-Luc Lagardere e desapareceu en 2003.\nO nome de Matra foi utilizado por primeira vez para os coches de estrada co motor Renault Matra Djet (pron\u00fanciase \"Jet\"), que foi unha actualizaci\u00f3n do Jet Bonnet, o Djet foi substitu\u00eddo polo Matra 530, o Bagheera, o Murena e Rancho, son un tipo temper\u00e1n de SUV.\nEn 1984 Renault puxo en marcha a construci\u00f3n do Matra Espace minivan, o coche converteuse nun grande \u00e9xito.\nTras o fracaso do Renault Avantime (dese\u00f1ado e constru\u00eddo por Matra), o 27 de febreiro de 2003 Matra anunciou a s\u00faa intenci\u00f3n de pechar a s\u00faa f\u00e1brica de autom\u00f3biles de Romorantin-Lanthenay, pechando a empresa, un mes despois.\nEn setembro de 2003, Pininfarina SPA adquiriu a empresa de enxe\u00f1er\u00eda Matra Automobile, as probas e os prototipos. A compa\u00f1\u00eda foi nomeada posteriormente Matra Automobile Engineering. O 13 de xaneiro de 2009, Pininfarina vende a s\u00faa participaci\u00f3n a Segula Technologies. \nMatra historia nas carreiras.\nMatra foi durante un tempo o \u00fanico fabricante franc\u00e9s que logrou obter o primeiro reco\u00f1ecemento mundial na F\u00f3rmula 1, a que posteriormente, unir\u00edaselle a escuadra Renault F1.\nA mediados de 1960 Matra tivo un \u00e9xito considerable na F\u00f3rmula 3 e F2 co seu MS5 baseado nun coche monocasco, ga\u00f1ando campionatos franceses e europeos. Na tempada de F\u00f3rmula 1 de , Jacky Ickx fixo historia ao establecer o 3\u00ba tempo m\u00e1is r\u00e1pido de cualificaci\u00f3n con 8:14 no circu\u00edto alem\u00e1n de N\u00fcrburgring co seu MS5 de F2 de 1600 cc, o que lle permitiu entrar xunto aos coches de F\u00f3rmula Un de 3000 cc na carreira, non puido terminar debido a unha rotura na suspensi\u00f3n.\n \nMatra entrou na F\u00f3rmula Un na tempada de con Jackie Stewart ga\u00f1ando varios Grandes Premios co Tyrrell Matra MS10. O equipo de F1 estableceuse en V\u00e9lizy-Villacoublay no suroeste dos suburbios de Par\u00eds, Francia. A caracter\u00edstica m\u00e1is innovadora do coche foi o uso de tanques de combustible estruturais inspirados na aviaci\u00f3n. Isto permitiu alixeirar o chasis preto de 15\u00a0kg, sen deixar de ser m\u00e1is forte que os dos seus competidores. A FIA considerou que esta tecnolox\u00eda pod\u00eda ser perigosa e decidiu a s\u00faa prohibici\u00f3n na tempada de .\nO Presidente de Matra Jean-Luc Lagard\u00e8re tomou unha decisi\u00f3n estrat\u00e9xica radical para a tempada de F\u00f3rmula Un de . O equipo oficial Matra non \u00eda competir na F\u00f3rmula Un. Matra centrar\u00eda os seus esforzos no equipo de Ken Tyrrell(chamado Matra Internacional) e a construci\u00f3n dun novo veh\u00edculo propulsado por un DFV con combustible nos tanques estruturais, a pesar de que s\u00f3 ser\u00edan validos para unha soa tempada. A decisi\u00f3n foi a\u00ednda m\u00e1is radical, xa que Matra estaba buscando unha alianza con Simca, que imped\u00eda a utilizaci\u00f3n dos motores Ford para o ano seguinte. Stewart ga\u00f1ou o t\u00edtulo de 1969 facilmente co novo motor Cosworth no Matra MS80, que foi dese\u00f1ado por G\u00e9rard Ducarouge e Bernard Boyer, e corrix\u00eda a maior parte das debilidades do MS10. Foi un logro espectacular para un construtor que entrara na F\u00f3rmula Un o ano anterior. Francia converteuse no terceiro pa\u00eds (logo do Reino Unido e Italia) que contou cun construtor ga\u00f1ador.\nComo Cosworth, Lotus e McLaren, Matra experimentou coa tracci\u00f3n \u00e1s catro rodas (4WD) durante a tempada de 1969. Johnny Servoz-Gavin converteuse no primeiro e \u00fanico piloto en sumar un punto cun coche 4WD, acabando en sexto lugar co Matra MS84 no Gran Premio do Canad\u00e1. O MS84, xunto co Brabham BT26A, foi un dos \u00faltimos coches con malla espacial en competir na F\u00f3rmula Un.\nNa tempada , tras o acordo con Simca, Matra pediu a Tyrrell usar o seu V12 en lugar dos Cosworth. Stewart chegou a probar o Matra V12, pero como gran parte do orzamento de Tyrrell era proporcionado por Ford, e o outro patrocinador importante era a empresa petroleira francesa de propiedade estatal Elf, que ti\u00f1a un acordo con Renault que imped\u00eda o apoio a un socio de Simca, a asociaci\u00f3n entre Matra e Tyrrell rematou.\nO motor Matra V12 propulsou ao equipo Ligier de F\u00f3rmula 1 das tempadas de a , e de novo de a .\nA firma tam\u00e9n tivo \u00e9xito nas carreiras de resistencia con veh\u00edculos propulsados polo motor V12. O Matra MS670 ga\u00f1ou as 24 Horas de Le Mans de 1972, 1973 e 1974. Tam\u00e9n ga\u00f1ou o Campionato Mundial de Resistencia para Matra, tanto en 1973 e 1974.\nResultados completos na F\u00f3rmula Un.\nResultados en letra grosa indican pole position; as carreiras en cursiva indican \"volta r\u00e1pida\"\nMonoprazas.\nA seguinte galer\u00eda mostra os diferentes modelos que usou Matra na F\u00f3rmula 1."}
{"id": "193806", "revid": "98629", "url": "https://gl.wikipedia.org/wiki?curid=193806", "title": "Ciclo Ericsson", "text": "O ciclo Ericsson foi ideado polo inventor John Ericsson, que proxectou e constru\u00edu varios motores de aire quente baseados en diferentes ciclos termodin\u00e1micos. \u00c9 considerado o autor de dous ciclos para motores t\u00e9rmicos de combusti\u00f3n externa e construtor de motores reais baseados nos ciclos mencionados.\nO seu primeiro ciclo era moi parecido ao actualmente chamado ciclo Brayton (que \u00e9 no que se basean as turbinas de gas), pero con combusti\u00f3n externa.\nO presente artigo trata m\u00e1is ben do segundo dos seus ciclos, co\u00f1ecido como ciclo Ericsson.\nCiclo Ericsson ideal.\nSuponse que o que realiza o ciclo \u00e9 un gas. Consta de 4 fases:\nComparaci\u00f3n cos ciclos de Carnot e Stirling.\nTanto o ciclo de Ericsson como o de Stirling son usados en motores de combusti\u00f3n externa. O motor de Ericsson par\u00e9cese moito ao motor Stirling de dobre acci\u00f3n, no que o pist\u00f3n desprazador act\u00faa como pist\u00f3n motriz. En teor\u00eda, ambos ciclos te\u00f1en un rendemento ideal, que, de acordo coa segunda lei da termodin\u00e1mica, \u00e9 o m\u00e1ximo rendemento posible. L\u00e9mbrese que o ciclo ideal por antonomasia \u00e9 o ciclo de Carnot e que non hai ning\u00fan motor constru\u00eddo que siga o ciclo de Carnot.\nComparaci\u00f3n co ciclo de Brayton.\nO primeiro ciclo ideado por Ericsson \u00e9 chamado actualmente ciclo Brayton, \u00e9 usado nos motores de turbina de gas dos avi\u00f3ns.\nO segundo ciclo inventado por Ericsson \u00e9 o propiamente denominado \"Ciclo Ericsson\". Pode imaxinarse como un ciclo Brayton ideal, cunha turbina de gas levada ao l\u00edmite: cunha fase de compresi\u00f3n de moitas etapas con arrefriamento (equivalentes a unha compresi\u00f3n refrixerada), e unha expansi\u00f3n con moitas etapas, inclu\u00edndo requecemento do aire de entrada cun intercambiador-recuperador. Compar\u00e1ndoo cun ciclo Brayton normal (con compresi\u00f3n adiab\u00e1tica e expansi\u00f3n adiab\u00e1tica), o ciclo Ericsson (con compresi\u00f3n e expansi\u00f3n isot\u00e9rmicas) proporciona m\u00e1is traballo limpo por revoluci\u00f3n. O uso dun intercambiador-rexenerador aumenta o rendemento ao reducir as necesidades de achega de calor.\nMotor Ericsson.\nOs motores Ericsson bas\u00e9anse no ciclo Ericsson. Son de combusti\u00f3n externa polo que o gas motriz qu\u00e9ntase desde o exterior. Para mellorar o rendemento (t\u00e9rmico e total), o motor Ericsson disp\u00f3n dun rexenerador ou recuperador de calor. Pode funcionar en ciclo aberto ou cerrado. A expansi\u00f3n e a compresi\u00f3n prod\u00facense simultaneamente, nas caras opostas do pist\u00f3n.\nExplicaci\u00f3n do motor da figura:\nO rexenerador.\nEricsson dese\u00f1ou e constru\u00edu un intercambiador de calor de fluxo mesturado e en contracorrente, que denominou \"rexenerador\" (en ingl\u00e9s \"regenerator\"), a\u00ednda que Robert Stirling inventara un dispositivo similar, antes que Ericsson, que denominou \"economizador\" (en ingl\u00e9s \"economiser\" ou \"economizar\") debido a que aforraba combustible.\nO sistema de recuperar a calor dos gases \"de escape\" ou \"de sa\u00edda\" pode facerse de diversas maneiras, con v\u00e1lvulas ou sen elas, ou co auxilio de dispositivos rotativos ou m\u00f3biles. Cando a calor dos gases de escape serve para quentar o aire de combusti\u00f3n, a denominaci\u00f3n de recuperador \u00e9 m\u00e1is correcta, desde o punto de vista de que os fluxos (de escape e de aire de combusti\u00f3n) est\u00e1n separados.\nHistoria.\nEn 1791, John Barber propuxo un motor de aire quente similar aos de Ericsson e Brayton. Dispo\u00f1\u00eda dun compresor do tipo fol (como un fol dunha antiga fundici\u00f3n de ferreiros) e unha turbina expansora. Non ti\u00f1a ning\u00fan recuperador ou rexenerador. Ericsson patentou o seu primeiro motor, baseado no ciclo Brayton de combusti\u00f3n externa, no ano 1833 en Inglaterra (No. 6409/1833 British), dezaoito anos antes que Joule e 43 anos antes que Brayton. Os motores de Brayton eran de pist\u00f3ns, case todos de combusti\u00f3n interna e sen recuperador. Actualmente o ciclo Brayton co\u00f1\u00e9cese como o ciclo da turbina de gas, que utiliza compresores e expansores de turbina (as turbinas substit\u00faen aos pist\u00f3ns). O ciclo de turbina de gas \u00e9 o que seguen as propias turbinas a gas e os turborreactores. Alg\u00fans tipos de turbinas dispo\u00f1en de recuperadores de calor.\nFinalmente, Ericsson abandonou o ciclo aberto e adoptou o ciclo cerrado do motor Stirling tradicional.\nO motor Ericsson pode transformarse facilmente nun motor de ciclo cerrado usando un segundo dep\u00f3sito fr\u00edo a baixa presi\u00f3n entre os condutos orixinais de entrada e escape.\nNun ciclo cerrado, a baixa presi\u00f3n pode ser m\u00e1is alta que a presi\u00f3n atmosf\u00e9rica e o gas motriz pode ser hidr\u00f3xeno ou helio. Ao dispor de v\u00e1lvulas, a diferenza de presi\u00f3ns de gas (presi\u00f3n motriz e presi\u00f3n de compresi\u00f3n) dun motor Ericsson d\u00e1 que a potencia espec\u00edfica pode ser maior que a dun motor Stirling sen v\u00e1lvulas. Est\u00e1 claro que as v\u00e1lvulas engaden custo e complexidade ao motor, mais as perdas mec\u00e1nicas son menores nun motor Ericsson, pois, a potencia de compresi\u00f3n requirida \u00e9 menor, ao aplicarse directamente sen ter que pasar por un cego\u00f1al. O motor Ericsson de pist\u00f3ns \u00e9, potencialmente, o que poder\u00eda ter o maior rendemento de todos os motores, a\u00ednda que na pr\u00e1ctica ningu\u00e9n demostrou iso a\u00ednda.\nUn motor Ericsson seguindo o segundo ciclo foi constru\u00eddo como propulsor dun barco de 2000 toneladas: o Ericsson. Funcionou perfectamente durante 73 horas.\nA potencia era duns 300 CV (220 KW). Dispo\u00f1\u00eda de 4 pist\u00f3ns de dobre funci\u00f3n (compresi\u00f3n e expansi\u00f3n). O di\u00e1metro na parte m\u00e1is grande era de 4,3 m. Trat\u00e1base dun motor moi lento, a 6,5 rpm, e unha presi\u00f3n de 55 kPa. O consumo de carb\u00f3n era m\u00e1is baixo que os dos motores de vapor da \u00e9poca: a cifra documentada era de 4200 kg/24 h.\nAs probas en mar foron moi satisfactorias, a\u00ednda que demostraron que a potencia era insuficiente para as necesidades do buque. Logo o Ericsson afundiuse e, cando foi reflotado, substitu\u00edse o motor Ericsson por un motor de vapor.\nEricsson proxectou e constru\u00edu moitos motores, de tipos diferentes e seguindo ciclos diversos. Tam\u00e9n utilizou moitos tipos de combustible, como o carb\u00f3n ou a enerx\u00eda solar.\nPotencial actual.\nAs posibilidades te\u00f3ricas do ciclo Ericsson son o suficientemente grandes e fano interesante en aplicaci\u00f3ns de recuperaci\u00f3n da enerx\u00eda dos gases de escape, enerx\u00eda solar e outras.\nUn aspecto importante \u00e9 que o volume do recuperador non infl\u00fae sobre o rendemento do motor (a diferenza dos motores Stirling). A necesidade de v\u00e1lvulas e o maior custo poden compensarse cun rendemento e unha potencia espec\u00edfica m\u00e1is grandes."}
{"id": "193809", "revid": "85894", "url": "https://gl.wikipedia.org/wiki?curid=193809", "title": "A Igrexa, Salto, Oza-Cesuras", "text": "A Igrexa \u00e9 un lugar da parroquia de Salto no concello coru\u00f1\u00e9s de Oza-Cesuras na comarca de Betanzos. Ti\u00f1a 12 habitantes no ano 2010 segundo datos do Instituto Galego de Estat\u00edstica, dos cales eran 7 homes e 5 mulleres, o que sup\u00f3n un aumento con relaci\u00f3n ao ano 2000 cando ti\u00f1a 10 habitantes.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "193810", "revid": "54488", "url": "https://gl.wikipedia.org/wiki?curid=193810", "title": "A Veiga, Salto, Oza-Cesuras", "text": "A Veiga \u00e9 un lugar da parroquia de Salto no concello coru\u00f1\u00e9s de Oza-Cesuras na comarca de Betanzos. Ti\u00f1a 57 habitantes no ano 2010 segundo datos do Instituto Galego de Estat\u00edstica, dos cales eran 31 homes e 26 mulleres, o que sup\u00f3n un aumento con relaci\u00f3n ao ano 2000 cando ti\u00f1a 64 habitantes."}
{"id": "193811", "revid": "5374360", "url": "https://gl.wikipedia.org/wiki?curid=193811", "title": "As Tablas, Salto, Oza-Cesuras", "text": "As Tablas \u00e9 un lugar da parroquia de Salto no concello coru\u00f1\u00e9s de Oza-Cesuras na comarca de Betanzos. Ti\u00f1a 122 habitantes no ano 2010 segundo datos do Instituto Galego de Estat\u00edstica, dos cales eran 62 homes e 60 mulleres, o que sup\u00f3n un aumento con relaci\u00f3n ao ano 2000 cando ti\u00f1a 78 habitantes."}
{"id": "193812", "revid": "35560", "url": "https://gl.wikipedia.org/wiki?curid=193812", "title": "Antares (foguete)", "text": "Antares foi o nome dun foguete experimental franc\u00e9s de catro etapas destinado a probar t\u00e9cnicas de reentrada atmosf\u00e9rica para oxivas nucleares. As primeiras tres etapas levaban \u00e1 cuarta etapa, xunto co veh\u00edculo de reentrada, a uns 150\u00a0km de altura. Nese momento a cuarta etapa encend\u00edase apuntando cara a Terra para producir unha reentrada a Mach 7. O seu \u00faltimo voo foi en 1961, tras seis lanzamentos exitosos."}
{"id": "193814", "revid": "27155", "url": "https://gl.wikipedia.org/wiki?curid=193814", "title": "\u00c1cido linol\u00e9nico", "text": ""}
{"id": "193816", "revid": "1987", "url": "https://gl.wikipedia.org/wiki?curid=193816", "title": "Hora (hom\u00f3nimos)", "text": "Hora p\u00f3dese referir a:"}
{"id": "193817", "revid": "89787", "url": "https://gl.wikipedia.org/wiki?curid=193817", "title": "\u00c1cido araquid\u00f3nico", "text": "O \u00e1cido araquid\u00f3nico (AA, ou ARA) \u00e9 un \u00e1cido graxo poliinsaturado omega-6 de 20 \u00e1tomos de carbono . \u00c9 o hom\u00f3logo do \u00e1cido saturado \u00e1cido araqu\u00eddico, que se encontra no aceite de cacahuete, (\"Arachis hypogaea\"), de onde lle v\u00e9n o nome a ambos. \u00c9 l\u00edquido a temperatura ambiental normal, xa que o seu punto de fusi\u00f3n \u00e9 de -49\u00a0\u00b0C.\nQu\u00edmica.\nEn canto \u00e1 s\u00faa estrutura qu\u00edmca, o \u00e1cido araquid\u00f3nico \u00e9 un \u00e1cido carbox\u00edlico de 20 carbonos poliinsaturado con catro dobres enlaces situados nos carbonos 5, 8, 11 e 14, todos eles \"cis\" . Como o primeiro dobre enlace est\u00e1 no sexto carbono empezando polo final da cadea, \u00e9 un \u00e1cido graxo omega-6 ou n-6. Consid\u00e9rase un \u00e1cido graxo insaturado de cadea longa.\nNalgunhas fontes qu\u00edmicas util\u00edzase o termo \"\u00e1cido araquid\u00f3nico\" para designar a calquera dos \u00e1cidos eicosatetraenoicos. Pero, polo contrario, case todos as publicaci\u00f3ns de biolox\u00eda, medicina e nutrici\u00f3n limitan ese termo ao \u00e1cido todo-\"cis\"-5,8,11,14-eicosatetraenoico.\nBiolox\u00eda.\nO \u00e1cido araquid\u00f3nico \u00e9 un dos \u00e1cidos graxos poliinsaturados presente nos fosfol\u00edpidos (especialmente fosfatidiletanolamina, fosfatidilcolina, e nos fosfatidilinos\u00edtidos) das membranas celulares, e abunda no cerebro, m\u00fasculos, e f\u00edgado.\nAdemais de intervir na sinalizaci\u00f3n celular como un l\u00edpido segundo mensaxeiro implicado na regulaci\u00f3n de encimas de sinalizaci\u00f3n, como a PLC-\u03b3, PLC-\u03b4, e PKC-\u03b1, -\u03b2, e -\u03b3, o \u00e1cido araquid\u00f3nico \u00e9 tam\u00e9n un intermediato inflamatorio fundamental e pode actuar como vasodilatador. V\u00e9xanse as rutas biosint\u00e9ticas de formaci\u00f3n de eicosanoides, que se describen nunha secci\u00f3n m\u00e1is abaixo.\nRelaci\u00f3n cos \u00e1cidos graxos esenciais.\nO \u00e1cido araquid\u00f3nico non \u00e9 un \u00e1cido graxo esencial, xa que se pode sintetizar a partir do \u00e1cido linoleico, que si \u00e9 esencial. A\u00ednda as\u00ed, pode chegar a ser esencial para o organismo se hai deficiencia de \u00e1cido linoleico ou se non se ten a capacidade de converter o \u00e1cido linoleico en \u00e1cido araquid\u00f3nico, que \u00e9 requirido pola maior\u00eda dos mam\u00edferos. Alg\u00fans mam\u00edferos non te\u00f1en a capacidade (ou t\u00e9\u00f1ena moi limitada) de converter o \u00e1cido linoleico en \u00e1cido araquid\u00f3nico, polo que para eles \u00e9 un compo\u00f1ente esencial da s\u00faa dieta. Como nas plantas com\u00fans hai pouco ou ning\u00fan \u00e1cido araquid\u00f3nico, ditos animais son carn\u00edvoros obrigados; sendo un exemplo o gato. Por\u00e9n, unha fonte comercial de \u00e1cido araquid\u00f3nico \u00e9 o fungo \"Mortierella alpina\".\nS\u00edntese e fervenza.\nO \u00e1cido araquid\u00f3nico sintet\u00edzase a partir do \u00e1cido linoleico, que ten dous carbonos menos e dous dobres enlaces menos, polo que deben eliminarse varios hidr\u00f3xenos e unha elongase debe engadir dous carbonos. O \u00e1cido araquid\u00f3nico pasa a formar parte das mol\u00e9culas de moitos fosfol\u00edpidos.\nO \u00e1cido araquid\u00f3nico \u00e9 liberado das mol\u00e9culas de fosfol\u00edpidos dos que forma parte polo encima fosfolipase A2 (PLA2), a cal escinde os \u00e1cidos graxos do fosfol\u00edpido, pero pode tam\u00e9n xerarse na escisi\u00f3n dun diacilglic\u00e9rido pola diacilglicerol lipase.\nO \u00e1cido araquid\u00f3nico xerado como sinalizador celular parece derivar da acci\u00f3n da fosfolipase A2 citos\u00f3lica espec\u00edfica da fosfatidilcolina (cPLA2, de 85 kDa), entanto que o \u00e1cido araquid\u00f3nico con funci\u00f3ns inflamatorias x\u00e9rase pola acci\u00f3n dunha PLA2 secretoria de baixo peso molecular (sPLA2, de 14-18 kDa).\nO \u00e1cido araquid\u00f3nico \u00e9 un precursor na produci\u00f3n de eicosanoides:\nA produci\u00f3n destes derivados e a s\u00faa acci\u00f3n no corpo co\u00f1\u00e9cense en conxunto como a \"fervenza do \u00e1cido araquid\u00f3nico\", que \u00e9 importante nas interacci\u00f3ns entre os \u00e1cidos graxos esenciais.\nActivaci\u00f3n da fosfolipase A2.\nA PLA2, \u00e9 activada pola uni\u00f3n dun ligando a receptores, entre os que est\u00e1n:\nAdemais, calquera axente que incremente o calcio intracelular pode causar a activaci\u00f3n dalgunhas formas de PLA2.\nActivaci\u00f3n da fosfolipase C.\nO \u00e1cido araquid\u00f3nico pode ser tam\u00e9n escindido dos fosfol\u00edpidos pola fosfolipase C (PLC), rendendo diacilglic\u00e9ridos (DAG), que son seguidamente escindidos pola DAG lipase orixinando \u00e1cido araquid\u00f3nico.\nOs receptores que activan esta v\u00eda metab\u00f3lica son:\nA PLC pode tam\u00e9n ser activada pola MAP quinase. Entre os activadores desta v\u00eda est\u00e1n o factor de crecemento derivado das plaquetas (PDGF) e o factor de crecemento de fibroblastos (FGF).\nO \u00e1cido araquid\u00f3nico no organismo.\nCerebro.\nO \u00e1cido araquid\u00f3nico \u00e9 un dos \u00e1cidos graxos m\u00e1is abundantes no cerebro, e est\u00e1 presente en cantidades similares \u00e1s do \u00e1cido docosahexaenoico (DHA). Entre os dous supo\u00f1en aproximadamente o 20% do contido en \u00e1cidos graxos do cerebro. Xunto co \u00e1cido docosahexaenoico, o \u00e1cido araquid\u00f3nico \u00e9 necesario para a sa\u00fade neurol\u00f3xica. O \u00e1cido araquid\u00f3nico axuda a manter a fluidez das membranas celulares do hipocampo, axuda a protexer o cerebro do estr\u00e9s oxidativo activando o receptor activado polo proliferador do peroxisoma gamma , e activa a sintaxina-3 (STX-3), unha prote\u00edna implicada no crecemento e reparaci\u00f3n das neuronas.\nNos adultos a alteraci\u00f3n do metabolismo do \u00e1cido araquid\u00f3nico pode estar asociado a trastornos neurol\u00f3xicos como a enfermidade de Alzheimer e o trastorno bipolar, nos que poden estar implicadas significativas alteraci\u00f3ns na conversi\u00f3n do \u00e1cido araquid\u00f3nico a outras mol\u00e9culas bioactivas (sobreexpresi\u00f3n ou alteraci\u00f3ns na cascada encim\u00e1tica do \u00e1cido araquid\u00f3nico). Alg\u00fans estudos indican que o consumo de \u00e1cido araquid\u00f3nico non est\u00e1 asociado co comezo do Alzheimer e que a suplementaci\u00f3n nas fases iniciais poder\u00eda ser beneficiosa, a\u00ednda que son necesarios m\u00e1is estudos.\nCrecemento muscular.\nPor medio da s\u00faa conversi\u00f1on en compo\u00f1entes activos como a prostaglandina PGF2alfa, o \u00e1cido araquid\u00f3nico \u00e9 necesario para a reparaci\u00f3n e crecemento do m\u00fasculo esquel\u00e9tico. Esta funci\u00f3n fai do \u00e1cido araquid\u00f3nico un compo\u00f1ente dietario importante para axudar ao proceso anab\u00f3lico do m\u00fasculo.\nO \u00e1cido araquid\u00f3nico comercial\u00edzase como un suplemento que favorece o anabolismo muscular nos culturistas. Os estudos preliminares mostran unha mellora coa suplementaci\u00f3n nas caracter\u00edsticas musculares, e unha reduci\u00f3n no repouso dos niveis de IL-6 (un regulador central da inflamaci\u00f3n). Pero son necesarios m\u00e1is estudos.\nInflamaci\u00f3n.\nNas condici\u00f3ns metab\u00f3licas normais, o incremento do consumo de \u00e1cido araquid\u00f3nico na dieta \u00e9 improbable que orixine un aumento da inflamaci\u00f3n. O \u00e1cido araquid\u00f3nico metabol\u00edzase orixinando tanto mol\u00e9culas proinflamatorias coma antiinflamatorias. Estudos nos que se daban entre 840\u00a0mg e 2.000\u00a0mg diarios a individuos sans durante 50 d\u00edas non mostraron ning\u00fan incremento na inflamaci\u00f3n ou actividades metab\u00f3licas relacionadas. Un incremento dos niveis de \u00e1cido araquid\u00f3nico est\u00e1 asociado con niveis reducidos das substancias proinflamatorias IL-6 e IL-1, e o incremento do antiinflamatorio factor beta da necrose tumoral. Isto pode dar lugar a unha reduci\u00f3n da inflamaci\u00f3n sist\u00e9mica.\nO \u00e1cido araquid\u00f3nico xoga un papel central na inflamaci\u00f3n relacionada con feridas e moitas enfermidades. O modo en que sexa metabolizado no corpo determina a s\u00faa actividade inflamatoria ou antiinflamatoria. As persoas que sofren de dores articulares ou enfermidades inflamatorias activas poden ver exacerbados os s\u00edntomas ao incrementaren o consumo de \u00e1cido araquid\u00f3nico, o que se cre que se debe a que \u00e9 convertido m\u00e1is rapidamente en compostos inflamatorios. Igualmente, non se aconsella un consumo elevado de \u00e1cido araquid\u00f3nico a persoas que te\u00f1an un historial de enfermidades inflamatorias, ou que te\u00f1an problemas serios de sa\u00fade. Nas persoas sas a suplementaci\u00f3n con \u00e1cido araquid\u00f3nico non ten efectos proinflamatorios, pero poder\u00eda contrarrestar os efectos antiinflamatorios dos \u00e1cidos omega-3.\nEfectos sobre a sa\u00fade da suplementaci\u00f3n con \u00e1cido araquid\u00f3nico.\nA suplementaci\u00f3n con \u00e1cido araquid\u00f3nico a doses de 1.000-1.500\u00a0mg diarias durante 50 d\u00edas foi ben tolerada en varios estudos cl\u00ednicos, sen que se informase de efectos secundarios significativos. Todos os indicadores de sa\u00fade, inclu\u00eddos a funci\u00f3n renal e hep\u00e1tica, l\u00edpidos s\u00e9ricos, inmunidade, e agregaci\u00f3n plaquetaria non se viron afectados a esta dose e per\u00edodo de duraci\u00f3n. Ademais, maiores concentraci\u00f3ns de \u00e1cido araquid\u00f3nico no tecido muscular poden estar correlacionadas cun aumento da sensibilidade \u00e1 insulina. A suplementaci\u00f3n con \u00e1cido araquid\u00f3nico nos adultos sans parece non ter toxicidade nin riscos significativos.\nUn consello cient\u00edfico da \"American Heart Association\" evaluou positivamente o impacto na sa\u00fade da suplementaci\u00f3n con graxas omega-6 da dieta, inclu\u00eddo o \u00e1cido araquid\u00f3nico. O \u00e1cido araquid\u00f3nico da dieta non \u00e9 un factor de risco para as enfermidacdes card\u00edacas, e pode ter un papel no mantemento do metabolismo \u00f3ptimo e reducir os riscos de problemas card\u00edacos. Recomendan manter un consumo suficiente de \u00e1cidos graxos esenciais omega-3 e omega-6 para ter unha boa sa\u00fade.\nO \u00e1cido araquid\u00f3nico non \u00e9 cancer\u00edxeno, e os estudos mostran que os niveis consumidos na dieta non est\u00e1n asociados cun incremento no risco do cancro. Por\u00e9n, o \u00e1cido araquid\u00f3nico \u00e9 un metabolito central nos procesos inflamatorios e de crecemento celular, os cales se ven alterados en moitos tipos de enfermidades, inclu\u00edndo o c\u00e1ncer. Por tanto, a seguridade da suplementaci\u00f3n con \u00e1cido araquid\u00f3nico en pacientes de c\u00e1ncer, enfermidades inflamatorias, ou outras doenzas non se co\u00f1ece, polo que nestes casos a suplementaci\u00f3n non se recomenda."}
{"id": "193819", "revid": "98629", "url": "https://gl.wikipedia.org/wiki?curid=193819", "title": "Twins", "text": "Twins \u00e9 un filme estadounidense dirixido por Ivan Reitman que se estreou en 1988.\nSinopse.\nSchwarzenegger e DeVito son dous irm\u00e1ns completamente diferentes, separados \u00f3 nacer tras un experimento cient\u00edfico errado, e que dende nenos creron que eran orfos. Unha vez adultos descobren a s\u00faa verdadeira orixe e parentesco, partindo na busca da s\u00faa nai biol\u00f3xica."}
{"id": "193820", "revid": "22570", "url": "https://gl.wikipedia.org/wiki?curid=193820", "title": "Spencer Holst", "text": "Spencer Holst, nado en 1926 e finado o 22 de novembro de 2001, foi un escritor estadounidense.\nTraxectoria.\nViviu durante anos e at\u00e9 o seu pasamento na Westbeth Artists Housin. Malia publicar diversas colecci\u00f3ns de relatos as\u00ed como algunhas traduci\u00f3ns, Holst foi principalmente co\u00f1ecido por facer representaci\u00f3ns das s\u00faas obras no ambiente cultural de Nova York. Ademais de literatura, tam\u00e9n se dedicou \u00e1 pintura, especialmente \u00e1s acuarelas, moitas veces en base a motivos caligr\u00e1ficos."}
{"id": "193821", "revid": "98629", "url": "https://gl.wikipedia.org/wiki?curid=193821", "title": "Anna and the King", "text": "Anna and the King \u00e9 un filme estadounidense dirixido por Andy Tennant que se estreou en 1999. Bas\u00e9ase na novela de Margaret Landon \"Anna and the King of Siam\".\nSinopse.\nTailandia, finais do s\u00e9culo XIX. A vida da institutriz brit\u00e1nica Anna Leonowens, contratada polo Rei de Siam para que educara \u00f3s seus cincuenta e oito fillos. Nada m\u00e1is chegar a estas desco\u00f1ecidas e ex\u00f3ticas terras, Anna vese inmersa nunha loita de enxe\u00f1o co obstinado soberano. Baseada en feitos reais."}
{"id": "193822", "revid": "25090", "url": "https://gl.wikipedia.org/wiki?curid=193822", "title": "Wuxia", "text": "W\u01d4xi\u00e1 (tam\u00e9n Wu Xia) (en Mandar\u00edn IPA: ; Canton\u00e9s: m\u00f3w h\u00e0b), co significado literal de \"cabaleiros das artes marciais\" ou \"heroes das artes marciales\", en chin\u00e9s, \u00e9 un x\u00e9nero distintivo da literatura, a televisi\u00f3n e o cinema chineses.\nO x\u00e9nero \"wuxia\" \u00e9 espec\u00edfico da cultura da China, porque \u00e9 unha mestura \u00fanica da filosof\u00eda das artes marciais, chamada \"xia\" (\u4fe0) desenvolta \u00f3 longo dos s\u00e9culos e a longa historia do pa\u00eds en wushu. No Xap\u00f3n, a tradici\u00f3n do \"bushido\" entre os samurai comparte certos aspectos coa filosof\u00eda marcial chinesa do \"xia\". A\u00ednda que o concepto de \"xia\" adoita traducirse como \"cabaler\u00eda\", os aspectos do \"xia\" est\u00e1n tan arraigados no contorno social e cultural da antiga China que \u00e9 impos\u00edbel atopar unha traduci\u00f3n exacta no mundo occidental.\nFilmes destacados.\nEntre os filmes wuxia que destacaron pola s\u00faa acollida f\u00f3ra de Asia at\u00f3panse:"}
{"id": "193823", "revid": "98629", "url": "https://gl.wikipedia.org/wiki?curid=193823", "title": "Abominable", "text": "Abominable \u00e9 un filme estadounidense dirixido por Ryan Schifrin que se estreou no 2006.\nSinopse.\nUn home estase recuperando tras un accidente de alta monta\u00f1a, atrapado nunha remota cabana no bosque; cando descobre \u00e1 lendaria besta Abominable home das neves deber\u00e1 salvar a un grupo de universitarias antes de que o monstro ataque."}
{"id": "193824", "revid": "25871", "url": "https://gl.wikipedia.org/wiki?curid=193824", "title": "Jos\u00e9 Antonio Naya", "text": "Jos\u00e9 Antonio Naya Mella, nado na Coru\u00f1a o 30 de abril\u00a0de 1934, \u00e9 un exmilitar e exadestrador de f\u00fatbol galego. De estilo f\u00e9rreo e intransixente, adestrou unha vintena de equipos, entre eles o Deportivo da Coru\u00f1a e o desaparecido Ourense. O seu maior \u00e9xito deportivo foi o ascenso \u00e1 Primeira Divisi\u00f3n co Real Burgos na tempada 1989/90.\nTraxectoria.\nFillo de Julio Naya Garc\u00eda e Mercedes Mella Sab\u00edn, naceu na praza Fonte Luisa da Coru\u00f1a o 30 de abril\u00a0de 1934. Xogou no Imper\u00e1tor OAR e no Xuvenil e aos 18 anos marchou a Madrid para ingresar no Ex\u00e9rcito do Aire. Destinado en Le\u00f3n, obtivo o t\u00edtulo de preparador f\u00edsico, e m\u00e1is tarde os de adestrador rexional e nacional.\nAdestrou ao J\u00fapiter Leon\u00e9s, filial da Cultural Leonesa, e tam\u00e9n o primeiro equipo, pasando logo polo Hullera, o Alcal\u00e1, o Toledo, o Real Madrid Afeccionados e a selecci\u00f3n de Castela. En febreiro de 1972 debutou na Segunda Divisi\u00f3n, ao coller as rendas do C\u00e1diz, polo que xa pasaran varios adestradores esa tempada. Estivo \u00e1 fronte do equipo andaluz durante as \u00faltimas 15 xornadas, e conseguiu o obxectivo da permanencia. Na seguinte tempada fichou polo Getafe Deportivo, da Terceira Divisi\u00f3n, que no momento da s\u00faa chegada levaba s\u00f3 un punto en dez xornadas. Finalmente conseguiu salvar o equipo do descenso.\nEn decembro de 1973 regresou a Galicia para adestrar o Ourense, trala destituci\u00f3n de Le\u00f3n Lasa. O equipo ocupaba a pen\u00faltima praza (19\u00aa) naquel momento, pero acabou a tempada 12\u00ba, f\u00f3ra dos postos de descenso e de promoci\u00f3n de permanencia. Con todo, non continuou no equipo, fichando na tempada seguinte polo Burgos, que vi\u00f1a de salvarse do descenso na promoci\u00f3n. Liderado no ataque polo galego Machicha, e grazas tam\u00e9n aos goles de Juanjo e Juanito, o equipo acabou noveno.\nNa tempada 1975\u221276 adestrou o Deportivo da Coru\u00f1a en Segunda Divisi\u00f3n. O equipo liderou a t\u00e1boa durante varias xornadas, pero unha serie de malos resultados fix\u00e9rono caer ata a quinta praza, a un punto dos postos de ascenso, na xornada 32, motivo polo que Naya foi cesado e substitu\u00eddo por Chech\u00e9 Mart\u00edn.\nTras un breve paso polo Murcia, foi contratado en decembro de 1977 polo Levante, que militaba na Segunda Divisi\u00f3n B, como substituto de Vicente Dauder. O equipo estaba 12\u00ba e acabou 4\u00ba con Naya no banco, polo que foi renovado para a tempada 1978/79. Despois dun inicio irregular, a partir da xornada 15 o Levante non baixou da segunda praza, e acabou primeiro e obtendo o ascenso a Segunda. Nos seguintes anos adestrou en Segunda Divisi\u00f3n a Recreativo de Huelva, Linares, Castell\u00f3n, Granada e Xerez, e en Segunda B ao Alav\u00e9s.\nEn 1989 regresou a Burgos, para facerse cargo do Real Burgos, sucesor do desaparecido equipo que adestrara nos anos 70. Cun cadro de xogadores no que estaban entre outros Bast\u00f3n, Portela, Ribera, Tocornal, Manolo Pe\u00f1a, Magdaleno ou Juri\u0107, o Burgos acabou campi\u00f3n de Segunda, e logrou o primeiro ascenso \u00e1 m\u00e1xima categor\u00eda da s\u00faa historia. Naya deixou o club ao remate da tempada, e adestrou a continuaci\u00f3n a Sabadell, Murcia e C\u00e1diz.\nEn xaneiro de 1995 volveu ao banco do Ourense, cabeiro da Segunda Divisi\u00f3n, substitu\u00edndo a Antoni Teixid\u00f3. Tras s\u00f3 seis xornadas, nas que s\u00f3 puido sumar catro puntos, e despois de protagonizar enfrontamentos con alg\u00fans xogadores, foi cesado e substitu\u00eddo por Jos\u00e9 Mario Guede.\nPalmar\u00e9s.\nLevante\nReal Burgos"}
{"id": "193825", "revid": "23204", "url": "https://gl.wikipedia.org/wiki?curid=193825", "title": "Shanghai Knights", "text": "Shanghai Knights \u00e9 un filme estadounidense dirixido por David Dobkin que se estreou no 2003. Secuela do filme de 2000 \"Shanghai Noon\".\nSinopse.\nAventura do salvaxe oeste protagonizada pola peculiar parella formada por Chon Wang (Jackie Chan) e Roy O'Bannon (Owen Wilson). Corre o ano 1887 cando un chin\u00e9s rebelde asasina \u00f3 pai de Chong e escapa a Inglaterra. Chon e Roy encam\u00ed\u00f1anse a Londres en busca de vinganza. Mentres, a irm\u00e1 de Chon, que tam\u00e9n quere vingarse, tropeza co que parece ser unha conspiraci\u00f3n contra a familia real inglesa."}
{"id": "193826", "revid": "23204", "url": "https://gl.wikipedia.org/wiki?curid=193826", "title": "Halle (Westfalia)", "text": "Halle (Westfalia), denominado tam\u00e9n Halle en Westfalia para ser distinguido de Halle (Saxonia-Anhalt), \u00e9 unha cidade dentro do distrito de G\u00fctersloh en Renania do Norte-Westfalia (Alema\u00f1a). A cidade \u00e9 co\u00f1ecida polo torneo de tenis Gerry Weber Open celebrado sobre herba anualmente en xu\u00f1o, unhas semanas antes do torneo de Wimbledon.\nXeograf\u00eda.\nA cidade de Halle (Westf.) limita \u00f3 noroeste coa cidade de Borgholzhausen, \u00f3 nordeste con Werther (Westfalia), \u00f3 suroeste coa comunidade Steinhagen e \u00f3 sueste coa cidade de Harsewinkel ademais de Versmold. Ten como cidades m\u00e1is grandes nas s\u00faas proximidades Osnabr\u00fcck a 30\u00a0km \u00f3 suroeste, e Bielefeld a 10\u00a0km \u00f3 noroeste."}
{"id": "193827", "revid": "98629", "url": "https://gl.wikipedia.org/wiki?curid=193827", "title": "E.T. the Extra-Terrestrial", "text": "E.T. the Extra-Terrestrial \u00e9 un filme estadounidense dirixido e producido por Steven Spielberg que se estreou en 1982.\nSinopse.\nUn pequeno ser doutro planeta queda abandonado na Terra cando a s\u00faa nave se marcha esquec\u00e9ndose del. Ten medo. Est\u00e1 completamente s\u00f3, pero farase amigo dun neno, que o agocha no seu fogar. O neno e os seus amigos intentar\u00e1n atopar a forma de que o pequeno extraterrestre regrese \u00f3 seu planeta antes de que os cient\u00edficos e a polic\u00eda o collan."}
{"id": "193828", "revid": "98629", "url": "https://gl.wikipedia.org/wiki?curid=193828", "title": "El perro del hortelano (filme)", "text": "El perro del hortelano \u00e9 un filme espa\u00f1ol dirixido por Pilar Mir\u00f3 que se estreou en 1996. Adaptaci\u00f3n cinematogr\u00e1fica da obra de Lope de Vega que respecta o texto en verso. Obtivo sete Premios Goya.\nSinopse.\nDiana (Emma Su\u00e1rez), condesa de Belflor, \u00e9 unha muller perspicaz, impulsiva e intelixente. Est\u00e1 namorada de Teodoro (Carmelo G\u00f3mez), o seu secretario, pero comproba que este xa est\u00e1 comprometido con Marcela (Ana Duato). Movida polos celos e a envexa, fai todo o pos\u00edbel para separar os dous namorados."}
{"id": "193829", "revid": "98629", "url": "https://gl.wikipedia.org/wiki?curid=193829", "title": "Freaky Friday (filme de 2003)", "text": "Freaky Friday \u00e9 un filme estadounidense dirixido por Mark Waters e protagonizado por Jamie Lee Curtis e Lindsay Lohan, que se estreou no 2003. Remake do filme hom\u00f3nimo protagonizado en 1976 por Barbara Harris e Jodie Foster.\nSinopse.\nA doutora Tess Coleman (Jamie Lee Curtis) e Anna, a s\u00faa filla de quince anos, (Lindsay Lohan) non coinciden en case nada. Os seus gustos difiren na roupa, no cabelo, na m\u00fasica e, sobre todo, en canto \u00f3s homes. Un d\u00eda as s\u00faas diferenzas acadan o seu maior nivel: Anna non entende por que a s\u00faa nai non apoia as s\u00faas aspiraci\u00f3ns musicais, mentres que Tess, unha vi\u00fava a punto de casar de novo, preg\u00fantase por que a s\u00faa filla non \u00e9 m\u00e1is am\u00e1bel co seu prometido (Mark Harmon). Pero, inesperadamente, d\u00faas galleti\u00f1as chinesas da Fortuna provocan un gran cambio nas s\u00faas vidas. \u00c1 ma\u00f1\u00e1 seguinte, Tess e Anna at\u00f3panse cos seus corpos intercambiados. Pouco a pouco, comezan a comprender o punto de vista da outra, pero tam\u00e9n te\u00f1en que atopar o xeito m\u00e1is r\u00e1pido de volver \u00f3 seu propio ser porque a voda de Tess cel\u00e9brase ese mesmo s\u00e1bado."}
{"id": "193830", "revid": "23204", "url": "https://gl.wikipedia.org/wiki?curid=193830", "title": "Devon Murray", "text": "Devon Michael Murray, nado o 28 de outubro de 1988 en Maynooth, Condado de Kildare, \u00e9 un actor irland\u00e9s co\u00f1ecido por interpretar a Seamus Finnigan nos filmes de \"Harry Potter\".\nTraxectoria.\nAnteriormente a \"Harry Potter\", Murray xa fixera papeis como o de Christy en \"This is My Father\", Malachy en \"Angela's Ashes\" e Geoffrey en \"Yesterday's Children\". Dende o ano 2001 apareceu nos oito filmes da saga de \"Harry Potter\". Como an\u00e9cdota, o seu compa\u00f1eiro de elenco, Daniel Radcliffe, revelou no DVD especial de \"Harry Potter e a Orde do F\u00e9nix\" que Murray ti\u00f1a o r\u00e9cord de crebar o maior n\u00famero de vari\u00f1as de reposto durante o transcurso da gravaci\u00f3n dun s\u00f3 filme (dez en total)."}
{"id": "193831", "revid": "22570", "url": "https://gl.wikipedia.org/wiki?curid=193831", "title": "Brendan Benson", "text": "Brendan Benson, nado o 14 de novembro de 1970 en Royal Oak, M\u00edchigan, \u00e9 un m\u00fasico e compositor estadounidense. Benson canta e toca guitarra, baixo, teclados e bater\u00eda, leva editados cinco \u00e1lbums en solitario e \u00e9 membro da banda The Raconteurs."}
{"id": "193832", "revid": "1505", "url": "https://gl.wikipedia.org/wiki?curid=193832", "title": "Boris Williams", "text": "Boris Peter Bransby Williams, nado o 24 de abril de 1957 en Versalles, Francia, \u00e9 un bater\u00eda ingl\u00e9s co\u00f1ecido polo seu longo traballo con The Cure, onde tocou dende 1984 ata 1993. Anteriormente traballara con varios artistas como Thompson Twins, Kim Wilde, Strawberry Switchblade e Tomato City."}
{"id": "193833", "revid": "23204", "url": "https://gl.wikipedia.org/wiki?curid=193833", "title": "Ben Kenney", "text": "Benjamin Lee Kenney, Sr., nado o 12 de marzo de 1977, \u00e9 un m\u00fasico estadounidense procedente de Brielle, Nova Jersey, co\u00f1ecido por ser o baixista da banda de rock alternativo Incubus.\nBen Kenney tocou a guitarra no grupo de hip hop The Roots antes de unirse a Incubus no 2003, tras a sa\u00edda do anterior baixista e fundador Alex Katunich. Anteriormente xa tocara cos membros de Incubus Mike Einziger e Jose Pasillas en Time Lapse Consortium.\nBen \u00e9 co\u00f1ecido por tocar alo menos seis instrumentos diferentes, e \u00e1s veces realiza duetos de bater\u00eda con Jose Pasillas nos concertos de Incubus.\nTam\u00e9n ten realizado traballos de estudio con outros artistas como Justin Timberlake, Faith Evans, Erykah Badu, Blackalicious, e cos produtores Timbaland e DJ Jazzy Jeff."}
{"id": "193834", "revid": "865", "url": "https://gl.wikipedia.org/wiki?curid=193834", "title": "Brian Eno", "text": "Brian Peter George St. John le Baptiste de la Salle Eno, nado en Woodbridge (Suffolk) o 15 de maio de 1948, comunmente co\u00f1ecido como Brian Eno, \u00e9 un m\u00fasico, compositor, produtor, cantante e artista visual ingl\u00e9s, famoso por ser un dos principais innovadores na m\u00fasica ambiente.\nTraxectoria.\nEno estudou na escola de arte Colchester Institute en Essex, inspir\u00e1ndose na pintura minimalista. Durante ese tempo na escola de arte ga\u00f1ou experiencia compo\u00f1endo, tocando e tomando clases na escola de m\u00fasica que hab\u00eda ao lado do Colchester Institute.\nUniuse \u00e1 banda Roxy Music como teclista a principios dos 70 e o \u00e9xito da banda na escena glam rock chegou rapidamente. Pero Eno cansouse pronto dos confitos co vocalista Bryan Ferry e de sa\u00edr de xira, e deixou o grupo despois da edici\u00f3n de \"For Your Pleasure\" (1973), comezando a s\u00faa carreira en solitario cos \u00e1lbums de art rock \"Here Come the Warm Jets\" (1973) e \"Taking Tiger Mountain (By Strategy)\" (1974).\nEno abriuse cara a estilos de m\u00fasica m\u00e1is experimentais con \"(No Pussyfooting)\" (1973) e \"Evening Star\" (1975), \u00e1mbolos dous colaborando con Robert Fripp, \"The Lamb Lies Down on Broadway\" (1974) con Genesis, onde o seu traballo aparece acreditado co nome \"Enossification\", e os seus influentes traballos en solitario \"Another Green World\" (1975) e \"Discreet Music\" (1975). Os seus esforzos pioneiros co son ambient comezaron a consumir o seu tempo con ' (1978) e posteriormente con ' (1983), que foi composto para o filme documental \"For All Mankind\". Por\u00e9n, Eno seguiu cantando nalg\u00fans dos seus discos, indo de \"Before and After Science\" (1977) a \"Wrong Way Up\" (1990) con John Cale, ata chegar os seus m\u00e1is recentes \"Another Day on Earth\" (2005) e \"Drums Between the Bells\" (2011).\nO traballo de Eno en solitario ten sido extremadamente influente, sendo pioneiro nas m\u00fasicas ambiente e xenerativa, innovando t\u00e9cnicas de produci\u00f3n, e enfatizando \"a teor\u00eda sobre a pr\u00e1ctica\". Tam\u00e9n intruduciu o concepto de m\u00fasica aleatoria a audiencias m\u00e1is xerais, particularmente a trav\u00e9s de colaboraci\u00f3ns con outros m\u00fasicos. Cara finais dos 70, Eno traballou con David Bowie na s\u00faa \"Berlin Trilogy\", axudou a popularizar \u00e1 banda punk rock estadounidense Devo e o x\u00e9nero No Wave, e tam\u00e9n realizou traballos frecuentemente con Harold Budd, John Cale, Cluster, Robert Fripp e David Byrne, co cal produciu o influente \"My Life in the Bush of Ghosts\" (1981). Produciu e tocou en tres \u00e1lbums de Talking Heads, entre eles \"Remain in Light\" (1980); foi produtor de sete discos de U2, e traballou en \u00e1lbums de James, Laurie Anderson, Coldplay, Depeche Mode, Paul Simon, Grace Jones e Slowdive, entre outros.\nEno realiza traballos multimedia \u00e1 parte da s\u00faa carreira musical, onde se incl\u00faen instalaci\u00f3ns de arte, unha columna no xornal \"The Observer\" e outra columna sobre sociedade e innovaci\u00f3ns na revista \"Prospect\". Eno continua colaborando con outros artistas, producindo discos, editando a s\u00faa propia m\u00fasica e escribindo."}
{"id": "193835", "revid": "89787", "url": "https://gl.wikipedia.org/wiki?curid=193835", "title": "Saponificaci\u00f3n", "text": "A saponificaci\u00f3n \u00e9 un proceso qu\u00edmico no que se forma xab\u00f3n a partir de graxas. Na saponificaci\u00f3n xeralmente faise reaccionar un hidr\u00f3xido ou base ou \u00e1lcali (normalmente hidr\u00f3xido de sodio, NaOH) cun triglic\u00e9rido. O triglic\u00e9rido \u00e9 un \u00e9ster de tres \u00e1cidos graxos co glicerol, que \u00e9 hidrolizado durante a saponificaci\u00f3n liberando os seus \u00e1cidos graxos, que reaccionan co metal do hidr\u00f3xido (sodio no noso exemplo), formando un sal entre o sodio e o \u00e1cido graxo ou carboxilato de sodio, que \u00e9 o xab\u00f3n. Na saponificaci\u00f3n dos triglic\u00e9ridos, ademais de xab\u00f3n prod\u00facese glicerol libre.\nDenom\u00ednanse substancias \"saponificables\" a aquelas que se poden converter en xab\u00f3n.. Os l\u00edpidos saponificables son aqueles que poden dar lugar a xab\u00f3ns, porque son l\u00edpidos que conte\u00f1en \u00e1cidos graxos, tales como triglic\u00e9ridos, fosfol\u00edpidos, esfingol\u00edpidos ou glicol\u00edpidos. Os l\u00edpidos insaponificables non poden orixinar xab\u00f3ns, como por exemplo o colesterol (un esterol do grupo dos esteroides) ou o caroteno (un terpeno), xa que non conte\u00f1en \u00e1cidos graxos (os \u00e9steres do colesterol si son saponificables, porque neles o grupo OH do colesterol est\u00e1 esterificado cun \u00e1cido graxo, que pode orixinar xab\u00f3n).\nSaponificaci\u00f3n de triglic\u00e9ridos.\nAs principais substancias que son saponificadas son os aceites vexetais e as graxas animais. Estas substancias lip\u00eddicas est\u00e1n formadas por triglic\u00e9ridos, que son \u00e9steres de glicerol con tres \u00e1cidos graxos diversos. Os triglic\u00e9ridos poden ser convertidos en xab\u00f3n nun proceso dun s\u00f3 paso (saponificaci\u00f3n tradicional) ou de dous pasos (saponificaci\u00f3n con vapor, que se explica nun cap\u00edtulo m\u00e1is abaixo).\nNo proceso tradicional dun paso, o triglic\u00e9rido \u00e9 tratado cunha base forte (como a sosa c\u00e1ustica, NaOH), que acelera a rotura do enlace \u00e9ster do triglic\u00e9rido liberando os \u00e1cidos graxos, que forman o sal (carboxilato s\u00f3dico, o xab\u00f3n) e glicerol. Este proceso \u00e9 o principal m\u00e9todo industrial de producir glicerol. Se \u00e9 necesario, os xab\u00f3ns poden ser precipitados por con cloruro s\u00f3dico saturado. O valor de saponificaci\u00f3n \u00e9 a cantidade de base requirida para saponificar unha graxa simple. Na fabricaci\u00f3n dos xab\u00f3ns os triglic\u00e9ridos son moi purificados, pero outras saponificaci\u00f3ns incl\u00faen outras hidr\u00f3lises b\u00e1sicas de triglic\u00e9ridos non purificados, por exemplo a conversi\u00f3n das graxas de cad\u00e1veres en adipocera. Este proceso de formaci\u00f3n de adipocera \u00e9 m\u00e1is frecuente cando a cantidade de tecido adiposo do cad\u00e1ver \u00e9 grande, e os axentes de descomposici\u00f3n do cad\u00e1ver est\u00e1n ausentes ou son escasos, e o terreo do enterramento \u00e9 especialmente alcalino, h\u00famido e anaerobio.\nMecanismo da hidr\u00f3lise b\u00e1sica.\nO mecanismo da reacci\u00f3n por medio do cal os \u00e9steres son escindidos pola base implica unha substituci\u00f3n \u00e1cida nucleof\u00edlica. O ani\u00f3n hidr\u00f3xido \u00fanese (ou \"ataca\") o grupo carbonilo do \u00e9ster. O produto inmediato \u00e9 un orto\u00e9ster:\nNesta fase, o orto\u00e9ster pode facer d\u00faas cousas: volver a formar o carbonilo orixinando ou ben o hidr\u00f3xido ou ben o alc\u00f3xido. A primeira posibilidade orixina as substancias iniciais, polo que \u00e9 improdutiva (pero explica que a saponificaci\u00f3n \u00e9 en realidade un equilibrio). Se o que se produce \u00e9 a segunda posibilidade, lib\u00e9rase o alc\u00f3xido, que xera un \u00e1cido carbox\u00edlico (o \u00e1cido graxo):\nO alc\u00f3xido \u00e9 m\u00e1is b\u00e1sico ca a base conxugada do \u00e1cido carbox\u00edlico, e, por tanto, prod\u00facese unha r\u00e1pida transferencia dun prot\u00f3n: \nNun procedemento cl\u00e1sico de laboratorio, o triglic\u00e9rido trimiristina obtense primeiro extra\u00e9ndoo da noz moscada (x\u00e9nero \"Myristica\") con dietil \u00e9ter. Despois, ten lugar a saponificaci\u00f3n do \u00e1cido mir\u00edstico que cont\u00e9n con NaOH disolto en auga, orixinando o sal s\u00f3dico do \u00e1cido. O \u00e1cido pode obterse engadindo \u00e1cido clorh\u00eddrico dilu\u00eddo.\nHidr\u00f3lise con vapor.\nOs triglic\u00e9ridos poden ser saponificados tam\u00e9n nun proceso en dous pasos, que empeza coa hidr\u00f3lise con vapor do triglic\u00e9rido. Este proceso orixina o \u00e1cido carbox\u00edlico, non o seu sal, xunto con glicerol. Seguidamente, o \u00e1cido graxo neutral\u00edzase con \u00e1lcali para dar o xab\u00f3n. A vantaxe deste proceso en dous pasos \u00e9 que se poden purificar os \u00e1cidos graxos, o que serve para producir xab\u00f3ns de mellor calidade. A hidr\u00f3lise con vapor ten lugar por un mecanismo similar ao da ruta catalizada por unha base, e implica o ataque dunha mol\u00e9cula de auga (non de hidr\u00f3xido neste caso) ao carbonilo. O proceso \u00e9 lento, polo que se require o vapor.\nAplicaci\u00f3ns.\nA saponificaci\u00f3n \u00e9 importante en moitas tecnolox\u00edas e en moitos aspectos da vida diaria.\nXab\u00f3ns duros e brandos.\nDependendo da natureza do \u00e1lcali utilizado na s\u00faa produci\u00f3n, os xab\u00f3ns te\u00f1en distintas propiedades. O hidr\u00f3xido de sodio (NaOH) orixina \"xab\u00f3ns duros\", e o hidr\u00f3xido de potasio (KOH) orixina \"xab\u00f3ns brandos\".\nXab\u00f3ns de litio.\nOs derivados de litio do 12-hidroxiestearato e varios outros \u00e1cidos carbox\u00edlicos son constitu\u00edntes importantes das graxas lubricantes. Nas graxas baseadas no litio, os carboxilatos de litio son espesantes. Os \"xab\u00f3ns complexos\" tam\u00e9n son moi utilizados; e son combinaci\u00f3ns de xab\u00f3ns met\u00e1licos, como os xab\u00f3ns de litio e calcio.\nExtintores de lume.\nOs incendios onde os combustibles son graxas para coci\u00f1ar e aceites clasif\u00edcanse como lumes de tipo F (en Europa/Asia/Australia) ou de tipo K (nos Estados Unidos). Arden producindo maiores temperaturas ca outros l\u00edquidos inflamables, facendo que os extintores para lumes de clase B sexan ineficaces. Os l\u00edquidos inflamables te\u00f1en un punto de inflamabilidade inferior ao do aceite de coci\u00f1ar. Este tipo de lumes deben ser extinguidos con extintores de \"qu\u00edmica h\u00famida\", que realizan a extinci\u00f3n por saponificaci\u00f3n. O axente extintor converte rapidamente a substancia en combusti\u00f3n nun xab\u00f3n non combustible. Este proceso \u00e9 endot\u00e9rmico, polo que absorbe enerx\u00eda t\u00e9rmica dos arredores, o que fai decrecer a temperatura dos arredores, ademais de apagar o lume.\nConservaci\u00f3n de obras de arte.\nAs pinturas ao \u00f3leo poden sufrir saponificaci\u00f3n co tempo, orixinando un dano visible e deformaci\u00f3n nas obras de arte, con formaci\u00f3n de grumos e protrusi\u00f3ns que dispersan a luz. A capa de fondo das capas de pintura ao \u00f3leo xeralmente cont\u00e9n metais pesados en pigmentos como chumbo branco, chumbo vermello ou cinc branco. Se eses metais pesados reaccionan cos \u00e1cidos graxos dos aceites da pintura que unen os pigmentos, poden formarse xab\u00f3ns nunha capa de pintura profunda, que poden despois migrar a capas superiores ata chegaren \u00e1 superficie da pintura.\nA saponificaci\u00f3n nas pinturas ao \u00f3leo foi descrita por primeira vez en 1997. P\u00e9nsase que \u00e9 un fen\u00f3meno moi estendido, e foi observado en moitas obras pict\u00f3ricas que datan desde o s\u00e9culo XV ao XX, de moi diferentes orixes xeogr\u00e1ficas, e pintadas sobre distintos soportes, como lenzo, papel, madeira, e cobre. Unha an\u00e1lise qu\u00edmica pode po\u00f1er de manifesto se tivo lugar saponificaci\u00f3n nas capas profundas dunha pintura antes de que aparezan signos visibles na superficie, mesmo en pinturas con s\u00e9culos de antig\u00fcidade.\nO proceso de saponificaci\u00f3n nas pinturas a\u00ednda non se co\u00f1ece totalmente. A saponificaci\u00f3n non ocorre sempre en todas as pinturas antigas, a\u00ednda que conte\u00f1an as materias necesarias para que se produza. Non se sabe que \u00e9 o que desencadea o proceso, nin se pode ser detido unha vez comezado. Actualmente, o \u00fanico m\u00e9todo de restauraci\u00f3n que se pode aplicar \u00e9 retocar a pintura."}
{"id": "193836", "revid": "98629", "url": "https://gl.wikipedia.org/wiki?curid=193836", "title": "Cannibal Holocaust", "text": "Cannibal Holocaust \u00e9 un filme italiano dirixido por Ruggero Deodato que se estreou en 1980.\nSinopse.\nCatro xoves documentalistas viaxan ata a selva amaz\u00f3nica (Am\u00e9rica do Sur) para realizar unha reportaxe sobre as tribos que habitan nesa rexi\u00f3n, das que se di que a\u00ednda practican o canibalismo. Debido \u00e1 desaparici\u00f3n dos reporteiros, dous meses despois un grupo de rescate \u00e9 enviado para investigar que foi deles; o \u00fanico que atopan \u00e9 o material filmado sobre o seu terrible final."}
{"id": "193837", "revid": "98629", "url": "https://gl.wikipedia.org/wiki?curid=193837", "title": "A m\u00e1scara do Zorro", "text": "A m\u00e1scara do Zorro (en ) \u00e9 un filme estadounidense dirixido por Martin Campbell e producido por Steven Spielberg que se estreou en 1998. Estreouse en galego na TVG o 22 de decembro de 2010.\nSinopse.\nM\u00e9xico, 1821. Un enmascarado e aclamado heroe popular, co\u00f1ecido como o Zorro, loita con \u00e9xito contra a opresi\u00f3n colonial espa\u00f1ola na Alta California, representada polo tir\u00e1nico gobernador don Rafael Montero. Por\u00e9n, a v\u00e9spera da liberaci\u00f3n de M\u00e9xico, Montero descobre que a identidade secreta do Zorro \u00e9 a de don Diego de la Vega. Un inesperado ataque contra a casa do rebelde, saldarase coa s\u00faa captura, a morte da s\u00faa muller, o secuestro de Elena, a s\u00faa \u00fanica filla, e a destruci\u00f3n das s\u00faas propiedades. Vinte anos despois, Montero regresa do exilio con Elena, que ignora a identidade do seu pai aut\u00e9ntico, e proponse mercar California \u00f3 Presidente de M\u00e9xico, o Xeneral Santa Anna. Cando don Diego de la Vega se decata, foxe da prisi\u00f3n disposto a vingarse de Montero. Parte do plan consiste en adestrar e transformar a Alejandro Murrieta, un bandoleiro cun treboento pasado, no novo Zorro, para que lle axude a frustrar os plans de Montero dunha vez para sempre. Murrieta farase pasar por un rico terratenente espa\u00f1ol disposto a ga\u00f1ar a confianza de Montero."}
{"id": "193838", "revid": "89787", "url": "https://gl.wikipedia.org/wiki?curid=193838", "title": "Segunda divisi\u00f3n espa\u00f1ola 1978/79", "text": "A tempada 1978\u201379 da Segunda Divisi\u00f3n de Espa\u00f1a foi a 47\u00aa edici\u00f3n deste torneo. A categor\u00eda estivo composta por 20 equipos, dos cales Almer\u00eda, M\u00e1laga e Real Betis ascenderon \u00e1 Primeira Divisi\u00f3n. Real Ja\u00e9n, Terrassa, Barakaldo e Racing de Ferrol descenderon \u00e1 Segunda Divisi\u00f3n B."}
{"id": "193839", "revid": "27155", "url": "https://gl.wikipedia.org/wiki?curid=193839", "title": "\u00c1cido graxo saturado", "text": ""}
{"id": "193840", "revid": "27155", "url": "https://gl.wikipedia.org/wiki?curid=193840", "title": "\u00c1cido graxo insaturado", "text": ""}
{"id": "193841", "revid": "29398", "url": "https://gl.wikipedia.org/wiki?curid=193841", "title": "Jos\u00e9 L\u00f3pez Rodr\u00edguez (futbolista)", "text": "Jos\u00e9 L\u00f3pez Rodr\u00edguez, nado en Valdovi\u00f1o o 22 de marzo de 1942, \u00e9 un exfutbolista e adestrador de f\u00fatbol galego. Xogaba de centrocampista e defensa. Despois de xogar no Racing de Ferrol e no Celta de Vigo emprendeu un periplo por numerosos equipos da xeograf\u00eda espa\u00f1ola. En Primeira Divisi\u00f3n xogou co Espanyol, o Granada e o Murcia, destacando especialmente neste \u00faltimo, do que foi capit\u00e1n e co que ascendeu dende Terceira \u00e1 m\u00e1xima categor\u00eda.\nComo adestrador dirixiu a numerosos equipos galegos, entre eles o Fabril, o Deportivo da Coru\u00f1a, o Racing de Ferrol, o Compostela ou o Pontevedra. \u00c9 o segundo adestrador con m\u00e1is partidos oficiais na historia do Racing de Ferrol, ao que adestrou en catro etapas diferentes.\nTraxectoria.\nComo futbolista.\nFormouse nas canteiras do Arsenal de Ferrol e do Racing de Ferrol, subindo ao primeiro equipo deste \u00faltimo, que xogaba daquela en Terceira Divisi\u00f3n. En agosto de 1964 fichou polo Celta de Vigo, de Segunda Divisi\u00f3n, a cambio da cesi\u00f3n de Polito, que pasou a xogar no Racing. Naquela \u00e9poca xogaba no centro do campo, como medio volante.\nDebutou co Celta no primeiro partido da tempada 1964/65 contra o Osasuna, e marcou o gol da vitoria (1-0). Foi o seu \u00fanico gol co Celta, onde s\u00f3 permaneceu unha tempada. \nA continuaci\u00f3n xogou no Melilla e no Europa, ambos de Segunda, e en febreiro de 1968 fichouno o Espanyol de Jen\u0151 Kalm\u00e1r, para suplir as baixas do equipo. Debutou en Primeira Divisi\u00f3n o 11 de febreiro de 1968 nun partido contra o Club Deportivo M\u00e1laga na Rosaleda. Xogou no club barcelon\u00e9s tam\u00e9n na tempada 1968/69, na que o equipo acabou descendendo a Segunda.\nDurante as tempadas 1969/70 e 1970/71 militou no Granada, tam\u00e9n Primeira, co que disputou 59 encontros, anotando dous goles. En 1971 fichou polo Murcia, onde atrasou a s\u00faa posici\u00f3n ata a defensa, converteuse en capit\u00e1n e logrou dous ascensos consecutivos ata a Primeira Divisi\u00f3n. Tras pasar polo Sant Andreu na tempada 1974/75 regresou como secretario t\u00e9cnico ao Murcia, que estaba de novo en Segunda. A mala marcha do equipo fixo que os dirixentes do club lle pedisen que volvese vestir a camiseta do equipo, polo que disputou a\u00ednda 11 encontros m\u00e1is en 1976.\nComo adestrador.\nEn xullo de 1976 volveu a Galicia, convert\u00e9ndose no novo adestrador do Fabril, que xogaba na Serie A. Baixo o seu mando o equipo logrou o ascenso \u00e1 Terceira Divisi\u00f3n, despois de rematar como campi\u00f3n. Ademais, en marzo e abril de 1977 adestrou durante tres xornadas o Deportivo da Coru\u00f1a, substitu\u00edndo a Chech\u00e9 Mart\u00edn, que ti\u00f1a problemas de sa\u00fade, e que \u00e1 s\u00faa vez substitu\u00edra ao tam\u00e9n enfermo H\u00e9ctor Rial. Os tres partidos acabaron en derrota e foi substitu\u00eddo por Juan Arza, volvendo a continuaci\u00f3n ao Fabril, ao que adestrou ata o ver\u00e1n de 1978.\nNa tempada 1978/79 debutou no banco do Racing de Ferrol no seu retorno \u00e1 Segunda Divisi\u00f3n, mais foi deposto tras a novena xornada, despois dos malos resultados (4 empates e 5 derrotas). Foi o primeiro dos catro adestradores do Racing esa tempada, indo tras el sucesivamente Gerardo Molina, Jes\u00fas Moreno Manzaneque e Otto Bumbel. O equipo acabou \u00faltimo e descendeu a Terceira.\nEn marzo de 1979 incorporouse ao Lugo como secretario t\u00e9cnico, e dirixiu o equipo nun encontro da liga de Segunda B contra o Tenerife, desvincul\u00e1ndose do club despois de dito partido. En xu\u00f1o asinou contrato como novo adestrador da SD Compostela. Conseguiu na s\u00faa primeira tempada o ascenso \u00e1 Segunda Divisi\u00f3n B, categor\u00eda na que adestrou ao club santiagu\u00e9s d\u00faas tempadas m\u00e1is.\nNa tempada 1982/83 dirixiu o Pontevedra en Terceira. O equipo proclamouse campi\u00f3n do seu grupo pero caeu na primeira rolda da fase de ascenso contra o Eibar. En 1984 volveu ao Racing de Ferrol, que acababa de descender a Terceira. Estivo \u00e1 fronte do equipo verde d\u00faas campa\u00f1as, quedando na primeira delas terceiro e oitavo na seguinte. En 1986 pasou ao CD Lal\u00edn, en Terceira, onde estivo unha tempada, fichando a continuaci\u00f3n polo CD As Pontes, de Segunda B. \nDespois de d\u00faas tempadas nas Pontes, regresou ao Racing de Ferrol para a 1989/90 de Segunda B. Os malos resultados fixeron que o equipo se xogase a permanencia na derradeira xornada fronte ao Legan\u00e9s. O equipo madrile\u00f1o marcoulle 7 goles aos ferrol\u00e1ns nun duro partido que acabou con tres xogadores verdes expulsados (Buyo, To\u00f1o Rivas e Javi) e co partido suspendido no minuto 77 despois dunha batalla campal. Tras o descenso foi substitu\u00eddo no banco por Cholo Pardo, e asinou contrato coa SD Burela, \u00e1 que adestrou durante d\u00faas tempadas en Terceira, estando a piques de entrar na promoci\u00f3n de ascenso a Segunda B na primeira delas. Na tempada 1992/93 adestrou por segunda vez ao CD As Pontes, co que acabou descendendo a Terceira.\nEn novembro de 1993 p\u00faxose por cuarta vez \u00e1 fronte do Racing de Ferrol, despois da destituci\u00f3n de Fernando V\u00e1zquez. Colleu o equipo na oitava posici\u00f3n e deixouno ao remate da tempada na 13\u00aa, momento no que presentou a s\u00faa dimisi\u00f3n. Durante as s\u00faas catro etapas como adestrador no Racing converteuse no t\u00e9cnico que m\u00e1is encontros oficiais dirixiu na historia do club, sendo superado xa no s\u00e9culo XXI por Luis C\u00e9sar Sampedro. Na tempada 1994/95 dirixiu por segunda vez a SD Burela, na Terceira Divisi\u00f3n, e a\u00ednda volveu por terceira vez en febreiro de 1996, permanecendo tres meses \u00e1 fronte do equipo, ao que non puido salvar do descenso \u00e1 Rexional Preferente.\nEn xaneiro de 2004 substitu\u00edu a Petete no banco do Xove Lago, na Terceira Divisi\u00f3n, descendendo ao remate da tempada. Comezou a seguinte tempada no club pero deixouno en outubro.\nPalmar\u00e9s.\nReal Murcia"}
{"id": "193842", "revid": "85894", "url": "https://gl.wikipedia.org/wiki?curid=193842", "title": "Manuel Meizoso L\u00f3pez", "text": "Manuel Meizoso L\u00f3pez \u00e9 un pol\u00edtico galego do PSdeG-PSOE.\nTraxectoria.\nTraballou en Endesa. Nas elecci\u00f3ns municipais de 2011 encabezou a candidatura do PSdeG-PSOE \u00e1 alcald\u00eda da Capela e foi elixido alcalde grazas ao apoio do BNG.\nNas elecci\u00f3ns municipais de 2019 acadou de novo a alcald\u00eda."}
{"id": "193843", "revid": "29398", "url": "https://gl.wikipedia.org/wiki?curid=193843", "title": "Jes\u00fas Moreno Manzaneque", "text": "Jes\u00fas Moreno Manzaneque, nado en Madrid o 7 de xu\u00f1o de 1931, \u00e9 un ex-adestrador de f\u00fatbol espa\u00f1ol.\nTraxectoria como adestrador.\nNa tempada 1978\u201379 f\u00edxose cargo do Racing de Ferrol en Segunda Divisi\u00f3n na xornada 9, tras o cesamento de Jos\u00e9 L\u00f3pez. Debutou con derrota fronte ao Getafe Deportivo (1\u22123). Foi cesado na xornada 22 tras perder co CE Sabadell (3\u22120) e co equipo en \u00faltima posici\u00f3n e con 8 puntos. O seu substituto foi o brasileiro Otto Bumbel."}
{"id": "193844", "revid": "98629", "url": "https://gl.wikipedia.org/wiki?curid=193844", "title": "Johnny Mad Dog", "text": "Johnny Mad Dog \u00e9 un filme franco-liberiano dirixido por Jean-St\u00e9phane Sauvaire que se estreou no 2008. Johnny Mad Dog \u00e9 unha adaptaci\u00f3n dunha novela do escritor congol\u00e9s Emmanuel Dongala, \"Johnny Chien M\u00e9chant\", publicada en 2002.\nSinopse.\nNun pa\u00eds indeterminado de \u00c1frica, a guerra civil asola a capital. Johhny Mad Dog e os seus amigos, nenos guerrilleiros -tam\u00e9n chamados \"nenos soldado\"-, van a dout\u00e1n pola cidade, saqueando, disparando e violando mulleres sen que ningu\u00e9n ouse pararlles os p\u00e9s. Johnny ten 15 anos e \u00e9 un neno soldado armado ata os dentes que se sente habitado polo can feroz que pretende ser alg\u00fan d\u00eda. Coa axuda do seu comando, No Good Advice, Small Devil e Young Major, rouba, saquea e destr\u00fae todo o que se cruza no seu cami\u00f1o. Son adolescentes fascinados polas fantas\u00edas do cine americano e a desinformaci\u00f3n xogando a facer a guerra. Por outro lado Laokol\u00e9, de 13 anos, procura imaxinar ese futuro tan pr\u00f3spero \u00f3 que poder\u00eda conducirlle o seu \u00e9xito nos estudos e xunto co seu irm\u00e1n Fofo, de 8 anos, intenta fuxir da s\u00faa cidade, ca\u00edda en mans das milicias infant\u00eds, evitando a toda costa os constantes perigos que asolan as r\u00faas."}
{"id": "193846", "revid": "1888", "url": "https://gl.wikipedia.org/wiki?curid=193846", "title": "\u00c1ngel L\u00f3pez Sueiro", "text": ""}
{"id": "193847", "revid": "89787", "url": "https://gl.wikipedia.org/wiki?curid=193847", "title": "Tianh Tianh e Ian Guan", "text": "Tianh Tianh e Ian Guan (ou Tian Tian e Yang Guang) \u00e9 unha parella de pandas xigantes, residentes no zoo de Edimburgo, e os primeiros en vivir en Escocia en toda a s\u00faa historia, e os primeiros do Reino Unido no s\u00e9culo XXI.\nCaracter\u00edsticas.\nTanto Tianh Tianh (que significa 'dozura') como Ian Guan (que significa 'solpor') naceron no ano 2003 na reserva de Bifengxia, na prefectura de Ia'na (provincia de Sichuan).\nTianh Tianh \u00e9 unha femia e pesa 98 kg. Ian Guan \u00e9 un macho e pesa 126\u00a0kg. Os dous pandas viven separados no zoo de Edimburgo e s\u00f3 se comunican durante dous d\u00edas ano ano por unha porteli\u00f1a, os d\u00edas en que a femia entra en celo.\nViaxe.\nOs pandas comezaron a s\u00faa viaxe no parque de cr\u00eda de Bifengxia o 3 de decembro de 2011 e chegaron a Edimburgo ao d\u00eda seguinte nun voo ch\u00e1rter a bordo dun Boeing 777.\nTanto a viaxe como a s\u00faa estad\u00eda en Escocia foron obxecto de cr\u00edticas por parte de grupos animalistas coma o PETA\nO alugueiro dos pandas durante dez anos custaralle ao zoo escoc\u00e9s 1.1 mill\u00f3ns de euros anuais, ademais de correren cos custos da s\u00faa mantenza. O ofrecemento do goberno chin\u00e9s xurdiu nun contexto de compra de d\u00e9beda p\u00fablica brit\u00e1nica por parte do estado chin\u00e9s, pero tam\u00e9n nun especial achegamento do goberno escoc\u00e9s, presidido polo nacionalista Alex Salmond, ao goberno de Beix\u00edn, nun novo cap\u00edtulo do que se co\u00f1ece como a diplomacia panda."}
{"id": "193849", "revid": "1093", "url": "https://gl.wikipedia.org/wiki?curid=193849", "title": "SNP", "text": ""}
{"id": "193850", "revid": "10599", "url": "https://gl.wikipedia.org/wiki?curid=193850", "title": "Princesa de Asturias", "text": ""}
{"id": "193851", "revid": "98629", "url": "https://gl.wikipedia.org/wiki?curid=193851", "title": "I Love You Phillip Morris", "text": "I Love You Phillip Morris \u00e9 un filme estadounidense dirixido por Glenn Ficarra e John Requa que se estreou no 2009. Bas\u00e9ase na obra \"I Love You Phillip Morris: A True Story of Life, Love, and Prison Breaks\" de Steve McVicker.\nSinopse.\nA historia c\u00e9ntrase en Steven Russell, un mod\u00e9lico e convencional pai de familia que tras sofrer un accidente de tr\u00e1fico decide deixar atr\u00e1s a farsa que estaba vivindo: \u00e9 homosexual e ademais s\u00e1beo dende neno. As\u00ed, Steven comeza unha nova e disipada vida, v\u00e9ndose obrigado a cometer unha serie de fraudes para poder costearse os seus gastos. As s\u00faas acci\u00f3ns conducirano at\u00e9 o c\u00e1rcere, onde se namora do seu compa\u00f1eiro de cela, Phillip Morris, con quen inicia unha relaci\u00f3n. Por\u00e9n, o sistema penitenciario separar\u00e1 \u00e1 parella, e Russell perpetrar\u00e1 varios intentos de fuga para reunirse de novo co seu amado."}
{"id": "193852", "revid": "43749", "url": "https://gl.wikipedia.org/wiki?curid=193852", "title": "Falkland Islands", "text": ""}
{"id": "193853", "revid": "98629", "url": "https://gl.wikipedia.org/wiki?curid=193853", "title": "Angela's Ashes (filme)", "text": "Angela's Ashes \u00e9 un filme estadounidense-irland\u00e9s dirixido por Alan Parker que se estreou en 1999. Bas\u00e9ase na novela autobiogr\u00e1fica \"Angela's Ashes\" de Frank McCourt.\nSinopse.\nAngela e Malachy McCourt abandonan Nova York na \u00e9poca da Gran Depresi\u00f3n (nos anos 30) e regresan \u00e1 s\u00faa Irlanda natal. Pero a s\u00faa situaci\u00f3n non mellora por d\u00faas raz\u00f3ns: por un lado, a crise que segue \u00e1 independencia, e, por outro, o alcoholismo de Malachy, que dilapida nos bares o pouco que ga\u00f1a. A base de subsidios e caridade, Angela ir\u00e1 ama\u00f1\u00e1ndose para manter os seus catro fillos."}
{"id": "193854", "revid": "1131", "url": "https://gl.wikipedia.org/wiki?curid=193854", "title": "Aeroporto de Almer\u00eda", "text": "O Aeroporto de Almer\u00eda \u00e9 un aeroporto xestionado por Aena, situado ao leste da cidade de Almer\u00eda (Espa\u00f1a), a uns 9 quil\u00f3metros do centro. O aeroporto at\u00f3pase pr\u00f3ximo tam\u00e9n aos principais n\u00facleos tur\u00edsticos da provincia como son o Parque Natural do Cabo de Gata-N\u00edjar, El Ejido, Moj\u00e1car, Almerimar, Roquetas de Mar ou Vera.\nEn 2009 viaxaron polo aeroporto 791\u00a0830 pasaxeiros, cun descenso do 22,7% con respecto \u00e1s cifras de 2008; e houbo un total de 15\u00a0391 operaci\u00f3ns de aeronaves, un 15,8% menos que o ano anterior. Tam\u00e9n pasaron polo aeroporto de Almer\u00eda un total de 16\u00a0328 toneladas de carga, ua perda do 23,8% con respecto a 2008.\nO Aeroporto Internacional de Almer\u00eda \u00e9 o cuarto en importancia de Andaluc\u00eda. Conta con voos nacionais e internacionais, con destinos como Madrid, Barcelona, Melilla, Londres, Bruxelas e cidades alem\u00e1s, brit\u00e1nicas e do \u00e1mbito da Uni\u00f3n Europea."}
{"id": "193855", "revid": "1131", "url": "https://gl.wikipedia.org/wiki?curid=193855", "title": "Aeroporto de Fuerteventura", "text": "O Aeroporto de Fuerteventura \u00e9 un aeroporto xestionado por Aena, situado na illa de Fuerteventura (Canarias, Espa\u00f1a), situado a 5\u00a0km de Puerto del Rosario, a capital da illa. O aeroporto \u00e9 a principal v\u00eda de entrada e sa\u00edda de Fuerteventura para o turismo e un gran motor da econom\u00eda insular.\nDurante o ano 2009, pasaron polas s\u00faas instalaci\u00f3ns, segundo Aena, 3\u00a0738\u00a0492, cun descenso en 2009 respecto de 2008 do 16,8%. En canto a operaci\u00f3ns en 2009 realiz\u00e1ronse neste aeroporto 36\u00a0429. Nese mesmo ano o tr\u00e1fico de mercanc\u00edas situar en 1\u00a0913\u00a0333\u00a0kg.\nHistoria.\nEn 1940 inici\u00e1ronse as obras dun aer\u00f3dromo militar en Tef\u00eda, que se abrir\u00eda ao tr\u00e1fico comercial no ano 1959. A distancia de Puerto del Rosario e o aumento dos voos comerciais, fixeron que as autoridades buscasen localizaci\u00f3n para un novo aeroporto. En 1962 pech\u00e1ronse as instalaci\u00f3ns de Tef\u00eda e comezaron a usarse as de Los Estancos, a 5 quil\u00f3metros da capital.\nO crecemento da poboaci\u00f3n da illa e a localizaci\u00f3n das instalaci\u00f3ns levan \u00e1 procura dunha nova localizaci\u00f3n para o aeroporto insular que finalmente se sit\u00faa en El Matorral, que ser\u00eda inaugurado en 1969. Un Fokker F27 facendo o traxecto das Palmas de Gran Canaria a Fuerteventura e con destino a Lanzarote foi o primeiro avi\u00f3n que tomou terra nas novas instalaci\u00f3ns aeroportuarias da illa.\nEn 1973 comezaron os voos internacionais desde Fuerteventura, voos que ir\u00edan increment\u00e1ndose ano a ano, ata que en 1992 f\u00edxose necesaria unha total remodelaci\u00f3n das instalaci\u00f3ns. Cara a 1994 comez\u00e1ronse as obras de ampliaci\u00f3n que inclu\u00edan unha nova terminal de pasaxeiros, a ampliaci\u00f3n da plataforma de aeronaves, unha central el\u00e9ctrica e a nova estrada de acceso. Cara ao ano 2001, a antiga terminal do Aeroporto de Fuerteventura, hoxe derrubada, f\u00edxose tristemente famosa por converterse nun centro para inmigrantes. O estado das instalaci\u00f3ns, os medios para vixialas, a masificaci\u00f3n, a incomunicaci\u00f3n co exterior e as condici\u00f3ns de salubridade en que se atopaban as persoas al\u00ed confinadas e os seus vixilantes, provocaron as protestas dos m\u00e1is diversos colectivos. Human Rights Watch chegou a dicir que as nefastas condici\u00f3ns de detenci\u00f3n adquiriran proporci\u00f3ns de urxencia.\nA actual terminal de pasaxeiros conta con 66 mostradores de facturaci\u00f3n numerados do 1 ao 66 (dous deles, dedicados a equipaxes especiais: t\u00e1boas de windsurf, coches para beb\u00e9s, gaiolas para animais...) e 24 portas de embarque, todas elas con instalaci\u00f3ns para o control de pasaportes. A terminal conta con 12 pasarela de acceso a aeronaves (ou \"fingers\"), un por cada d\u00faas portas. Na zona de chegadas hai instaladas 14 cintas de entrega de equipaxes, dedic\u00e1ndose a n\u00famero 14 e 1 \u00e1s equipaxes especiais. Segundo a web oficial de Aena, as instalaci\u00f3ns en funcionamento son capaces de atender a uns cinco mill\u00f3ns de pasaxeiros (chegadas/sa\u00eddas) ao ano. Actualmente estase finalizando o plan director que contemplaba a ampliaci\u00f3n de gran parte das instalaci\u00f3ns aeroportuarias. Entre estas ampliaci\u00f3ns at\u00f3panse xa realizadas a da pista, a instalaci\u00f3n dunha depuradora de auga e unha nova terminal de carga do mesmo xeito que a nova terminal de pasaxeiros e a nova torre de control. Quedan pendentes de inaugurar as portas de embarque 1 a 6 e a zona comercial, na terminal de sa\u00eddas do mesmo xeito que a sala VIP."}
{"id": "193856", "revid": "98629", "url": "https://gl.wikipedia.org/wiki?curid=193856", "title": "Fallen", "text": "Fallen \u00e9 un filme estadounidense dirixido por Gregory Hoblit e protagonizado por Denzel Washington, John Goodman e Donald Sutherland, que se estreou en 1998. Estreouse en galego na TVG o 24 de maio de 2009.\nSinopse.\nO detective John Hobbes estaba convencido de que trala execuci\u00f3n do asasino en serie Edgar Reese acabar\u00edanse os problemas. Pero cando a xente que co\u00f1ece comeza a cantar a mesma canci\u00f3n que Reese cantou durante a s\u00faa execuci\u00f3n, Hobbes dec\u00e1tase de que quizais tralos crimes se atopa o anxo ca\u00eddo Azazel, que foi condenado a vagar pola Terra e toma-los corpos doutras persoas."}
{"id": "193857", "revid": "1131", "url": "https://gl.wikipedia.org/wiki?curid=193857", "title": "Aeroporto de Lanzarote", "text": "O Aeroporto de Lanzarote \u00e9 un aeroporto espa\u00f1ol xestionado por Aena, situado na illa canaria de Lanzarote que se atopa a 5\u00a0km de Arrecife, capital da illa, e dentro do termo municipal de San Bartolom\u00e9. Tam\u00e9n se lle co\u00f1ece como \"Aeroporto de Guacimeta\", polo top\u00f3nimo hist\u00f3rico do lugar sobre o que se atopa.\nO aeroporto \u00e9 a principal v\u00eda de comunicaci\u00f3n da illa de Lanzarote co exterior, dada a s\u00faa condici\u00f3n de insularidad, ademais constit\u00fae o eixo b\u00e1sico da econom\u00eda da Illa, xa que recibe a maior\u00eda de turistas nacionais e internacionais. Tradicionalmente tivo un importante tr\u00e1fico ch\u00e1rter; actualmente a maior parte do tr\u00e1fico \u00e9 regular e internacional.\nSegundo datos de 2009, o de Lanzarote \u00e9 o terceiro aeroporto canario en tr\u00e1fico de pasaxeiros (detr\u00e1s do Aeroporto de Gran Canaria e o Aeroporto de Tenerife Sur), ademais \u00e9 o d\u00e9cimo a nivel nacional con 4\u00a0701\u00a0480 pasaxeiros.\nConta cun Museo Aeron\u00e1utico situado na estrada que d\u00e1 acceso \u00e1s terminais do aeroporto. P\u00f3dese visitar de luns a s\u00e1bado de 10:00 a 14:00 horas, gratuitamente e \u00e9 apto para todos os p\u00fablicos. Na s\u00faa maior\u00eda \u00e9 material fotogr\u00e1fico, que mostra desde os comezos da aviaci\u00f3n na illa (desde a inauguraci\u00f3n do aeroporto, o 12 de xu\u00f1o de 1946) ata as datas nas que nos atopamos."}
{"id": "193858", "revid": "85894", "url": "https://gl.wikipedia.org/wiki?curid=193858", "title": "Mango\u00f1o, Salto, Oza-Cesuras", "text": "Mango\u00f1o \u00e9 un lugar da parroquia de Salto no concello coru\u00f1\u00e9s de Oza-Cesuras, na comarca de Betanzos. Ti\u00f1a 23 habitantes no ano 2021 segundo datos do Instituto Galego de Estat\u00edstica, dos cales eran 12 homes e 11 mulleres, o que non sup\u00f3n unha diminuci\u00f3n con relaci\u00f3n ao ano 2000, cando contaba con 27 habitantes."}
{"id": "193859", "revid": "56817", "url": "https://gl.wikipedia.org/wiki?curid=193859", "title": "Golpe doloroso", "text": "Golpe doloroso \u00e9 un tropo recorrente nas lendas art\u00faricas e nalgunhas outras lendas de orixe celta.\nNa s\u00faa forma m\u00e1is completa, ref\u00edrese \u00f3 Rei Pescador (Rei Pelles), gardi\u00e1n do Santo Graal, quen cae no pecado e polo tanto sofre unha ferida de arma m\u00edstica (normalmente a Lanza do Destino). Deste xeito, conv\u00e9rtese no Rei Tolleito ou Rei Ferido e o seu reino sofre \u00e1 s\u00faa vez de maneira similar, convert\u00e9ndose nunha paraxe desolada. Tanto o rei como o reino non sandar\u00e1n at\u00e9 a finalizaci\u00f3n con \u00e9xito da busca do Graal.\nO golpe adoita describirse localizado nas pernas ou nas cachas do rei, a\u00ednda que isto foi tomado como un eufemismo para referirse \u00f3s xenitais, que explicitamente son a localizaci\u00f3n da ferida de Anfortas en \"Parzival\" de Wolfram von Eschenbach. No Ciclo da Pos-Vulgata, \"Le Morte D'Arthur\" e obras tard\u00edas baseadas nestas, o golpe \u00e9 dado por Sir Balin, quen fai caso omiso dunha \"voz sobrenatural\" e golpea \u00f3 rei cando se lle priva da s\u00faa arma e pensa que o seu ataque est\u00e1 \"xustificado\"."}
{"id": "193860", "revid": "54488", "url": "https://gl.wikipedia.org/wiki?curid=193860", "title": "O Seixo, Rodeiro, Oza-Cesuras", "text": "O Seixo \u00e9 un lugar da parroquia de Rodeiro no concello coru\u00f1\u00e9s de Oza-Cesuras na comarca de Betanzos. Ti\u00f1a 3 habitantes no ano 2010 segundo datos do Instituto Galego de Estat\u00edstica, dos cales eran 2 homes e 1 muller, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 5 habitantes."}
{"id": "193861", "revid": "124656", "url": "https://gl.wikipedia.org/wiki?curid=193861", "title": "Miguel Dom\u00ednguez Alfonso", "text": "Miguel Adolfo Dom\u00ednguez Alfonso, nado na Ca\u00f1iza o 13 de setembro de 1973, \u00e9 un empresario e pol\u00edtico galego do PPdeG.\nTraxectoria.\nDespois de finalizar unha diplomatura en Ciencias Empresariais e estudos de Econom\u00eda cursou un m\u00e1ster en Asesor\u00eda Fiscal e Tributaci\u00f3n. Iniciou a s\u00faa actividade profesional como asesor de empresas en 1999, tras traballar primeiro como contable nunha empresa do sector do metal e como responsable financeiro doutra, \u00e1 vez que compatibilizaba as tarefas contables na empresa familiar. Est\u00e1 colexiado no Ilustre Colexio de Economistas de Pontevedra desde 1999. Dende 2006 ata 2011 foi presidente do C. F. Ca\u00f1iza.\nNas elecci\u00f3ns municipais de 2011 encabezou a candidatura do PPdeG \u00e1 alcald\u00eda da Ca\u00f1iza e foi elixido alcalde con maior\u00eda absoluta. Nas elecci\u00f3ns municipais de 2015 resultou reelixido, novamente con maior\u00eda absoluta. De 2011 a 2019 foi membro do Consello Escolar de Galicia, e de 2015 a 2019, formou parte da Comisi\u00f3n de Despoboamento creada no seo da FEMP, ademais de ser o \u00fanico representante de Galicia no Grupo de Traballo Contra o Despoboamento creado na CNAL, dependente do Ministerio de Pol\u00edtica Territorial e Funci\u00f3n P\u00fablica. Foi presidente do GDR Condado-A Paradanta e vicepresidente da asociaci\u00f3n de GDR de Galicia en 2018.\nNas municipais de 2019 non logrou a maior\u00eda absoluta, polo que perdeu a alcald\u00eda en favor do candidato socialista Luis Antonio G\u00f3mez Pi\u00f1a tras lograr este o apoio de Ciudadanos. Nese mandato foi deputado provincial. Nas municipais de 2023 encabezou novamente a candidatura do PPdeG, mais non logrou recuperala alcald\u00eda dado que o PSdeG revalidou a alcald\u00eda con maior\u00eda absoluta."}
{"id": "193862", "revid": "85894", "url": "https://gl.wikipedia.org/wiki?curid=193862", "title": "O Brueiro, Rodeiro, Oza-Cesuras", "text": "O Brueiro \u00e9 un lugar da parroquia de Rodeiro no concello coru\u00f1\u00e9s de Oza-Cesuras na comarca de Betanzos. Segundo o Instituto Galego de Estat\u00edstica en 2010 ti\u00f1a 49 habitantes (24 homes e 25 mulleres), dous menos ca no ano 2000."}
{"id": "193863", "revid": "85894", "url": "https://gl.wikipedia.org/wiki?curid=193863", "title": "A Barra, Rodeiro, Oza-Cesuras", "text": "A Barra \u00e9 un lugar da parroquia de Rodeiro no concello coru\u00f1\u00e9s de Oza-Cesuras na comarca de Betanzos. Ti\u00f1a 6 habitantes no ano 2010 segundo datos do Instituto Galego de Estat\u00edstica, dos cales eran 3 homes e 3 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 14 habitantes."}
{"id": "193864", "revid": "85894", "url": "https://gl.wikipedia.org/wiki?curid=193864", "title": "A Ribeira, Rodeiro, Oza-Cesuras", "text": "A Ribeira \u00e9 un lugar da parroquia de Rodeiro no concello coru\u00f1\u00e9s de Oza-Cesuras na comarca de Betanzos. Ti\u00f1a 11 habitantes no ano 2010 segundo datos do Instituto Galego de Estat\u00edstica, dos cales eran 6 homes e 5 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 14 habitantes."}
{"id": "193865", "revid": "54488", "url": "https://gl.wikipedia.org/wiki?curid=193865", "title": "A Ventosa, Rodeiro, Oza-Cesuras", "text": "A Ventosa \u00e9 un lugar da parroquia de Rodeiro no concello coru\u00f1\u00e9s de Oza-Cesuras na comarca de Betanzos. Ti\u00f1a 13 habitantes no ano 2010 segundo datos do Instituto Galego de Estat\u00edstica, dos cales eran 6 homes e 7 mulleres, o que sup\u00f3n un aumento con relaci\u00f3n ao ano 2000 cando ti\u00f1a 4 habitantes."}
{"id": "193866", "revid": "85894", "url": "https://gl.wikipedia.org/wiki?curid=193866", "title": "A Gra\u00f1a, Rodeiro, Oza-Cesuras", "text": "A Gra\u00f1a \u00e9 un lugar da parroquia de Rodeiro no concello coru\u00f1\u00e9s de Oza-Cesuras na comarca de Betanzos. Ti\u00f1a 17 habitantes no ano 2010 segundo datos do Instituto Galego de Estat\u00edstica, dos cales eran 8 homes e 9 mulleres, o que sup\u00f3n un aumento con relaci\u00f3n ao ano 2000 cando ti\u00f1a 14 habitantes."}
{"id": "193867", "revid": "98629", "url": "https://gl.wikipedia.org/wiki?curid=193867", "title": "A Igrexa, Rodeiro, Oza-Cesuras", "text": "A Igrexa \u00e9 un lugar da parroquia de Rodeiro no concello coru\u00f1\u00e9s de Oza-Cesuras na comarca de Betanzos. Ti\u00f1a 12 habitantes no ano 2010 segundo datos do Instituto Galego de Estat\u00edstica, dos cales eran 4 homes e 8 mulleres, o que sup\u00f3n un aumento con relaci\u00f3n ao ano 2000 cando ti\u00f1a 9 habitantes.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "193868", "revid": "54488", "url": "https://gl.wikipedia.org/wiki?curid=193868", "title": "A Campi\u00f1a, Rodeiro, Oza-Cesuras", "text": "A Campi\u00f1a \u00e9 un lugar da parroquia de Rodeiro no concello coru\u00f1\u00e9s de Oza-Cesuras na comarca de Betanzos. Ti\u00f1a 4 habitantes no ano 2010 segundo datos do Instituto Galego de Estat\u00edstica, que eran todas mulleres, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes."}
{"id": "193869", "revid": "85894", "url": "https://gl.wikipedia.org/wiki?curid=193869", "title": "A Pena de Mart\u00edn, Rodeiro, Oza-Cesuras", "text": "A Pena de Mart\u00edn \u00e9 un lugar da parroquia de Rodeiro no concello coru\u00f1\u00e9s de Oza-Cesuras na comarca de Betanzos. Ti\u00f1a 1 habitante no ano 2010 segundo datos do Instituto Galego de Estat\u00edstica, que era un home, o que non sup\u00f3n ning\u00fan cambio con relaci\u00f3n ao ano 2000 cando contaba co mesmo habitante."}
{"id": "193870", "revid": "98629", "url": "https://gl.wikipedia.org/wiki?curid=193870", "title": "Esclerose m\u00faltiple", "text": "A esclerose m\u00faltiple \u00e9 unha enfermidade desmielinizante do sistema nervioso central, de orixe inmunitaria-inflamatoria. A enfermidade consiste na destruci\u00f3n do recubrimento de mielina dos tecidos neuronais, xerando grandes placas desmielinizantes.\nCausas.\nAs causas da enfermidade son parciamente desco\u00f1ecidas, pero hoxe s\u00e1bese que hai unha alteraci\u00f3n inmunitaria que produce a destruci\u00f3n da mielina. Existen determinados alelos xen\u00e9ticos que predispo\u00f1en a sufrir a enfermidade, como son o DQ2 e outros. O resultado final \u00e9 a activaci\u00f3n inapropiada de linfocitos T, macr\u00f3fagos e outras c\u00e9lulas inmunes. Nos pacientes afectos de esclerose m\u00faltiple at\u00f3panse no l\u00edquido cefalorraqu\u00eddeo niveis elevados de substancias inflamatorias, coma diversas interleucinas. No LCR \u00e1chase ademais unha cantidade elevada de prote\u00ednas oligoclonais.\nCertos estudos investigan o papel da vitamina D na x\u00e9nese da enfermidade, xa que esta vitamina ten relaci\u00f3ns co funcionamento do sistema inmunitario. Ademais, a esclerose m\u00faltiple \u00e9 m\u00e1is com\u00fan en pa\u00edses do Norte de Europa e en Norteam\u00e9rica, lugares con menos horas de luz e polo tanto menos niveis de vitamina D.\nOutros estudos suxiren a posible implicaci\u00f3n de certos virus coma causantes desta patolox\u00eda, coma o virus Epstein Barr.\nS\u00edntomas.\nA esclerose m\u00faltiple \u00e9 unha enfermidade que pode producir s\u00edntomas moi diversos, debido a que afecta difusamente a todo o sistema nervioso central. Durante os gromos agudos da enfermidade aparecen d\u00e9ficits motores graves, que poden afectar a calquera grupo muscular, d\u00e9ficits oftalmol\u00f3xicos (neurite \u00f3ptica), alteraci\u00f3ns sensoriais e outros. Nos per\u00edodos intercrise tam\u00e9n pode haber signos e s\u00edntomas continuos:\nA maiores pode haber s\u00edntomas derivados doutras enfermidades autoinmunes.\nDiagn\u00f3stico.\nO diagn\u00f3stico da enfermidade \u00e9 cl\u00ednico, xa que non existen probas anal\u00edticas ou radiol\u00f3xicas patognom\u00f3nicas. \nO diagn\u00f3stico final establ\u00e9cese pola combinaci\u00f3n de varios elementos.\nTratamento.\nExisten diversas li\u00f1as de tratamento actual, cuxo fin \u00e9 frear a progresi\u00f3n da enfermidade, e outras destinadas a controlar os s\u00edntomas. As seguintes li\u00f1as de tratamento son as m\u00e1is empregadas:\nDe cara aos s\u00edntomas poden ser administrados:"}
{"id": "193871", "revid": "85894", "url": "https://gl.wikipedia.org/wiki?curid=193871", "title": "A Corte do Mato, Rodeiro, Oza-Cesuras", "text": "A Corte do Mato \u00e9 un lugar da parroquia de Rodeiro no concello coru\u00f1\u00e9s de Oza-Cesuras na comarca de Betanzos. Ti\u00f1a 14 habitantes no ano 2010 segundo datos do Instituto Galego de Estat\u00edstica, dos cales eran 7 homes e 7 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 18 habitantes."}
{"id": "193872", "revid": "85894", "url": "https://gl.wikipedia.org/wiki?curid=193872", "title": "O Castelo, Rodeiro, Oza-Cesuras", "text": "O Castelo \u00e9 un lugar da parroquia de Rodeiro no concello coru\u00f1\u00e9s de Oza-Cesuras na comarca de Betanzos. Ti\u00f1a 6 habitantes no ano 2010 segundo datos do Instituto Galego de Estat\u00edstica, dos cales eran 3 homes e 3 mulleres, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes."}
{"id": "193873", "revid": "22570", "url": "https://gl.wikipedia.org/wiki?curid=193873", "title": "Penabel\u00e1, Rodeiro, Oza-Cesuras", "text": "Penabel\u00e1 \u00e9 un lugar da parroquia de Rodeiro no concello coru\u00f1\u00e9s de Oza-Cesuras na comarca de Betanzos. Ti\u00f1a 6 habitantes no ano 2010 segundo datos do Instituto Galego de Estat\u00edstica, dos cales eran 4 homes e 2 mulleres, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes."}
{"id": "193874", "revid": "89787", "url": "https://gl.wikipedia.org/wiki?curid=193874", "title": "Anchiano", "text": "Anchiano \u00e9 unha vila italiana da comuna de Vinci, pr\u00f3xima a Florencia.\nSegundo alg\u00fans historiadores Leonardo da Vinci naceu no casar\u00edo de Anchiano, para outros foi na vila de Vinci. A casa onde naceu Leonardo da Vinci sit\u00faase entre Anchiano e Faltognano, a 3 quil\u00f3metros de Vinci.\nAnchiano \u00e9 un aldea pequena do Montalbano na Toscana. Desde 1932 o Montalbano pertence \u00e1 zona vin\u00edcola do Chianti Montalbano. \u00c9 unha \u00e1rea rural con poucas casas. As paisaxes de Anchiano permanecen iguais a como eran en tempos de Leonardo: debido \u00e1 falta de urbanizaci\u00f3n nesta \u00e1rea non houbo cambios ao longo dos s\u00e9culos.\nA econom\u00eda da vila bas\u00e9ase no cultivo de vi\u00f1edos e oliveiras, que dominan a paisaxe."}
{"id": "193875", "revid": "22570", "url": "https://gl.wikipedia.org/wiki?curid=193875", "title": "Pern\u00e1s, Rodeiro, Oza-Cesuras", "text": "Pern\u00e1s \u00e9 un lugar da parroquia de Rodeiro no concello coru\u00f1\u00e9s de Oza-Cesuras na comarca de Betanzos. Non ti\u00f1a habitantes no ano 2010 desde hai m\u00e1is dunha d\u00e9cada segundo datos do Instituto Galego de Estat\u00edstica."}
{"id": "193876", "revid": "22570", "url": "https://gl.wikipedia.org/wiki?curid=193876", "title": "Fax\u00f3, Rodeiro, Oza-Cesuras", "text": "Fax\u00f3 \u00e9 un lugar da parroquia de Rodeiro no concello coru\u00f1\u00e9s de Oza-Cesuras na comarca de Betanzos. Ti\u00f1a 3 habitantes no ano 2010 segundo datos do Instituto Galego de Estat\u00edstica, dos cales eran 1 home e 2 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 5 habitantes."}
{"id": "193877", "revid": "22570", "url": "https://gl.wikipedia.org/wiki?curid=193877", "title": "Li\u00f1ardeu, Rodeiro, Oza-Cesuras", "text": "Li\u00f1ardeu \u00e9 un lugar da parroquia de Rodeiro no concello coru\u00f1\u00e9s de Oza-Cesuras na comarca de Betanzos. Ti\u00f1a 10 habitantes no ano 2010 segundo datos do Instituto Galego de Estat\u00edstica, dos cales eran 7 homes e 3 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 11 habitantes."}
{"id": "193878", "revid": "85894", "url": "https://gl.wikipedia.org/wiki?curid=193878", "title": "Mart\u00edn, Rodeiro, Oza-Cesuras", "text": "Mart\u00edn \u00e9 un lugar da parroquia de Rodeiro no concello coru\u00f1\u00e9s de Oza-Cesuras na comarca de Betanzos. Ti\u00f1a 20 habitantes no ano 2010 segundo datos do Instituto Galego de Estat\u00edstica, dos cales eran 11 homes e 9 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 21 habitantes."}
{"id": "193879", "revid": "85894", "url": "https://gl.wikipedia.org/wiki?curid=193879", "title": "Mazarelas, Rodeiro, Oza-Cesuras", "text": "Mazarelas \u00e9 un lugar da parroquia de Rodeiro no concello coru\u00f1\u00e9s de Oza-Cesuras na comarca de Betanzos. Ti\u00f1a 12 habitantes no ano 2018 segundo datos do Instituto Galego de Estat\u00edstica, dos cales eran 5 homes e 7 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 18 habitantes.\nNa zona existen d\u00faas agras de t\u00famulos prehist\u00f3ricos:\nAqu\u00ed achouse a estela de Mazarelas, que se conserva no Museo das Mari\u00f1as de Betanzos."}
{"id": "193880", "revid": "85894", "url": "https://gl.wikipedia.org/wiki?curid=193880", "title": "Moscoso, Rodeiro, Oza-Cesuras", "text": "Moscoso \u00e9 un lugar da parroquia de Rodeiro no concello coru\u00f1\u00e9s de Oza-Cesuras na comarca de Betanzos. Ti\u00f1a 6 habitantes no ano 2010 segundo datos do Instituto Galego de Estat\u00edstica, dos cales eran 4 homes e 2 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 7 habitantes."}
{"id": "193881", "revid": "85894", "url": "https://gl.wikipedia.org/wiki?curid=193881", "title": "Muruxeses, Rodeiro, Oza-Cesuras", "text": "Muruxeses \u00e9 un lugar da parroquia de Rodeiro no concello coru\u00f1\u00e9s de Oza-Cesuras na comarca de Betanzos. Ti\u00f1a 56 habitantes no ano 2010 segundo datos do Instituto Galego de Estat\u00edstica, dos cales eran 27 homes e 29 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 71 habitantes."}
{"id": "193882", "revid": "85894", "url": "https://gl.wikipedia.org/wiki?curid=193882", "title": "Rodeiro, Rodeiro, Oza-Cesuras", "text": "Rodeiro \u00e9 un lugar da parroquia de Rodeiro no concello coru\u00f1\u00e9s de Oza-Cesuras na comarca de Betanzos. Ti\u00f1a 42 habitantes no ano 2010 segundo datos do Instituto Galego de Estat\u00edstica, dos cales eran 18 homes e 24 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 46 habitantes.\nTop\u00f3nimo.\n\"Rodeiro\" \u00e9 un top\u00f3nimo latino que se refire aos cumes circulares, como poden ser os outeiros ou as localizaci\u00f3ns de castros."}
{"id": "193883", "revid": "56817", "url": "https://gl.wikipedia.org/wiki?curid=193883", "title": "Asento Perigoso", "text": "O Asento Perigoso \u00e9, segundo as lendas art\u00faricas, un asento inocupado da T\u00e1boa Redonda \u00e1 dereita do Rei Artur. O meigo Merl\u00edn reservou o asento para que fose ocupado unicamente por aquel cabaleiro que estivese destinado a atopar o Santo Graal. Calquera que sentase no asento que non fose puro afundir\u00eda at\u00e9 as profundidades da terra.\nPresentaci\u00f3n.\nMoitos se\u00f1ores fixeron o intento presuntuoso de sentar sen ser dignos e morreron. Ser\u00e1 Galaaz, fillo de Lanzarote do Lago, quen traer\u00e1 o Santo Graal e ser\u00e1 quen de sentar no Asento Perigoso sen problema. Este cap\u00edtulo marca a fin da busca dos Cabaleiros da T\u00e1boa Redonda.\nNunha das versi\u00f3ns do \"Livre du Graal\", Perceval \u00e9 engulido polo asento; mais noutras, \u00e9 o cabaleiro que pode sentar sen perigo."}
{"id": "193884", "revid": "85894", "url": "https://gl.wikipedia.org/wiki?curid=193884", "title": "Samil, Rodeiro, Oza-Cesuras", "text": "Samil \u00e9 un lugar da parroquia de Rodeiro no concello coru\u00f1\u00e9s de Oza-Cesuras na comarca de Betanzos. Ti\u00f1a 14 habitantes no ano 2010 segundo datos do Instituto Galego de Estat\u00edstica, dos cales eran 8 homes e 6 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 18 habitantes."}
{"id": "193885", "revid": "54488", "url": "https://gl.wikipedia.org/wiki?curid=193885", "title": "Vilari\u00f1o, Rodeiro, Oza-Cesuras", "text": "Vilari\u00f1o \u00e9 un lugar da parroquia de Rodeiro no concello coru\u00f1\u00e9s de Oza-Cesuras na comarca de Betanzos. Ti\u00f1a 3 habitantes no ano 2010 segundo datos do Instituto Galego de Estat\u00edstica, dos cales eran 3 homes, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 7 habitantes."}
{"id": "193886", "revid": "85894", "url": "https://gl.wikipedia.org/wiki?curid=193886", "title": "Barbeito, A Regueira, Oza-Cesuras", "text": "Barbeito \u00e9 un lugar da parroquia da Regueira no concello coru\u00f1\u00e9s de Oza-Cesuras na comarca de Betanzos. Ti\u00f1a 6 habitantes no ano 2010 segundo datos do Instituto Galego de Estat\u00edstica, dos cales eran 3 homes e 3 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 13 habitantes."}
{"id": "193887", "revid": "1131", "url": "https://gl.wikipedia.org/wiki?curid=193887", "title": "Moscoso", "text": "O top\u00f3nimo galego Moscoso pode referirse a:\nAmais, como apelido pode referirse a:"}
{"id": "193888", "revid": "23204", "url": "https://gl.wikipedia.org/wiki?curid=193888", "title": "Safir (lenda art\u00farica)", "text": "Sir Safir \u00e9 un cabaleiro da T\u00e1boa Redonda e o fillo m\u00e1is novo do rei sarraceno Esclabor nas lendas art\u00faricas. Ten dous irm\u00e1ns, Segwarides e Palamedes, que tam\u00e9n pertencen \u00e1 orde de Cabaleiros da T\u00e1boa Redonda. \nPersonaxe.\n\u00c9 descrito como un cabaleiro valente e leal, e no seu tempo, un personaxe bastante popular. Apareceu en \"Trist\u00e1n en prosa\" e en \"Le Morte D'Arthur\". O seu nome est\u00e1 inclu\u00eddo na Mesa Redonda de Winchester.\nSafir aparece en moitas obras da literatura art\u00farica, polo xeral xunto \u00f3 seu irm\u00e1n Palamedes. Nunha ocasi\u00f3n, Safir disfr\u00e1zase de H\u00e9ctor de Maris e pelexa con Sir Helior le Preuse. V\u00e9nceo e ga\u00f1a a dona de Sir Espinogres. Compromet\u00e9ndose a defende-la honra da dama, Sir Palamedes aparece de s\u00fapeto e bloquea a espada de Safir, sen decatarse de que \u00e9 o seu irm\u00e1n. Despois de loitar arredor dunha hora, \u00e1mbolos dous est\u00e1n impresionados coa destreza e a habilidade do seu contrincante e deciden solicitar a identidade do outro. Safir est\u00e1 devastado \u00f3 ver que estaba loitando co seu propio irm\u00e1n e p\u00eddelle perd\u00f3n a Palamedes. Xuntos, devolven a dona a Sir Espinogres.\nA pesar de que Safir \u00e9 o irm\u00e1n m\u00e1is novo, Safir conv\u00e9rtese \u00f3 cristianismo alg\u00fan tempo antes de Palamedes. Cando o romance entre Lancelot e Xenevra sae \u00e1 luz, Safir e Palamedes sit\u00faanse a favor de Lancelot na subseguinte guerra civil entre Lancelot e o Rei Artur. Cando son expulsados \u200b\u200b\u00e1 terra de Lancelot, na Galia, Safir faise duque de Languedoc mentres que Palamedes se conv\u00e9rte en duque da Provenza."}
{"id": "193889", "revid": "27155", "url": "https://gl.wikipedia.org/wiki?curid=193889", "title": "Tromboxano", "text": "Os tromboxanos son l\u00edpidos do grupo dos eicosanoides. Reciben ese nome polo seu papel na formaci\u00f3n de co\u00e1gulos sangu\u00edneos (trombose). Os dous principais tromboxanos son o tromboxano A2 e o tromboxano B2. Os tromboxanos caracter\u00edzanse quimicamente polo seu anel de 6 membros que cont\u00e9n un enlace \u00e9ter. Os tromboxanos pertencen ao grupo dos prostanoides, xunto coas prostaglandinas e prostaciclinas.\nProduci\u00f3n.\nA tromboxano-A sintase, un encima propio das plaquetas e doutros tecidos como o pulmonar, converte a prostaglandina H2 (un derivado do \u00e1cido araquid\u00f3nico) en tromboxano A2 , e a partir deste f\u00f3rmase o B2 ao romper un enlace \u00e9ter.\nMecanismo.\nO tromboxano act\u00faa un\u00edndose aos receptores de tromboxano, receptores acoplados \u00e1 prote\u00edna G, asociados \u00e1 subunidade Gq da prote\u00edna G.\nFunci\u00f3ns.\nO tromboxano \u00e9 un vasoconstritor e un potente axente hipertensivo, e facilita a agregaci\u00f3n plaquetaria.\nEst\u00e1n en equilibrio homeost\u00e1tico no sistema circulatorio coa prostaciclina, un composto relacionado.\nO mecanismo de secreci\u00f3n dos tromboxanos polas plaquetas a\u00ednda non est\u00e1 claro.\nA s\u00faa principal funci\u00f3n biol\u00f3xica \u00e9 participar na hemostasia, \u00e9 dicir nos procesos de coagulaci\u00f3n e agregaci\u00f3n plaquetaria. No sistema respiratorio, especialmente o TXA2, \u00e9 un potente broncoconstritor. Debido \u00e1 s\u00faa funci\u00f3n na agregaci\u00f3n plaquetaria, o TXA2 \u00e9 importante para pechar feridas e hemorraxias.\nPapel do tromboxano A2 na agregaci\u00f3n plaquetaria.\nO Tromboxano A2 (TXA2), producido polas plaquetas activadas, ten propiedades protromb\u00f3ticas, estimula a activaci\u00f3n de m\u00e1is plaquetas e incrementa a agregaci\u00f3n plaquetaria.\nA agregaci\u00f3n plaquetaria cons\u00e9guese por medio da expresi\u00f3n do complexo de glicoprote\u00ednas GP IIb/IIIa na membrana celular das plaquetas. O fibrin\u00f3xeno circulante \u00fanese a estes receptores en plaquetas adxacentes, e reforza o co\u00e1gulo.\nPatolox\u00eda.\nCrese que a vasoconstrici\u00f3n causada polos tromboxanos xoga un papel na anxina de Prinzmetal. Os \u00e1cidos graxos omega-3 producen maiores niveis de TxA,3, que \u00e9 relativamente menos potente ca o TxA2 e a PGI3; polo que hai un cambio no equilibrio que favorece a vasoconstrici\u00f3n e a inhibici\u00f3n da agregaci\u00f3n plaquetaria. Crese que este cambio no equilibrio rebaixa a incidencia de infarto de miocardio e accidentes cerebrovasculares.\nInhibidores.\nOs inhibidores do tromboxano poden clasificarse en li\u00f1as xerais como inhibidores da s\u00edntese de tromboxano, e inhibidores do efecto diana do tromboxano.\nOs inhibidores da s\u00edntese do tromboxano, \u00e1 s\u00faa vez, poden clasificarse de acordo co paso da ruta de s\u00edntese que inhiben:\nOs inhibidores dos efectos diana do tromboxano son o antagonista do receptor do tromboxano, inclu\u00eddo o \"terutroban\".\nO \"picotamide\" ten actividade tanto de inhibidor da tromboxano sintase coma de antagonista do receptor do tromboxano."}
{"id": "193890", "revid": "85894", "url": "https://gl.wikipedia.org/wiki?curid=193890", "title": "Rock Hudson", "text": "Roy Harold Fitzgerald, Jr., co\u00f1ecido como Rock Hudson, nado en Winnetka (Illinois) o 17 de novembro de 1925 e finado en Beverly Hills (California) o 2 de outubro de 1985, foi un actor de cinema estadounidense famoso polos seus papeis de gal\u00e1n do cinema cl\u00e1sico moderno estadounidense. Hudson tivo a sona na s\u00faa \u00faltima etapa de ser un dos primeiros casos publicitados de SIDA nos Estados Unidos, nos inicios da pandemia, a principios da d\u00e9cada dos 80."}
{"id": "193893", "revid": "23204", "url": "https://gl.wikipedia.org/wiki?curid=193893", "title": "Segwarides", "text": "Segwarides \u00e9 un cabaleiro da T\u00e1boa Redonda e fillo do rei sarraceno Esclabor nas lendas art\u00faricas. Ten dous irm\u00e1ns que son Palamedes e Safir. Por\u00e9n, en \"Trist\u00e1n en prosa\" e en \"Le Morte D'Arthur\", Segwarides \u00e9 un vasalo do rei Mark de Cornualla. Semella que orixinalmente hab\u00eda dous personaxes con este nome, mais as historias nas que aparece non distinguen entre eles.\nEn \"Le Morte D'Arthur\", Trist\u00e1n ten un breve romance coa esposa de Segwarides e fere \u00f3 cabaleiro tras ser descuberto. Trist\u00e1n at\u00f3pase con Segwarides m\u00e1is tarde na Illa de Servage. Segwardies perdoa \u00f3 cabaleiro m\u00e1is famoso dicindo que \"nunca vai odiar a un nobre cabaleiro por unha dama de luz\". \u00c1mbolos dous unen forzas para afrontar os perigos da illa. Pouco despois, Trist\u00e1n nomea a Segwarides Se\u00f1or de Servage.\nSegwarides morre \u00f3 tentar impedir que Lancelot rescate a Xenevra da fogueira."}
{"id": "193895", "revid": "4817", "url": "https://gl.wikipedia.org/wiki?curid=193895", "title": "Apache (foguete)", "text": "Apache foi o nome dun modelo de foguete sonda estadounidense de propelente s\u00f3lido desenvolvido a finais dos anos 1950 como versi\u00f3n mellorada do Cajun. Entre as melloras inclu\u00edanse o uso de poliuretano aluminizado como propelente e o uso dun recubrimento fen\u00f3lico na tobeira de aceiro.\nA\u00ednda que pod\u00eda ser usado en solitario, como foguete sonda dunha soa etapa, o habitual era que fose usado cunha etapa propulsora adicional, normalmente un Nike.\nVariantes.\nAsp Apache.\nO Asp Apache consistiu nun foguete sonda cunha primeira etapa Asp e unha segunda etapa Apache, chegando a alcanzar 120\u00a0km de altura. S\u00f3 se lanzou un modelo, o 15 de novembro de 1961."}
{"id": "193898", "revid": "89787", "url": "https://gl.wikipedia.org/wiki?curid=193898", "title": "Rufo P\u00e9rez", "text": "Rufo P\u00e9rez Gonz\u00e1lez, nado en 1916 e finado en Vigo en novembro de 2011, foi un docente galego.\nTraxectoria.\nFoi profesor de matem\u00e1ticas no Instituto Santa Irene de Vigo, no que desenvolveu o seu labor docente dende a s\u00faa fundaci\u00f3n en 1946, formando parte do claustro ao que cos anos f\u00f3ronse incorporando profesores tan co\u00f1ecidos como Le\u00f3nides de Carlos, Margarita, Arz\u00faa, Ovidio, Lareo, Curiel ou M\u00e9ndez Ferr\u00edn.\nFoi un dos fundadores da editorial Galaxia, pertenceu ao grupo Ultreia. Nas elecci\u00f3ns municipais de 1979 formou parte, como n\u00famero 4, da candidatura de Galicia Ceibe que encabezaba Le\u00f3nides de Carlos."}
{"id": "193899", "revid": "6939", "url": "https://gl.wikipedia.org/wiki?curid=193899", "title": "Rufo P\u00e9rez Gonz\u00e1lez", "text": ""}
{"id": "193900", "revid": "5863", "url": "https://gl.wikipedia.org/wiki?curid=193900", "title": "Jos\u00e9 Enrique Sotelo", "text": "Jos\u00e9 Enrique Sotelo Villar, nado en Ald\u00e1n (Cangas) o 15 de xaneiro de 1959, \u00e9 un m\u00e9dico e pol\u00edtico galego do PPdeG.\nTraxectoria.\nLicenciado en Medicina pola Universidade de Santiago de Compostela en 1982. Concelleiro en Cangas polo PPdeG dende 1991, foi deputado no Parlamento de Galicia (1993-1999) e voceiro de Sanidade do Grupo Parlamentario Popular. Nas elecci\u00f3ns municipais de 1999 encabezou a candidatura do PPdeG \u00e1 alcald\u00eda de Cangas e foi elixido alcalde. Repetiu como alcalde nas municipais de 2003. Foi deputado provincial. Nas municipais de 2011 volveu ser elixido alcalde de Cangas grazas a un pacto con UPAC (escisi\u00f3n do Partido Popular)."}
{"id": "193901", "revid": "25871", "url": "https://gl.wikipedia.org/wiki?curid=193901", "title": "Zaryn Dentzel", "text": "Zaryn Dentzel, nado o 8 de xu\u00f1o de 1983 en Santa Barbara (California), \u00e9 o creador e presidente de Tuenti, unha popular rede social de \u00e1mbito estatal en Espa\u00f1a.\nTraxectoria.\nEn 1998, Zaryn aterrou en Espa\u00f1a con motivo dun intercambio de estudos. Cambiou California pola localidade estreme\u00f1a de Cabeza del Buey, onde aprendeu a falar castel\u00e1n. Tras cinco meses de estad\u00eda na pen\u00ednsula, volveu aos Estados Unidos onde acabou a escola secundaria e comezou a universidade. Al\u00ed comezou a interesarse polas redes sociais mentres manti\u00f1a o contacto cos seus amigos de Espa\u00f1a, e pensou que eles pod\u00edan crear unha rede social. En 2006 volveu a Espa\u00f1a e xunto a F\u00e9lix, Joaqu\u00edn, Adeyemi e Kenny, p\u00faxose a traballar no que hoxe \u00e9 Tuenti.\nEn 2011 Dentzel viv\u00eda en Madrid, onde Tuenti ten as s\u00faas oficinas."}
{"id": "193902", "revid": "98629", "url": "https://gl.wikipedia.org/wiki?curid=193902", "title": "A Beautiful Mind", "text": "A Beautiful Mind \u00e9 un filme estadounidense dirixido por Ron Howard que se estreou no 2001.\nSinopse.\nObsesionado coa busca dunha idea matem\u00e1tica verdadeiramente orixinal, o brillante estudante John Forbes Nash (Russell Crowe) chega a Princeton en 1947 para realizar os seus estudos de posgraduado. Al\u00ed \u00e9 un estra\u00f1o, un solitario, s\u00f3 comprendido polo seu compa\u00f1eiro de cuarto (Paul Bettany), ata que a Nash se lle ocorre unha revolucionaria teor\u00eda. Con ela consegue un posto no cobizado MIT, onde co\u00f1ece a alumna Alicia Lard\u00e9 (Jennifer Connelly), que lle descobre que as leis das matem\u00e1ticas non son nada comparadas coas leis do amor. Por outro lado, a s\u00faa prodixiosa habilidade para descifrar c\u00f3digos fai que sexa requirido por Parcher William (Ed Harris), do departamento de Defensa, para axudar os EE.UU na s\u00faa guerra fr\u00eda contra os sovi\u00e9ticos."}
{"id": "193903", "revid": "1888", "url": "https://gl.wikipedia.org/wiki?curid=193903", "title": "Jos\u00e9 Enrique Sotelo Villar", "text": ""}
{"id": "193904", "revid": "98629", "url": "https://gl.wikipedia.org/wiki?curid=193904", "title": "Ong Bak 3", "text": "Ong Bak 3 (en ) \u00e9 un filme tailand\u00e9s dirixido, producido e escrito por Tony Jaa e Panna Rittikrai, que se estreou no 2010.\nSinopse.\nA lenda de Ong Bak 3 comeza despois de que Tien (Tony Jaa) perdese as s\u00faas habilidades de combate e \u00f3 seu padrastro. Tien \u00e9 devolto \u00e1 vida coa ayuda de Pim (Primrata Dechudom), Mhen (Petchtai Wongkamlao) e os alde\u00e1ns de Khone Kana. Por medio da meditaci\u00f3n, Tien volve a estar en plena forma para combatelo mal."}
{"id": "193905", "revid": "54334", "url": "https://gl.wikipedia.org/wiki?curid=193905", "title": "Julio Say\u00e1ns", "text": "Julio Gonzalo Say\u00e1ns Bugallo, nado en Moimenta (Campo Lameiro) en 1950, \u00e9 un pol\u00edtico galego do PPdeG.\nTraxectoria.\nNas elecci\u00f3ns municipais de 1983 encabezou unha candidatura independente \u00e1 alcald\u00eda de Campo Lameiro e foi elixido alcalde. Continuou como alcalde nas sucesivas elecci\u00f3ns, a partir de 1991 polo PPdeG, sempre con maior\u00eda absoluta."}
{"id": "193908", "revid": "98629", "url": "https://gl.wikipedia.org/wiki?curid=193908", "title": "La piel que habito", "text": "La piel que habito \u00e9 un filme espa\u00f1ol dirixido por Pedro Almod\u00f3var que se estreou no 2011.\nSinopse.\nDende que a s\u00faa muller sufriu queimaduras en todo o corpo a ra\u00edz dun accidente de coche, o doutor Robert Ledgard, eminente cirurxi\u00e1n pl\u00e1stico, adicou anos de estudo e experimentaci\u00f3n \u00e1 elaboraci\u00f3n dunha nova pel coa que houbese podido salvala; tr\u00e1tase dunha pel sens\u00edbel \u00f3s aloumi\u00f1os, pero que funciona como unha aut\u00e9ntica coiraza contra toda clase de agresi\u00f3ns, tanto externas como internas. Para po\u00f1er en pr\u00e1ctica este achado revolucionario \u00e9 preciso carecer de escr\u00fapulos, e Ledgard non os ten. Pero, ademais, necesita unha cobaia humana e un c\u00f3mplice. Marilia, a muller que o coidou dende neno \u00e9 a s\u00faa fiel c\u00f3mplice. O problema ser\u00e1 atopar \u00e1 cobaia humana.\nLocalizaci\u00f3ns.\nFoi filmada en Toledo (El Cigarral), Santiago de Compostela e o Pazo de Oca."}
{"id": "193909", "revid": "98629", "url": "https://gl.wikipedia.org/wiki?curid=193909", "title": "Poznan", "text": "Poznan ou Pozn\u00e1n, (en polaco \"Pozna\u0144\", en lat\u00edn: \"Posnania\", en alem\u00e1n: \"Posen\", yiddish: \u05e4\u05bc\u05f1\u05d6\u05df (Pojzn), tam\u00e9n utilizado en ocasi\u00f3ns festivas o seu nome hist\u00f3rico: \"Sto\u0142eczne Miasto Pozna\u0144\", \"Cidade capital de Pozna\u0144\") \u00e9 unha das m\u00e1is antigas e grandes cidades polacas (quinta por poboaci\u00f3n absoluta con 567.000 habitantes e sexta por extensi\u00f3n xeogr\u00e1fica), situada a beiras do r\u00edo Varta. Capital da rexi\u00f3n da Gran Polonia e arquidiocese de Poznan. Poznan at\u00f3pase entre Berl\u00edn (270\u00a0km) e Varsovia (300\u00a0km) e \u00e9 un importante n\u00f3 ferroviario e v\u00eda de comunicaci\u00f3n por estrada no pa\u00eds (estradas europeas E30 e E261), pos\u00fae ademais un aeroporto internacional.\nPoznan \u00e9 reco\u00f1ecida por ser o berce da naci\u00f3n polaca, por cumprir no pasado a funci\u00f3n de capital do estado e por ser a residencia dos monarcas polacos. Polo nomeamento do presidente da naci\u00f3n, Lech Kaczy\u0144ski, con data 11 de decembro de 2008 foi declarada, \"Poznan - conxunto hist\u00f3rico, en recordo da memoria hist\u00f3rica\". Poznan \u00e9 candidata a Capital Europea da Cultura en 2016.\nHistoria.\nPoznan \u00e9 unha das cidades m\u00e1is antigas da actual Polonia. \u00c9 un importante centro hist\u00f3rico e a capital de Voivodia de Gran Polonia. Alg\u00fans historiadores pensan que foi a capital de Polonia no s\u00e9culo X, durante o goberno dun dos primeiros knyaz de dinast\u00eda de Piastas. O territorio de influencia da cidade de Poznan recibe en polaco o nome de Pozna\u0144ia, territorio que ocupa o centro-oeste da rexi\u00f3n chamada Gran Polonia ou (en polaco) Wielkopolska.\n\u00c9 un lugar hipot\u00e9tico do acto simb\u00f3lico de bautizar a \"todos os polacos\", cando o pr\u00edncipe Mieszko I converteuse ao cristianismo. Seguramente o primeiro bispo polaco, Jordan, instalouse en Poznan, na actual Illa da Catedral coa primeira das catedrais da cidade (968).\nPoznan foi a capital da rexi\u00f3n da Gran Polonia at\u00e9 que esta pasou a converterse en posesi\u00f3n de Prusia en 1793 coa Segunda Partici\u00f3n de Polonia, cando a s\u00faa \u00e1rea administrativa pasou a denominarse Prusia Meridional. En 1797 os l\u00edmites da cidade foron ampliados para inclu\u00edr os asentamentos f\u00f3ra das murallas, e en 1800 anexionouse a illa de Ostr\u00f3w Tumski (inclu\u00edndo a cidade separada de Chwaliszewo) e \u00e1reas sobre a beira dereita do Warta, inclu\u00edndo \u015ar\u00f3dka e as m\u00e1is pequenas cidades de Ostr\u00f3wek e \u0141acina.\nDurante o Levantamento da Gran Polonia de 1806, soldados polacos e voluntarios civ\u00eds colaboraron cos esforzos de Napole\u00f3n por expulsar \u00e1s forzas prusianas. A cidade converteuse en parte do Ducado de Varsovia en 1807 e capital do Departamento de Poznan. Con todo, tras o Congreso de Viena, a Gran Polonia foi devolta a Prusia, e Poznan pasou a ser a capital do aut\u00f3nomo Gran Ducado de Pousen. Despois das Revoluci\u00f3ns de 1848, Poznan converteuse en capital da Provincia prusiana de Pousen. Posteriormente pasou a formar parte do Imperio Alem\u00e1n coa unificaci\u00f3n dos estados alem\u00e1ns en 1871.\nTrala derrota do Imperio Alem\u00e1n na primeira guerra mundial, tivo lugar o Alzamento da Gran Polonia (1918-1919) que liberou a cidade as\u00ed como a maior parte da Gran Polonia. Durante a Segunda Rep\u00fablica Polaca de entreguerras, foi a capital do Voivodato de Poznan. A Universidade de Poznan, agora co\u00f1ecida como Universidade Adan Mickiewicz, foi fundada en 1919. Durante a segunda guerra mundial, Polonia sufriu a ocupaci\u00f3n Nazi e a poboaci\u00f3n foi reprimida con severidade. En 1945, Adolf Hitler declarou a cidade un Festung (un lugar fortificado no cal as forzas alem\u00e1s conducisen unha \u00faltima defensa). Como Poznan at\u00f3pase na ruta directa entre Varsovia e Berl\u00edn, o Ex\u00e9rcito Vermello primeiro cercou para logo asaltar a defensa alem\u00e1 na Batalla de Poznan, que culminou no asalto sobre a cidadela, causando graves danos \u00e1 cidade. Desde o final da guerra, Poznan foi a capital da s\u00faa \u00e1rea circundante, a pesar de que as fronteiras administrativas foron modificadas en 1957, 1975, e 1999. As\u00ed mesmo, Poznan \u00e9 actualmente a sede do Voivodato de Gran Polonia, unha das dezaseis provincias de Polonia.\nAs manifestaci\u00f3ns obreiras e os combates contra as forzas de seguridade do 28 e 29 de xu\u00f1o de 1956 (Protestas de Pozn\u00e1n de 1956) foron alg\u00fans dos acontecementos principais da historia recente de Polonia.\nEconom\u00eda.\nPoznan \u00e9 un din\u00e1mico centro empresarial, acad\u00e9mico, cient\u00edfico e cultural. Centro industrial (grandes empresas - Volkswagen, MAN, Unilever, Beiersdorf, Bridgestone, Imperial Tobacco, Kompania Piwowarska) e de servizos, coa anual Feira Internacional de Poznan e oitenta exposici\u00f3ns diversas. As feiras de mostras, xuntanzas e congresos atraen cada ano 500 mil de visitantes (o que representa 50% do mercado feiral en Polonia), garantindo \u00e1 cidade o segundo lugar entre as cidades m\u00e1is importantes do turismo de negocios en toda Europa Central e do Leste).\nEn Poznan hai oito institutos p\u00fablicos de ensino superior (entre eles 4 universidades) e dezasete escolas privadas, onde estudan aproximadamente preto de 142 mil estudantes. Por cada 1000 habitantes hai 221 estudantes, o que provoca que Poznan sexa neste sentido, a primeira cidade polaca que conte coa comunidade estudantil m\u00e1is extensa. O mercado de traballo \u00e9 moi favorable aos cidad\u00e1ns. Poznan ti\u00f1a en 2009 a menor taxa de desemprego de t\u00f3dalas cidades polacas (2%), e o Voivodato da Gran Polonia menos do 10%.\nFestividades.\nA festa m\u00e1is importante da cidade \u00e9 11 de novembro, a festa de San Marti\u00f1o. Unha das r\u00faas m\u00e1is importantes da cidade ch\u00e1mase \"\u015aw. Marcin\" (San Marti\u00f1o).\nEntre as festas m\u00e1is importantes destaca a Feira de San Xo\u00e1n (\"Jarmark Swietojanski\") na semana do 23 de xu\u00f1o, na que se desgustan \"Bigos\" compostos de col agre, moi similar ao \"sauerkraut\" alem\u00e1n e varios tipos de carnes frescas, embutidos e cogomelos.\nMonumentos.\nEntre os sitios m\u00e1is destacados para visitar en Poznan est\u00e1n:\nUniversidades.\nA cidade de Poznan \u00e9 un importante n\u00facleo acad\u00e9mico en Polonia. Hai at\u00e9 oito universidades p\u00fablicas e dezaoito privadas. Algunhas das universidades de Poznan contin\u00faan coa longa tradici\u00f3n de ensino, tales como a Academia Lubranski, o Colexio Xesu\u00edta ou a Universidade de Poznan.\nUniversidades p\u00fablicas:\nInstitutos p\u00fablicos cient\u00edficos e investigaci\u00f3n:\nDeporte.\nO equipo do f\u00fatbol m\u00e1is importante de Poznan \u00e9 o Lech Pozna\u0144, que xoga na primeira divisi\u00f3n polaca.\nPoznan foi unha das cidades da Eurocopa 2012. Os partidos xog\u00e1ronse no Estadio Municipal de Pozna\u0144.\nOutros eventos internacionais:\nCidades irmandadas.\nA cidade est\u00e1 irmandada con:"}
{"id": "193911", "revid": "27155", "url": "https://gl.wikipedia.org/wiki?curid=193911", "title": "Fibrilaci\u00f3n auricular", "text": "A fibrilaci\u00f3n auricular \u00e9 unha arritmia card\u00edaca de orixe auricular, na que unha alteraci\u00f3n na conduci\u00f3n nerviosa ocasiona un contracci\u00f3n ineficiente das aur\u00edculas. \u00c9 a arritmia maligna m\u00e1is com\u00fan, especialmente en anci\u00e1ns.\nBase fisiopatol\u00f3xica.\nA fibrilaci\u00f3n d\u00e9bese a unha aur\u00edcula patol\u00f3xica, cuxa causa pode ser unha cardiopat\u00eda isqu\u00e9mica ou unha insuficiencia card\u00edaca. Neste \u00faltimo caso hai unha distensi\u00f3n auricular excesiva que provoca a malfunci\u00f3n atrial. Para tratar de compensalo a aur\u00edcula incrementa o ritmo de contracci\u00f3n, pudendo chegar ata os 300 latidos por minuto.\nFactores de risco.\nOs antecedentes de cardiopat\u00eda isqu\u00e9mica, a hipertensi\u00f3n arterial e a insuficiencia card\u00edaca predispo\u00f1en \u00e1 fibrilaci\u00f3n auricular.\nConsecuencias.\nA fibrilaci\u00f3n auricular per se non \u00e9 mortal, xa que \"unicamente\" provoca un descenso aproximado do 20% do volume minuto. O coraz\u00f3n segue funcionando e mantendo un bombeo aceptable. Non obstante, a fibrilaci\u00f3n auricular \u00e9 a primeira causa de trombose. O sangue remansado nas aur\u00edculas \u00e9 propenso a formar trombos e dispersarse polo resto do organismo. Estas formaci\u00f3ns poden sa\u00edr do coraz\u00f3n e producir oclusi\u00f3ns vasculares en diversos territorios. O impacto nas arterias xera unha isquemia secundaria, e polo tanto a necrose dos tecidos. O impacto do trombo nas arterias do membro inferior produce unha isquemia da zona afectada. Nalg\u00fans casos, o trombo atasca algunha arteria dixestiva, coma a arteria mesent\u00e9rica inferior, ocasionando unha isquemia intestinal. Non obstante, unha das consecuencias m\u00e1is com\u00fans e graves e o atasco da circulaci\u00f3n cerebral, causando un ictus.\nDiagn\u00f3stico.\nO diagn\u00f3stico \u00e9 electrocardiogr\u00e1fico, presentando ausencia das ondas P auriculares, arritmia, con ondas f. Non se observa intervalo PR, e o complexo QRS pode ser ancho ou estreito, mesmo asociarse a un bloqueo de p\u00f3la.\nTratamento.\nO tratamento inicial busca restaurar o circu\u00edto el\u00e9ctrico atrial. Para iso poden empregarse medidas farmacol\u00f3xicas ou el\u00e9ctricas:\nCando a reversi\u00f3n do ritmo non se d\u00e1 conseguido ou cando est\u00e1 contraindicada por outras patolox\u00edas, ent\u00f3n debe administrarse anticoagulaci\u00f3n:"}
{"id": "193912", "revid": "47401", "url": "https://gl.wikipedia.org/wiki?curid=193912", "title": "R\u00edo Arteixo", "text": "O Arteixo \u00e9 un pequeno r\u00edo da vertente atl\u00e1ntica na provincia da Coru\u00f1a, tam\u00e9n co\u00f1ecido como r\u00edo Bola\u00f1os.\nCurso.\nNace no concello de Culleredo e entra no de Arteixo pola parroquia de Loureda, onde recibe os regos de Pontellas e Regueiros. Desemboca na praia de Alba."}
{"id": "193913", "revid": "5312", "url": "https://gl.wikipedia.org/wiki?curid=193913", "title": "Xunta Democr\u00e1tica", "text": "Xunta Democr\u00e1tica foi un organismo creado en 1975 polo Partido Comunista de Galicia (PCG) como reflexo da \"Junta Democr\u00e1tica\" promovida polo PCE no \u00e1mbito estatal.\nNon conseguiu apoios entre outras forzas e integrouse posteriormente na T\u00e1boa Democr\u00e1tica de Galicia. Tivo un programa reformista, defendendo a necesidade de que a monarqu\u00eda se sometese a referendo."}
{"id": "193914", "revid": "5863", "url": "https://gl.wikipedia.org/wiki?curid=193914", "title": "Xunta Democr\u00e1tica de Galicia", "text": ""}
{"id": "193915", "revid": "27155", "url": "https://gl.wikipedia.org/wiki?curid=193915", "title": "Leucotrieno", "text": "Os leucotrienos son l\u00edpidos do grupo dos eicosanoides, que funcionan como mol\u00e9culas de sinalizaci\u00f3n celular. Unha das s\u00faas funci\u00f3ns (especificamente do leucotrieno D4) \u00e9 provocar a contracci\u00f3n dos m\u00fasculos lisos da traquea; a s\u00faa sobreproduci\u00f3n \u00e9 unha das principais causas da inflamaci\u00f3n que se presenta en casos de asma e rinite al\u00e9rxica. Os antagonistas dos leucotrienos util\u00edzanse para tratar esas doenzas ao inhibiren a produci\u00f3n ou a actividade dos leucotrienos.\nOs leucotrienos producidos na c\u00e9lula conducen sinais que act\u00faan ou ben na c\u00e9lula que os produciu (sinalizaci\u00f3n aut\u00f3crina) ou ben nas c\u00e9lulas veci\u00f1as (sinalizaci\u00f3n par\u00e1crina) para regular a resposta inmunitaria.\nOs leucotrienos sintet\u00edzanse no corpo a partir doc \u00e1cido araquid\u00f3nico por acci\u00f3n do encima 5-lipoxixenase. A s\u00faa produci\u00f3n xeralmente acomp\u00e1\u00f1ase da produci\u00f3n de histamina.\nTipos.\nExemplos de leucotrienos son: LTA4, LTB4, LTC4, LTD4, LTE4, e LTF4.\nOs LTC4, LTD4 e LTE4 denom\u00ednanse a mi\u00fado cisteinil leucotrienos debido a que conte\u00f1en na s\u00faa estrutura o amino\u00e1cido ciste\u00edna. En conxunto, os cisteinil leucotrienos levan a cabo a anafilaxe SRS-A (anafilaxe de substancia de reacci\u00f3n lenta).\nTam\u00e9n se postulou a existencia do LTG4, un metabolito do LTE4 no cal o residuo cisteinil foi oxidado orixinando un alfa-ceto-\u00e1cido (por exemplo, a ciste\u00edna \u00e9 substitu\u00edda por piruvato). Pero s\u00e1bese moi pouco deste posible leucotrieno.\nHistoria e nome.\nO nome leucotrieno foi introducido polo bioqu\u00edmico sueco Bengt Samuelsson en 1979, e procede de \"leucocito\", o tipo de c\u00e9lula onde primeiro se descubriron, e \"trieno\", que indica que o composto ten tres dobres enlaces conxugados.\nA substancia que foi denominada leucotrieno C, \"substancia estimulante do m\u00fasculo liso de reacci\u00f3n lenta\" (SRS) xa fora anteriormente descrita entre 1938 e 1940 por Feldberg e Kellaway.\nOs investigadores illaron o SRS do tecido pulmonar despois dun per\u00edodo prolongado de exposici\u00f3n ao veleno de cobra e histamina.\nOs leucotrienos comercial\u00edzanse para o seu uso en investigaci\u00f3n.\nBioqu\u00edmica.\nS\u00edntese.\nOs leucotrienos sintet\u00edzanse na c\u00e9lula a partir do \u00e1cido araquid\u00f3nico pola 5-lipoxixenase. O mecanismo catal\u00edtico implica a inserci\u00f3n dun os\u00edxeno nunha posici\u00f3n espec\u00edfica da estrutura do \u00e1cido araquid\u00f3nico.\nA v\u00eda da lipoxixenase est\u00e1 activa nos leucocitos, inclu\u00edndo as c\u00e9lulas mastoides, eosin\u00f3filos, neutr\u00f3filos, monocitos, e bas\u00f3filos. Cando se activan estas c\u00e9lulas, o \u00e1cido araquid\u00f3nico \u00e9 liberado dos fosfol\u00edpidos da membrana celular pola fosfolipase A2, e cedido pola prote\u00edna activadora da 5-lipoxixenase (FLAP) \u00e1 5-lipoxixenase. Ademais de nas c\u00e9lulas mencionadas, a 5-lipoxixenase tam\u00e9n se expresa nas c\u00e9lulas escumosas do tecido ateroscler\u00f3tico, pero a s\u00faa s\u00faa s\u00edntese est\u00e1 bloqueada nas demais c\u00e9lulas por metilaci\u00f3n do ADN.\nA 5-lipoxixenase (5-LO) utiliza a FLAP para converter o \u00e1cido araquid\u00f3nico en \u00e1cido 5-hidroperoxieicosatetraenoico (5-HPETE), o cal se reduce espontaneamente a \u00e1cido 5-hidroxieicosatetraenoico (5-HETE). O encima 5-lipoxixenase act\u00faa de novo sobre o 5-HETE convert\u00e9ndoo en leucotrieno A4 (LTA4), un ep\u00f3xido inestable.\nEn c\u00e9lulas que dispo\u00f1en de LTA4 hidrolase, como os neutr\u00f3filos e monocitos, o LTA4 \u00e9 convertido en dihidroxi \u00e1cido leucotrieno LTB4, o cal \u00e9 un potente quimioatractor dos neutr\u00f3filos actuando nos receptores BLT1 e BLT2 da membrana plasm\u00e1tica de ditas c\u00e9lulas.\nEn c\u00e9lulas que expresan a LTC4 sintase, como as c\u00e9lulas mastoides e eosin\u00f3filos, o LTA4 \u00e9 conxugado co trip\u00e9ptido glutati\u00f3n para formar os cisteinil leucotrienos, LTC4. F\u00f3ra da c\u00e9lula, o LTC4 pode converterse encimaticamente formando sucesivamente LTD4 e LTE4, os cales seguen tendo actividade biol\u00f3xica.\nOs cisteinil leucotrienos act\u00faan sobre os seus receptores da superficie celular CysLT1 e CysLT2 de c\u00e9lulas diana orixinando a contracci\u00f3n do m\u00fasculo liso bronquial e vascular, o que incrementa a permeabilidade dos pequenos vasos sangu\u00edneos, aumenta a secreci\u00f3n de \"mucus\" nas v\u00edas a\u00e9reas e tracto gastrointestinal, e recruta os leucocitos no sitio da inflamaci\u00f3n.\nTanto o LTB4 coma os cisteinil leucotrienos (LTC4, LTD4, LTE4) son parcialmente degradados nos tecidos locais, e finalmente conv\u00e9rtense en metabolitos inactivos no f\u00edgado.\nFunci\u00f3n.\nOs leucotrienos act\u00faan principalmente sobre unha subfamilia de receptores acoplados \u00e1 prote\u00edna G. Poden actuar tam\u00e9n sobre os receptores activados polo proliferador do peroxisoma. Os leucotrienos est\u00e1n implicados nas reacci\u00f3ns asm\u00e1ticas e al\u00e9rxicas e act\u00faan axudando \u00e1s reacci\u00f3ns inflamatorias. Varios antagonistas dos receptores do leucotrieno como \"montelukast\" e \"zafirlukast\" util\u00edzanse para tratar o asma. Investigaci\u00f3ns recentes apuntan a que a 5-lipoxixenase exerce un papel en doenzas cardiovasculares e neuropsiqui\u00e1tricas.\nOs leucotrienos son axentes moi importantes na resposta inflamatoria. Alg\u00fans como o LTB4 te\u00f1en un efecto quimiot\u00e1ctico na migraci\u00f3n dos neutr\u00f3filos, e axudan a atraeer as c\u00e9lulas necesarias aos tecidos. Os leucotrienos tam\u00e9n te\u00f1en un poderoso efecto na broncoconstrici\u00f3n e incrementan a permeabilidade vascular.\nOs leucotrienos e a asma.\nOs leucotrienos contrib\u00faen \u00e1 fisiopatolox\u00eda da asma, causando ou potenciando os seguintes s\u00edntomas:\nFunci\u00f3n dos cisteinil leucotrienos.\nOs receptores dos cisteinil leucotrienos CysLT1 e CysLT2 est\u00e1n presentes nas c\u00e9lulas mastoides, eosin\u00f3filos, e c\u00e9lulas endoteliais. Durante a interacci\u00f3n dos cisteinil leucotrienos, estes receptores poden estimular actividades proinflamatorias como a adherencia das c\u00e9lulas endoteliais e produci\u00f3n de quimioquinas polas c\u00e9lulas mastoides. Ao mediaren na inflamaci\u00f3n, inducen a asma e outros trastornos inflamatorios, reducindo dese modo o fluxo de aire nos alv\u00e9olos.\nEn exceso, os cisteinil leucotrienos poden inducir un choque anafil\u00e1ctico.\nAntagonistas dos leucotrienos.\nUn antagonista dos leucotrienos (\u00e1s veces denominado \"leukast\") \u00e9 unha substancia que inhibe os leucotrienos.\nOs inhibidores (ou modificadores) dos leucotrienos, como o \"montelukast\", \"zafirlukast\" e \"zileuton\", util\u00edzanse para tratar a asma e a bronquite. Son menos efectivos c\u00f3s corticoesteroides, polo que non son os preferidos para o tratamento da asma.\nPara bloquear a acci\u00f3n dos leucotrienos a inhibici\u00f3n pode facerse de d\u00faas maneiras:\nInhibici\u00f3n da v\u00eda da 5-lipoxixenase.\nOs f\u00e1rmacos como o \"zileuton\" bloquean a 5-lipoxixenase, inhibindo a v\u00eda de s\u00edntese dos leucotrienos. Outros f\u00e1rmacos como o MK-886 bloquean a prote\u00edna activadora da 5-lipoxixenase (FLAP) e poden ser \u00fatiles no tratamento da aterosclerose.\nAntagonismo cos receoptores tipo 1 dos cisteinil leucotrienos.\nAxentes como o \"montelukast\" e o \"zafirlukast\" bloquean as acci\u00f3ns dos cisteinil leucotrienos no receptor CysLT1 en c\u00e9lulas diana como as do m\u00fasculo liso bronquial.\nEstes modificadores melloran os s\u00edntomas da asma, reducen os ataques de asma e limitan os indicadores de inflamaci\u00f3n como a cantidade de eosin\u00f3filos no sangue perif\u00e9rico e flu\u00eddo broncoalveolar. Isto demostra as s\u00faas propiedades antiinflamatorias."}
{"id": "193916", "revid": "43749", "url": "https://gl.wikipedia.org/wiki?curid=193916", "title": "Julio Gonzalo Say\u00e1ns Bugallo", "text": ""}
{"id": "193917", "revid": "98629", "url": "https://gl.wikipedia.org/wiki?curid=193917", "title": "Na busca da arca perdida", "text": "Na busca da arca perdida (en ) \u00e9 un filme estadounidense dirixido por Steven Spielberg que se estreou en 1981.\nFoi estreada en galego pola Televisi\u00f3n de Galicia o 13 de xullo de 1995.\nSinopse.\nAno 1936. Indiana Jones \u00e9 un profesor de arqueolox\u00eda, disposto a correr perigosas aventuras con tal de conseguir valiosas reliquias hist\u00f3ricas. Despois dunha infrutuosa misi\u00f3n en Suram\u00e9rica, o goberno estadounidense enc\u00e1rgalle a busca da Arca da Alianza, onde se conservan as T\u00e1boas da Lei que Deus lle entregou a Mois\u00e9s. Segundo a lenda, quen as pos\u00faa ter\u00e1 un poder absoluto, raz\u00f3n pola cal tam\u00e9n a buscan os nazis."}
{"id": "193918", "revid": "865", "url": "https://gl.wikipedia.org/wiki?curid=193918", "title": "Trompe Le Monde", "text": ""}
{"id": "193920", "revid": "56817", "url": "https://gl.wikipedia.org/wiki?curid=193920", "title": "Down in a Hole", "text": "\"Down in a Hole\" \u00e9 unha canci\u00f3n da banda estadounidense Alice in Chains, editado como do seu \u00e1lbum \"Dirt\" editado en 1993. O tema foi inclu\u00eddo nos \u00e1\u00f1bums recompilatorios \"\" (1999) e \"Music Bank\" (1999).\n\"Down in a Hole\" chegou ao n\u00famero 10 da lista \"Billboard Mainstream Rock Tracks\". Entrou no \"top 40\" no Reino Unido e no \"top 30\" en Irlanda.\nListaxe de canci\u00f3ns.\nCara 1\nCara 2\nCara 1\nCara 2"}
{"id": "193921", "revid": "98629", "url": "https://gl.wikipedia.org/wiki?curid=193921", "title": "Indiana Jones e o templo maldito", "text": "Indiana Jones e o templo maldito (en ) \u00e9 un filme estadounidense dirixido por Steven Spielberg que se estreou en 1984.\nEstreouse en galego o 29 de xullo de 1995 a trav\u00e9s da TVG.\nSinopse.\n1935 en Shanghai. O intr\u00e9pido arque\u00f3logo Indiana Jones, tras enlearse nun local nocturno, consegue escapar xunto a unha bela cantante e o seu xove acompa\u00f1ante. Tras un accidentado voo, os tres acaban na India, onde intentar\u00e1n axudar \u00f3s habitantes dunha pequena aldea, cuxos nenos foron raptados."}
{"id": "193922", "revid": "23204", "url": "https://gl.wikipedia.org/wiki?curid=193922", "title": "Indiana Jones and the Temple of Doom", "text": ""}
{"id": "193923", "revid": "56817", "url": "https://gl.wikipedia.org/wiki?curid=193923", "title": "To the End", "text": "\"To the End\" \u00e9 unha canci\u00f3n da banda inglesa de rock alternativo Blur, editada como sinxelo do seu terceiro \u00e1lbum, \"Parklife\", o 30 de maio de 1994. A canci\u00f3n describe a unha parella que, sen \u00e9xito, intenta superar un mal momento na s\u00faa relaci\u00f3n. Conta cun acompa\u00f1amento orquestral completo e ten un coro en franc\u00e9s interpretado por L\u00e6titia Sadier de Stereolab. A canci\u00f3n foi producida por Stephen Hague, a diferenza que o resto do \u00e1lbum do que se encargou o produtor Stephen Street. Blur realizou distintas gravaci\u00f3ns da canci\u00f3n.\nBlur tam\u00e9n publicou unha versi\u00f3n na cal Albarn canta en franc\u00e9s. Esta foi lanzada como terceiro curte do 12\" e no CD2 do sinxelo \"Parklife\"."}
{"id": "193924", "revid": "98629", "url": "https://gl.wikipedia.org/wiki?curid=193924", "title": "The Universal", "text": "\"The Universal\" \u00e9 unha canci\u00f3n da banda inglesa de rock alternativo Blur, editada como segundo sinxelo do seu \u00e1lbum \"The Great Escape\" o 13 de novembro de 1995. O tema acadou o posto 5 na lista brit\u00e1nica de sinxelos.\nCoa intenci\u00f3n de manter a t\u00e9matica de ciencia ficci\u00f3n da canci\u00f3n, a portada do sinxelo fai alusi\u00f3n \u00e1 primeira escena da pel\u00edcula \"\", e o seu v\u00eddeo musical \u00e9 un tributo a \"A Clockwork Orange\", con membros da banda vestidos de xeito semellante a Alex e os seus \"drugos\". \u00c1mbalas d\u00faas pel\u00edculas foron dirixidas por Stanley Kubrick."}
{"id": "193926", "revid": "5132", "url": "https://gl.wikipedia.org/wiki?curid=193926", "title": "Grande fame de Ucra\u00edna", "text": ""}
{"id": "193927", "revid": "1410", "url": "https://gl.wikipedia.org/wiki?curid=193927", "title": "Kh\u00e1rkiv", "text": "Kh\u00e1rkiv (en ucra\u00edno: \u0425\u0430\u0440\u043a\u0456\u0432, en ruso: \u0425\u0430\u0440\u044c\u043a\u043e\u0432, \"Kharkov\") \u00e9 a segunda cidade m\u00e1is grande de Ucra\u00edna. \u00c9 o centro administrativo do \u00f3blast de Kh\u00e1rkiv, as\u00ed como o centro administrativo dos arredores do raion de Kharkivsky dentro do \u00f3blast. A cidade est\u00e1 localizada ao nord\u00e9s do pa\u00eds. No ano 2010, a s\u00faa poboaci\u00f3n era de 1\u00a0449\u00a0000 habitantes.\nExiste un metro (tren metropolitano soterrado ou \"suburbano\"), con 35\u00a0km de lonxitude e 28 estaciones. Un lugar co\u00f1ecido de Kh\u00e1rkiv \u00e9 a \"Praza da Liberdade\" (\"Pl\u00f3shchad Svobody\"), actualmente a terceira en tama\u00f1o de Europa e a s\u00e9tima do mundo.\nHistoria.\nEvidencias arqueol\u00f3xicas descubertas na \u00e1rea da actual Kh\u00e1rkiv indican a existencia de poboaci\u00f3n no lugar desde 2.000\u00a0a.\u00a0C. Os restos culturais atopados datan da Idade de Bronce, as\u00ed como tam\u00e9n aqueles dos \u00faltimos poboadores escitas e s\u00e1rmatas. Tam\u00e9n existe evidencia de que a cultura Chernyakhov prosperou na zona desde o s\u00e9culo II at\u00e9 o s\u00e9culo VI.\nFundada a mediados do s\u00e9culo XVII (1654), a cidade ten universidade desde 1805. Durante os primeiros anos da Uni\u00f3n Sovi\u00e9tica, Kh\u00e1rkiv foi a capital da Rep\u00fablica Socialista Sovi\u00e9tica de Ucra\u00edna (entre 1917 e 1934). A comezos dos anos 1930, a grande fame de Ucra\u00edna (\"Holodomor\") levou a moita xente do campo \u00e1s cidades, en particular cara a Kh\u00e1rkiv, na procura de alimentos. Durante a segunda guerra mundial, Kh\u00e1rkiv foi escenario de varios enfrontamentos, e tiveron lugar catro batallas polo control da cidade. A sucesi\u00f3n de acontecementos, en orde cronol\u00f3xica, ser\u00eda:\nComo balance final da guerra, o 70% da cidade foi destru\u00edda e decenas de miles de habitantes morreron. Nos meses de abril e maio de 1940, antes da invasi\u00f3n alem\u00e1 de 1941, uns 3.800 prisioneiros polacos do campo de concentraci\u00f3n de Starobilsk foron asasinados por orde de Stalin no edificio NKVD de Kh\u00e1rkiv e m\u00e1is tarde enterrados no bosque de Pyatikhatky. Entre decembro de 1941 e xaneiro de 1942, unhas 30.000 persoas (a maior\u00eda delas xud\u00edas) foron asasinadas os nazis. Foron enterradas nunha das maiores fosas com\u00fans das que hai rexistro, co\u00f1ecida como Drobitsky Yar.\nEconom\u00eda.\nKh\u00e1rkiv \u00e9 un dos principais centros industriais, culturais e educacionales de Ucra\u00edna. A s\u00faa industria especial\u00edzase principalmente na produci\u00f3n de armas e maquinaria. Hai centos de compa\u00f1\u00edas industriais na cidade. Entre elas est\u00e1n xigantes mundiais como o Bureau de Dese\u00f1o Morozov e a F\u00e1brica de Tanques Malyshev (l\u00edderes na produci\u00f3n de tanques desde a d\u00e9cada dos anos 1930), Hartron (industria aeroespacial e electr\u00f3nica nuclear) e Turbo\u00e1tom (produtor de turbinas para plantas el\u00e9ctricas nucleares)."}
{"id": "193928", "revid": "23204", "url": "https://gl.wikipedia.org/wiki?curid=193928", "title": "Kharkov", "text": ""}
{"id": "193929", "revid": "54334", "url": "https://gl.wikipedia.org/wiki?curid=193929", "title": "Lu\u00eds Aragunde Aragunde", "text": "Luis Aragunde Aragunde, nado en Fefi\u00f1\u00e1ns (Cambados) en 1971, \u00e9 un pol\u00edtico galego do PPdeG.\nTraxectoria.\nTraballador da Confrar\u00eda de Pescadores en excedencia, foi xefe da lonxa durante oito anos. Secretario xeral de Aecipe e dende 2008 vicepresidente do Grupo de Acci\u00f3n Costeira (GAC). \u00c9 concelleiro en Cambados polo PPdeG dendo 2000, trala dimisi\u00f3n de Santiago Tirado Ser\u00e9n como edil, e foi tenente dende 2003. En marzo de 2009, trala renuncia de Jos\u00e9 Manuel Cores Tour\u00eds, que pasou a ser delegado da Xunta de Galicia en Pontevedra, foi elixido alcalde pola Corporaci\u00f3n. Nas elecci\u00f3ns municipais de 2011 encabezou a candidatura do PPdeG \u00e1 alcald\u00eda de Cambados e foi elixido alcalde con maior\u00eda absoluta. Nas municipais de 2015 perdeu a maior\u00eda absoluta e a alcald\u00eda, trala uni\u00f3n do resto dos grupos que fixeron alcaldesa \u00e1 socialista F\u00e1tima Abal Roma. Nas municipais de 2019 encabezou de novo a lista popular, perdendo un concelleiro m\u00e1is e sen recuperala alcald\u00eda."}
{"id": "193930", "revid": "1888", "url": "https://gl.wikipedia.org/wiki?curid=193930", "title": "Luis Aragunde Aragunde", "text": ""}
{"id": "193931", "revid": "23204", "url": "https://gl.wikipedia.org/wiki?curid=193931", "title": "Griflet", "text": "Griflet (tam\u00e9n co\u00f1ecido como Sir Griflet le Fise, Girflet ou Jaufre) \u00e9 un Cabaleiro da T\u00e1boa Redonda que aparece nas lendas art\u00faricas. Tam\u00e9n \u00e9 nomeado como o fillo de Do (ou Don) e \u00e9 curm\u00e1n de Lucan e Bedivere.\nGriflet aparece por primeira vez como escudeiro convert\u00e9ndose nun dos primeiros aliados do Rei Artur. Cando \u00e9 nomeado cabaleiro \u00e9 tam\u00e9n un dos primeiros en se converter en Cabaleiro da T\u00e1boa Redonda. Tam\u00e9n \u00e9 o xefe dos conselleiros de Artur durante toda a s\u00faa vida e de acordo co Ciclo de Lancelot-Graal, foi un dos poucos superviventes da Batalla de Camlann, sendo o cabaleiro \u00f3 que Artur pide que devolva a espada Excalibur \u00e1 Dona do Lago.\nEn cambio, na obra \"Le Morte D'Arthur\", Griflet \u00e9 un dos cabaleiros asasinados defendendo a execuci\u00f3n da ra\u00ed\u00f1a Xenevra cando esta \u00e9 rescatada por Lancelot."}
{"id": "193932", "revid": "1410", "url": "https://gl.wikipedia.org/wiki?curid=193932", "title": "Presidente de Afganist\u00e1n", "text": "O Presidente do Afganist\u00e1n \u00e9 xefe de estado, xefe de goberno do Afganist\u00e1n e o comandante en xefe das forzas armadas.\nO actual Presidente \"de facto\" de Afganist\u00e1n \u00e9 Hibatullah Akhundzada, tralo regreso dos talib\u00e1n ao poder en 2021.\nAfganist\u00e1n foi intermitentemente unha Rep\u00fablica \u2013 entre o 1973 e o 1992 e dende 2001 ata 2021. Noutras ocasi\u00f3ns foi gobernado por unha variedade de reis, emires e (baixo os r\u00e9ximes dos mujahidin e talib\u00e1n) gobernantes islamitas."}
{"id": "193933", "revid": "89787", "url": "https://gl.wikipedia.org/wiki?curid=193933", "title": "Bohemia Central", "text": "Bohemia Central ou St\u0159edo\u010desk\u00fd kraj en checo \u00e9 unha rexi\u00f3n (kraj) da Rep\u00fablica Checa. A s\u00faa capital \u00e9 a cidade de Praga, tam\u00e9n capital do pa\u00eds e situada no centro da rexi\u00f3n (por\u00e9n a cidade non forma parte da rexi\u00f3n, sen\u00f3n que ten a s\u00faa propia).\nXeograf\u00eda.\nA s\u00faa superficie ocupa o 14% do territorio da Rep\u00fablica Checa e est\u00e1 situada na parte central da rexi\u00f3n hist\u00f3rica de Bohemia. Rodea totalmente a rexi\u00f3n de Praga e est\u00e1 situada entre as rexi\u00f3ns de Liberec (ao norte), Karlovy Vary (ao oeste), Pardubice (ao leste), Vyso\u010dina (ao sueste), Bohemia Meridional (ao sur), Plze\u0148 (ao suroeste) e \u00dast\u00ed nad Labem (ao noroeste).\nDemograf\u00eda.\nO 31 de decembro do 2001, a poboaci\u00f3n de Bohemia Central era de 1\u00a0123\u00a0931 habitantes. O distrito de Kladno \u00e9 o m\u00e1is poboado, con 150.000 habitantes seguido de Mlad\u00e1 Boleslav e P\u0159\u00edbram con 100.000 habitantes.\nA densidade de poboaci\u00f3n da rexi\u00f3n vai crecendo a medida que se achega a Praga.\nDistritos.\nA rexi\u00f3n de Bohemia Central est\u00e1 dividida en 12 distritos:\nEconom\u00eda.\nA situaci\u00f3n xeogr\u00e1fica da rexi\u00f3n infl\u00fae fortemente na s\u00faa econom\u00eda. Benef\u00edciase das redes de estradas e ferrocarr\u00eds que converxen cara a capital.\nNo entanto, a ausencia dunha capital propia (xa que a s\u00faa capital \u00e9 Praga, que ten a s\u00faa propia rexi\u00f3n), as\u00ed como a atracci\u00f3n que exerce Praga, que absorbe empregos e recursos, sup\u00f3n un freo ao desenvolvemento da rexi\u00f3n.\nEsta rexi\u00f3n \u00e9 para Praga unha fonte de man de obra, un territorio onde implantar industrias \"non-gratas\" na capital, unha reserva para o abastecemento de alimentos e un lugar de recreo."}
{"id": "193934", "revid": "98629", "url": "https://gl.wikipedia.org/wiki?curid=193934", "title": "Manuel Valeriano Alonso", "text": "Manuel Valeriano Alonso de Le\u00f3n, co\u00f1ecido como Pichurri, nado en Camari\u00f1as en 1951, \u00e9 un pol\u00edtico galego do PSdeG-PSOE.\nTraxectoria.\nFot\u00f3grafo e axente de seguros, foi concelleiro de Camari\u00f1as polo PTG nas primeiras elecci\u00f3ns democr\u00e1ticas. Ingresou no PSdeG-PSOE en 1980, e por esa formaci\u00f3n foi concelleiro entre 1991 e 1996, cando dimitiu. Nas elecci\u00f3ns municipais de 2007 encabezou a candidatura do PSdeG-PSOE \u00e1 alcald\u00eda de Camari\u00f1as e foi elixido alcalde con maior\u00eda absoluta. Nas municipais de 2011 volveu ser elixido alcalde, tam\u00e9n con maior\u00eda absoluta. En xu\u00f1o de 2011 foi imputado por suposta negociaci\u00f3n prohibida a funcionarios. Volveu ser reelixido no 2015 con maior\u00eda absoluta. O 24 de agosto de 2018 presentou a s\u00faa dimisi\u00f3n pasando a ser alcaldesa a n\u00famero 2, Sandra \u00cdnsua.\nDez anos m\u00e1is tarde, en novembro de 2021, foi condenado a inhabilitaci\u00f3n por xestionar para o concello p\u00f3lizas de seguro dende a s\u00faa empresa, Pichurri SL.\nVida persoal.\nCasou coa tam\u00e9n fot\u00f3grafa Mar\u00eda del Carmen Freire Ramos."}
{"id": "193936", "revid": "85894", "url": "https://gl.wikipedia.org/wiki?curid=193936", "title": "Igrexa de Santa Mar\u00eda de Mix\u00f3s", "text": "A igrexa de Santa Mar\u00eda de Mix\u00f3s \u00e9 un templo relixioso prerrom\u00e1nico, situado no lugar de Mix\u00f3s, na parroquia de Estevesi\u00f1os (Monterrei). O 3 de xu\u00f1o de 1931 foi declarada Monumento Hist\u00f3rico-Art\u00edstico e \u00e9 Ben de Interese Cultural.\nHistoria.\nA s\u00faa formaci\u00f3n parece bastante temper\u00e1, pois todo indica que xurdiu \u00e1 sombra dun primitivo cenobio fundado por San Marti\u00f1o de Dumio no s\u00e9culo VI. No templo actual, do s\u00e9culo IX, empreg\u00e1ronse materiais anteriores. O convento de Mix\u00f3s logo pasou a depender do mosteiro beneditino de Celanova.\nO lugar est\u00e1 atravesado polo cami\u00f1o de Santiago, na rota da V\u00eda da Prata que desde Ver\u00edn toma por Laza. Este cami\u00f1o est\u00e1 identificada coa v\u00eda romana que conectaba os itinerarios XVII e XVIII do itinerario de Antonino, no punto no que se cruza con outros que van cara a Vilela e Vilela de Abaixo.\nArquitectura.\nO templo \u00e9 de planta rectangular, coa porta, de arco oxival, no muro sur. na s\u00faa orixe era de planta basilical con tres \u00e1bsidas e tres naves separadas por arcos de ferradura, conserv\u00e1ndose o inicio do primeiro arco do lado sur da nave central. Suponse que o templo orixinal non estaba abovedado ao non se atoparen restos de contrafortes. O tellado \u00e9 a d\u00faas augas.\nA cabeceira \u00e9 de canter\u00eda, con tres \u00e1bsidas co exterior rectangular, sobresa\u00edndo o central. Cada \u00e1bsida ten cadans\u00faa vent\u00e1, estreita e alongada, acabadas en arco de ferradura. As \u00e1bsidas te\u00f1en planta en forma de semic\u00edrculo prolongado, cubertas por b\u00f3vedas de ladrillo. Os altares das \u00e1bsidas norte e central est\u00e1n soportados por aras romanas, cunha inscrici\u00f3n adicada a unha deusa precristi\u00e1 na da \u00e1bsida central. A \u00e1bsida central ten unha imaxe de Xes\u00fas Cristo crucificado, con restos da policrom\u00eda orixinal na b\u00f3veda.\nEtnograf\u00eda.\nV\u00edtor Vaqueiro conta, recollendo informaci\u00f3n de Taboada Chivite e Xaqu\u00edn Lorenzo, que en 1960 se descubriron varias bolsi\u00f1as cheas de terra tralo altar. Proced\u00edan dun vello ritual curativo que consist\u00eda no seguinte: as persoas enfermas de febres sub\u00edan \u00f3 monte onde est\u00e1 a igrexa e coll\u00edan un pouco de terra, esta terra po\u00f1\u00edase nunha bolsi\u00f1a que levaban \u00f3 pescozo e, alcanzada a curaci\u00f3n, agochaban a bolsa no altar da igrexa"}
{"id": "193938", "revid": "15490", "url": "https://gl.wikipedia.org/wiki?curid=193938", "title": "Ot\u00f3n II", "text": "Ot\u00f3n II ou Otto II, nado en 955 e finado en Roma o 7 de decembro de 983, foi o segundo Emperador do Sacro Imperio Romano e terceiro gobernante xerm\u00e1nico da dinast\u00eda otoniana, ou Casa de Saxonia. Era fillo de Ot\u00f3n o Grande e Adelaida da Italia.\nBiograf\u00eda.\nEducaci\u00f3n e primeiros anos do reinado.\nOt\u00f3n recibiu unha boa educaci\u00f3n baixo os coidados do seu tio, Bruno, arcebispo de Colonia, e o seu medio-irm\u00e1n ilex\u00edtimo, Guillerme, arcebispo de Mainz. Inicialmente correinou co seu pai, Ot\u00f3n I mais foi escollido como o rei alem\u00e1n en Worms no ano 961, sendo coroado na Catedral de Aachen o 26 de maio dese mesmo ano. O 25 de decembro de 967, Ot\u00f3n I foi coroado coemperador en Roma polo Papa Xo\u00e1n XIII.\nCasou coa princesa grega Theofano, sobri\u00f1a do emperador romano de oriente Xo\u00e1n I Tzimisces, o 14 de abril de 972. Logo de participar nas campa\u00f1as do seu pai na Pen\u00ednsula It\u00e1lica, volveu a Alema\u00f1a e converteuse no \u00fanico emperador sen ning\u00fan tipo de oposici\u00f3n trala morte de seu pai en maio de 973.\nOt\u00f3n proseguiu a pol\u00edtica do seu pai no sentido de fortalecer o dominio imperial na Xermania, ademais de estendela de xeito m\u00e1is profundo na Pen\u00ednsula It\u00e1lica.\nAlema\u00f1a.\nLogo de sufocar unha rebeli\u00f3n en Lorena, xurdiron dificultades no sur de Alema\u00f1a, probablemente debido a que Ot\u00f3n refusou entregar o ducado da Su\u00e1bia a Henrique II de Baviera. En 974 a nai de Henrique, Judite, iniciou unha conspiraci\u00f3n contra o emperador, a cal inclu\u00edu Henrique, o bispo Abraham de Freising, duques de Bohemia e Polonia, e varios membros do clero e da nobreza que estaban descontentos coa pol\u00edtica do emperador. Entre tanto, o plan foi descuberto e facilmente suprimido. No mesmo ano, as forzas de Ot\u00f3n conseguiron acabar cunha tentativa de Harald I de Dinamarca de liberase do dominio alem\u00e1n; as\u00ed e todo, a s\u00faa expedici\u00f3n contra os bohemios en 975 foi un fracaso parcial debido ao inicio de m\u00e1is problemas en Baviera. Ao ano seguinte restabeleceu a orde unha segunda vez en Lorena e forzou a Henrique II a fuxir de Regensburg a Bohemia. Baviera foi entregada ao seu parente Ot\u00f3n de Baviera. En 977, o rei realizou unha expedici\u00f3n a Bohemia, onde o rei Boleslaus II prometeu volver \u00e1 s\u00faa alianza anterior. Mieszko I de Polonia tam\u00e9n foi subxugado.\nTras acabar con outra tentativa de Henrique por recuperar Baviera por parte de Ot\u00f3n II, o rei Lotario de Francia invadiu Lorena cun ex\u00e9rcito de 20\u00a0000 homes e ocupou a capital Aachen durante cinco d\u00edas. Ot\u00f3n inicialmente fuxiu a Colonia e logo a Saxonia. A s\u00faa nai, de orixe francesa, estivo do lado de Lotario e se mudou a Borgo\u00f1a. En setembro de 978, con 30\u00a0000 homes, Ot\u00f3n invadiu Francia. Encontrou pouca resistencia, mais as enfermidades das s\u00faas tropas obrig\u00e1rono a levantar o cerco de Par\u00eds e na viaxe de volta, a retagarda do seu ex\u00e9rcito foi destru\u00edda, e os bens que transportaban tomados polos franceses. A unha expedici\u00f3n contra os polacos seguiulle unha paz con Francia: Lotario renunciou a Lorena (980), e en cambio, Ot\u00f3n reco\u00f1eceu os dereitos do fillo de Lotario, Lu\u00eds V.\nItalia.\nOt\u00f3n sentiuse ent\u00f3n libre para marchar sobre a It\u00e1lia. O goberno de Alema\u00f1a foi deixado nas mans do arqui-chanceler Willigis e do duque Bernardo I de Saxonia. El foi acompa\u00f1ado da s\u00faa dona, o seu fillo, Otto de Baviera, dos bispos de Worms, Metz e Merseburg e outros condes e bar\u00f3ns. Cruzando os Alpes a trav\u00e9s do que hoxe \u00e9 Su\u00edza, reconciliouse coa s\u00faa nai en Pavia e celebrou o Nadal de 980 en R\u00e1vena.\nO Bieito VI, electo polo seu pai, fora encadeado polos romanos no Castelo Sant'Angelo, onde morreu en 974. O seu sucesor, Bonifacio VII fuxiu a Constantinopla e Bieito VII, bispo de Sutri, converteuse en papa. Precedido por Bieito, Ot\u00f3n entrou cerimoniosamente en Roma na Pascua de 981.\nOt\u00f3n tivo nesta cidade unha corte espl\u00e9ndida, frecuentada por pr\u00edncipes e nobres de t\u00f3dalas partes de Europa Occidental. Ent\u00f3n solicitouse que combatera os ataques sarracenos en It\u00e1lia e, sobre todo, a pol\u00edtica agresiva do emir siciliano Abu al-Qasim, cuxa frota estaba atacando Ap\u00falia e cuxas tropas invadiran Calabria. En setembro de 981, Ot\u00f3n marchou cara o sur de Italia. Inicialmente viuse cercado polos conflitos entre os pr\u00edncipes lombardos locais, que dividiran a \u00e1rea trala morte de Pandolfo. Ot\u00f3n fracasou no cerco de Manso I de Amalfi en Salerno, mais por fin obtivo o reco\u00f1ecemento da s\u00faa autoridade por parte de t\u00f3dolos principados lombardos. En xaneiro de 982, as tropas alem\u00e1s marcharon en direcci\u00f3n a Ap\u00falia bizantina para anexar esta rexi\u00f3n ao Imperio Occidental.\nCando Ot\u00f3n sa\u00edu de Taranto, sufriu unha grande derrota preto de Stilo en xullo de 982 (na cal, entre outros, al-Qasim morreu). Sen revelar a s\u00faa identidade, o emperador escapou nun nav\u00edo grego ata Rossano. Volveu a Roma o 12 de novembro de 982.\nNun xantar en Verona en xu\u00f1o de 983, no medio de diversos pr\u00edncipes alem\u00e1ns e italianos, o seu fillo Ot\u00f3n III foi confirmado como rei de Alema\u00f1a. Foi ent\u00f3n cando se preparou para outra campa\u00f1a contra os sarracenos. Tam\u00e9n obtivo un acordo coa Rep\u00fablica de Venecia, cuxo auxilio era moi necesario trala derrota en Stilo. Marchando cara Roma, Ot\u00f3n conseguiu garantir a elecci\u00f3n de Pedro de P\u00e1via como Papa Xo\u00e1n XIV.\nCando chegaron noticias dun alzamento das tribos eslavas na fronteira oriental de Alema\u00f1a, morreu no seu palacio en Roma o d\u00eda 7 de decembro de 983. Deixou ao futuro emperador Ot\u00f3n III e tres fillas. Foi enterrado no adro da Bas\u00edlica de San Pedro e, cando a igrexa foi reconstru\u00edda, os seus restos mortais foron levados \u00e1 cripta."}
{"id": "193939", "revid": "98629", "url": "https://gl.wikipedia.org/wiki?curid=193939", "title": "Indiana Jones e a \u00faltima cruzada", "text": "Indiana Jones e a \u00faltima cruzada (en ) \u00e9 un filme estadounidense dirixido por Steven Spielberg que se estreou en 1989.\nSinopse.\nNesta terceira entrega, o pai de Indiana Jones (Harrison Ford), Henry Jones, tam\u00e9n arque\u00f3logo (Sean Connery), \u00e9 secuestrado cando buscaba o Santo Graal. Indiana ter\u00e1 que ir a rescatalo e, de paso, intentar facerse coa prezada reliquia, que tam\u00e9n ambicionan os nazis."}
{"id": "193940", "revid": "23204", "url": "https://gl.wikipedia.org/wiki?curid=193940", "title": "Indiana Jones and the Last Crusade", "text": ""}
{"id": "193941", "revid": "98629", "url": "https://gl.wikipedia.org/wiki?curid=193941", "title": "Superhero Movie", "text": "Superhero Movie \u00e9 un filme estadounidense dirixido por Craig Mazin que se estreou no 2008.\nSinopse.\nParodia dos filmes de superhomes, dende Spider-Man, ata Batman empeza, de novo a cargo dos creadores de \"Scary Movie\". Nesta ocasi\u00f3n a historia c\u00e9ntrase en Rick Riker, un rapaz agrad\u00e1bel pero moi zoup\u00f3n que adquire s\u00faper poderes."}
{"id": "193973", "revid": "85894", "url": "https://gl.wikipedia.org/wiki?curid=193973", "title": "Seselle, A Regueira, Oza-Cesuras", "text": "Seselle \u00e9 un lugar da parroquia da Regueira no concello coru\u00f1\u00e9s de Oza-Cesuras na comarca de Betanzos. Ti\u00f1a 15 habitantes no ano 2010 segundo datos do Instituto Galego de Estat\u00edstica, dos cales eran 8 homes e 7 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 18 habitantes."}
{"id": "193974", "revid": "98629", "url": "https://gl.wikipedia.org/wiki?curid=193974", "title": "Teen Wolf", "text": "Teen Wolf \u00e9 un filme estadounidense dirixido por Rod Daniel que se estreou en 1985.\nSinopse.\nUn estudante de instituto descobre que \u00e9 un lobishome. A\u00ednda que nun principio o seu estado lle provoca unha terr\u00edbel preocupaci\u00f3n, pouco a pouco ir\u00e1 desenvolvendo as s\u00faas novas, \u00e1xiles e peludas cualidades para ligar coas rapazas e ga\u00f1ar \u00f3 baloncesto."}
{"id": "193975", "revid": "85894", "url": "https://gl.wikipedia.org/wiki?curid=193975", "title": "A Regueira, A Regueira, Oza-Cesuras", "text": "A Regueira \u00e9 un lugar da parroquia da Regueira no concello coru\u00f1\u00e9s de Oza-Cesuras na comarca de Betanzos. Ti\u00f1a 25 habitantes no ano 2010 segundo datos do Instituto Galego de Estat\u00edstica, dos cales eran 8 homes e 17 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 32 habitantes."}
{"id": "193977", "revid": "98629", "url": "https://gl.wikipedia.org/wiki?curid=193977", "title": "Historia dos eslavos do sur", "text": "A r\u00e1pida e dram\u00e1tica desaparici\u00f3n do estado iugoslavo a finais do s\u00e9culo XX -e da que a\u00ednda perduran flocos no XXI- causou unha fonda conmoci\u00f3n en todo o mundo, pero especialmente en Europa, onde moitas persoas non se explicaban como tales atrocidades pod\u00edan producirse no culto e civilizado continente de finais de s\u00e9culo.\nComprender estes feitos non \u00e9 doado, porque na maior\u00eda do material dispo\u00f1\u00edbel f\u00e1lase de Iugoslavia unicamente como o estado europeo que existiu desde os tratados que puxeron fin \u00e1 primeira guerra mundial at\u00e9 a s\u00faa desaparici\u00f3n, o ano 2003, en que pasou a denominarse Serbia e Montenegro.\nPara poder interpretar o sucedido hai que rastrexar na historia de Europa, xa que o termo \"Iugoslavia\" non se refire s\u00f3 ao estado citado, sen\u00f3n que \u00e9 unha denominaci\u00f3n de car\u00e1cter cultural e xeogr\u00e1fica (a parte occidental da pen\u00ednsula Balc\u00e1nica onde viviron, e viven, os eslavos do sur, que iso \u00e9 o que significa o termo (Iugoslavia, en croata, serbio latino e esloveno \"Jugoslavija\", en macedonio e serbio cir\u00edlico \u0408\u0443\u0433\u043e\u0441\u043b\u0430\u0432\u0438\u0458\u0430, trad\u00facese literalmente como \"Eslavia do sur\" ou \"pa\u00eds dos eslavos do sur\").\nDespois da morte do mariscal Tito en 1980, e no medio dunha grave crise econ\u00f3mica, as tensi\u00f3ns entre os pobos do pa\u00eds medraron. Despois do ascenso de partidos nacionalistas ao poder en Serbia, d\u00faas das s\u00faas rep\u00fablicas constitu\u00edntes (Eslovenia e Croacia) declararon a s\u00faa independencia en 1991, \u00e1s que seguir\u00edan a Rep\u00fablica de Macedonia e Bosnia e Hercegovina o ano seguinte, non sen resistencia por parte de Serbia. En 1991 a tensi\u00f3n entre as diferentes rep\u00fablicas derivou no sanguento conflito co\u00f1ecido como guerra de Iugoslavia (ou \"guerras iugoslavas\").\nAs rep\u00fablicas que decidiron permanecer na federaci\u00f3n substitu\u00edron en 1992 a Rep\u00fablica Federativa Socialista de Iugoslavia pola nova Rep\u00fablica Federal de Iugoslavia, integrada xa s\u00f3 por Montenegro e Serbia, que abandonou tam\u00e9n o sistema socialista, como antes fixeran as xa independizadas.\nA minor\u00eda \u00e9tnica albanesa ao sur de Serbia foi tam\u00e9n fonte de tensi\u00f3n (e a\u00ednda o \u00e9) e, ante os enfrontamentos do ex\u00e9rcito iugoslavo coa \"guerrilla\" kosovar, transformada en \"Ex\u00e9rcito de Liberaci\u00f3n de Kosovo (U\u00c7K)\", cando este territorio, a\u00ednda oficialmente parte de Serbia, declarou a s\u00faa independencia o 22 de setembro de 1991, non reco\u00f1ecida internacionalmente, provocou a intervenci\u00f3n estranxeira (a denominada Guerra de Kosovo). Despois do bombardeo da OTAN \u00e1 Rep\u00fablica Federal de Iugoslavia, rematada a guerra, a partir de 1999, a administraci\u00f3n do territorio kosovar quedou, de forma temporal, a cargo da ONU e, por mandato do Consello de Seguridade, nas mans da Misi\u00f3n de Administraci\u00f3n Interina das Naci\u00f3ns Unidas en Kosovo (MINIURSO) e da OTAN.\nPor\u00e9n, o status de Kosovo \u00e9 motivo de controversia. Serbia considera que Kosovo \u00e9 unha provincia aut\u00f3noma dentro do seu propio territorio, de conformidade coa s\u00faa constituci\u00f3n e coa Resoluci\u00f3n 1244 do Consello de Seguridade das Naci\u00f3ns Unidas. Por iso, o goberno serbio non interv\u00e9n directamente na administraci\u00f3n deste territorio desde 1999. O novo goberno provisional de Kosovo declarou unilateralmente, outra volta, a s\u00faa independencia de Serbia o 17 de febreiro de 2008 (co apoio t\u00e1cito de Estados Unidos e de parte da Uni\u00f3n Europea), instaurando a Rep\u00fablica de Kosovo. Serbia, Rusia, Espa\u00f1a e outros pa\u00edses non aceptaron este feito unilateral nin reco\u00f1ecen a Rep\u00fablica de Kosovo como Estado soberano.\nTras a aprobaci\u00f3n e promulgaci\u00f3n da Carta Constitucional de Serbia e Montenegro pola Asemblea da Rep\u00fablica Federal de Iugoslavia o 4 de febreiro de 2003, a Rep\u00fablica Federal de Iugoslavia pasou a ser a uni\u00f3n de Estado de Serbia e Montenegro. Finalmente, o 21 de maio de 2006, nun plebiscito, o 55,5% da poboaci\u00f3n apoiou a independencia de Montenegro, que foi proclamada o 3 de xu\u00f1o de 2006.\nEste artigo versa sobre os antecedentes hist\u00f3ricos destes feitos, para tratar de subministrar as claves que permitan entender (nunca xustificar) tan terr\u00edbeis acontecementos.\nPrehistoria e Historia Antiga.\nAs orixes.\nIliria.\nIliria \u00e9 unha antiga rexi\u00f3n hist\u00f3rica de Europa que, na s\u00faa maior extensi\u00f3n, inclu\u00eda a parte occidental da pen\u00ednsula Balc\u00e1nica, na costa oriental do mar Adri\u00e1tico, no que hoxe son Croacia, Serbia, Bosnia, Montenegro e Albania.\nOs primeiros signos de grupos de poboaci\u00f3n fixos, a\u00ednda que escasos, no territorio do que foi Iugoslavia, rem\u00f3ntanse ao paleol\u00edtico inferior, como o demostran os xacementos de Montenegro, norte de Bosnia, Croacia e Eslovenia.\nNo neol\u00edtico floreceu unha cultura agr\u00edcola-gandeira, a cultura danubiana, estendida a Serbia e Bosnia, que arrequeceu con diferentes achegas na Idade de Bronce. Esta cultura presenta os seus centros m\u00e1is importantes en Star\u010devo, cuxa cer\u00e1mica est\u00e1 decorada con motivos xeom\u00e9tricos en espiral; Vin\u010da, obra de comunidades agr\u00edcolas relativamente est\u00e1beis que pos\u00fae unha cer\u00e1mica bastante diversificada, como pequenas estatuas e vasos antropomorfos e, finalmente, Butmir, en Bosnia, con cer\u00e1mica decorada con meandros e espirais.\nAo comezo da Idade de ferro desenvolveuse en Bosnia, especialmente no altiplano de Glasina\u0107, unha cultura caracterizada polo gran n\u00famero de t\u00famulos, ricos en armas, relacionados cos de Serbia.\nTam\u00e9n habitaban a zona, especialmente ao sur, os tracios, antigo pobo de estirpe indoeuropea. Eran sobre todo gandeiros, e foron moi apreciados como soldados mercenarios polos gregos da \u00e9poca cl\u00e1sica. Nunca chegaron a alcanzar a etapa urbana e a s\u00faa organizaci\u00f3n era feudal, con base na tribo.\nEsta rexi\u00f3n foi co\u00f1ecida na antig\u00fcidade polos nomes gregos 'I\u03bb\u03bb\u03c5\u03c1\u03af\u03b1 (\"Illyr\u00eda\") ou I\u03bb\u03bb\u03c5\u03c1\u03af\u03b4\u03b1 (\"Illyr\u00edda\"), e, posteriormente, polo latino \"Illyria\" e tam\u00e9n \"Illyricum\".\nNeste marco apareceron a finais do II milenio a.C. (contra o ano 1000 a.C.) poboaci\u00f3ns ilirias procedentes do norte. Os ilirios (en grego \u03b9\u03bb\u03bb\u03c5\u03c1\u03cc\u03b9, \"illyr\u00f3i\") eran unha heterox\u00e9nea coalici\u00f3n de tribos das que pouco se sabe. Suponse que a un n\u00famero indeterminado destas as un\u00eda unha lingua iliria com\u00fan.\nO feito de que o territorio sufrise invasi\u00f3ns dos galos contra o 400 a.C. (que deixou poucos vestixios) e o desco\u00f1ecemento dos autores cl\u00e1sicos, fai dif\u00edcil precisar a orixe dos diferentes grupos. En xeral, p\u00f3dese dicir que Iliria \u00eda do Neretva (antigo \"Naro\") ao Drina (\"Drilo\") e que ao leste quedaban os \"tribalios\". Esta descrici\u00f3n \u00e9 conforme a diversos autores at\u00e9 o s\u00e9culo II e en especial Estrab\u00f3n e T\u00e1cito.\nConsid\u00e9rase aos ilirios como un pobo indoeuropeo procedente do c\u00edrculo da cultura de Lusacia. Orixinariamente viv\u00edan baixo unha organizaci\u00f3n tribal cun xefe electivo e un consello de anci\u00e1ns, pero constitu\u00edron m\u00e1is tarde federaci\u00f3ns e reinos m\u00e1is ou menos ef\u00e9meros; no sur, m\u00e1is en relaci\u00f3n coa cultura grega, fundaron o Epiro, que se distinguiu da verdadeira Iliria.\nOs ilirios impux\u00e9ronse aos tracios e ocuparon as rexi\u00f3ns do NO da pen\u00ednsula Balc\u00e1nica, desde o Danubio at\u00e9 o golfo de Ambracia, e do Adri\u00e1tico aos montes \u0160ar. As principais tribos eran as d\u00faas d\u00e1lmatas, ardieos, d\u00e1rdanos, albanos, taulantios, molosos, trespotos, v\u00e9netos, dauros e mesapios; estas tres \u00faltimas alcanzaban o leste de Italia.\nO gran n\u00famero de tribos independentes obstaculizou a formaci\u00f3n dun estado \"nacional\" at\u00e9 mediados do s\u00e9culo III a.C., en que apareceu no sur do pa\u00eds un reino il\u00edrico con capital en \"Scodra\" (Escodra, hoxe Shkod\u00ebr, en Albania), e outra federaci\u00f3n de pobos con sede en \"Delminium\" (capital dos d\u00e1lmatas no s\u00e9culo II a.C., antes da conquista romana, onde hoxe se localiza Tomislavgrad, Bosnia e Hercegovina).\nProgresivamente foron chegando \u00e1s costas colonos gregos que deron orixe a emporios como Epidauro e Apolonia (hoxe en Albania). Naturalmente, a cultura grega est\u00e1 mellor documentada en Macedonia e ao longo das costas, pero a s\u00faa influencia f\u00edxose sentir tam\u00e9n m\u00e1is ao interior.\nMesia.\nMesia (en grego antigo \u039c\u03bf\u03b9\u03c3\u03af\u03b1, \"Mois\u00eda\"; en lat\u00edn \"Moesia\") \u00e9 unha rexi\u00f3n xeogr\u00e1fica e hist\u00f3rica situada ao sur do curso inferior do Danubio, nas actuais Serbia, Bulgaria (norte) e Roman\u00eda (extremo sueste). Estaba delimitada:\nInicialmente poboada por tribos tracias, instal\u00e1ronse nela colonos gregos a partir do s\u00e9culo VIII a.C., no litoral do mar Negro.\nA lingua aut\u00f3ctona, o \"mesio\", da que se disp\u00f3n de poucos co\u00f1ecementos, suponse que pertenc\u00eda ao grupo tracio-il\u00edrico, un conxunto de linguas que agrupaba o mesio, o dacio, o misio e o tracio.\nNo ano 76 a.C., Gaius Scribonius Curio, proc\u00f3nsul da Macedonia romana, emprende unha marcha militar a Mesia na que vence a varias tribos ind\u00edxenas, co que a Rep\u00fablica romana alcanza por primeira vez o \"limes\" do Danubio. A rexi\u00f3n foi definitivamente conquistada por Marcus Licinius Crassus, neto do xeneral e c\u00f3nsul romano Craso, no 29 a.C.\nDacia.\nNa antig\u00fcidade, especialmente segundo as fontes romanas, Dacia era o pa\u00eds da Europa centrooriental habitado polos dacios, que os gregos denominaban xetas.\nAproximadamente, esta rexi\u00f3n estaba delimitada ao sur polo r\u00edo Danubio (daquela chamado \"Istros\") ou \u00e1s veces tam\u00e9n polos Balc\u00e1ns (daquela \"Hemus\"), inclu\u00edndo as\u00ed a rexi\u00f3n de Dobruia, habitada polos xetas e onde entraron en contacto co mundo grego; ao leste, polo mar Negro (\"Pontus Euxinus\") e polo r\u00edo Dni\u00e9ster (\"Tyras\"), a\u00ednda que hab\u00eda moitos asentamentos dacios entre o Dni\u00e9ster e o r\u00edo Bug; e ao oeste, polo r\u00edo Tisza (\"Tisia\"), a\u00ednda que \u00e1s veces tam\u00e9n se contaban \u00e1reas situadas entre este r\u00edo e o Danubio medio. Corresponde, por tanto, aos estados actuais de Roman\u00eda e Moldavia e a pequenas partes dos de Bulgaria, Serbia, Hungr\u00eda e Ucra\u00edna.\nEntre os anos 82 a.C. e a conquista romana do 106 da nosa era, existiu un reino dacio de extensi\u00f3n vari\u00e1bel. A s\u00faa capital, Sarmizegetusa, foi destru\u00edda polos romanos, pero a nova cidade que estes fundaron para dirixir a nova provincia tomou en parte o seu nome (\"Ulpia Traiana Augusta Dacica Sarmizegetusa\").\nEstaba poboada polos xetas ou dacios e as tribos dos tiras e os teuriscos, presuntamente de etnia tracia. Tuc\u00eddides dixo que xa viv\u00edan al\u00ed a mediados do s\u00e9culo VI a.C., durante a expedici\u00f3n de Dar\u00edo I de Persia, e m\u00e1is tarde seguiron a Sitalces como a cabeza da confederaci\u00f3n tribal tracia dos odrisios.\nOs dacios ou xetas pertenc\u00edan \u00e1 familia ilirio-tracia. As tribos dacias ti\u00f1an relaci\u00f3ns pac\u00edficas e belicosas cos outros pobos veci\u00f1os, como os celtas, os antigos xerm\u00e1nicos, os s\u00e1rmatas e os escitas, pero foron m\u00e1is influ\u00eddos ca eles polos antigos gregos e romanos. Estes \u00faltimos, finalmente, conquistar\u00edan e asimilar\u00edan ling\u00fc\u00edstica e culturalmente aos dacios.\nA relixi\u00f3n dos dacios ti\u00f1a unha certa influencia da relixi\u00f3n hel\u00e9nica. As\u00ed, posu\u00eda todo un pante\u00f3n de deuses que se identificaban con alg\u00fan elemento do medio natural.\nDurante a expedici\u00f3n de Filipo II de Macedonia a Tracia, os tribais ocupaban as rexi\u00f3ns entre o Danubio e os Balc\u00e1ns. Foran desprazados recentemente polos \"kelts\", que probabelmente eran un pobo celta, que expulsaran os xetas cara \u00e1 outra ribeira do r\u00edo.\nAlexandre o Grande, o 335 a.C., encontrou aos xetas \u00e1 outra banda do \"Ister\", cuns dez mil guerreiros e catro mil cabaleiros. Alexandre atravesou o r\u00edo de noite e por sorpresa, e derrotou aos xetas, conquistando a s\u00faa capital.\nO ano 292 a.C., Lis\u00edmaco de Tracia, nunha guerra agresiva contra os xetas, entrou at\u00e9 o coraz\u00f3n do pa\u00eds, pero nas chairas de Besarabia cort\u00e1ronlle a retirada e tivo que renderse.\nDurante a invasi\u00f3n dos galos (celtas), os xetas estiveron en guerra con eles, pero foron derrotados e milleiros foron vendidos como escravos en Atenas (nesta \u00e9poca est\u00e1n documentados moitos escravos cos nomes de \"Geta\" ou \"Dacus\" ou \"Davus\"). Despois, parece que os xetas desaparecen e xurdiron os dacios.\nNon est\u00e1 claro o por que pasaron de dicirse xetas a dicirse dacios. Estrab\u00f3n dixo que eran dous pobos diferentes e que os xetas viv\u00edan \u00e1 beira do mar Negro, e os dacios na parte occidental, nas fontes do Ister. No s\u00e9culo I a.C. os romanos denominaban a rexi\u00f3n como Dacia e todo fai pensar nun s\u00f3 pobo no que a tribo dos dacios adquirir\u00eda a hexemon\u00eda e a dos xetas a perder\u00eda.\nPor\u00e9n, o pr\u00edncipe Berebistas, contempor\u00e1neo de Xulio C\u00e9sar, \u00e9 denominado rei dos xetas. Este rei atravesou o Ister, atacou aos boios e aos tauriscios, extermin\u00e1ndoos, o que causou espanto aos romanos. O 10 a.C. Augusto enviou unha expedici\u00f3n contra eles, que daquela estaban dirixidos por Cotis ou Cotiso. Os romanos parece que avanzaron polo val do Maros, pero a expedici\u00f3n non tivo resultados.\nNeste per\u00edodo, os dacios enfront\u00e1ronse frecuentemente cos romanos sen resultados decisivos para ningunha das d\u00faas partes, at\u00e9 que os dacios, baixo o rei Dec\u00e9balo, derrotaron ao emperador Domiciano e o obrigaron a negociar a paz en condici\u00f3ns desfavor\u00e1beis, incluso coa obriga do pagamento dun tributo anual a Dacia.\nOs romanos prepararon a vinganza, que levou a cabo Traxano: o ano 101 sa\u00edu de Roma, pasou por Panonia, atravesou o \"Theiss\" e seguiu o r\u00edo Maros at\u00e9 Transilvania. A primeira gran batalla cos dacios librouse preto de Thorda, nun lugar que a\u00ednda hoxe se denomina Prato de Traxano (\"Pratum Trajani\"). Dec\u00e9balo puido volver a negociar as condici\u00f3ns da paz o 104, pero converteuse en tributario de Roma, e unha gornici\u00f3n romana se estableceu na s\u00faa capital, Sarmizegetusa, dirixida por Longinus. Traxano tomou o t\u00edtulo de \"D\u00e1cico\".\nDec\u00e9balo utilizou a paz para rearmarse. Atacou aos iacigos, que eran aliados dos romanos, acolleu desertores romanos e, finalmente, arrestou a Longinus e fixo saber que non o liberar\u00eda at\u00e9 a evacuaci\u00f3n romana do pa\u00eds e a compensaci\u00f3n polos gastos militares. Longinus envelenouse e o senado romano declarou a guerra a Dec\u00e9balo.\nDurante esta segunda guerra dacia (105), Traxano atravesou o Danubio polo lugar chamado Portas de Ferro, onde fixo constru\u00edr a c\u00e9lebre ponte flotante (iniciada contra o 103), e dirixiu unha parte do ex\u00e9rcito cara \u00e1 Aluta, mentres el mesmo dirix\u00eda o resto polo val do Orsova e marchaba directamente contra a capital de Dec\u00e9balo, Sarmizegethusa, que os dacios non puideron defender e incendiaron antes de fuxir \u00e1s monta\u00f1as. Dec\u00e9balo e outros nobres suicid\u00e1ronse para evitaren caer en poder dos romanos. Traxano entrou na capital o 106.\nMacedonia.\nA Macedonia hist\u00f3rica estend\u00edase polo centro da pen\u00ednsula Balc\u00e1nica, limitada ao sur por Tesalia e ao leste por Tracia. O seu territorio estivo habitado desde o neol\u00edtico, e actualmente est\u00e1 repartido entre varios pa\u00edses: Grecia, a Rep\u00fablica de Macedonia (ou Antiga Rep\u00fablica Iugoslava de Macedonia), e Bulgaria, pero tam\u00e9n, segundo certos mapas, por alg\u00fans pequenos territorios de Albania oriental e de Serbia meridional.\nO nome Macedonia, en grego \u039c\u03b1\u03ba\u03b5\u03b4\u03bf\u03bd\u03af\u03b1 (\"Makedon\u00eda\") \u00e9 moi antigo. Existen tres teor\u00edas sobre a orixe deste nome.\nDe acordo coa mitolox\u00eda grega, Maced\u00f3n era o nome do xefe da tribo que se asentar\u00eda na rexi\u00f3n e que fundar\u00eda o Reino de Macedonia. De acordo con Her\u00f3doto, os \u03bc\u03b1\u03ba\u03b5\u03b4\u03bd\u03bf\u03af (\"makedno\u00ed\") eran unha tribo doria.\nO nome tam\u00e9n poder\u00eda derivar do adxectivo \u03bc\u03b1\u03ba\u03b5\u03b4\u03bd\u03cc\u03c2 (\"makedn\u00f3s\"), que significa \"alto\", usado por Homero para designar unha \u00e1rbore na \"Odisea\" e que segundo o gram\u00e1tico Hesiquio de Alexandr\u00eda ser\u00eda unha palabra do d\u00f3rico que significar\u00eda \"grande\" ou \"pesado\". Comunmente crese que tanto os macedonios coma os seus antecesores \"makedno\u00ed\" eran considerados como persoas de grande estatura.\nUnha terceira hip\u00f3tese suxire que o nome \"maked\u00f3nes\" significar\u00eda \"habitantes das terras altas\", de acordo cun termo do antigo idioma macedonio, \u03bc\u03b1\u03ba\u03b9-\u03ba\u03b5\u03b4\u03cc\u03bd\u03b5\u03c2 (\"maki-ked\u00f3nes\", \"do alto planeta\").\nOs historiadores cren que os seus habitantes eran gregos de dialecto d\u00f3rico, ao igual que os da rexi\u00f3n de Epiro, Rodas e o Peloponeso.\n\u00c9 moi complicado chegar a saber con toda exactitude a orixe destes pobos. S\u00e1bese que se agrupaban en tribos e cada unha ter\u00eda o seu propio rei. O groso da poboaci\u00f3n eran pastores que coidaban o gando dos nobres. Estes \u00faltimos eran ademais grandes cazadores e bos guerreiros. O historiador grego Tuc\u00eddides (ca. 460 a.C. - 400 a.C.) describe a estes poboadores como un conxunto de pobos dispersos, en cada un dos cales se implantara unha monarqu\u00eda, que loitaban e compet\u00edan entre si, de maneira que o relato da s\u00faa consolidaci\u00f3n est\u00e1 cheo de alianzas e conflitos entre os diversos grupos e reis aspirantes \u00e1 hexemon\u00eda.\nContra o s\u00e9culo XII a.C. aquela sociedade transformouse en reino, gobernado polos arx\u00e9adas. Contra o 640 a.C. P\u00e9rdicas I ocupaba toda a chaira maced\u00f3nica, pero sen podermos falar, a\u00ednda, dun poder centralizado.\nOs macedonios comezaron a expandirse, a partir do 730 a.C., cara \u00e1s chairas costeiras, quizais debido \u00e1 presi\u00f3n demogr\u00e1fica que afectou a todo o norte dos Balc\u00e1ns, exercida polos cimerios sobre os tracios ao leste, e polos ilirios ao oeste. A expansi\u00f3n dos macedonios conclu\u00edra a finais do s\u00e9culo VI a.C. e o reino emerxeu a principios do s\u00e9culo V a.C. xa plenamente constitu\u00eddo, a\u00ednda que cunha estrutura arcaica e laxa.\nParte dos pobos conquistados polos macedonios foron expulsados ou exterminados, pero outra parte permaneceu e asimilouse aos macedonios. A comunidade dos pobos macedonios reun\u00eda todos os territorios que reco\u00f1ec\u00edan a autoridade do rei. Macedonia era un reino dotado dunha estrutura moi pouco centralizada e que se compo\u00f1\u00eda de d\u00faas partes esenciais:\nCando a autoridade real era d\u00e9bil, os pr\u00edncipes da Alta Macedonia tend\u00edan a converterse practicamente en monarcas independentes, a desenvolver unha pol\u00edtica propia e contraria aos arx\u00e9adas, e a establecer v\u00ednculos de solidariedade cos seus veci\u00f1os ilirios ao oeste do Pindo.\nOs obxectivos b\u00e1sicos do rei de Macedonia eran asegurar, en primeiro lugar, a estabilidade din\u00e1stica; en segundo lugar, controlar as dinast\u00edas dependentes da Alta Macedonia e, por \u00faltimo, consolidar as fronteiras do reino ante ilirios, tracios e calc\u00eddicos e, en menor medida, epirotas e peonios.\nA comezos do s\u00e9culo V a.C. Macedonia era xa un estado rexido por unha aristocracia militar e terratenente. Durante o reinado de Arquelao I (413-399 a.C.) estableceuse a capital en Pella.\nTras enfrontarse aos odrisios en Tracia, a Persia, a Atenas e a Esparta, Macedonia dilatou extraordinariamente as s\u00faas fronteiras coas conquistas de Filipo II (356-336 a.C.) e do seu fillo Alexandre III o Grande (336-323 a.C.).\nPosteriormente Macedonia atravesou duros avatares at\u00e9 chegar ao reinado de Filipo V (221-179 a.C.), aliado de An\u00edbal na II guerra p\u00fanica. As\u00ed se produce o enfrontamento con Roma\nA conquista romana.\nA finais do s\u00e9culo III a.C. o reino de Iliria, con capital en Skodra (Esc\u00fatari) ao norte da Albania actual, estend\u00edase por Montenegro, a Croacia meridional at\u00e9 a sur do r\u00edo Neretva.\nNo s\u00e9culo III a.C. os ataques piratas dos ilirios polas cidades adri\u00e1ticas deron motivo aos romanos para emprenderen campa\u00f1as contra eles. Os territorios dos Balc\u00e1ns foron incorpor\u00e1ndose paulatinamente ao imperio romano, comezando por Macedonia.\nNo Mediterr\u00e1neo oriental, a Rep\u00fablica romana enfrontouse sucesivamente aos monarcas dos estados helenos xurdidos do imperio de Alexandre o Grande: aos reis macedonios Filipo V no ano 197 a.C. e Perseo no 168 a.C. nas \"Guerras maced\u00f3nicas\", e dividiu o pa\u00eds en catro rep\u00fablicas, con capitais en Anf\u00edpolis, Tesal\u00f3nica, Pella e Pelagonia. M\u00e1is tarde Roma acabou coa independencia nominal destas rep\u00fablicas para converter a toda Macedonia en provincia romana, rexida por un gobernador residente en Tesal\u00f3nica. Derrotou tam\u00e9n a Ant\u00edoco III de Siria o ano 189 a.C., na \"Guerra romano-siria\". Macedonia, Acaia e Epiro convert\u00e9ronse en provincias romanas o ano 146 a.C.\nNo ano 229 a.C. Roma aventurouse por primeira vez no leste do Adri\u00e1tico. Declara a guerra ao reino de Iliria despois dun incidente diplom\u00e1tico coa ra\u00ed\u00f1a Teuta, que foi acusada por Roma de saquear a mercadores romanos. A Rep\u00fablica romana comeza ent\u00f3n a conquista desta rexi\u00f3n coa toma de \"Dyrrachium\", no centro da Albania actual, en 229 a.C.\nOs romanos, en 168 a.C., despois dunha guerra de 30 d\u00edas conquistaron a capital (Skodra) e Iliria foi incorporada a Roma. Produc\u00edronse algunhas revoltas, a \u00faltima das cales foi en Dalmacia. Pero desde o ano 12 d.C. Dalmacia quedou totalmente sometida.\nA rexi\u00f3n foi teatro da confrontaci\u00f3n entre Xulio C\u00e9sar e Pompeio. Despois da extensi\u00f3n da conquista romana at\u00e9 o Danubio baixo Augusto, en 9 a.C. creouse a provincia romana de Iliria. No ano 10, esta provincia foi dividida en Panonia e Dalmacia e o termo Iliria caeu en desuso.\nEn Iliria os romanos crearon no ano 27 a.C. unha provincia senatorial que comprend\u00eda as actuais Albania, Montenegro, gran parte de Bosnia e Croacia, Dalmacia e a parte occidental de Serbia. Por\u00e9n, a submisi\u00f3n das belicosas tribos do interior non foi completa at\u00e9 o reinado de Augusto (campa\u00f1a de Tiberio, ano 9 a.C.).\nA provincia foi posta baixo dependencia directa do emperador, quen a gobernaba por medio dun proc\u00f3nsul residente en Salona, pero as revoltas que se produciran aconsellaron manter unha forza militar importante na rexi\u00f3n e o 11 a.C. foi convertida en provincia imperial con P. Cornelius Dolabella como \"legatus\" (legado). \u00c1s cidades m\u00e1is importantes, como Epidauro, Narona, Salona e Iader (Zadar), envi\u00e1ronse colonias de veteranos que as converteron en centros de irradiaci\u00f3n da cultura latina, como o demostra a progresiva extensi\u00f3n de factor\u00edas romanas no interior.\nA provincia, sen capital determinada, dividiuse en conventos xur\u00eddicos subdivididos en decurias; Scardona, Salona (con 382 decurias segundo Plinio) e Narona. Iadera, Salona, Narona e Epidauro de Iliria foron colonias romanas e Apolonia de Iliria e Corcira cidades libres. Crese que o legado s\u00f3 ti\u00f1a xurisdici\u00f3n sobre unha parte e que a zona interior depend\u00eda do gobernador de Panonia. Salona acabou sendo a capital provincial. O historiador Di\u00f3n Casio e o seu pai Casio Aproniano, foron gobernadores de Iliria.\nA romanizaci\u00f3n desta rexi\u00f3n recibiu grande impulso tam\u00e9n polo recrutamento de nativos ilirios, primeiramente para cohortes auxiliares e, despois, tam\u00e9n para as lexi\u00f3ns. Na provincia il\u00edrica, grazas \u00e1 sagaz administraci\u00f3n romana, floreceu ben pronto o comercio, favorecido polas lexi\u00f3ns establecidas ao longo dos Sava, Drina e o Danubio. Export\u00e1base gran, animais e madeiras para a construci\u00f3n, e at\u00e9 ferro, ouro e prata.\nDurante o baixo imperio a Iliria alcanzou o seu apoxeo en canto a riqueza e importancia pol\u00edtica, como o demostra o feito de que os m\u00e1is grandes emperadores deste per\u00edodo (Aureliano, Probo, Diocleciano) eran ori\u00fandos desta provincia do Imperio.\nNa organizaci\u00f3n imperial, o territorio do que foi Iugoslavia estivo distribu\u00eddo en diversas \u00e9pocas entre as provincias de Panonia, Mesia, Iliria e Macedonia. Pola divisi\u00f3n de Teodosio I (395), quedou repartido en d\u00faas zonas, pertencentes a cada unha das d\u00faas partes do Imperio: a Diocese de Panonia \u2014que inclu\u00eda as actuais Eslovenia e Croacia, con parte de Bosnia\u2014 quedou no Imperio Romano de Occidente, mentres que as Dioceses de Dacia \u2014que comprend\u00eda a actual Serbia\u2014 e de Macedonia, se adxudicaron ao Imperio Romano de Oriente.\nE a\u00ed empezou todo o problema. Coa divisi\u00f3n do Imperio, o patricio Marcelino asegurou o control da parte occidental e dominaba o mar Adri\u00e1tico mediante unha frota. Pero Iliria quedou de contado en poder dos visigodos, empuxados polos bizantinos, e Alarico foi reco\u00f1ecido \"magister militum\" en 398 polos bizantinos e, en 405, polo emperador de Occidente.\nOs primeiros eslavos.\nQuen eran os eslavos?\nPouco \u00e9 o que se co\u00f1ece sobre a orixe e as primeiras etapas da historia dos pobos eslavos. A partir das fontes cl\u00e1sicas e das evidencias arqueol\u00f3xicas, propux\u00e9ronse diversas hip\u00f3teses un algo vagas que sit\u00faan o seu h\u00e1bitat primitivo nalg\u00fan punto das vastas chairas que se estenden entre os r\u00edos Elba e Dni\u00e9per.\nArque\u00f3logos polacos e checos localizan o seu berce nun amplo espazo da Europa oriental, limitado de oeste a leste polo V\u00edstula e o Dni\u00e9per e, ao sur, polos contrafortes setetrionais dos C\u00e1rpatos. Al\u00ed, ao longo da Idade de Bronce, as xentes da cultura de Trzciniec e da s\u00faa sucesora, a puxante cultura lusaciana dos Campos de Urnas, configuraran un substrato \u00e9tnico no que, conforme a estas teses, ser\u00eda pos\u00edbel rastrexar a orixe dos pobos eslavos.\nA idea de que os pobos eslavos te\u00f1en moito en com\u00fan, canto \u00e1s s\u00faas orixes, a orixe das s\u00faas linguas e dalg\u00fans aspectos culturais, derivan m\u00e1is ben do nacionalismo rom\u00e1ntico, do paneslavismo e da noci\u00f3n de raza como unha base biol\u00f3xica para as naci\u00f3ns, a\u00ednda que moitas semellanzas hist\u00f3rico-xen\u00e9ticas, xeo-culturais e fon\u00e9tico-idiom\u00e1ticas foron comprobadas por moitos estudos sobre os pobos protoindoeuropeos.\nA chegada das invasi\u00f3ns escitas desde Ucra\u00edna, no s\u00e9culo VIII a.C., propiciar\u00eda a emigraci\u00f3n dalg\u00fans grupos, tanto cara ao oeste, at\u00e9 contactar cos xermanos na rexi\u00f3n do R\u00edo Elba, como cara o leste, cara \u00e1s concas do Dnister e o Pripiat, onde se converteron en veci\u00f1os de escitas e s\u00e1rmatas, pobos n\u00f3mades das estepas do sur da actual Rusia.\nOs especialistas aprecian nestes primitivos eslavos orientais fortes influencias helenas e iranias, procedentes dos contactos cos seus veci\u00f1os n\u00f3mades e, a trav\u00e9s deles, coas colonias gregas do mar Negro. As conxecturas sobre este proceso foron tan variadas como, en xeral, carentes de base.\nPero sexa cal for a orixe dos eslavos, o certo \u00e9 que, nos primeiros s\u00e9culos da nosa era, constitu\u00edan un conxunto de tribos sedentarias, denominadas no s\u00e9culo I por Plinio o Vello e T\u00e1cito \"veneti\" (v\u00e9netos), que falaban unha mesma lingua e compart\u00edan un similar grao de desenvolvemento cultural, e cuxa organizaci\u00f3n social estaba abandonando a etapa xentilicia para dar paso a uni\u00f3ns territoriais m\u00e1is ou menos est\u00e1beis, nas que o goberno das asembleas tribais perd\u00eda terreo en beneficio dos xefes militares e dunha aristocracia terratenente favorecida pola lenta introduci\u00f3n do sistema escravista.\nA partir do s\u00e9culo III o \u00e1mbito eslavo foi sacudido polos grandes movementos migratorios que alteraron profundamente a face de Europa. Primeiro foron os xermanos, un de cuxos pobos, o ostrogodo, emigrara \u00e1 rexi\u00f3n do V\u00edstula e despois \u00e1 Rusia meridional. Baixo o reinado de Hermanarico os ostrogodos someteron as tribos eslavas da rexi\u00f3n.\nNo ano 375 os hunos, n\u00f3mades de orixe turco-mongol que acababan de atravesar os Urais procedentes da Siberia meridional, destru\u00edron o reino xermano e estableceron sobre as s\u00faas ru\u00ednas un novo imperio que alcanzar\u00eda o seu apoxeo con Atila, a mediados do s\u00e9culo V, para desaparecer rapidamente \u00e1 s\u00faa morte.\nOs movementos de pobos desencadeados por estas invasi\u00f3ns afectaron aos eslavos, que iniciaron unha lenta di\u00e1spora. Os grupos m\u00e1is meridionais, fuxindo das devastaci\u00f3ns provocadas polos n\u00f3mades ou aproveitando os espazos baleiros que deixaban as migraci\u00f3ns doutros pobos, dispers\u00e1ronse desordenadamente, tendencia favorecida pola inestabilidade das s\u00faas d\u00faas grandes uni\u00f3ns tribais, os \"antes\", establecidos na Ucra\u00edna occidental, e os \"esclavenos\", situados m\u00e1is ao oeste, na actual Moldavia. Iso explica, sen d\u00fabida, a existencia no s\u00e9culo VI dunha \"Croacia Branca\" no sur da actual Polonia, ou dunha \"Serbia Branca\", a patria dos sorabos, localizada no leste de Alema\u00f1a, entre os r\u00edos Weser e Oder.\nTras a ca\u00edda do Imperio romano e o abandono de varias tribos xerm\u00e1nicas das zonas que ocupaban para traslad\u00e1rense ao sur, xunto a unha explosi\u00f3n demogr\u00e1fica, as distintas comunidades que constitu\u00edan a etnia eslava traslad\u00e1ronse por todo o continente europeo.\nNeste pobos eslavos p\u00f3dense distinguir tres grupos:\nA conquista dos Balc\u00e1ns polos eslavos do sur.\nTras a ca\u00edda do imperio de Atila, os \"antes\" -posibelmente mesturados con elementos de orixe s\u00e1rmata e huna- levantaron un rudimentario estado nas rexi\u00f3ns situadas ao noroeste do mar Negro, que foi destru\u00eddo a mediados do s\u00e9culo VI polos \u00e1varos, outro pobo n\u00f3made procedente de Asia que, tras fundar un estado (567), en pouco tempo se fixeron co control das terras situadas entre o Danubio e os Urais. Os antes desapareceron ent\u00f3n da historia, mentres que os seus vasalos, por\u00e9n, iniciaran unhas d\u00e9cadas atr\u00e1s unha masiva migraci\u00f3n cara ao sur, probabelmente incitados por unha consider\u00e1bel presi\u00f3n demogr\u00e1fica.\nOs eslavos do sur (\"iugo-eslavos\") penetraron as\u00ed na pen\u00ednsula Balc\u00e1nica, franqueando en cinco ocasi\u00f3ns o Danubio (entre 493 e 543). En torno ao 517 os cronistas gregos rexistran as primeiras incursi\u00f3ns destes eslavos meridionais no \"limes\" danubiano. M\u00e1is ao leste, na Panonia recentemente abandonada polos longobardos, establec\u00e9ronse outros grupos eslavos, entre os que figuraban eslovenos, serbios e croatas, que realizaron repetidas incursi\u00f3ns en Dalmacia, Iliria e Macedonia desde os tempos de Xustiniano (527-565), favorecidos pola dispersi\u00f3n de forzas a que obrigaba a enorme extensi\u00f3n das fronteiras do Imperio de oriente.\nEstes grupos eslavos dar\u00edan lugar, m\u00e1is tarde, \u00e1s futuras nacionalidades de serbios, croatas e eslovenos, a\u00ednda que sen formaren nese momento entidades pol\u00edticas espec\u00edficas. Eran pobos agropecuarios, reunidos en \"zadrugas\" ou agrupaci\u00f3ns familiares, asociadas en \"\u017eupas\", que eran gobernadas polo \"\u017eupan\", que se v\u00eda secundado en tempos de guerra polo voivoda.\nAnte as novas circunstancias impostas polos \u00e1varos, os eslavos alcanzaron o Adri\u00e1tico (614). Ao mesmo tempo, os \"esclavones\", convertidos en vasalos e soldados mercenarios dos \u00e1varos, participaron nas loitas destes contra Bizancio e comezaron a establecerse por toda a pen\u00ednsula Balc\u00e1nica.\nConstantinopla, Tesal\u00f3nica e outras grandes cidades co\u00f1eceron repetidos asedios de bandas eslavas e \u00e1varas, a\u00ednda que era o medio rural o que sufr\u00eda as peores consecuencias das correr\u00edas de saqueo. Durante o reinado do emperador Heraclio (610-641), as costas e illas do Exeo e do Adri\u00e1tico padeceron tam\u00e9n as incursi\u00f3ns mar\u00edtimas dos acabados de chegar, que incluso estableceron colonias no Peloponeso. Reducida \u00e1s comarcas litorais, a autoridade imperial desaparecera practicamente dos Balc\u00e1ns.\nA penetraci\u00f3n dos eslavos non era tan s\u00f3 unha conquista militar, sen\u00f3n que implicaba tam\u00e9n un proceso de colonizaci\u00f3n que, tras unha primeira etapa de incursi\u00f3ns devastadoras, conduciu ao asentamento de grandes comunidades campesi\u00f1as eslavas. En Iliria, Macedonia e outras rexi\u00f3ns, as poboaci\u00f3ns aut\u00f3ctonas (tracios, celtas e ilirios) foron forzadas a buscar refuxio nas \u00e1reas costeiras, mentres que noutras zonas sufriron unha lenta asimilaci\u00f3n no seo das novas sociedades eslavizadas.\nNos Balc\u00e1ns occidentais produciuse a colonizaci\u00f3n m\u00e1is intensa. Tras romper en reiteradas ocasi\u00f3ns o \"limes\" ilirio, os eslavos terminaron ocupando as terras do interior, absorbendo a poboaci\u00f3n nativa ou releg\u00e1ndoa aos portos de Dalmacia.\nA mediados do s\u00e9culo VII, con excepci\u00f3n das zonas litorais, o territorio da Iugoslavia contempor\u00e1nea era un pa\u00eds eslavo.\nDesde os seus asentamentos na actual Hungr\u00eda, os eslovenos ocuparon os contrafortes orientais dos Alpes, os cursos superiores dos r\u00edos Sava e Drava e, na s\u00faa \u00e9poca de maior expansi\u00f3n, a \u00e1rea danubiana, desde Linz at\u00e9 Viena.\nA cabalo do Danubio, na Panonia meridional e en Iliria, establec\u00e9ronse os croatas, mentres que os serbios penetraron m\u00e1is ao sur, at\u00e9 as comarcas monta\u00f1osas que se estenden entre o r\u00edo Morava e o litoral montenegrino.\nO resto do territorio iugoslavo contempor\u00e1neo repart\u00edrono outros pobos menores: os \"narentanos\", na Dalmacia meridional, onde axi\u00f1a se converteron en audaces piratas; os \"zachlumjanos\" na actual Hercegovina; os \"duklianos\" e \"druguviches\" en Macedonia etc.\nEste conxunto de pobos, organizados en pequenas comunidades independentes, como vimos, basculou ao longo dos s\u00e9culos VII e VIII entre a submisi\u00f3n ao khanato \u00e1varo e as crecentes influencias culturais e pol\u00edticas que proced\u00edan do \u00e1mbito heleno (Imperio Bizantino) e dos reinos xerm\u00e1nicos do oeste: b\u00e1varos, francos, lombardos etc.\nPaulatinamente, a sedentarizaci\u00f3n permitiu a consolidaci\u00f3n do poder dunha caste aristocr\u00e1tica de guerreiros vinculados \u00e1 \"dru\u017eina\", (ou \"druzhina\") s\u00e9quito do xefe militar ou pr\u00edncipe, \"knez\" (ou \"kniaz\"), ou o \"\u017eupan\". Iso, e as dificultades que presentaba a complicada orograf\u00eda monta\u00f1osa dos Balc\u00e1ns occidentais, favoreceu a aparici\u00f3n de numerosos principados que terminar\u00edan conformando as actuais nacionalidades balc\u00e1nicas.\nIdade Media: entre o Imperio de Carlomagno, o Sacro Imperio e o Imperio Bizantino.\nO reino de Samo.\nAproveitando unha derrota dos \u00e1varos ante os bizantinos, o comerciante franco Samo (falecido en 658), sublevou aos eslavos contra os \u00e1varos (623), formando con axuda franca un ef\u00e9mero reino que se estend\u00eda sobre gran parte das tribos eslavas (checos, moravos, eslovenos e alg\u00fans do sur), desde o Elba at\u00e9 as proximidades do Adri\u00e1tico. \u00c9 o primeiro gobernante eslavo do que se co\u00f1ece o nome.\nExiste controversia sobre a s\u00faa nacionalidade. Segundo a historiograf\u00eda francesa era franco, como afirma Fredegario no \"Fredegarii Chronicon\", onde di que \u00e9 do \"Pagus Senonagus\", polo que a maior\u00eda dos autores antigos quixeron ver a\u00ed \"Senonico\" (rexi\u00f3n de Sens, Yonne, Francia).\nPero outros autores pensan doutra forma.\nMartin Bousquet explica que as notas marxinais que fac\u00edan de \"Pago Senonago\", \"pro senonico\" (o senon\u00e9s) son err\u00f3neas e que el considera que \"Pago Senonago\" \u00e9 \"Sengaw\" (o territorio do Sennne), \u00e9 dicir, Soignies, Hainaut, (B\u00e9lxica).\nPor\u00e9n, para outros, segundo a \"Conversio Bagoariorum et Carantanorum\" (Conversi\u00f3n dos b\u00e1varos e os carantanios), escrita ao redor do ano 872 en Salzburgo, Samo era un comerciante carantanio, isto \u00e9, esloveno.\nSamo comerciaba coas tribos eslavas. Era un xefe de escolta militar das caravanas de mercadores. Todos os anos, desde o final do s\u00e9culo V, os \u00e1varos entraban na terra dos eslavos para saqueala. Quedaban al\u00ed durante todo o inverno, reducindo aos eslavos como escravos e tomando as s\u00faas esposas e fillas como concubinas. Os eslavos organizan en 620 a s\u00faa defensa, e escollen a Samo como xefe. Cando os \u00e1varos regresaron ao ano seguinte, foron completamente derrotados.\nSamo decide quedar. Pag\u00e1n ao igual que os seus compa\u00f1eiros de combate, con eles vive como un l\u00edder militar ao servizo das tribos eslavas, encargado de organizar a s\u00faa defensa. As tribos que o reco\u00f1ecen como Pr\u00edncipe son os moravos e os checos, e pode que a extensi\u00f3n xeogr\u00e1fica alcanzase Eslovaquia, a Baixa Austria e Carintia. As fronteiras do reino de Samo son en realidade pouco co\u00f1ecidas, pero probabelmente \u00edan m\u00e1is al\u00e1 das fronteiras actuais da Rep\u00fablica Checa.\nSen d\u00fabida as tribos pagaban tributo ao pr\u00edncipe e aos seus ex\u00e9rcitos, pero o groso dos recursos provi\u00f1an do saqueo dos pa\u00edses circundantes. Os eslavos, dirixidos polo rei Samo, lograron derrotar todos os ataques dos \u00e1varos. Pero tam\u00e9n se viron obrigados a loitar contra os francos, xa que houbo incidentes con comerciantes deste pobo asasinados, e aos quen tam\u00e9n se lles roubaran os bens.\nO evento m\u00e1is famoso foi a vitoria do ex\u00e9rcito de Samo contra o ex\u00e9rcito real dos francos dirixido polo mesmo rei, Dagoberto I, no ano 631. Samo \u00e9 atacado no seu basti\u00f3n de Wogastisburg, en lat\u00edn \"castrum Wogastisburc\" (a situaci\u00f3n exacta desta fortificaci\u00f3n non se co\u00f1ece), polo que se co\u00f1ece como a \"batalla de Wogatisburg\". Como consecuencia da dura derrota dos francos, os sorabos abandon\u00e1ronos e un\u00edronse ao reino de Samo.\nSamo tivo 12 esposas e deixou \u00e1 s\u00faa morte 22 fillos e 15 fillas. Pero o seu intento non prosperou, e o reino de Samo desapareceu sen rastro \u00e1 s\u00faa morte (658).\nSamo reinou desde o ano 623 at\u00e9 o 658, e estableceu o primeiro estado eslavo do que se ten rexistros hist\u00f3ricos, unindo baixo o seu reino aos checos, sorabos, moravos (eslovacos) e carantanios (eslovenos). Achados arqueol\u00f3xicos indican que o \"Imperio\" abarcaba os actuais territorios da Rep\u00fablica Checa, Eslovaquia, Austria, Lusacia e Eslovenia.\nA cristianizaci\u00f3n.\nA destruci\u00f3n do estado \u00e1varo polos francos (799) supuxo un importante cambio no rumbo hist\u00f3rico dos Balc\u00e1ns occidentais. At\u00e9 ese momento, os pobos eslavos da rexi\u00f3n manti\u00f1an uns trazos culturais com\u00fans, coa mesma lingua de orixe indoeuropea e unha relixi\u00f3n que rend\u00eda culto a deuses de simbolismo moi complexo, como \"Perun\", \"Dazbog\" ou \"Veles\", xunto a unha ampla gama de demos e esp\u00edritos inferiores.\nContra o ano 640, os misioneiros enviados polo emperador bizantino Heraclio realizaron as primeiras conversi\u00f3ns entre eslovenos e croatas, pero os progresos do cristianismo foron sumamente lentos ao principio.\nO proceso de cristianizaci\u00f3n foi dual, promovido polos patriarcados rivais de Roma e Constantinopla (Bizancio) e apoiado polos intereses pol\u00edticos de francos e bizantinos. Este feito \u00e9 fundamental para interpretar o desenvolvemento interno dos pobos balc\u00e1nicos e as s\u00faas accidentadas relaci\u00f3ns.\nOs eslovenos, no s\u00e9culo VIII, e a maior\u00eda do pobo croata, no IX, integr\u00e1ronse na \u00f3rbita de Roma. Misioneiros francos e italianos converteron ao catolicismo a estes pobos pag\u00e1ns, ao tempo que adaptaron o alfabeto latino \u00e1s s\u00faas peculiaridades ling\u00fc\u00edsticas. Carlomagno completou a cristianizaci\u00f3n desta rexi\u00f3n noroccidental, incorpor\u00e1ndoa \u00e1 obediencia de Roma e fundando o bispado de Nin. A incorporaci\u00f3n do cristianismo de rito occidental tivo grande importancia para o futuro hist\u00f3rico da rexi\u00f3n; en primeiro lugar separouna doutros pobos de orixe eslava (Moravia) ou eslavizados (Bulgaria), que adoptaran o rito oriental; e, por outra parte, afast\u00e1baa da esfera de influencia bizantina, aproxim\u00e1ndoa \u00e1 \u00e1rea xerm\u00e1nica.\nEn contrapartida, Bizancio enviou a Cirilo e Metodio no s\u00e9culo IX a evanxelizar aos croatas no rito oriental. No principado de Moravia (tam\u00e9n co\u00f1ecido como Imperio da Gran Moravia), ao norte do Danubio, estes dous monxes gregos crearon contra o ano 865 unha liturxia eslav\u00f3nica e un sistema de escritura, o glagol\u00edtico, adecuado para a transcrici\u00f3n da fon\u00e9tica eslava, e que os seus disc\u00edpulos simplificaron no alfabeto cir\u00edlico.\nTales instrumentos, adoptados polo clero bizantino, facilitaron a r\u00e1pida creaci\u00f3n dunha Cristiandade oriental, mediante a evanxelizaci\u00f3n de serbios, b\u00falgaros e rusos.\nContra finais do s\u00e9culo IX o \"knez\" Mutimir converteuse ao cristianismo da igrexa oriental, que foi predicado en Serbia polos disc\u00edpulos de Cirilo e Metodio. Contra 925 creouse un bispado nacional serbio dependente da Igrexa B\u00falgara, con sede en Ras (actual Novi Pazar).\nA ruptura entre os patriarcados de Roma e Constantinopla (Cisma de Oriente) repercutiu dramaticamente nos Balc\u00e1ns occidentais, o que se pon de manifesto especialmente na diferenciaci\u00f3n de serbios e croatas: falantes dunha mesma lingua (o serbocroata), posuir\u00e1n en adiante credos relixiosos e alfabetos distintos e buscar\u00e1n referentes culturais irreconcili\u00e1beis. Unha circunstancia que marcar\u00eda, por riba das dubidosas diferenzas \u00e9tnicas, as peculiaridades nacionais de cada pobo.\nOs reinos dos eslavos do sur na Idade Media.\nIntroduci\u00f3n.\nEntre a chegada dos eslavos nos s\u00e9culos VI e VII e a conquista turca nos s\u00e9culos XIV e XV, os Balc\u00e1ns occidentais co\u00f1eceron o desenvolvemento dun complexo sistema de estados que non s\u00f3 encheu o oco deixado pola paulatina desintegraci\u00f3n do Imperio Bizantino, sen\u00f3n que delimitou o proceso de configuraci\u00f3n das nacionalidades que hoxe se reparten a pen\u00ednsula.\nNa maior\u00eda dos casos resulta f\u00e1cil apreciar nestas primeiras formaci\u00f3ns estatais trazos identificativos das actuais realidades nacionais de croatas, serbios, b\u00falgaros, albaneses etc. As\u00ed, neste per\u00edodo, config\u00faranse, a partir dun tronco com\u00fan, as linguas eslavas meridionais: o esloveno; o serbocroata, falado en Serbia, Croacia, Bosnia, Hercegovina e Montenegro; o b\u00falgaro e os diversos dialectos macedonios, procedentes do b\u00falgaro medieval, pero con fortes influencias serbias.\nO que resulta practicamente impos\u00edbel -por m\u00e1is que algunhas interpretaci\u00f3ns interesadas o intenten- \u00e9 definir uns l\u00edmites hist\u00f3ricos precisos do territorio nacional de cada un dos actuais pobos balc\u00e1nicos con anterioridade, polo menos, \u00e1 invasi\u00f3n otom\u00e1. E iso porque os reinos balc\u00e1nicos medievais tiveron unha traxectoria sumamente axitada, que dilataba ou reduc\u00eda continuamente as s\u00faas fronteiras, que conduc\u00eda con intermitencia \u00e1 s\u00faa desaparici\u00f3n como estados soberanos e, sobre todo, que levaba aparellado un continuo trafego de poboaci\u00f3ns, agravado posteriormente coa conquista turca, que fai moi dif\u00edcil delimitar as zonas de poboamento dos diferentes grupos \u00e9tnicos.\nDescribir con certo detemento a evoluci\u00f3n deste mosaico de estados ser\u00eda sumamente prolixo, pero \u00e9 obrigada unha breve referencia aos principais, xa que durante este per\u00edodo callaron boa parte das m\u00edsticas nacionalistas que tanto peso exerceron sobre os destinos dos Balc\u00e1ns contempor\u00e1neos.\nDesaparecido o reino de Samo, os eslovenos mantiv\u00e9ronse independentes baixo os seus pr\u00edncipes at\u00e9 que a renovada presi\u00f3n dos \u00e1varos fixo que, ao mando do \"voivoda\" Borut, chamasen no seu auxilio aos b\u00e1varos, reco\u00f1ecendo a soberan\u00eda dos seus duques (745).\nA dependencia militar con respecto a Baviera abriu o cami\u00f1o \u00e1 xermanizaci\u00f3n e cristianizaci\u00f3n dos eslovenos. A finais do s\u00e9culo VIII Carlomagno conquistou Baviera e esmagou o estado \u00e1varo (791-799), chegando \u00e1 costa d\u00e1lmata (803), co que o territorio esloveno entrou na \u00f3rbita do Imperio carolinxio. O territorio foi incorporado como \"marca fronteiriza\". Polo tratado de Aquisgr\u00e1n (812) regul\u00e1ronse as zonas atribu\u00edbeis aos imperios carolinxio e bizantino. A presenza franca plasmouse na \"Carantania\" ou \"Gran Carantania\" (\"Karantani ja\"), ducado aut\u00f3nomo que deu concreci\u00f3n aos eslovenos.\nTras a conquista franca, nun principio, mant\u00edvose a ficci\u00f3n dun principado esloveno vasalo, pero axi\u00f1a a aristocracia eslava gobernante en \"Karantanija\" (Gran Carantania) foi substitu\u00edda por funcionarios francos e italianos ao servizo das marcas de Baviera e do Friul e dos bispados de Salzburgo e Aquilea, encargados da cristianizaci\u00f3n do pa\u00eds.\nA insatisfacci\u00f3n que isto produc\u00eda entre os eslavos conduciu, a comezos do s\u00e9culo IX, a un levantamento popular esloveno-croata encabezado por Ljudevit Posavski, pero esta revolta foi reducida polas tropas carolinxias. Desde ent\u00f3n, Eslovenia uniu a s\u00faa sorte \u00e1 do Sacro Imperio Romano Xerm\u00e1nico.\nEn 843 o principado carantanio foi abolido, mentres comezaba a desenvolverse, lenta pero irreversibelmente, un movemento de colonizaci\u00f3n xermana que ir\u00eda reducindo o territorio esloveno aos seus conf\u00edns meridionais e m\u00e1is monta\u00f1osos.\nO territorio sufriu a continuaci\u00f3n (comezos do s\u00e9culo X) as incursi\u00f3ns peri\u00f3dicas dos maxiares. Esta irrupci\u00f3n dos h\u00fangaros en Panonia introduciu unha cu\u00f1a entre os eslavos e reduciu considerabelmente o \u00e1mbito do poboamento esloveno no leste.\nFronte \u00e1 nova ameaza h\u00fangara, o emperador Ot\u00f3n I o Grande reorganizou a antiga marca franca como ducado de Carantania (que inclu\u00eda Eslovenia), entidade pol\u00edtico-militar separada, que pronto se subdividiu en principados feudais: condados de Carintia e Carniola e ducado de Estiria, ao norte, e Marcas do Drava, Istria e Friuli, ao sur.\nNos s\u00e9culos seguintes, os territorios do sur sufriron a influencia de Venecia e os do norte xermaniz\u00e1ronse. Os sucesores de Ot\u00f3n I fomentaron a colonizaci\u00f3n xermana e o aumento do poder da nobreza alem\u00e1 sobre unha poboaci\u00f3n campesi\u00f1a eslava que, a pesar de todo, logrou manter en moitas zonas os seus trazos culturais.\nEstiria\nA colonizaci\u00f3n por parte dos b\u00e1varos, que desde principios do s\u00e9culo VIII foi avanzando de forma pac\u00edfica cara ao leste, imp\u00faxose, apoiada pola expansi\u00f3n misioneira do bispado de Salzburgo, nas terras estirias at\u00e9 finais do s\u00e9culo IX.\nA\u00ednda que a vitoria dos h\u00fangaros sobre os b\u00e1varos (907) acabou coa soberan\u00eda alem\u00e1 en Estiria, mant\u00edvose por\u00e9n a mestura das etnias alem\u00e1 e eslava.\nEstiria dependeu de Baviera at\u00e9 1002; m\u00e1is tarde, de Carintia e, a partir de 1122, novamente de Baviera. Foi gobernada polos Eppensteiner, polos condes de Wels e Lambach, e polos Otakar de Bohemia. Estes \u00faltimos converteron a Marca nun territorio pechado, que tivo a s\u00faa capital en Steyr, de onde procede o nome da rexi\u00f3n, en alem\u00e1n, Steiermark (hoxe un dos estados da Rep\u00fablica de Austria). Co fin de conservar o pa\u00eds, numerosos condes declar\u00e1ronse vasalos dos margraves. S\u00f3 unhas poucas familias conservaron un tempo a s\u00faa independencia.\nEn 1147 conseguiu Otakar III, por v\u00eda hereditaria, estender os l\u00edmites da Marca at\u00e9 o sur do r\u00edo Drava. Cando o emperador Frederico I Barbarroxa destru\u00edu o poder\u00edo de Henrique o Le\u00f3n como duque de Saxonia e Baviera, Estiria viuse libre da dependencia de Baviera e foi elevada \u00e1 categor\u00eda de ducado.\nAo extinguirse a casa dos Otakar (1192), o ducado pasou a mans dos seus parentes, os austr\u00edacos Babenberg e, ao extinguirse \u00e1 s\u00faa vez estes en 1246, desencadeouse unha longa loita pola herdanza.\nTras o intento ef\u00e9mero do emperador Frederico II de deixar que Estiria se administrara directamente por medio de funcionarios, como unha especie de provincia imperial, terminou a loita entre os dous competidores principais, Bohemia e Hungr\u00eda, na Paz de Ofen (1254), que adxudicou Estiria a Hungr\u00eda. Pero o poder opresor desta conduciu \u00e1 rebeli\u00f3n da nobreza estiria, que se uniu a Otakar de Bohemia. Este obtivo Estiria na Paz de Viena (1260).\nPero despois da vitoria de Rodolfo I sobre Otakar, Estiria pasou, xuntamente con Austria, aos Habsburgo, e estivo sometida a esta dinast\u00eda at\u00e9 1918.\nCarintia\nDesde mediados do s\u00e9culo IX o territorio de Carintia foi devastado por continuas invasi\u00f3ns h\u00fangaras, \u00e1s que puxo fin Ot\u00f3n I ao vencer aos maxiares na batalla de Lechfelde (955). Ot\u00f3n II incorporou Carintia ao ducado de Baviera (976), do que se separou a finais do s\u00e9culo X.\nFoi gobernada sucesivamente polos condes de Suabia (1047-1056), polos duques de Eppenstein (1077-1122), pola dinast\u00eda Sponheimer (1122-1269) e polos condes de Gorizia-Tirol (1286-1335), e a continuaci\u00f3n pasou a integrar os dominios alpinos da casa de Habsburgo (1335).\nCarniola\nDurante o reinado de Henrique IV foi cedida ao patriarcado de Aquilea, e ent\u00f3n foi cristianizada e colonizada por alem\u00e1ns. M\u00e1is tarde (1282-1335) quedou baixo o dominio dos Habsburgo.\nFriuli\nAo afundirse o Imperio Romano, os longobardos (lombardos) apoder\u00e1ronse do interior do territorio, e despois deles os francos, mentres que Aquilea logrou manter a s\u00faa independencia durante alg\u00fans s\u00e9culos.\nCarlomagno fundou a Marca de Friuli, dividida despois en catro ducados. M\u00e1is tarde, o Friuli udin\u00e9s formou parte da Rep\u00fablica de Venecia, mentres que a provincia de Gorizia pasou a depender de Austria.\nTrieste\nFoi unha cidade independente desde 948, baixo o control dos seus condes-bispos. Pero cobizada polos venecianos, estes apoder\u00e1ronse dela en 1202. En 1382 p\u00faxose baixo a protecci\u00f3n de Leopoldo III de Habsburgo.\nComo vemos, durante os s\u00e9culos XII a XIV case toda a rexi\u00f3n habitada por eslovenos caeu baixo o poder dos Habsburgo, de maneira que a sorte de Eslovenia quedou unida por longos s\u00e9culos \u00e1 de Austria. Os territorios de Friuli e de Istria pasaron \u00e1 Rep\u00fablica de Venecia, que os retivo at\u00e9 a s\u00faa desaparici\u00f3n a finais do s\u00e9culo XVIII, na \u00e9poca napole\u00f3nica. No Congreso de Viena (1815) pasa a depender de Austria.\nCroacia.\nO territorio da actual Croacia formou parte da provincia romana de Panonia. Ao afundirse o Imperio de Occidente foi sometida provisionalmente polos ostrogodos baixo o reinado de Teodorico o Grande e, m\u00e1is tarde, anexionada a Bizancio por Xustiniano I (536). Posteriormente foi conquistada polos \u00e1varos (568), que se estableceran na rexi\u00f3n balcano-pan\u00f3nica en tempos de Xustiniano.\nAt\u00e9 o s\u00e9culo VII non apareceron as primeiras tribos eslavas (croatas), que deron nome ao pa\u00eds e expulsaron aos \u00e1varos. Crese que o \"basile\u00fas\" (emperador) Heraclio (575-641) autorizou aos eslavos -procedentes da \"Croacia Branca\", ao norte dos C\u00e1rpatos- a ocupar os territorios bizantinos dominados polos \u00e1varos. De acordo coa obra \"De Administrando Imperio\" (Sobre a administraci\u00f3n do Imperio) escrita no s\u00e9culo X polo emperador bizantino Constantino VII, os croatas chegaron ao que hoxe \u00e9 Croacia a principios do s\u00e9culo VII, a\u00ednda que esta afirmaci\u00f3n \u00e9 discutida e algunhas hip\u00f3teses datan esta chegada entre os s\u00e9culos IX e VI.\nFinalmente form\u00e1ronse dous ducados, o Ducado de Panonia e o Ducado de Dalmacia, gobernados por Ljudevit Posavski e Borna, como testemu\u00f1an cr\u00f3nicas de Eginardo, a principios do ano 818. Os primeiros documentos escritos rexistran estes dominios croatas como estados vasalos de Francia nesta \u00e9poca. O se\u00f1or\u00edo franco terminou durante o reinado de Mislav d\u00faas d\u00e9cadas m\u00e1is tarde. Segundo Constantino VII a cristianizaci\u00f3n dos croatas comezou no s\u00e9culo VII, pero esta afirmaci\u00f3n \u00e9 discutida e hoxe p\u00e9nsase xeralmente que foi m\u00e1is ben no s\u00e9culo IX. O primeiro gobernante croata nativo reco\u00f1ecido polo papa foi o duque Branimir, ao que o Papa Xo\u00e1n VIII se refire como \"Dux Croatorum\" (\"Duque dos Croatas\") en 879.\nOs croatas establec\u00e9ronse en Dalmacia e, progresivamente, estend\u00e9ronse pola beira do Danubio, entre o Sava e o Drava; s\u00f3 un escaso n\u00famero de cidades fortificadas mantivo a s\u00faa relaci\u00f3n con Bizancio e conservaron a lingua latina.\nAs tribos croatas, instaladas na parte noroeste da pen\u00ednsula Balc\u00e1nica, ocuparon tres zonas: a rexi\u00f3n do Sava, cuxo centro era Sisak; o sector comprendido entre o mar Adri\u00e1tico e os montes de Plesive\u010d, con capital en Knin, e a banda de terra que se estende de Istria a Kotor, cos portos de Zadar, Trogir, Dubrovnik e as illas pr\u00f3ximas. Esta localizaci\u00f3n xeogr\u00e1fica expo\u00f1\u00edaos \u00e1 rivalidade das cidades latinas da costa d\u00e1lmata e aos ataques dos bizantinos, cuxa frota se internaba frecuentemente no Adri\u00e1tico. Como non formaban verdadeiros n\u00facleos compactos foron acosados polos \u00e1varos, os seus tradicionais inimigos.\nPara defend\u00e9rense desta continua ameaza tiveron que buscar o apoio dos francos e dos bizantinos. Os francos -por medio dos duques de Baviera e de Friume- anexionaron o pa\u00eds ao seu imperio. Durante o reinado de Ludovico P\u00edo, o \"knez\" Tripmir (823) adoptou o t\u00edtulo de \"Dux Croatorum\" e implantou un certo feudalismo ao estilo franco.\nPolo que respecta a Dalmacia, estivo poboada na antig\u00fcidade, como vimos, por tribos il\u00edricas e viuse frecuentada desde o s\u00e9culo IV a.C. por comerciantes gregos que, atra\u00eddos pola riqueza mineira do interior do pa\u00eds, estableceron colonias na costa. Os romanos conquistaron o pa\u00eds durante o reinado de Augusto; Diocleciano dividiuna en d\u00faas provincias, \"Dalmatia\" e \"Praerelitana\". Cristianizada xa no s\u00e9culo III, quedou na rexi\u00f3n occidental despois da partici\u00f3n do Imperio Romano, formando parte da prefectura de Italia.\nXa na Idade Media, foi ocupada polos ostrogodos e despois anexionada a Bizancio por Xustiniano. A conquista bizantina foi causa de que, en adiante, Dalmacia compartise o destino dos Balc\u00e1ns, perdendo a conexi\u00f3n con Italia que mantiveran os ostrogodos. Os bizantinos, pola s\u00faa parte, non puxeron grande empe\u00f1o na defensa destes territorios, dif\u00edciles de protexer, e non puideron evitar que os \u00e1varos se establecesen libremente na rexi\u00f3n (s\u00e9culos VI-VII).\nHeraclio, para expulsar aos \u00e1varos, autorizou os croatas a establec\u00e9rense en Dalmacia. Os croatas eslavizaron o pa\u00eds e desprazaron cara \u00e1 costa (Dubrovnik, Kotor, Split etc.) a poboaci\u00f3n romanizada, que conservou a lingua latina e se mantivo sometida a Bizancio. Desde esta \u00e9poca o nome de Dalmacia reservouse exclusivamente para designar a rexi\u00f3n costeira dominada polos bizantinos, baixo a autoridade eclesi\u00e1stica do patriarca de Constantinopla.\nOs croatas co\u00f1eceron un m\u00e1is dilatado per\u00edodo de independencia que os eslovenos, a\u00ednda que ao final ver\u00edan parcialmente frustrada a s\u00faa esperanza de consolidar un estado nacional. Ao longo dos s\u00e9culos VIII e IX as tribos croatas bascularon entre a influencia franca e a bizantina, mentres realizaban unha lenta expansi\u00f3n cara ao litoral d\u00e1lmata.\nBizancio enviou a Cirilo e Metodio no s\u00e9culo IX a evanxelizaren aos croatas no rito oriental. Grazas a esta evanxelizaci\u00f3n, o emperador bizantino Basilio II puido someter o pa\u00eds con apoio dos estamentos relixiosos. A dominaci\u00f3n bizantina (877-910), que pretend\u00eda incorporar a rexi\u00f3n \u00e1 influencia oriental, non fixo m\u00e1is que agudizar os desexos independentistas da nobreza croata.\nO \"basile\u00fas\" concedeu a Tomislav I (903-928), \"knez\" ou \"\u017eupan\" de Nin, o t\u00edtulo de proc\u00f3nsul imperial a cambio dunha alianza militar contra os b\u00falgaros, pero este autoproclamouse no 925 rei de Croacia e iniciou unha pol\u00edtica de unificaci\u00f3n dos pequenos principados veci\u00f1os e de extensi\u00f3n das s\u00faas fronteiras. Co rei Tomislav, os croatas dominaron sobre as principais cidades latinas da costa d\u00e1lmata; a mestura entre o elemento eslavo e o latino mant\u00edvose en Dalmacia durante todo o s\u00e9culo X.\nLibre do dominio bizantino, a occidentalizaci\u00f3n do pa\u00eds foi inmediata. O bispado de Split (de rito romano) conseguiu supremac\u00eda fronte ao m\u00e1is eslavizado de Nin. A arquitectura, anteriormente de influencia bizantina, adoptou o estilo rom\u00e1nico.\nUnha serie de peripecias b\u00e9licas carentes de valor definitorio permitiu que os estados croata e serbio alternasen en fases de predominio e crises coas incidencias exteriores dos Imperios Bizantino e B\u00falgaro at\u00e9 que, simultaneamente coas cruzadas e as crises de Bizancio e Bulgaria, lograron unha maior estabilidade.\nO rei croata Estevo Dr\u017eislav intentou estender a s\u00faa autoridade a todas as cidades costeiras d\u00e1lmatas, e proclamouse rei de Dalmacia e Croacia, pero o \"dux\" de Venecia Pedro II Orseolo, que desexaba acabar cos piratas que ti\u00f1an as s\u00faas bases nas costas de Dalmacia e establecer a s\u00faa hexemon\u00eda mar\u00edtima no Adri\u00e1tico, ocupou parte da rexi\u00f3n e titulouse dux de Dalmacia (ano 1000).\nDurante os reinados de Kre\u0161imir II (1000-1035) e Estevo I (1035-1058) o estado croata consolidouse, estend\u00e9ndose polo litoral adri\u00e1tico e un\u00edndose a Dalmacia en tempos de Pedro Kre\u0161imir (1058-1074), que recuperou moitas cidades d\u00e1lmatas. Nesta \u00e9poca o reino croata alcanzou o seu apoxeo, cunha consider\u00e1bel extensi\u00f3n, de l\u00edmites dif\u00edciles de precisar, pero que probabelmente chegaba polo norte at\u00e9 o r\u00edo Drava e que abarcaba a maior parte do actual territorio croata e o norte de Bosnia, mentres disputaba aos serbios a Narentania (Montenegro) e aos h\u00fangaros a zona oriental de Eslavonia, entre os r\u00edos Sava, Drava e Danubio.\nEn canto a Dalmacia, as s\u00faas terras setentrionais convert\u00e9ronse no centro pol\u00edtico da Croacia medieval, sede de activas bases comerciais e de actividades piratas contra a navegaci\u00f3n bizantina. Pero desde comezos do s\u00e9culo XI Venecia substitu\u00edu a Constantinopla no control das grandes cidades costeiras \u2014Zadar, Split, Dubrovnik\u2014, mentres que a rexi\u00f3n habitada polos narentanos se integraba no reino serbio.\nA puxanza do estado h\u00fangaro, creado en Panonia polos maxiares, terminou constitu\u00edndo un grave perigo para Croacia. Tras os reinados de Pedro Kre\u0161imir e Zvonimir (1076-1089), tomou corpo o intento h\u00fangaro de dominar este pa\u00eds. \u00c1 morte do gran rei Zvonimir, Croacia viuse envolvida en loitas sucesorias que facilitaron ao monarca h\u00fangaro, Ladislau I, a intromisi\u00f3n nos asuntos internos croatas.\nFinalmente, no ano 1102, tras un acordo entre os xefes das doce tribos croatas e o rei de Hungr\u00eda Kolem\u00e1n (\"Pacta Conventa\"), este foi reco\u00f1ecido como rei lex\u00edtimo de Croacia e Dalamacia. O reino de Croacia permanecer\u00eda unido \u00e1 monarqu\u00eda h\u00fangara (e, en consecuencia, posteriormente a Austria) at\u00e9 1918.\nOs h\u00fangaros respectaron, en principio, os costumes locais e os privilexios da nobreza. O rei de Hungr\u00eda gobernaba o pa\u00eds por medio dun \"herceg\" (especie de vicerrei) ou \"ban\" eslavo, gozando os croatas dun status aut\u00f3nomo que lles permit\u00eda ter a s\u00faa propia Dieta (asemblea). A administraci\u00f3n do litoral reservouse ao ban das provincias mar\u00edtimas, gobernador elixido, tam\u00e9n, entre a nobreza croata. Croacia puido deste modo resolver os seus problemas co expansionismo veneciano, consolidar o feudalismo e integrar a s\u00faa econom\u00eda na de Europa central, a\u00ednda que \u00e1 custa de perder a soberan\u00eda.\nDurante este per\u00edodo, as cidades da costa d\u00e1lmata v\u00edronse envoltas en continuas loitas con Venecia, mentres que os se\u00f1ores feudais do interior se fortaleceron. As cidades d\u00e1lmatas aproveitaron a protecci\u00f3n do rei de Hungr\u00eda (interesado en conservar portos no Adri\u00e1tico) e benefici\u00e1ronse \u00e1 s\u00faa vez dos conflitos entre h\u00fangaros e venecianos para afianzar a s\u00faa autonom\u00eda ante a debilitada autoridade do monarca.\nAo extinguirse a dinast\u00eda nacional h\u00fangara (1301) os poderosos nobres croatas elixiron rei ao pr\u00edncipe anxevino Carlos I Roberto, que obtivo tam\u00e9n a coroa de Hungr\u00eda. Coa nova dinast\u00eda, o proceso de occidentalizaci\u00f3n do pa\u00eds intensificouse, e cos franciscanos e os dominicos introduciuse no s\u00e9culo XIV a arte g\u00f3tica.\nMal protexidas pola monarqu\u00eda h\u00fangara, os concellos d\u00e1lmatas acabaron caendo pouco a pouco baixo a influencia veneciana, entre os s\u00e9culos XIV e XV. Ao morrer Luis o Grande, os croatas apoiaron a candidatura de Ladislau de Durazzo, que foi coroado en 1403. As loitas din\u00e1sticas favoreceron a Venecia, que se apoderou da costa d\u00e1lmata (1420). O 29 de xullo de 1437, pola Paz de Praga, os h\u00fangaros cederon a Venecia todos os seus dominios de Dalmacia.\nDurante o longo per\u00edodo de uni\u00f3n de Croacia \u00e1 monarqu\u00eda h\u00fangara (1102-1918), e en maior medida que os eslovenos, os croatas lograron manter unha consider\u00e1bel cohesi\u00f3n territorial e un sentimento nacional moi vivo, que se traduciu nunha reafirmaci\u00f3n do catolicismo eslavo como elemento diferenciador fronte \u00e1 presi\u00f3n cultural e pol\u00edtica de maxiares e xermanos, pero tam\u00e9n ante a ameaza expansionista dos serbios ortodoxos e dos turcos musulm\u00e1ns. Este catolicismo de fronteira, fundamentalista e moi combativo, persistir\u00eda como un dos trazos m\u00e1is caracter\u00edsticos do nacionalismo croata.\nBosnia.\nOs eslavos establec\u00e9ronse no que hoxe \u00e9 Bosnia nos s\u00e9culos VI e VII, e durante alg\u00fan tempo mantiv\u00e9ronse independentes, at\u00e9 que Hungr\u00eda se apoderou do seu territorio, conquistado despois por Serbia. Ent\u00f3n naceu o estado bosn\u00edaco.\nBosnia, a causa da s\u00faa particular situaci\u00f3n xeogr\u00e1fica, permaneceu como maz\u00e1 da discordia entre os imperios de Oriente e de Occidente, at\u00e9 que o rei de Hungr\u00eda a conquistou (s\u00e9culo XII) e a dividiu en dous banatos a cuxa cabeza puxo cadanseu ban.\nA emancipaci\u00f3n de Bosnia est\u00e1 ligada ao \"ban\" Kulin (1180-1204). Durante o seu reinado a herex\u00eda dos bogomilos converteuse na relixi\u00f3n oficial.\nOutro \"ban\", Estevo Kotromanovi\u0107 (1318-1353) apoderouse de Hum (Hercegovina) e estendeu os seus dominios at\u00e9 Ragusa (Dubrovnik), facendo compat\u00edbeis a expansi\u00f3n territorial coa vasalaxe a Hungr\u00eda.\nO seu fillo Stjepan (Estevo) Tvrtko I de Bosnia (1338\u20131391) ampliou os seus territorios con parte de Serbia, Croacia e Dalmacia, fac\u00e9ndose coroar en 1377 como rei de Serbia, Bosnia e os Estados do Litoral.\nOs turcos penetraron por primeira vez en Bosnia en 1388. Invad\u00edrona e somet\u00e9rona despois de moitas loitas en 1463.\nSerbia.\nO territorio da actual Serbia, como vimos, estaba habitado na antig\u00fcidade por ilirios e tracios, foi ocupado por Roma a partir do 29 a.C. e quedou integrado na provincia de Mesia, que se chamou Mesia Superior despois das reformas de Diocleciano.\nNo s\u00e9culo VII foi invadido polos serbios, pobo eslavo de tradici\u00f3n basicamente pastoril que carec\u00eda inicialmente de estruturas pol\u00edticas. O seu \u00f3rgano fundamental, como nos outros pobos eslavos, era a tribo, que dominaba un espazo xeogr\u00e1fico determinado baixo o control dun gobernador ou \"\u017eup\u00e1n\". Estes pobos eran pag\u00e1ns, e ti\u00f1an un nivel cultural moi baixo, non co\u00f1ec\u00edan a escritura. Esta inferioridade explica que carecesen de independencia e que estivesen sometidos durante moito tempo a Bizancio.\nO primeiro \"\u017eup\u00e1n\" co\u00f1ecido foi Vi\u0161eslav (contra 780), e s\u00e1bese que un neto seu, Vlastimir, loitou polo 850 contra os b\u00falgaros e formou o reino de Rascia con poboaci\u00f3n serbia (contra 840), que posteriormente incorporou o de Zeta (actual Montenegro). As\u00ed mesmo, no enfrontamento contra o reino b\u00falgaro, destacou o \"knez\" Mutimir (863-891), fillo de Vlastimir.\nDebido \u00e1 s\u00faa situaci\u00f3n xeogr\u00e1fica, eslovenos e croatas viron condicionado o seu desenvolvemento, at\u00e9 \u00e9pocas moi recentes, polos seus indiscut\u00edbeis lazos hist\u00f3ricos coa Europa central -a \"Mitteleuropa\" xerm\u00e1nica- que, xunto co credo relixioso, serviron para manter viva unha conciencia particularista, un algo \u00e1 marxe do mundo balc\u00e1nico.\nPola contra, no interior da pen\u00ednsula, serbios e b\u00falgaros encarnaron desde a Idade Media d\u00faas vertentes do ideal iugoslavo, que intentaron facer realidade mediante a construci\u00f3n de grandes imperios e a creaci\u00f3n de igrexas nacionais, ortodoxas, pero independentes do patriarcado grego de Constantinopla. A visi\u00f3n idealizada daquela hexemon\u00eda constituir\u00e1 un elemento fundamental no renacemento nacional do s\u00e9culo XIX e nos reiterados intentos de reconstruci\u00f3n da \"Gran Serbia\" e da \"Gran Bulgaria\" que co\u00f1eceu a \u00e9poca contempor\u00e1nea.\nA formaci\u00f3n dunha entidade estatal serbia foi m\u00e1is lenta, pero tam\u00e9n m\u00e1is duradeira, c\u00e1 dos seus veci\u00f1os setentrionais. Durante moito tempo, as diversas tribos serbias que poboaban Rascia -a actual Serbia central- e Zeta (Hercegovina e Montenegro) mantiveron unha belicosa independencia, estorbada pola presi\u00f3n conquistadora de bizantinos, h\u00fangaros e b\u00falgaros. A mediados do s\u00e9culo IX, o \"\u017eup\u00e1n\" Vlastimir logrou unir as tribos de Rascia contra os maxiares e iniciou unha pol\u00edtica de aproximaci\u00f3n entre os eslavos a partir do 879.\n\u00c1 morte de Mutimir (fillo de Vlastimir), contra 890, Bulgaria e o Imperio Bizantino disput\u00e1ronse a posesi\u00f3n dos territorios ocupados polos serbios. A expansi\u00f3n cara ao oeste do khanato dos b\u00falgaros, fixo que estes influ\u00edsen nos destinos de Serbia entre 917 e 927. Contra 931, cando o Imperio B\u00falgaro de Sime\u00f3n I empezou a declinar, un pr\u00edncipe, \u0106aslav, mostrou desexos de autonom\u00eda, chegou a gobernar toda Serbia e ampliou os seus dominios cara a Bosnia. Pero a s\u00faa parcial autonom\u00eda durou pouco, pois o emperador bizantino Basilio II reconquistou a pen\u00ednsula sometendo os serbios e acabando con este primeiro conato de unidade serbia. A\u00ednda que neste per\u00edodo os serbios gozaron de certa autonom\u00eda en terras de Bosnia, pois a Serbia propiamente dita quedou baixo o dominio directo dos emperadores bizantinos, os cales non quer\u00edan perder as especiais condici\u00f3ns estrat\u00e9xicas deste territorio. \nDurante os s\u00e9culos X e XI, a\u00ednda baixo a soberan\u00eda bizantina, Serbia seguiu sen formar unha unidade pol\u00edtica coherente. Pero a mediados do s\u00e9culo XI constitu\u00eduse, a partir das tribos de Zeta, o reino de Dioclea, aut\u00e9ntico n\u00facleo do estado medieval serbio, que pronto estendeu o seu poder a Hercegovina, Rascia e o leste de Bosnia. Adoptando unha actitude de equilibrio entre Bulgaria e Bizancio, iniciouse unha nova etapa de expansi\u00f3n serbia durante os mandatos de Estevo Vojslav (1040-1052) e Miguel Vojslav (1051-1081). Este \u00faltimo rebelouse contra Bizancio e logrou reunir os territorios herdados do seu pai, a Rascia (Serbia) e a Zeta (Montenegro), obtendo do papa Gregorio VII o t\u00edtulo de \"Rei dos eslavos\". \u00c1 morte do seu fillo Constantino Bodin (1081-1101), as d\u00faas rexi\u00f3ns independiz\u00e1ronse de novo.\nContra 1167 Estevo Nemanja, Gran \u017eup\u00e1n de Rascia, iniciou a loita para independizar o seu pobo da soberan\u00eda bizantina. Para lograr este prop\u00f3sito solicitou a axuda do Imperio B\u00falgaro, e en 1196 abdicou no seu segundo fillo Estevo II Nemanji\u0107, casado cunha filla do emperador. Logrou anexionarse Montenegro, Dalmacia, Hercegovina e a Serbia danubiana, polo que se considera como o fundador do reino de Serbia.\nO reinado de Estevo Nemaja (1171-1196) marcou o inicio do per\u00edodo m\u00e1is esplendoroso da historia serbia. Os seus sucesores aproveitaron a decadencia do Imperio Bizantino e a debilidade dos restantes estados da pen\u00ednsula para fac\u00e9rense cun extenso imperio que, no seu apoxeo con Estevo Du\u0161an (1331-1355), inclu\u00eda os actuais territorios de Serbia, Hercegovina, o sur de Dalmacia, Montenegro, Albania, Macedonia e a Grecia do norte (Tesalia e Epiro).\nO sucesor de Estevo Nemanja, Estevo II Nemanji\u0107, coa axuda do seu irm\u00e1n m\u00e1is novo San Sava, que controlaba a Igrexa serbia, adoptou o t\u00edtulo de rei, que foi confirmado por Honorio III, co que Serbia se converteu no estado m\u00e1is forte dos Balc\u00e1ns.\nA Estevo II suced\u00e9rono no trono os seus tres fillos: Estevo III Radoslav (1227-1234), Ladislau (1234-1243) e Estevo IV Uro\u0161 I (1243-1276). Este \u00faltimo tivo que loitar contra os h\u00fangaros; finalmente retirouse \u00e1 vida monacal e cedeu o trono ao seu fillo Estevo V Dragutin (1276-1282) o cal, \u00e1 s\u00faa vez, abdicou no seu irm\u00e1n Milutin, que tomou o nome de Estevo VI Uro\u0161 II (1282-1321).\nCon este rei, Serbia entrou de cheo na esfera internacional, e as s\u00faas conquistas puxeron a base territorial do futuro esplendor serbio. A maior parte destas conquistas foron \u00e1 custa de territorios bizantinos, logrando derrotar o emperador Andr\u00f3nico II.\nFinalmente, en 1299, os dous monarcas chegaron a un acordo polo cal o rei de Serbia casaba cunha filla do emperador e esta achegaba como dote os territorios xa conquistados ao imperio por Serbia.\nEn 1322, despois duns momentos de confusi\u00f3n, foi coroado novo rei Estevo VIII Uro\u0161 III (1321-1331), o cal participara nunha rebeli\u00f3n e fora condenado \u00e1 perda da vista. Foi destronado polo seu fillo Estevo IX Uro\u0161 IV Du\u0161an (1331-1355), co cal Serbia alcanzou a s\u00faa m\u00e1xima independencia na Idade Media e grandes dominios territoriais. Mediante unha audaz pol\u00edtica exterior, aproveitando as discordias existentes no Imperio Bizantino, conquistou Macedonia, Albania, Epiro, Etolia e Tesalia. Estas conquistas permit\u00edronlle atribu\u00edrse o t\u00edtulo de \"Tsar dos serbios e dos gregos\" (1346). Aproveitou tam\u00e9n o seu poder para crear un patriarcado independente para a Igrexa Serbia (1346). En 1349 fixo promulgar o \"Du\u0161anov Zakonik\", ou \"C\u00f3digo de Du\u0161an\", c\u00f3digo lexislativo baseado no dereito bizantino.\nO ideal de Du\u0161an de ser emperador de serbios, gregos, b\u00falgaros e albaneses, non o sobreviviu, a\u00ednda que permaneceu no recordo do seu pobo e renacer\u00eda no s\u00e9culo XIX.\nCo seu fillo Estevo X Uro\u0161 V (1355-1371) e os sucesores deste, o imperio que creara Estevo Du\u0161an entrou nunha etapa de desintegraci\u00f3n progresiva, fraccion\u00e1ndose nunha serie de pequenos principados feudais, perpetuamente enfrontados, que foron incapaces de conteren a invasi\u00f3n dos turcos otom\u00e1ns. Finalmente, na batalla de Kosovo Polje, o 15 de xu\u00f1o de 1389, os otom\u00e1ns de Murad I venceron as tropas serbias e b\u00falgaras mandadas por L\u00e1zaro Hrebeljanovi\u0107 e Esteban de Bosnia, terminando as\u00ed a independencia de Serbia, que pasou a formar parte do Imperio Otom\u00e1n at\u00e9 finais do s\u00e9culo XVIII.\nMontenegro.\nPouco se sabe dos primeiros tempos deste pa\u00eds. S\u00f3 que os seus primitivos poboadores eran ilirios e que foi ocupado polas tribos eslavas no s\u00e9culo VII. Da uni\u00f3n destas tribos xurdiu, no s\u00e9culo IX, o principado de Duklja, co\u00f1ecido m\u00e1is tarde por Zeta.\nOs serbios converteron aos montenegrinos nos seus vasalos (1215), e a\u00ednda que estes lograron un per\u00edodo de independencia baixo a dinast\u00eda dos Balsas (1360-1421), o pa\u00eds quedou finalmente sometido a Venecia. Por\u00e9n, a influencia de Venecia (1421-1709), ao igual que a ocupaci\u00f3n turca, produciuse fundamentalmente na costa.\nMacedonia.\nDesde o s\u00e9culo IV, Macedonia integr\u00e1rase no Imperio Romano de Oriente e, durante os s\u00e9culos V e VI, foi invadida por pobos eslavos que asimilaron a tracios, ilirios e macedonios.\nAs tribos eslavas un\u00edronse nun poderoso principado, Esclavonia (\"Sclavonija\"), e rebel\u00e1ronse contra o dominio bizantino. Tras as campa\u00f1as militares de 657, 678 e 687, Bizancio volveu someter -esta vez parcialmente- aos eslavos de Macedonia. Mentres tanto, a horda protob\u00falgara do khan Kubera penetrou en Macedonia establec\u00e9ndose preto da cidade de Bitola. M\u00e1is tarde (primeira metade do s\u00e9culo IX), a maior parte de Macedonia quedou inclu\u00edda no primeiro reino b\u00falgaro.\nA insuficiencia de fontes hist\u00f3ricas impide establecer totalmente o cadro social da Macedonia altomedieval. S\u00e1bese, por\u00e9n, que os eslavos eran xentes libres, propietarios das terras en cuxo laboreo se ocupaban fundamentalmente. Co\u00f1ec\u00edan tam\u00e9n diversos oficios e a explotaci\u00f3n das minas, a\u00ednda que todo iso en menor escala que a agricultura.\nMacedonia, o m\u00e1is meridional dos territorios ex-iugoslavos, non co\u00f1eceu nunca a existencia dun estado independente (desde a invasi\u00f3n dos eslavos). Aut\u00e9ntico coraz\u00f3n dos Balc\u00e1ns, terra de paso de todos os invasores da pen\u00ednsula -que contribu\u00edron a convertela nun mosaico \u00e9tnico e relixioso- foi durante a Idade Media continuamente disputada por gregos (bizantinos), serbios e b\u00falgaros. O resultado de tan axitada historia \u00e9 unha maior mestizaxe cultural que noutras zonas peninsulares e unha restra de dereitos hist\u00f3ricos e de reivindicaci\u00f3ns territoriais dos seus veci\u00f1os, que desde finais do s\u00e9culo XIX converteron Macedonia nunha aut\u00e9ntica polvoreira.\nDesde a primeira metade do s\u00e9culo IX, a maior parte de Macedonia quedou inclu\u00edda no Primeiro Imperio B\u00falgaro. O resto estaba sometido aos bizantinos. Nos s\u00e9culos IX e X iniciouse a x\u00e9nese do r\u00e9xime feudal e produciuse a ampla extensi\u00f3n do cristianismo, que chegar\u00eda a ter un papel positivo na difusi\u00f3n da cultura bizantina.\nEn 1018 Macedonia pasou de novo a Bizancio. Fortalec\u00e9ronse os elementos gregos, pero apareceron tam\u00e9n outros: armenios, hebreos e valacos. Os abusos da administraci\u00f3n bizantina provocaron levantamentos populares, como os de Pedro Delian (1040), Georgie Boitej (1072) e outros.\nA comezos do s\u00e9culo XIII Macedonia foi escenario de enfrontamentos entre os cruzados e Bulgaria, \u00e1 que quedou finalmente unida (1230).\nPero mediado o s\u00e9culo XIV foi conquistada, como vimos, polo tsar serbio Esteban IX Uro\u0161 IV Du\u0161an. \u00c1 morte deste, a dispersi\u00f3n feudal dominante en Serbia conduciu ao seu desmembramento e fixo de Macedonia f\u00e1cil presa dos turcos, que a ocuparon tras a s\u00faa vitoria no r\u00edo Maritza (1371).\nBulgaria.\nSe hai un pobo balc\u00e1nico que poida presumir dunha relaci\u00f3n hist\u00f3rica de certa continuidade cos macedonios \u2014lazos relixiosos, ling\u00fc\u00edsticos, culturais etc.\u2014 \u00e9, sen d\u00fabida, o b\u00falgaro. Por iso c\u00f3mpre dedicarlle unhas breves li\u00f1as.\nEste pobo \u00e9 froito da uni\u00f3n entre as tribos protob\u00falgaras de orixe turca (\u00e9 dicir, non eslavas), que invadiron Mesia no s\u00e9culo VII, e dos eslavos que acabaran de asentarse nesta provincia do Imperio Romano de Oriente. Como suceder\u00eda con outros conquistadores n\u00f3mades, os protob\u00falgaros adoptaron a lingua e a cultura dos vencidos e, pola mesma \u00e9poca que os serbios, abrazaron o cristianismo ortodoxo.\nExtraordinarios guerreiros, asumiron o liderado da loita dos pobos eslavos contra os bizantinos. Donos de Macedonia e de gran parte de Tracia, alcanzaron o seu apoxeo baixo o tsar Sime\u00f3n I (893-927), cando non s\u00f3 someteron aos serbios a vasalaxe, sen\u00f3n que conquistaron gran parte da actual Albania.\nPero o Imperio B\u00falgaro ti\u00f1a unhas bases fr\u00e1xiles, e non sobreviviu \u00e1 presi\u00f3n bizantina. Reducido ao territorio da actual Macedonia, o tsar Samuel (976-1014) resistiu longos anos aos gregos, pero foi finalmente derrotado e o seu \"imperio\" incorporado a Bizancio.\nEn 1185 xurdiu o Segundo Imperio B\u00falgaro que, favorecido pola descomposici\u00f3n bizantina tras a cuarta cruzada, reconstru\u00edu rapidamente os l\u00edmites do vello imperio, desde o Adri\u00e1tico ao mar Negro, a\u00ednda que esta vez os b\u00falgaros non puideron someter a Serbia dos Nemanja. O novo imperio, v\u00edtima dun r\u00e1pido proceso de descomposici\u00f3n feudal, non puido sosterse fronte \u00e1 presi\u00f3n de serbios, gregos e h\u00fangaros.\nA mediados do s\u00e9culo XIV non s\u00f3 perdera as s\u00faas provincias occidentais, sen\u00f3n que se encontraba atomizado en numerosos principados feudais sobre os que o tsar exerc\u00eda unha soberan\u00eda puramente nominal.\nCando os ex\u00e9rcitos otom\u00e1ns puxeron p\u00e9 na beira europea dos Dardanelos, en 1354, a Serbia de Estevo Du\u0161an parec\u00eda en v\u00edas de cumprir o seu programa de unificaci\u00f3n dos eslavos meridionais baixo unha com\u00fan soberan\u00eda.\nPero trinta e cinco anos despois, cando as tropas do sult\u00e1n Murad I derrotaban en Kosovo Polje a coalici\u00f3n de estados balc\u00e1nicos encabezada polo pr\u00edncipe serbio Lazar, a pen\u00ednsula era un mosaico de pequenos principados rivais, alg\u00fans dos cales a\u00ednda atribu\u00edan sonoros t\u00edtulos imperiais aos seus monarcas en reivindicaci\u00f3n dunha gloria nacional xa desaparecida.\nIdade Moderna: entre turcos e austr\u00edacos.\nA conquista otom\u00e1.\nNo ano 1354 iniciouse, coa ca\u00edda de Gal\u00edpolis, a conquista turca da Europa balc\u00e1nica e, en tan s\u00f3 unha centuria, a pr\u00e1ctica totalidade da pen\u00ednsula pasou a mans dos invasores asi\u00e1ticos. A ameaza turca era m\u00e1is sens\u00edbel en Serbia, desintegrada durante o reinado de Esteban X Uro\u0161 V (1355-1371). Tal situaci\u00f3n materializouse coa derrota do pr\u00edncipe L\u00e1zaro Hrebeljanovi\u0107 \u00e1 fronte dunha coalici\u00f3n de pobos balc\u00e1nicos en Kosovo Polje (1389).\nA finais do s\u00e9culo XIV Bulgaria, Tracia, Macedonia e o norte de Grecia foran xa ocupadas, e Serbia e Bosnia pagaban tributo ao sult\u00e1n. O sucesor de L\u00e1zaro, Esteban (1389-1427), proclamouse d\u00e9spota e, aliado de Hungr\u00eda, estableceu a s\u00faa capital en Belgrado (14l2). Este esforzo ef\u00e9mero contra a presi\u00f3n otom\u00e1 foi continuado por Xurxo Brankovi\u0107 (1427-1456), que trasladou a Semendria a capital da zona serbia por el controlada, e propuxo a uni\u00f3n de Bosnia, Serbia e Hungr\u00eda contra os turcos.\nPero as s\u00faas petici\u00f3ns, e os esforzos de Hungr\u00eda por galvanizar aos cristi\u00e1ns balc\u00e1nicos e promover unha cruzada europea contra o islam, foron anulados polo desastre de Varna (1444), que abriu definitivamente aos otom\u00e1ns a posesi\u00f3n dos Balc\u00e1ns ao derrotar as tropas de Murad II \u00e1s de Ladislau III de Polonia e a Jan\u00f3s Hunnyadi de Hungr\u00eda.\nSerbia converteuse nun baxalato otom\u00e1n (1459), mentres que o \u00faltimo d\u00e9spota se retiraba a Bosnia que, catro anos despois (1463), tam\u00e9n pasou a mans turcas, a pesar de que o seu voivoda se proclamara vasalo do sult\u00e1n.\nHercegovina caeu en 1482 e, nese mesmo ano, outro baxalato uniu esta rexi\u00f3n con Bosnia. Croacia foi aniquilada na batalla de Krbasko Polje (1493), o que orixinou un desprazamento de croatas a Eslovenia e Hungr\u00eda, onde tam\u00e9n se refuxiaran numerosos serbios. Finalmente, Zeta, denominada agora Crna Gora (Montenegro), pasou despois (1499) de mans venecianas a otom\u00e1s, e foi posto baixo a autoridade administrativa do \"rangag\" (distrito) de Esc\u00fatari.\nTras estas campa\u00f1as otom\u00e1s s\u00f3 quedou en relativas condici\u00f3ns de seguridade a Rep\u00fablica de Ragusa, enclave comercial que ostentaba o monopolio do sal e que se converteu en foco cultural e pol\u00edtico do eslavismo. Esta cidade, fundada en 614 por uns fuxitivos de Epidauro, chegou a ser o centro dunha rep\u00fablica aristocr\u00e1tica independente e sa\u00edda ao mar dos eslavos dos Balc\u00e1ns.\nEstivo desde 867, e durante tres s\u00e9culos, baixo a tutela dos emperadores bizantinos, aos que sucederon os venecianos en 1204 e os h\u00fangaros en 1358. Pasou finalmente a poder dos turcos, conservando \u00e1 s\u00faa independencia a cambio de pagar un tributo ao sult\u00e1n e, grazas \u00e1 s\u00faa riqueza e \u00e1 s\u00faa h\u00e1bil diplomacia, a rep\u00fablica alcanzou un not\u00e1bel nivel de desenvolvemento durante os s\u00e9culos XV e XVI.\nTras a expulsi\u00f3n dos xudeus de Espa\u00f1a en 1492, a cidade acolleu a un grupo de sefard\u00edes. Os seus contactos con outros sefard\u00eds do Imperio Otom\u00e1n e de Europa serv\u00edronlle para poder obter proveitosos acordos comerciais.\nNa \u00e9poca do seu m\u00e1ximo esplendor (s\u00e9culo XVI), a frota de Ragusa compo\u00f1\u00edase de douscentos barcos. A expansi\u00f3n proseguiu at\u00e9 1667, cando na ma\u00f1\u00e1 do 6 de abril, un espantoso terremoto arruinou a cidade de Ragusa; seis mil habitantes quedaron sepultados debaixo dos seus muros. Foi reconstru\u00edda a expensas do Papa, do rei de Francia e do de Inglaterra.\nOcupada por Napole\u00f3n (1806-1813), converteuse nun ducado entregado ao mariscal Marmont. O Tratado de Viena de 1815 entregouna, co resto de Dalmacia, a Austria. Ao terminar a primeira guerra mundial integrouse en Iugoslavia.\nA\u00ednda houbo unha terceira vaga de conquistas turcas, no s\u00e9culo XVI.\nTras a ca\u00edda do reduto de Belgrado (1521), formouse un estado \"tap\u00f3n\" para protexer a fronteira h\u00fangara que, por\u00e9n, non puido conter as emigraci\u00f3ns de serbios a dito pa\u00eds. Finalmente, chega o desastre h\u00fangaro de Moh\u00e1cs (1526), que comportou a perda de Eslavonia (parte oriental de Croacia) e a maior parte da propia Hungr\u00eda.\nDespois da derrota de Moh\u00e1cs, os croatas preferiron pasar a ser s\u00fabditos dos Habsburgo de Austria, como vimos. Da pen\u00ednsula Balc\u00e1nica, s\u00f3 Ragusa (Dubrovnik) conseguiu manter unha autonom\u00eda relativa mediante o pagamento dun tributo anual ao sult\u00e1n.\nEste estado de servidume prolongouse at\u00e9 1683, data do sitio de Viena e do comezo da decadencia do poder otom\u00e1n en Europa.\nConsecuencias da ocupaci\u00f3n otom\u00e1.\nA conquista turca tivo profundas e duradeiras consecuencias para os eslavos balc\u00e1nicos. Os vencedores non s\u00f3 eliminaron a s\u00faa organizaci\u00f3n pol\u00edtica, sen\u00f3n que transformaron as relaci\u00f3ns sociais e econ\u00f3micas e provocaron consider\u00e1beis movementos de poboaci\u00f3n. Como os restantes cristi\u00e1ns do Imperio, os balc\u00e1nicos convert\u00e9ronse en \"reaia\", s\u00fabditos propiedade do sult\u00e1n, que dispo\u00f1\u00eda libremente das s\u00faas vidas e facendas. Grandes extensi\u00f3ns da pen\u00ednsula foron entregadas en feudo (\"timar\") a soldados otom\u00e1ns que, a cambio do servizo de armas, recib\u00edan os beneficios da explotaci\u00f3n da terra e do traballo dos campesi\u00f1os a ela adscritos.\nO sistema social sufriu cambios importantes. A\u00ednda que no mundo rural se mantivo o modelo de comunidades campesi\u00f1as gobernadas patriarcalmente por xu\u00edces que respond\u00edan ante o bax\u00e1 otom\u00e1n, a vida urbana sufriu un importante retroceso en case todos os Balc\u00e1ns occidentais. Desapareceu a vella aristocracia feudal, e o patriarcado grego de Constantinopla recuperou a s\u00faa privilexiada posici\u00f3n entre a cristiandade eslava ortodoxa, en prexu\u00edzo do clero dos desaparecidos patriarcados nacionais serbio e b\u00falgaro.\nIsto trouxo consigo un consider\u00e1bel retroceso da vida cultural das comunidades eslavas, que perderon practicamente a tradici\u00f3n literaria na s\u00faa propia lingua. Por\u00e9n, o proceso de islamizaci\u00f3n foi m\u00ednimo e circunscribiuse ao asentamento de campesi\u00f1os anatolios nalgunhas zonas de Tracia e Macedonia e \u00e1 conversi\u00f3n ao islam de gran parte da poboaci\u00f3n de Albania e de parte da de Bosnia (os bogomilos).\nO que si tivo unha gran transcendencia foron os desprazamentos de poboaci\u00f3n provocados pola conquista e despois polas reiteradas sublevaci\u00f3ns contra o dominio otom\u00e1n. Durante os s\u00e9culos XIV e XV foron moitos os cristi\u00e1ns, fundamentalmente cat\u00f3licos romanos de Bosnia e Eslavonia, que buscaron refuxio en Croacia, Hungr\u00eda, a Rep\u00fablica de Ragusa e as posesi\u00f3ns venecianas en Dalmacia. Tam\u00e9n os serbios co\u00f1eceron grandes migraci\u00f3ns. No norte, miles deles cruzaron o Danubio fuxindo da conquista turca establec\u00e9ndose na rexi\u00f3n h\u00fangara de Voivodina (hoxe provincia \"aut\u00f3noma\" de Serbia), poboada por romaneses e maxiares, e nas zonas orientais de Eslavonia, entre Osijek e Belgrado, onde a poboaci\u00f3n serbia chegar\u00eda a ser maioritaria (isto orixinar\u00eda un dos conflitos contempor\u00e1neos entre Serbia e Croacia).\nAs prolongadas guerras entre austr\u00edacos e turcos provocaron novas migraci\u00f3ns en masa cara aos territorios dos Habsburgo, como a encabezada, contra 1690, polo patriarca Arsenij \u010carnojevi\u0107, ou a que seguiu ao fracasado levantamento proaustr\u00edaco de 1787. O resultado destes movementos foi unha relativa ruptura do equilibrio \u00e9tnico na \u00e1rea danubiana que dar\u00eda lugar, xa no s\u00e9culo XX, a non poucos conflitos entre serbios, h\u00fangaros e croatas.\nA islamizaci\u00f3n contribu\u00edu a complicar a\u00ednda m\u00e1is este panorama. En Bosnia, rexi\u00f3n poboada por serbios e croatas, as conversi\u00f3ns masivas de adeptos ao cristianismo bogomilo fixeron xurdir un terceiro grupo nacional, o dos musulm\u00e1ns bosn\u00edacos, que pronto alcanzou un consider\u00e1bel peso espec\u00edfico. Conforme ao censo de 1910, a maior\u00eda da poboaci\u00f3n de Bosnia e Hercegovina estaba formada por serbios ortodoxos (42%) fronte a un 21% de croatas, pero os musulm\u00e1ns supo\u00f1\u00edan o 34%.\nAs rexi\u00f3ns de Kosovo e Novi Pazar viron emigrar tam\u00e9n a boa parte da poboaci\u00f3n, que foi substitu\u00edda por colonos musulm\u00e1ns da veci\u00f1a Albania, o que co tempo crear\u00eda outro grave problema \u00e9tnico no coraz\u00f3n da Serbia hist\u00f3rica.\nAs nacionalidades durante o apoxeo otom\u00e1n.\nCroacia e Eslavonia: As \"fronteiras militares\".\nPoucas foron as rexi\u00f3ns da Iugoslavia contempor\u00e1nea que quedaron libres do dominio otom\u00e1n. Tras o desastre de Moh\u00e1cs, gran parte de Croacia e case toda Eslavonia foron ocupadas, pero nas zonas que escaparon \u00e1 conquista, as s\u00faas Dietas mantiveron a fidelidade \u00e1 coroa h\u00fangara, encarnada agora no Habsburgo Fernando de Austria (o irm\u00e1n de Carlos V). L\u00edmite cos turcos durante tres s\u00e9culos, a maior parte de Croacia e Eslavonia convert\u00e9ronse na \"fronteira militar\", escenario de frecuentes incursi\u00f3ns inimigas at\u00e9 a reconquista de finais do s\u00e9culo XVII. A \"Fronteira militar\" era unha terra fronteiriza do imperio Habsburgo que actuou como \"cord\u00f3n sanitario\" contra o imperio otom\u00e1n desde principios da Idade Moderna at\u00e9 finais do s\u00e9culo XIX. A expansi\u00f3n do imperio Otom\u00e1n en Europa supuxo o repregamento da fronteira do reino de Hungr\u00eda cara ao norte, perd\u00e9ndose as\u00ed moitas terras croatas (e mesmo h\u00fangaras). \nCando en 1526 a Casa dos Austria asumiu o trono do reino de Hungr\u00eda (que inclu\u00eda o de Croacia), o emperador Fernando I prometeu ao Parlamento Croata que achegar\u00eda 200 cabaleiros e 200 infantes, e que pagar\u00eda outros 800 xinetes para sumarse \u00e1s forzas croatas. En 1553 as terras fronteirizas foron reorganizadas baixo o mando do comandante Iv\u00e1n Lenkovi\u0107. A fronteira dividiuse entre a Krajina Croata e a Alta Krajina Eslavoa. A fronteira co imperio otom\u00e1n foi fortificada. Os gastos militares eran cuantiosos, e o Congreso das Terras de Austria Interior de Bruck an der Mur en 1578 definiu as obrigas de cada territorio na defensa. As\u00ed, a nobreza de Estiria financiou a Fronteira Eslavoa mentres que as demais (Baixa Austria, Alta Austria, Carniola, Carintia e Salzburgo) financiaron a parte croata.\nA pesar do apoio financeiro da nobreza de Austria interior, as finanzas da Fronteira Militar non eran boas. O alto mando de Graz decidiu probar outras alternativas \u00e1s tropas mercenarias, pasando na d\u00e9cada de 1630 a ofrecer terras e privilexios na fronteira a inmigrantes (como os uskok, guerrillas e refuxiados das terras ocupadas polos turcos) a cambio do seu servizo no ex\u00e9rcito imperial. Para evitar o despoboamento das expostas terras fronteirizas, outorg\u00f3uselle a liberdade aos campesi\u00f1os da rexi\u00f3n, fronte ao r\u00e9xime de servidume doutras terras.\nEn novembro de 1630, o emperador proclamou o \"Statuta Wallachorum\" ou Estatuto de Valaquia, regulando o status dos colonos de Valaquia (inclu\u00edndo eslavos como croatas, serbios ou romaneses) e especificaba as s\u00faas obrigas civ\u00eds e militares. Por ese tempo, a poboaci\u00f3n da fronteira era xa unha mestura entre o pobo croata aut\u00f3ctono e inmigrantes. A esta nova clase militar, dado o alto n\u00famero de refuxiados doutros pa\u00edses, especialmente serbios, recibiu liberdade de credo, a pesar de que o pa\u00eds era cat\u00f3lico.\nCo tempo, a poboaci\u00f3n da fronteira converteuse nun estamento militar, mesmo a\u00ednda despois da desaparici\u00f3n do dominio turco.\nNo s\u00e9culo XVI moitos l\u00edderes de Croacia e Eslovenia abrazaron a Reforma protestante e ligaron a causa da independencia \u00e1 nova relixi\u00f3n. Pero, estendida esta entre as capas populares, ali\u00f1ou na s\u00faa contra \u00e1 nobreza. Este feito, que asegurou o triunfo cat\u00f3lico (imp\u00faxose \u00e1 forza a Contrarreforma), consolidado no s\u00e9culo XVII pola acci\u00f3n dos xesu\u00edtas, significou tam\u00e9n o mantemento dunha estrutura feudal e da influencia xerm\u00e1nica, co que o nacionalismo eslavo sufriu unha prolongada eclipse.\nA Reforma levantou \u00e1s clases dirixentes contra a autoridade imperial, e aos campesi\u00f1os contra os terratenentes; por outra parte, a traduci\u00f3n de textos relixiosos, impulsada pola doutrina luterana, favoreceu o desenvolvemento dos dialectos escritos, acentu\u00e1ndose as\u00ed as diferenzas rexionais.\nEn Dalmacia, as cidades costeiras sometidas a Venecia e \u00e1 Rep\u00fablica de Ragusa escaparon ao dominio musulm\u00e1n, e viron reforzada a s\u00faa poboaci\u00f3n eslava pola chegada de refuxiados procedentes de Croacia, Bosnia e Hercegovina. Por\u00e9n, baixo a autoridade de Venecia diminu\u00edu a actividade comercial e mar\u00edtima dos portos d\u00e1lmatas.\nSerbia.\nInicialmente, a dependencia dos turcos en Serbia limitouse a aceptar a soberan\u00eda dos sult\u00e1ns, pero despois da ca\u00edda de Constantinopla en poder dos turcos (1453), estes, para asegur\u00e1rense o dominio de Serbia, atac\u00e1rona e somet\u00e9rona facilmente. Como vimos, todas as terras pasaron a ser propiedade do sult\u00e1n, o cal as conced\u00eda aos xefes militares a cambio dos seus servizos; este novo sistema de propiedade da terra implicou a servidume da case totalidade da poboaci\u00f3n serbia.\nO \u00faltimo tsar serbio, L\u00e1zaro II, morreu en 1458. O sentimento nacional serbio sufriu un duro golpe e entrou nunha prolongada etapa de letargo (uns 350 anos). Como Turqu\u00eda fixo algunhas concesi\u00f3ns, como a reconstituci\u00f3n do patriarcado serbio de Pe\u0107 (1555), os intentos dos serbios de emancip\u00e1rense da tutela dos turcos non comezaron at\u00e9 que a mesma descomposici\u00f3n interna do imperio otom\u00e1n os facilitou.\nPor\u00e9n, o patriarcado de Pe\u0107 adoptou un liderado civil sobre os serbios, mant\u00e9ndose grazas a iso, durante o tempo da dominaci\u00f3n otom\u00e1, a idea de nacionalidade. E, no s\u00e9culo XVII, Georges Brankovi\u0107, fac\u00e9ndose pasar por descendente dos antigos reis serbios, reclamou os seus \"dereitos\" sobre Sirmio, Hercegovina e o Banato de Temesvar (Timisoara). As s\u00faas propostas de formar un reino il\u00edrico semiindependente (1683), que protexer\u00eda as fronteiras do imperio habsburgu\u00e9s, fracasaron (1689).\nPosteriormente, o emperador de Austria Leopoldo I prometeu axuda ao patriarca Arsenio III \u010carnojevi\u0107, que formou un ducado serbio, gobernado polo voivoda Xo\u00e1n de Monastir.\nM\u00e1is tarde tiveron lugar grandes migraci\u00f3ns de serbios a terras da coroa austr\u00edaca, en especial ao Banato.\nBosnia.\nDurante a dominaci\u00f3n turca os naturais do pa\u00eds sufriron terr\u00edbeis persecuci\u00f3ns e brutal trato, tendo lugar a conversi\u00f3n masiva de cristi\u00e1ns bogomilos ao islam.\nMontenegro.\nA influencia de Venecia, ao igual que a posterior ocupaci\u00f3n turca, produciuse fundamentalmente nas costas e territorios perif\u00e9ricos, mentres que o interior das monta\u00f1as permaneceu inacces\u00edbel.\nOs seus habitantes e cantos al\u00ed se refuxiaron foron gobernados durante este per\u00edodo (e m\u00e1is adiante) polo Consello de Metropolitanos ortodoxos de Cetinje, convert\u00e9ndose as\u00ed, grazas a este goberno teocr\u00e1tico, nun s\u00edmbolo da resistencia eslava fronte ao xugo otom\u00e1n.\nMacedonia.\nDurante a dominaci\u00f3n turca o estado (en realidade, o sult\u00e1n) foi o dono principal da terra, e outorgou territorios e beneficios aos feudais que mellor o serv\u00edan. Creceu a influencia da poboaci\u00f3n turca (asentamentos de campesi\u00f1os anatolios), intensificouse a opresi\u00f3n e explotaci\u00f3n (s\u00e9culo XVI), perseguiuse aos eslavos, forz\u00e1ndoos \u00e1 islamizaci\u00f3n (s\u00e9culo XVII).\nA decadencia do Imperio Otom\u00e1n.\nO comezo da decadencia do poder otom\u00e1n en Europa prod\u00facese en 1683, data do sitio de Viena. Na contorna desta cidade, os otom\u00e1ns foron derrotados polo emperador Leopoldo I. Seguidamente, en 1686, o ex\u00e9rcito imperial liberou Buda, a capital h\u00fangara e, o ano seguinte, no mesmo lugar onde tivera lugar o desastre de Moh\u00e1cs, Carlos V de Lorena, ao servizo do emperador Leopoldo, derrotou outra vez aos turcos.\nEn 1699 firmaron austr\u00edacos e otom\u00e1ns o Tratado de Karlowitz, en virtude do cal os turcos tiveron que evacuar Hungr\u00eda (excepto o tri\u00e1ngulo formado polos r\u00edos Maros e Tisza), e a cidade de Trem\u00e9svar (Timisoara), Transilvania e Croacia-Eslovenia, que pasaron a Austria, e o Peloponeso e Dalmacia, que se integraron en Venecia. A dieta de Presburgo (Bratislava) reco\u00f1eceu a soberan\u00eda dos Habsburgo sobre Hungr\u00eda, que quedou as\u00ed unida a Austria at\u00e9 1918.\nEn 1715 Austria, aliada con Venecia, emprende unha nova guerra contra o Imperio Otom\u00e1n, que se salda co tratado de Passarowitz (1718), polo que os austr\u00edacos se aseguraron a posesi\u00f3n do Banato de Trem\u00e9svar, a Serbia setentrional (con Belgrado) e Valaquia occidental, que perderon anos despois (1739). Venecia tivo que ceder Morea a Turqu\u00eda, pero conservou as s\u00faas posesi\u00f3ns en Dalmacia e Albania.\nPor outro lado, a pugna entre Rusia e os otom\u00e1ns dec\u00e1ntase cara a Rusia no tratado de Kuchuk-Kainarji (1774). Nel sancionouse a independencia de Crimea, e Rusia obtivo Kerch e, entre outros privilexios, o dereito de protecci\u00f3n sobre os cristi\u00e1ns ortodoxos s\u00fabditos do Imperio Otom\u00e1n. Este tratado marcou definitivamente a decadencia dos turcos en Europa, e haber\u00eda de ter importantes consecuencias no futuro dos Balc\u00e1ns, xa que Rusia dispuxo desde ese momento dun poderoso medio de acci\u00f3n que lle permitir\u00eda intervir profusamente nos asuntos internos da Sublime Porta. O tratado de Kuchuk-Kainarji foi ratificado posteriormente polo de Jassy (1792).\nDurante os s\u00e9culos XVII e XVIII, coincidindo coa decadencia do Imperio Otom\u00e1n, os venecianos ampliaron as s\u00faas posesi\u00f3ns cara ao interior de Dalmacia, at\u00e9 a fixaci\u00f3n da fronteira definitiva cos turcos, en 1721.\nTal feito \u00e9 de importancia para entender o contencioso serbo-croata, xa que a fronteira militar veneciana, que inclu\u00eda ao sur pequenas zonas de poboaci\u00f3n serbia, foi mantida polos franceses nas s\u00faas ef\u00e9meras Provincias Ilirias que, a partir de 1815, pasaron a Austria.\nM\u00e1is tarde, estes l\u00edmites, reivindicados integramente polos croatas, ser\u00edan respectados ao integrarse cos territorios de Croacia e Eslavonia primeiro no Reino de Iugoslavia e, despois da segunda guerra mundial na Rep\u00fablica Socialista de Croacia, pero Serbia manter\u00eda a s\u00faa reivindicaci\u00f3n sobre as zonas ocupadas pola s\u00faa minor\u00eda nacional no mediod\u00eda d\u00e1lmata.\nO Renacemento eslavo.\nO despertar das nacionalidades.\nA finais do s\u00e9culo XVIII case toda a pen\u00ednsula Balc\u00e1nica formaba parte a\u00ednda do Imperio Otom\u00e1n. A decadente Rep\u00fablica de Venecia conservaba a costa d\u00e1lmata e algunhas bases no litoral do Epiro e, entre ambas as zonas, o pequeno e monta\u00f1oso principado de Montenegro e a Rep\u00fablica comercial de Ragusa manti\u00f1an tenazmente a s\u00faa independencia. Ao norte do Danubio, f\u00f3ra xa da pen\u00ednsula, os hospodares de Valaquia e Moldavia gobernaban como vasalos do sult\u00e1n.\nNo resto dos Balc\u00e1ns, os turcos estableceran un f\u00e9rreo dominio, impo\u00f1endo \u00e1s poboaci\u00f3ns cristi\u00e1s un modelo social e econ\u00f3mico desco\u00f1ecido no resto de Europa. Como soberano absoluto, o sult\u00e1n era dono de vidas e facendas. Os cristi\u00e1ns, integrados na clase servil dos \"reaia\", pod\u00edan ser por tanto sometidos a un r\u00e9xime de semiescravitude agraria, mantidos \u00e1 fronte de empresas artesanais ou comerciais ou mesmo ocupar altos cargos na Administraci\u00f3n, como suced\u00eda cos gregos fanariotas de Istambul.\nA\u00ednda que as comunidades cristi\u00e1s mantiveron algunhas instituci\u00f3ns propias, v\u00edronse sometidas \u00e1 presi\u00f3n da colonizaci\u00f3n turca -sobre todo en Bosnia, Macedonia e Tracia- e a un modelo feudal tipicamente turco. O ex\u00e9rcito otom\u00e1n compo\u00f1\u00edase, fundamentalmente, dos xan\u00edzaros, corpo de elite recrutado entre os nenos cristi\u00e1ns, e dos espah\u00eds, soldados regulares musulm\u00e1ns. Os espah\u00eds pag\u00e1banse mediante a concesi\u00f3n de feudos (\"timar\") aos que se asociaban campesi\u00f1os en r\u00e9xime de arrendamento. O timariota cobraba unha renda e pod\u00eda exixir \u00e1s s\u00faas reaias prestaci\u00f3ns laborais nas terras que explotaba directamente. \u00c1 s\u00faa morte, a facenda revert\u00eda ao sult\u00e1n.\nCando, a comezos do s\u00e9culo XVIII, o Imperio empezou a decaer, o goberno otom\u00e1n \u2014a Sublime Porta\u2014 comezou a vender a particulares feudos timar, que pasaban a ser propiedades hereditarias (\"chiftliks\"). Iso conduciu a unha certa reactivaci\u00f3n econ\u00f3mica, que favoreceu o xurdimento dunha minoritaria capa de propietarios cristi\u00e1ns que, xunto con artes\u00e1ns e mercadores, formar\u00eda a base sobre a que se \u00eda asentar o desenvolvemento nacional dos pobos balc\u00e1nicos na primeira metade do s\u00e9culo XIX.\nO rexurdir do nacionalismo serbio (como o das outras nacionalidades) ins\u00edrese na paulatina decadencia do Imperio Otom\u00e1n. Nos \u00faltimos anos do s\u00e9culo XVIII o despertar da conciencia nacional dos eslavos do sur foi cada vez m\u00e1is intenso.\nNo proceso de emancipaci\u00f3n dos pa\u00edses balc\u00e1nicos destacou as\u00ed mesmo o labor cultural de moitas persoas que apoiaban o patriotismo eslavo e a unificaci\u00f3n pola cultura com\u00fan.\nA Revoluci\u00f3n Francesa supuxo un revulsivo para as minor\u00edas ilustradas eslavas, e tivo unha repercusi\u00f3n profunda, a\u00ednda que un algo tard\u00eda, nos Balc\u00e1ns occidentais. No curso das guerras napole\u00f3nicas desapareceu o estado veneciano: o V\u00e9neto pasou a formar parte da Rep\u00fablica Cisalpina e Istria e Dalmacia pasaron a Austria (Paz de Campoformio, 1797) e, pouco m\u00e1is tarde, a partir de 1805 (paz de Presburgo), Istria, Dalmacia, Eslovenia (Carintia e Carniola) e a Croacia occidental eran arrebatadas a Austria por Napole\u00f3n e incorporadas ao seu imperio, onde constitu\u00edron, desde 1809, as Provincias Ilirias, sometidas \u00e1 autoridade dun mariscal franc\u00e9s.\nDurante varios anos (apenas seis), os habitantes destas rexi\u00f3ns puideron familiarizarse cun sistema pol\u00edtico e legal moi distinto do despotismo dos emperadores Habsburgo. Baixo a administraci\u00f3n francesa introduc\u00edronse na zona ideais nacionalistas (en Ancona creouse unha axencia encargada de propagar os ideais revolucionarios entre os pobos do Adri\u00e1tico), que tomar\u00edan o nome de ilirismo. Trat\u00e1base dun movemento que buscaba a recuperaci\u00f3n do legado cultural esloveno e serbo-croata, pero tam\u00e9n a creaci\u00f3n dunha nacionalidade com\u00fan para os eslavos da antiga Iliria.\nTras a ca\u00edda de Napole\u00f3n, no Congreso de Viena as cousas pareceron volver ao seu anterior estado. Pero no entanto, os pobos da pen\u00ednsula Balc\u00e1nica comezaran a despertar do seu prolongado letargo.\nO renacemento cultural.\nA aparici\u00f3n de movementos pol\u00edticos nacionalistas foi precedida (e acompa\u00f1ada) en case todos os Balc\u00e1ns por correntes de renovaci\u00f3n cultural que, a trav\u00e9s da recuperaci\u00f3n dos trazos de identidade nacional perdidos tras a invasi\u00f3n otom\u00e1, prepararon o terreo \u00e1s primeiras xeraci\u00f3ns de loitadores pola independencia.\nEste Renacemento da cristiandade balc\u00e1nica, producido durante o s\u00e9culo XVIII e comezos do XIX, posu\u00eda unha dupla natureza. Por un lado, o retorno \u00e1s tradici\u00f3ns literarias e art\u00edsticas anteriores \u00e1 conquista e a loita por converter as contaminadas linguas populares en idiomas literarios. Por outro, a influencia do pensamento liberal e nacionalista da Europa occidental, introducido nos Balc\u00e1ns a trav\u00e9s das colonias de emigrantes gregos e eslavos e da actividade comercial de portos como Ragusa ou Sal\u00f3nica.\nNos Balc\u00e1ns noroccidentais o Renacemento co\u00f1eceu un tard\u00edo (en comparaci\u00f3n cos casos de romaneses, gregos ou b\u00falgaros) pero en\u00e9rxico florecemento en torno ao anteriormente citado movemento ilirista. Eslovenos, croatas e serbios non s\u00f3 carec\u00edan dunha historia com\u00fan, sen\u00f3n que practicaban diferentes relixi\u00f3ns e ti\u00f1an diversos graos de desenvolvemento pol\u00edtico, segundo estivesen baixo dominio habsburgo ou osmanl\u00ed.\nPor iso, o romanticismo ilirista, que idealizaba o pasado com\u00fan dos eslavos da antiga Iliria, circunscribiuse ao plano ling\u00fc\u00edstico, en busca dunha lingua do pobo pretendidamente vinculada \u00e1 tradici\u00f3n nacional.\nEn Eslovenia destacou o labor do sacerdote Valent\u00edn Vodnik e do ling\u00fcista Jernej Kopitar, mentres que Djuro Matjasevi\u0107 e, m\u00e1is tardiamente, Ljudevit Gaj contribu\u00edron cos seus traballos a normalizar a lingua croata. Dous serbios de Voivodina (que estaba, recordemos, baixo dominio h\u00fangaro), o poeta Vuk Karadzi\u0107 e o pedagogo Dositiej Obradovi\u0107, esforz\u00e1ronse \u00e1 s\u00faa vez por recuperar un idioma nacional que estaba notabelmente adulterado e apenas posu\u00eda expresi\u00f3n escrita.\nPero, pese a tan prometedores comezos e \u00e1s perspectivas alumbradas pola revoluci\u00f3n de 1848, o ilirismo non lograr\u00eda producir un movemento nacionalista paneslavo que superase o particularismo dos diferentes pobos da rexi\u00f3n noroccidental dos Balc\u00e1ns.\nEslovenia e Croacia.\nCando en 1809 Austria cedeu a Napole\u00f3n os territorios eslovenos (Carintia, Carniola e Estiria) e croatas (Istria, Croacia occidental e Dalmacia), Bonaparte introduciu o eslavo na administraci\u00f3n local, suprimiu os privilexios feudais e fomentou unha gran reforma educativa, co que se preparou o despertar nacional. O pa\u00eds tivo os seus propios xornais, creou novas escolas e instituci\u00f3ns eslavas e reviviu a s\u00faa cultura. Todo iso fixo que espertase o sentimento nacionalista, acentuado coa expulsi\u00f3n dos franceses polos austr\u00edacos en 1813-1814. Austria adquiriu, ademais, no Congreso de Viena (1815), os territorios eslovenos e croatas de Venecia (provincia de Gorizia/Gorica e Dalmacia).\nA pesar dos intentos de rexermanizaci\u00f3n, a conciencia il\u00edrica quedaba xa latente no pobo e os intelectuais esforz\u00e1banse por manter vivo este sentimento eslavista. Un dos m\u00e1ximos representantes deste movemento foi o anteriormente citado Ljudevit Gaj (1809-1872), fundador da \"Gaceta Il\u00edrica\" (1836).\nDurante a revoluci\u00f3n de 1848 os clubs nacionais eslovenos de Viena, Graz, Klagenfurt e Ljubljana promoveron a uni\u00f3n de todos os eslovenos nun estado mon\u00e1rquico rexido polos Habsburgo. En 1849 Carniola constitu\u00eduse, efemeramente, como reino aut\u00f3nomo do Imperio austr\u00edaco.\nTam\u00e9n en 1848 reun\u00edrase en Praga o I Congreso Eslavo, expresi\u00f3n do eslavismo ou paneslavismo, doutrina ou movemento pol\u00edtico que pretend\u00eda a independencia dos diversos pobos eslavos e a s\u00faa uni\u00f3n nun s\u00f3 estado de tipo federativo, en oposici\u00f3n ao panxermanismo. Neste congreso os croatas solicitaron dos Habsburgo unha Constituci\u00f3n liberal para o seu pa\u00eds. Viena, en principio, reco\u00f1eceulles a autonom\u00eda; pero en 1867 devolveu o pa\u00eds aos h\u00fangaros.\nOs croatas tiveron que combater para manter a s\u00faa autonom\u00eda fronte ao unitarismo preconizado polos nacionalistas h\u00fangaros de Kossuth, o que conseguiron tras a derrota do movemento independentista h\u00fangaro.\nAo constitu\u00edrse a Monarqu\u00eda Dual (Imperio Austro-H\u00fangaro), os croatas negociaron con Budapest un compromiso (\"nagodba\") que en 1868 eliminou os distritos baixo administraci\u00f3n militar (\"Fronteira Militar\"), unificou os banatos de Croacia e Eslavonia e reinstauroulles o seu status de reino asociado \u00e1 coroa h\u00fangara. Pero estas concesi\u00f3ns auton\u00f3micas non contentaron aos l\u00edderes nacionalistas (Strossmayer, Ra\u010dki, Star\u010devi\u0107, e outros). Ademais, esta aparente xenerosidade h\u00fangara, ti\u00f1a unha explicaci\u00f3n simple: Eslavonia estaba habitada en gran parte por serbios, que os maxiares esperaban opo\u00f1er aos croatas, como as\u00ed fixeron con grande \u00e9xito.\nO compromiso de 1868 sost\u00edvose con grandes dificultades. O goberno h\u00fangaro desenvolv\u00eda unha pol\u00edtica de maxiarizaci\u00f3n cultural e administrativa que suscitaba profundo rexeitamento en Croacia e que, tan s\u00f3 tres anos despois do restablecemento das s\u00faas liberdades, conduciu a unha revolta antih\u00fangara, encabezada por Eugen Kvaternik, que foi duramente reprimida. A estas disensi\u00f3ns uniuse o fracaso das reivindicaci\u00f3ns croatas sobre os territorios de Dalmacia e Rijeka (Fiume), administrados directamente por Viena.\nEn 1866, pola Paz de Viena (despois dunha guerra de Austria-Hungr\u00eda con Italia), os territorios de Eslovenia foron divididos, por cesi\u00f3n de Austria, entre Italia, Hungr\u00eda e a propia Austria; a Italia pasou o V\u00e9neto co Friuli udin\u00e9s. Pero os eslovenos xa adquiriran conciencia nacional e sent\u00edanse m\u00e1is inclinados cara aos pobos eslavos veci\u00f1os (serbios, croatas) que cara os xermanos ou os maxiares.\nEn canto a Dalmacia, coa ca\u00edda da Rep\u00fablica veneciana (1797) sufriu un breve per\u00edodo de anarqu\u00eda, pasando sucesivamente a mans dos austr\u00edacos (1797-1805), dos franceses (Paz de Presburgo) e dos italianos (1806-1809). Napole\u00f3n anexionouna, como vimos, \u00e1s Provincias Il\u00edricas, pero ao desfacerse o Imperio Napole\u00f3nico volveu a caer en poder de Austria (1813).\nA mediados do s\u00e9culo XIX xurdiron en Dalmacia d\u00faas tendencias pol\u00edticas: os partidarios de constitu\u00edr un reino que abarcase Croacia-Dalmacia-Eslavonia, e o movemento autonomista. Os primeiros, apoiados por Austria (contraria \u00e1 influencia italiana) puxeron a Dalmacia baixo as directrices pol\u00edticas e culturais de Croacia.\nEn Istria o dominio veneciano marcou o inicio de continuas loitas intestinas que duraron at\u00e9 o Tratado de Campoformio (1797), polo que Napole\u00f3n ced\u00eda a Austria todas as posesi\u00f3ns venecianas. A paz de Presburgo (1805) puxo a Italia baixo control franc\u00e9s, pasando Istria a formar parte das Provincias Il\u00edricas en 1809. Pero o Congreso de Viena (1815) anexionouna, finalmente, a Austria.\nNo terreo pol\u00edtico, na mesma li\u00f1a de oposici\u00f3n a Austria seguida por Pa\u0161i\u0107 en Serbia ao organizar o Partido Radical (nacionalista e democr\u00e1tico) en 1882, en Croacia creouse o Partido Campesi\u00f1o por Radi\u0107 (1904), que logrou varias vitorias electorais.\nA rebeli\u00f3n serbia.\nCoa antiga aristocracia eliminada pola conquista otom\u00e1 ou islamizada, os xefes das comunidades campesi\u00f1as e os terratenentes serbios preg\u00e1ranse a colaborar co invasor, mentres que a xerarqu\u00eda relixiosa ca\u00eda en mans do clero grego que, en 1766, aboliu incluso o Patriarcado nacional serbio de Pe\u0107.\nConvertida en fronteira do Imperio otom\u00e1n tras a Paz de Karlowitz (1699), Serbia foi durante longo tempo escenario de enfrontamentos entre turcos e austr\u00edacos. Estes ocuparon o norte do pa\u00eds en 1718, e con iso intensific\u00e1ronse os contactos coa pr\u00f3spera comunidade serbia establecida na provincia h\u00fangara de Voivodina, ao norte do Danubio. Pero a administraci\u00f3n vienesa, centralista e cat\u00f3lica, non soubo atraer o apoio da poboaci\u00f3n e en 1739 a rexi\u00f3n retornou a dominio otom\u00e1n.\nA diplomacia rusa, cada vez m\u00e1is interesada nos Balc\u00e1ns, pasou ent\u00f3n a competir coa austr\u00edaca polo control do pa\u00eds. Tras chegar a un acordo para repartirse a pen\u00ednsula, os dous Imperios declararon a guerra a Turqu\u00eda en 1787 e os seus ex\u00e9rcitos cruzaron o Danubio. En Serbia estalou un levantamento popular que se fixo rapidamente co control das zonas rurais, mentres os austr\u00edacos tomaban Belgrado.\nPero as presi\u00f3ns internacionais terminaron impo\u00f1\u00e9ndose e Austria en 1791 e Rusia o ano seguinte subscribiron unha paz con Turqu\u00eda que deixaba novamente os serbios en mans do sult\u00e1n. A comezos do s\u00e9culo XIX os turcos restableceran o seu dominio sobre o pa\u00eds, a\u00ednda que as reformas introducidas por Selim II concederon unha maior autonom\u00eda aos xu\u00edces cristi\u00e1ns dos pequenos distritos do baxalato de Belgrado.\nMentres os croatas intentaban recuperar o seu antigo autogoberno e loitaban por preservar a identidade nacional fronte \u00e1 presi\u00f3n maxiarizadora, os serbios emprenderon unha longa guerra de liberaci\u00f3n contra o ocupante otom\u00e1n, at\u00e9 conseguir a s\u00faa total independencia en 1878.\nOs intentos serbios de emancipaci\u00f3n da tutela de Turqu\u00eda non comezaron at\u00e9 que a mesma descomposici\u00f3n interna do Imperio otom\u00e1n os facilitou. No s\u00e9culo XIX, alentados pola propaganda rusa e a nova pol\u00edtica austr\u00edaca, inici\u00e1ronse os movementos insurreccionais dos serbios que, nesta \u00e9poca, viron como se agravaba a dura explotaci\u00f3n do campesi\u00f1ado polos timariotas turcos a consecuencia da grave crisis provocada polas dificultades internas do Imperio.\nA primeira insurrecci\u00f3n serbia foi en 1804 pero, truncada nada m\u00e1is nacer, provocou unha sanguenta represi\u00f3n otom\u00e1. Serbia era naquel momento teatro das loitas entre os rebeldes xan\u00edzaros, que se alzaran contra as reformas introducidas por Selim III, e as tropas imperiais. Os xan\u00edzaros da gornici\u00f3n de Belgrado asasinaron o bax\u00e1, cuxa pol\u00edtica de tolerancia coa poboaci\u00f3n cristi\u00e1 desgustaba aos musulm\u00e1ns. Os rebeldes desataron a continuaci\u00f3n unha vaga de terror contra a poboaci\u00f3n eslava que forzou a moitos dos guerrilleiros de 1787 a botarse de novo ao monte coa colaboraci\u00f3n dos \"hajduks\", campesi\u00f1os serbios fuxidos que sobreviv\u00edan agrupados en partidas de bandoleiros.\nA\u00ednda que en principio os serbios loitaban a favor do sult\u00e1n contra os xan\u00edzaros sublevados, non tardaron en xurdir os ideais independentistas. Entre os seus xefes destacou Gjorgje Petrovi\u0107, chamado Karagjorgje (\"Xurxo o Negro\"), un tratante de porcos que en 1805 convocou en Ora\u0161ac unha Asemblea de xefes de aldea e popes rurais que o investiu como xefe nacionalista. Karagjorgje contribu\u00edu decisivamente \u00e1 vitoria do sult\u00e1n contra os xan\u00edzaros; o caudillo serbio pediu ent\u00f3n a concesi\u00f3n da autonom\u00eda para o seu pa\u00eds baixo garant\u00eda do goberno austr\u00edaco, cousa que non aceptou o sult\u00e1n.\nPor outra parte, Karagjorgje tivo que pactar cos terratenentes, contrarios ao establecemento dunha democracia campesi\u00f1a, e entregar a un Senado a administraci\u00f3n civil do estado embrionario, reserv\u00e1ndose el a direcci\u00f3n do ex\u00e9rcito.\nContinuou pois a guerra, e a loita dos serbios adquiriu pronto caracteres de guerra de liberaci\u00f3n, animada pola negativa de Selim III a concederlles a autonom\u00eda. Tras as vitorias de Ivanovatz, Deligrad e, especialmente, Mi\u0161ar (1806), os patriotas serbios conseguiron ocupar Belgrado e outras fortalezas do norte. Karagjogje solicitou sen \u00e9xito a axuda de Austria, a\u00ednda que obtivo apoio de Rusia, que acababa de entrar nunha nova guerra con Turqu\u00eda. Pero a diplomacia tsarista apoi\u00e1base no partido dos terratenentes, donos do rudimentario aparato administrativo e cada vez m\u00e1is opostos ao sector popular que acaudillaba o l\u00edder independentista. Tras os primeiros \u00e9xitos de Karagjorgie veu a vitoria turca de \u010cegra; pero a participaci\u00f3n de Rusia no conflito permitiu aos serbios unha primeira liberaci\u00f3n (1807). A\u00ednda que pouco durou. Coa intervenci\u00f3n rusa parec\u00eda que terminar\u00edan as hostilidades. En decembro de 1808, Karagjorgje, animado polos seus triunfos, f\u00edxose proclamar pr\u00edncipe por unha Asemblea popular (\"Skuptstina\"). Iso provocou a ruptura cos conservadores e o desgusto do tsar. Finalmente, ante a ameaza dun ataque napole\u00f3nico, Rusia firmou a paz con Turqu\u00eda en Bucarest (1812). Nicolao I abandonou a causa serbia a cambio dunha vaga promesa de autonom\u00eda. Serbia encontrouse baixo a influencia de d\u00faas grandes potencias, Rusia e Turqu\u00eda, que a utilizaron como elemento negociador nas s\u00faas propias relaci\u00f3ns. E as\u00ed, no Tratado de Bucarest, s\u00f3 se concedeu a Serbia unha autonom\u00eda moi relativa.\nIsto provocou unha nova insurrecci\u00f3n de Karagjorgje. Pouco despois, o ex\u00e9rcito otom\u00e1n recuperaba o control do pa\u00eds sen que os rusos, ocupados en rexeitar aos franceses, auxiliasen aos divididos patriotas. Os turcos entraron en Belgrado (1813) e Karagjorgje tivo que fuxir a Austria, mentres os seus partidarios se refuxiaban nas monta\u00f1as.\nAs brutais represi\u00f3ns exercidas sobre a poboaci\u00f3n prenderon a mecha dunha nova sublevaci\u00f3n, que estalou en abril de 1815 encabezada polo l\u00edder guerrilleiro Milo\u0161 Obrenovi\u0107, que eliminou o seu rival, G. P. Karagjorgje, e derrotou aos turcos en Matsara. Partidario da negociaci\u00f3n, abriu logo conversaci\u00f3ns cos enviados de Mahmud II quen, temeroso dunha intervenci\u00f3n rusa, aceptou un acordo en novembro de 1815. Por el, a Serbia setentrional convert\u00edase nunha provincia aut\u00f3noma, na que permanecer\u00edan algunhas gornici\u00f3ns turcas. Os serbios conservar\u00edan o seu ex\u00e9rcito e a autonom\u00eda fiscal, pol\u00edtica e relixiosa, e ser\u00edan gobernados por un pr\u00edncipe (\"knez\"), vasalo do sult\u00e1n, e a \"Skuptstina.\"\nPero esta pol\u00edtica contemporizadora xerou o descontento nos sectores populares. Karagjorgje regresou a Serbia e p\u00faxose \u00e1 fronte dunha partida de campesi\u00f1os, coa que combateu aos terratenentes at\u00e9 que, en xullo de 1817, foi asasinado por sicarios do goberno de Obrenovi\u0107. A finais de 1817 este foi designado pr\u00edncipe por unha Asemblea controlada polos seus partidarios.\nA pol\u00edtica de Milo\u0161 Obrenovi\u0107 era a de ir arrincando concesi\u00f3ns ao sult\u00e1n actuando como un leal vasalo -negouse a apoiar a sublevaci\u00f3n grega- e aproveitar os momentos de debilidade do Imperio para xogar a carta da protecci\u00f3n rusa. Obtivo os seus primeiros froitos coa Convenci\u00f3n de Akkerman (1826), pola que o tsar de Rusia se convert\u00eda en garante da autonom\u00eda serbia. A s\u00faa neutralidade na guerra ruso-turca de 1828-29 valeulle o reco\u00f1ecemento pola Sublime Porta da s\u00faa condici\u00f3n de pr\u00edncipe hereditario de Serbia e a sa\u00edda dos espah\u00eds otom\u00e1ns (1830). Serbia convert\u00edase a partir de ent\u00f3n nun principado aut\u00f3nomo dependente de Turqu\u00eda, pero co protectorado de Rusia.\nFinalmente, en 1833, Serbia viuse engrandecida en seis distritos situados nas s\u00faas fronteiras meridionais.\nEn adiante, Milo\u0161 dedicou as s\u00faas enerx\u00edas a mellorar a situaci\u00f3n do pa\u00eds. A desaparici\u00f3n do sistema de timar e a abolici\u00f3n da servidume en 1837 favoreceu a creaci\u00f3n dunha capa de pequenos propietarios rurais. Suprimiu a bandidaxe dos \"hajduks\", reformou a ensinanza e restableceu a independencia da Igrexa nacional coa creaci\u00f3n dun arcebispado en Belgrado.\nPor\u00e9n, o poder de Milo\u0161 -que se arrogara o monopolio do comercio exterior- alarmaba aos antigos dirixentes revolucionarios, agora ricos gandeiros e agricultores. Estes, en 1838, conseguiron que o sult\u00e1n promulgase un Estatuto que recortaba os poderes do pr\u00edncipe en beneficio dun Consello de Estado controlado pola oligarqu\u00eda, e establec\u00eda a liberdade de comercio. Este rev\u00e9s, unido \u00e1 ru\u00edna financeira do principado e \u00e1s presi\u00f3ns rusas e turcas, moveu a Milo\u0161 a abdicar pouco despois no seu fillo Milan.\nPese \u00e1 s\u00faa axitada evoluci\u00f3n interna, marcada polo enfrontamento entre as dinast\u00edas Obrenovi\u0107 e Karagjorgjevi\u0107, os serbios foron capaces de ir ampliando en sucesivas etapas a s\u00faa reducida base territorial ao redor de Belgrado e de converter o seu pequeno pa\u00eds nun foco de difusi\u00f3n dos ideais paneslavistas que, baixo o amparo de Rusia, prend\u00edan en todas as nacionalidades eslavas.\nMilo\u0161 Obrenovi\u0107 reinou at\u00e9 o 12 de xu\u00f1o de 1839, data en que abdicou e se exiliou. O pa\u00eds entrou ent\u00f3n nunha etapa inest\u00e1bel que impediu a necesaria tranquilidade para consolidar o r\u00e9xime liberal. O seu fillo Milan, gravemente enfermo, morreu un mes m\u00e1is tarde da abdicaci\u00f3n do seu pai. Sucedeuno seu irm\u00e1n Miguel III Obrenovi\u0107 (1839-1842), un adolescente de 16 anos a quen o sult\u00e1n, te\u00f3rico soberano do pa\u00eds, manexaba mediante dous rexentes. A p\u00e9sima situaci\u00f3n econ\u00f3mica e unha suba dos impostos acrecentaron o descontento popular e os partidarios dos Karagjorgjevi\u0107 comezaron a axitarse.\nDe nada lle serviu a Miguel o apoio ruso. En 1842 os rexentes depux\u00e9rono e a \"Skuptstina\" elixiu pr\u00edncipe a Alexandre I Karagjorgjevi\u0107, fillo de Karagjorgje. O reinado de Alexandre I constitu\u00edu un per\u00edodo de consolidaci\u00f3n do estado serbio. En pol\u00edtica interior introduciu unha serie de reformas que pretend\u00edan lograr o apoio da pequena burgues\u00eda: adoptou un C\u00f3digo Civil de inspiraci\u00f3n austr\u00edaca e procedeu \u00e1 reorganizaci\u00f3n dos tribunais, reorganizou a Facenda arruinada, acometeu importantes obras p\u00fablicas e deu un not\u00e1bel impulso \u00e1 cultura nacional, reformando a ensinanza segundo criterios europeos e creando un Liceo de ensino superior e unha Sociedade Literaria. A \"zadruga\", instituci\u00f3n patriarcal sobre a que descansaba a orde rural, foi reformada para dar maior liberdade \u00e1 iniciativa individual e ao proceso de concentraci\u00f3n da sociedade.\nPero as dificultades super\u00e1rono. O sult\u00e1n negouse a reco\u00f1ecer os seus dereitos hereditarios e empeoraron as relaci\u00f3ns con Rusia. A conciencia pol\u00edtica dos serbios foi perfeccion\u00e1ndose e comezaron a xurdir grupos liberais que desexaban maior representatividade. Agora eran os partidarios dos Obrenovi\u0107 os que se axitaban e en 1845 estalou unha sublevaci\u00f3n que puido ser derrotada.\nEn Serbia despertaba nesta \u00e9poca un nacionalismo expansionista que ti\u00f1a o seu principal animador en Ilija Gara\u0161anin, dirixente conservador que propuxo en 1844 o \"Nacertanije\", un programa de acci\u00f3n militar e idiom\u00e1tica que pretend\u00eda a creaci\u00f3n dunha Gran Serbia que integrase todos os estados balc\u00e1nicos.\nCando, en 1848, os serbios de Voivodina e Eslavonia fixeron causa com\u00fan cos croatas contra os seus dominadores maxiares, Gara\u0161anin, ministro de Exteriores, apoiounos con armas e di\u00f1eiro, pero o goberno reco\u00f1eceu o dereito dos Habsburgo sobre a zona, o que favoreceu o achegamento a Austria.\nOs serbios do Imperio austr\u00edaco, despois do fracaso en Viena do seu representante Svetozar Mileti\u0107, por conduto do bispo Rajatci\u0107, convocaron unha Asemblea Nacional en Sremski-Karlowatz (maio de 1848) que pediu a independencia e a confirmaci\u00f3n do voivoda Esteban \u0160upljikac. Como no caso de Croacia, as escasas concesi\u00f3ns foron pronto anuladas e, nunha nova distribuci\u00f3n do Imperio austr\u00edaco, os eslovenos e os croatas de Dalmacia pasaron ao control austr\u00edaco, mentres que Croacia, Eslavonia e Voivodina pasaban a depender de Hungr\u00eda (Monarqu\u00eda Dual).\nA neutralidade de Serbia na guerra de Crimea permitiulle sacudirse o protectorado ruso que, na paz de Par\u00eds (1856) foi substitu\u00edda polo das grandes potencias europeas. Pero non as\u00ed da soberan\u00eda otom\u00e1. Todo iso, dados os sentimentos rus\u00f3filos do pobo, fixo diminu\u00edr a popularidade do \"knez\".\nUnha sucesi\u00f3n de conspiraci\u00f3ns e desordes promovidas polos nacionalistas descontentos coa pol\u00edtica proaustr\u00edaca do monarca e as crecentes petici\u00f3ns da oposici\u00f3n liberal en favor dun r\u00e9xime parlamentario moveron \u00e1 Asemblea a destitu\u00edr a Alexandre Karagjorgjevi\u0107 en 1858.\nOs conservadores chamaron ent\u00f3n ao anci\u00e1n Milo\u0161 Obrenovi\u0107, que regresou do exilio en medio do entusiasmo xeral para morrer ao pouco tempo. A curta segunda etapa de Milo\u0161 \u00e1 fronte de Serbia (1858-60) caracterizouse polo despotismo e a demagoxia.\nSucedeuno de novo seu fillo Miguel (1860-68), durante cuxo segundo reinado Serbia dispuxo, por fin, dun per\u00edodo de paz interna para acometer as imprescind\u00edbeis reformas. Ampliouse o sistema electoral censitario, modernizouse o sistema xudicial e acometeuse, coa axuda de instrutores franceses, a creaci\u00f3n dun potente ex\u00e9rcito regular. Miguel seguiu coa pol\u00edtica eslavista e logrou concesi\u00f3ns pol\u00edticas internacionais a ra\u00edz do bombardeo de Belgrado (1862).\nBaixo a direcci\u00f3n do primeiro ministro Gara\u0161anin, Serbia desenvolveu unha pol\u00edtica de firmeza fronte ao decadente poder otom\u00e1n. Conclu\u00edu unha alianza con Grecia, asegurouse da neutralidade de Roman\u00eda e preparou un levantamento xeral contra o Imperio turco. Para evitalo, a Sublime Porta, despois dalg\u00fans choques armados, estipulou un acordo con Serbia polo que ced\u00eda cinco fortalezas, entre elas Belgrado, e reco\u00f1ec\u00eda a autonom\u00eda do principado (1867).\nPor\u00e9n, Miguel non logrou evitar o descontento dos liberais ante o seu r\u00e9xime autoritario, nin as actividades dos partidarios da dinast\u00eda rival, alentados por unha Austria temerosa da forza do nacionalismo serbio. En xu\u00f1o de 1868 foi asasinado mentres paseaba polas aforas de Belgrado.\nA \"Skuptstina\" designou ent\u00f3n pr\u00edncipe ao seu primo Milan Obrenovi\u0107 (1868-1889), de 13 anos, baixo unha rexencia presidida polo l\u00edder liberal Jovan Risti\u0107, quen tivo que someterse ao xogo dos partidos liberal e conservador. En 1869 concedeuse unha Constituci\u00f3n moi moderada, que reforzaba o parlamentarismo, pero lonxe a\u00ednda da necesidade e a exixencia do pobo, ga\u00f1ado pola propaganda marxista de Svetozar Markovi\u0107, pois manti\u00f1a o poder do pr\u00edncipe a salvo da fiscalizaci\u00f3n do executivo. Coa reforma pol\u00edtica, por\u00e9n, puideron actuar os primeiros partidos parlamentarios: o liberal, rus\u00f3filo e partidario dunha pol\u00edtica expansionista, e o progresista, de car\u00e1cter conservador e m\u00e1is proclive ao acercamento a Austria.\nSerbia interveu nas loitas que os insurrectos de Bosnia e Hercegovina manti\u00f1an para liber\u00e1rense do xugo otom\u00e1n, e aliouse con Montenegro contra os turcos. En guerra contra estes, foi vencida, e na Paz de Constantinopla restableceuse de novo o \"statu quo\" territorial. Pero na terr\u00edbel guerra de 1876-1878 de Rusia contra Turqu\u00eda, causada poa negativa desta a conceder autonom\u00eda a Bulgaria, Rusia, axudada polos ex\u00e9rcitos de Serbia, Roman\u00eda, Grecia e Montenegro, mais os \"komitaljis\" b\u00falgaros, obtivo un r\u00e1pido triunfo en xaneiro de 1878. No Tratado de Santo Stefano e o posterior Congreso de Berl\u00edn (1878) supuxeron para Serbia o reco\u00f1ecemento internacional da s\u00faa independencia.\nO Reino de Serbia.\nMilan Obrenovi\u0107 mantivo unha serie de contactos secretos con Austria, renunciando \u00e1s s\u00faas pretensi\u00f3ns sobre Bosnia e Hercegovina e reco\u00f1ecendo en cambio a soberan\u00eda austr\u00edaca sobre estas provincias, que foran postas, en 1878, no Congreso de Berl\u00edn, baixo a administraci\u00f3n e tutela do Imperio Austro-H\u00fangaro (a\u00ednda que a soberan\u00eda nominal continuaba sendo do sult\u00e1n). A consecuencia disto, Milan recibiu o t\u00edtulo de rei en 1882.\nEse mesmo ano Pa\u0161i\u0107 organizou o Partido Radical, nacionalista e oposto ao austracismo do rei Milan. O despotismo deste e unha vida privada conflitiva afast\u00e1bano cada vez m\u00e1is dos seus s\u00fabditos. Apoiado polos conservadores, en 1880 subscribira un tratado que po\u00f1\u00eda o comercio exterior serbio en mans dos austr\u00edacos -que compraban o 80% da s\u00faa produci\u00f3n- e dous anos despois comprometeuse en segredo a non firmar ning\u00fan compromiso internacional sen a aprobaci\u00f3n de Austria, a cambio do apoio desta \u00e1s reivindicaci\u00f3ns maced\u00f3nicas do seu pa\u00eds.\nConfiado nesta alianza, Milan, en 1885, declarou sen motivo a guerra a Bulgaria, pero os serbios sufriron unha derrota militar, e s\u00f3 a intervenci\u00f3n da diplomacia austr\u00edaca lles permitiu sa\u00edr indemnes da aventura. Consciente da s\u00faa impopularidade, Milan cedeu \u00e1s presi\u00f3ns do novo Partido Radical de Pa\u0161i\u0107 formado co apoio do pequeno campesi\u00f1ado, e aceptou en 1889 unha Constituci\u00f3n m\u00e1is democr\u00e1tica, abdicando poucos meses despois no seu fillo Alexandre, a\u00ednda un neno.\nCon Alexandre I (1889-1903), Serbia caeu no caos pol\u00edtico. A actuaci\u00f3n liberal de Pa\u0161i\u0107 foi sistematicamente torpedeada polo monarca, que se autoproclamou maior de idade en 1893, meteu na cadea aos rexentes e suspendeu a Constituci\u00f3n. Continuou a pol\u00edtica desp\u00f3tica do seu pai, gobernando ditatorialmente baixo a influencia deste. \nPero ante os seus excesos o vello Milan tivo que regresar ao pa\u00eds e po\u00f1erse \u00e1 fronte das Forzas Armadas. En 1900 Alexandre contraeu matrimonio coa s\u00faa amante, Draga Ma\u0161in, e iso levouno a romper con Milan e a proclamar unha nova Constituci\u00f3n a\u00ednda m\u00e1is autoritaria c\u00e1 de 1869. Finalmente, o 28 de maio de 1903, a parella real foi asasinada no curso dunha conxura palaciana.\nA Asemblea ofreceu ent\u00f3n o trono ao exiliado Pedro Karagjorgjevi\u0107. Pedro I, ao acceder ao trono, o primeiro que fixo foi restaurar a Constituci\u00f3n de 1889, co que Serbia entrou nun proceso de normalizaci\u00f3n institucional e de progreso econ\u00f3mico. Non obstante, a fragmentaci\u00f3n dos partidos e, sobre todo, a divisi\u00f3n entre os novos radicais de Stojanovi\u0107 e os vellos radicais do l\u00edder dos pequenos campesi\u00f1os, Pa\u0161i\u0107, imped\u00eda a estabilidade pol\u00edtica. A pesar da s\u00faa rusofilia, Pa\u0161i\u0107, xefe do Goberno desde 1906, intentaba acougar a Austria-Hungr\u00eda, inqueda pola difusi\u00f3n dos ideais granserbios entre os seus s\u00fabditos meridionais.\nPedro I mantivo unha pol\u00edtica liberal, defendeu o sentimento eslavo e participou nas d\u00faas guerras balc\u00e1nicas (1912-13), como resultado das cales logrou aumentar o territorio de Serbia. Sostivo tam\u00e9n unha guerra con Austria. E un conflito aduaneiro entre ambos os estados -a chamada guerra dos porcos- e, sobre todo, a crise desatada pola anexi\u00f3n austr\u00edaca de Bosnia e Hercegovina en 1908, fixeron impos\u00edbel o entendemento e incrementaron en Serbia a corrente de opini\u00f3n favor\u00e1bel a unha acci\u00f3n armada que facilitase a unidade dos pobos sudeslavos. As continuas tensi\u00f3ns con Austria levaron ao atentado de Saraxevo (1914) e \u00e1 I Guerra Mundial.\nBosnia e Hercegovina.\nA mediados do s\u00e9culo XIX o agravamento da situaci\u00f3n dos campesi\u00f1os en Bosnia pola opresi\u00f3n do feudalismo otom\u00e1n fixo aumentar o descontento dos cristi\u00e1ns, predispo\u00f1\u00e9ndoos \u00e1 sublevaci\u00f3n contra a autoridade da Sublime Porta. As autoridades turcas anunciaron diversas reformas (reformas Tanzimat), como o edicto imperial que proclamaba a igualdade entre todos os s\u00fabditos do Imperio. Pero estas reformas trataban s\u00f3 de modernizar os instrumentos de goberno, non de cambiar as estruturas do poder pol\u00edtico. Foi unha reforma ilustrada, amparada por un sector da clase dirixente, non un aut\u00e9ntico movemento de democratizaci\u00f3n da vida p\u00fablica.\nEn Bosnia e Hercegovina os campesi\u00f1os cristi\u00e1ns xa intentaran varias sublevaci\u00f3ns contra os propietarios musulm\u00e1ns. A opresi\u00f3n turca e as persecuci\u00f3ns aos cristi\u00e1ns motivaron as grandes revoltas de 1852. En 1858 e 1862 houbo levantamentos en demanda de terras e, en 1875, tras unha p\u00e9sima colleita, produciuse unha rebeli\u00f3n xeral contra a recadaci\u00f3n de impostos.\nEste movemento non tardou en estenderse a Macedonia e Bulgaria. En Istambul, militares nacionalistas protagonizaron un golpe de Estado e entronizaron a Abdul Hamit. Aprobouse unha Constituci\u00f3n liberal que garant\u00eda a igualdade de todos os s\u00fabditos do sult\u00e1n, pero chegaba demasiado tarde. O conflito internacionalizouse coa declaraci\u00f3n de guerra de Serbia e Montenegro. Pero as forzas cristi\u00e1s carec\u00edan de coordinaci\u00f3n e eran moi inferiores ao ex\u00e9rcito turco. As zonas do Imperio sublevadas foron sometidas pola brava e Serbia, invadida. Os liberais europeos, sensibilizados polos masacres causados polos turcos, mobiliz\u00e1ronse en apoio dos b\u00falgaros, e as\u00ed se chegou \u00e1 guerra de 1876-78 e aos Tratados de Santo Stefano e Berl\u00edn (1878).\nPor este \u00faltimo tratado deuse orde a Austria-Hungr\u00eda de ocupar Bosnia e Hercegovina, quedando estas rexi\u00f3ns baixo a administraci\u00f3n do Imperio Austro-H\u00fangaro. Colocada a zona baixo administraci\u00f3n militar, converteuse nunha das pedras de toque da pol\u00edtica antiaustr\u00edaca de Serbia, que reclamaba a s\u00faa anexi\u00f3n. E cando en 1908 o goberno austr\u00edaco decretou a incorporaci\u00f3n formal de Bosnia e Hercegovina ao Imperio, en Serbia desatouse unha vagada de indignaci\u00f3n nacionalista que estivo a piques de provocar unha guerra. Esta tardou a\u00ednda seis anos en estalar, pero tivo a s\u00faa orixe na cuesti\u00f3n bosn\u00edaca.\nO descontento dos habitantes de Bosnia e de Serbia culminou no asasinato do herdeiro do trono austro-h\u00fangaro, o Arquiduque Francisco Fernando, e a s\u00faa esposa, o 28 de xu\u00f1o de 1914, por un exaltado nacionalista serbio, Gavrilo Princip, en Saraxevo, capital de Bosnia, o que desencadeou un conflito continental, a primeira guerra mundial, do que xurdir\u00eda unha nova orde internacional nos Balc\u00e1ns.\nMontenegro.\nO goberno teocr\u00e1tico do Consello de Bispos de Cetinje asentouse a\u00ednda m\u00e1is ao formarse o Estado feudal encabezado polo metropolita Danilo Petrovi\u0107-Njego\u0161 (1696-1735), que fixo hereditario o poder pol\u00edtico-relixioso para a s\u00faa familia, ao tempo que o utilizou como arma de persecuci\u00f3n contra os musulm\u00e1ns. Paulatinamente fix\u00e9ronse frecuentes as sublevaci\u00f3ns antiotom\u00e1s, entre as que destaca a de 1683. Pedro I Njego\u0161 (1782-1830), que fortaleceu o poder central, apoiouse en Rusia para loitar contra Turqu\u00eda, logrando consolidar a situaci\u00f3n internacional de Montenegro.\nMentres Serbia se debat\u00eda entre a debilidade das s\u00faas estruturas internas e a pretensi\u00f3n de converterse nunha gran potencia eslava, o principado de Montenegro manti\u00f1a o seu tradicional papel de baluarte antiturco. Gobernados polos bispos de Cetinje, que se suced\u00edan de t\u00edo a sobri\u00f1o, os pouco m\u00e1is de 100 000 habitantes do monta\u00f1oso territorio levaban unha existencia moi primitiva, agrupados en clans virtualmente independentes e a mi\u00fado enfrontados.\nCon Pedro II (1830-1851) realiz\u00e1ronse as primeiras reformas: substituci\u00f3n da tradicional asemblea de clans por un Senado de 12 membros, establecemento dun ex\u00e9rcito regular, introduci\u00f3n da imprenta, centralizaci\u00f3n administrativa etc.\nO seu sucesor, Danilo I (Daniel I, 1851-1860), deu un paso decisivo ao renunciar \u00e1 xerarqu\u00eda eclesi\u00e1stica, abandonar os h\u00e1bitos e secularizar o principado, centralizando o poder pol\u00edtico. Convertido en hospodar, promulgou unha Constituci\u00f3n en 1852 e introduciu algunhas reformas liberais. Apoiado por Napole\u00f3n III conseguiu asestar un duro golpe \u00e1 dominaci\u00f3n turca (1858), rexeitando unha invasi\u00f3n dos otom\u00e1ns, co que a causa independentista do pa\u00eds deu un novo avance.\nO seu sucesor, Nicolao I (1860-1918), afondou as reformas liberais. Tivo que rexeitar un intento de invasi\u00f3n dos turcos en 1862. Tras a derrota otom\u00e1 na guerra ruso-turca de 1877-78, na que participou Montenegro, este pa\u00eds adquiriu a s\u00faa independencia (Tratado de Santo Stefano, 1878) e a s\u00faa sa\u00edda ao Adri\u00e1tico polo porto de Antivari no posterior Congreso de Berl\u00edn (1878).\nNicolao I asumiu o t\u00edtulo de rei en 1908. Interveu nas guerras balc\u00e1nicas, e na I Guerra Mundial participou ao lado da Entente.\nMacedonia.\nA crecente loita antifeudal e antiotom\u00e1 dos macedonios cristalizou en guerrillas, temidas polos ocupantes turcos. A resistencia e oposici\u00f3n \u00e1 dominaci\u00f3n otom\u00e1 intensificose ao aparecer elementos capitalistas na econom\u00eda do pa\u00eds.\nCoa vitoria de Rusia na guerra contra Turqu\u00eda de 1877-78, despertou en Macedonia a esperanza de liberaci\u00f3n do xugo otom\u00e1n. Polo tratado de Santo Stefano, a maior parte de Macedonia pasou a formar parte da Gran Bulgaria, nova naci\u00f3n independente. Por\u00e9n, no Congreso de Berl\u00edn, a instancias de Gran Breta\u00f1a, Austria-Hungr\u00eda e Alema\u00f1a, que tem\u00edan o expansionismo ruso nos Balc\u00e1ns, Macedonia quedou de novo baixo poder turco.\nEsta situaci\u00f3n provocou un levantamento popular armado contra Turqu\u00eda (1896). Despois de tres meses de loita, a insurrecci\u00f3n foi vencida. Aumentou o n\u00famero de soldados turcos e unha parte do pa\u00eds foi arrasada. M\u00e1is de 30 000 emigrados pol\u00edticos tiveron que refuxiarse en Bulgaria, Serbia e outros pa\u00edses.\nA revoluci\u00f3n dos Novos Turcos (1908) tampouco mellorou a triste opresi\u00f3n nacional de Macedonia. As\u00ed, cando a principios do s\u00e9culo XX se agudizou a loita das potencias europeas polo dominio da pen\u00ednsula Balc\u00e1nica, Macedonia transformouse nun dos n\u00f3s gordianos das contradici\u00f3ns internacionais. Ao mesmo tempo, os pa\u00edses do interior da pen\u00ednsula comezaron a loitar por Macedonia nas d\u00faas guerras balc\u00e1nicas, como consecuencia das cales Macedonia quedou dividida entre Grecia, Serbia e Bulgaria, que despois perdeu a s\u00faa zona.\nAs guerras balc\u00e1nicas.\nNo per\u00edodo 1876-1914 o problema balc\u00e1nico complicouse cada vez m\u00e1is, at\u00e9 converterse en detonante da primeira guerra mundial. A comezos de s\u00e9culo, os pobos balc\u00e1nicos ti\u00f1an unha conciencia moi clara de que o Imperio Otom\u00e1n era unha froita madura cuxa ca\u00edda s\u00f3 obstaculizaban as grandes potencias.\nO problema estribaba en que cada estado interpretaba o repartimento segundo os seus intereses e os do bloque de potencias xunto ao que se ali\u00f1aba. Macedonia, e en menor medida Tracia e Albania, era un mosaico de pobos e relixi\u00f3ns que fac\u00edan virtualmente impos\u00edbel o acordo. O intento da diplomacia tsarista de crear unha Gran Bulgaria que inclu\u00edse Macedonia provocou as protestas serbias e, finalmente, viuse frustrado pola intervenci\u00f3n das grandes potencias (Congreso de Berl\u00edn, como xa vimos).\nA partir de 1906, Austria-Hungr\u00eda iniciou unha agresiva pol\u00edtica balc\u00e1nica. Por un lado, trat\u00e1base de illar a pequena Serbia, cuxa rusofilia poder\u00eda resultar contaxiosa para os eslavos do sur do Imperio. Por outro, de buscar unha sa\u00edda ao Exeo, para o que era preciso tender un ferrocarril at\u00e9 Sal\u00f3nica (para o que hab\u00eda que atravesar Bosnia e Hercegovina, o Sand\u017eak de Novi Pazar e Macedonia).\nAo estalar a revoluci\u00f3n dos mozos turcos, o goberno vien\u00e9s creuse en condici\u00f3ns de sacar vantaxes. De acordo co seu aliado alem\u00e1n, e co permiso verbal do ministro de Exteriores ruso, Isvolsky, o emperador Francisco Xos\u00e9 I decretou a anexi\u00f3n ao seu Imperio de Bosnia e Hercegovina o 5 de outubro de 1908 ao tempo que Bulgaria declaraba a s\u00faa independencia. Serbia protestou enerxicamente e o goberno ruso, consciente da s\u00faa metedura de zoco, ameazou aos austr\u00edacos coa guerra.\nAsustados, alem\u00e1ns, brit\u00e1nicos e franceses meteron presi\u00f3n aos seus respectivos aliados para que non iniciasen as hostilidades, mentres Viena obti\u00f1a o reco\u00f1ecemento turco da anexi\u00f3n e ameazaba a Serbia con invadila se non cesaba a s\u00faa pol\u00edtica de axitaci\u00f3n. Finalmente, os rusos preg\u00e1ronse ao feito consumado; o seu prestixio diminu\u00edu algo nos Balc\u00e1ns, pero en Serbia e Montenegro o odio a Austria adquiriu proporci\u00f3ns alarmantes.\nA axitaci\u00f3n trasladouse pouco despois a Macedonia. Al\u00ed a tradici\u00f3n de resistencia antiturca era moi forte, e a independencia de Bulgaria -pa\u00eds co que se identificaba gran parte da poboaci\u00f3n- animou a creaci\u00f3n en 1893 da Organizaci\u00f3n Revolucionaria Interna de Macedonia (ORIM), apoiada polo goberno de Sof\u00eda. Grupos de guerrilleiros \"komitaljis\" infiltr\u00e1banse na rexi\u00f3n desde os pa\u00edses veci\u00f1os. A ORIM organizou guerrillas e estendeu o terror entre a poboaci\u00f3n musulm\u00e1, provocando crueis represalias do ex\u00e9rcito turco. A partir de 1910, a violenta pol\u00edtica de turquizaci\u00f3n en Macedonia agravou a\u00ednda m\u00e1is o problema, complicado pola sublevaci\u00f3n dos monta\u00f1eses na veci\u00f1a Albania. Estes sucesos, a as reivindicaci\u00f3ns que sobre a rexi\u00f3n manti\u00f1an tam\u00e9n Serbia e Grecia, facilitaron a creaci\u00f3n da Liga Balc\u00e1nica: en marzo de 1912, serbios e b\u00falgaros firmaron un tratado para repartirse Macedonia, pero deixando a zona central, disputada por ambos os pa\u00edses, sen atribu\u00edr (de momento); en maio, Bulgaria firmou alianzas militares con Serbia e Grecia, e en setembro Montenegro adheriuse a esta Alianza Balc\u00e1nica. Mentres, as grandes potencias discut\u00edan sen po\u00f1erse de acordo sobre o futuro de Albania e Macedonia.\nO 2 de outubro de 1912, Montenegro declarou a guerra a Turqu\u00eda, e d\u00edas despois os seus aliados presentaron un ultimato que foi respondido por unha declaraci\u00f3n de guerra por parte de Istambul. O conflito foi breve. O potente ex\u00e9rcito b\u00falgaro levou o peso das operaci\u00f3ns, derrotando aos turcos en Lule Burgas e ocupando Tracia antes de ser detido tan s\u00f3 a 50\u00a0km da capital do Imperio.\nGregos, serbios e, sobre todo, b\u00falgaros conquistaron grandes porci\u00f3ns de Macedonia e Epiro, e os montenegrinos tomaron Esc\u00fatari tras un duro asedio.\nO Goberno turco tivo que pedir a paz. Polo Tratado de Londres (30 de maio de 1913), Turqu\u00eda abandonou aos aliados os territorios situados ao oeste da li\u00f1a Enos-Midia, as illas do Exeo e Creta. Albania, cobizada por todos os seus veci\u00f1os, convert\u00edase nun estado independente.\nO repartimento fac\u00eda de Bulgaria a maior potencia balc\u00e1nica, pero non tardaron en xurdir roces cos seus aliados polas zonas en litixio de Tracia e Macedonia. O goberno de Sof\u00eda decidiu adiantarse a un pos\u00edbel ataque e o 23 de xu\u00f1o, sen declaraci\u00f3n de guerra, o tsar Fernando I ordenou \u00e1s s\u00faas tropas avanzar contra os seus antigos aliados. Esta segunda guerra balc\u00e1nica concitou contra os b\u00falgaros unha formid\u00e1bel alianza: Serbia, Montenegro, Grecia, Turqu\u00eda e Roman\u00eda. Tras vinte d\u00edas de reveses, Sof\u00eda tivo que solicitar o armisticio. Polo Tratado de Bucarest (10 de agosto de 1913) Bulgaria renunciou \u00e1s s\u00faas conquistas maced\u00f3nicas en beneficio de Serbia e Grecia, cedeu Tracia occidental aos gregos, devolveu a parte oriental a Turqu\u00eda e a\u00ednda tivo que entregar a Dobruxa meridional (o chamado \"cuadril\u00e1tero de Silistra\") a Roman\u00eda.\nA formaci\u00f3n de Iugoslavia.\nA \"Gran Guerra\".\nNas v\u00e9speras da I Guerra Mundial, os eslavos meridionais manti\u00f1an diversas visi\u00f3ns sobre o futuro da rexi\u00f3n. Os serbios patrocinaban a idea iugoslavista, que implicaba a disoluci\u00f3n de Austria-Hungr\u00eda e a integraci\u00f3n das s\u00faas rexi\u00f3ns meridionais nun estado que responder\u00eda, basicamente, aos esquemas da Gran Serbia. Croatas e eslovenos eran, en gran medida, partidarios da \"soluci\u00f3n trialista\", que converter\u00eda a Austria-Hungr\u00eda nunha federaci\u00f3n igualitaria de alem\u00e1ns, maxiares e eslavos, pero non faltaban entre eles os \"iliristas\", defensores da uni\u00f3n cos serbios nun estado sudeslavo. En Macedonia, os elementos nacionalistas pronunci\u00e1banse maioritariamente por alg\u00fan tipo de federaci\u00f3n con Bulgaria, mentres que os musulm\u00e1ns de Kosovo (a maior\u00eda da poboaci\u00f3n) ti\u00f1an postas as s\u00faas miras no recentemente creado reino de Albania. Un panorama, en definitiva, bastante complexo, ao que se engadiu, en 1915, a promesa dos aliados de conceder a Italia a Carniola e amplas zonas do litoral adri\u00e1tico se entraba en guerra ao seu lado.\nDespois das guerras balc\u00e1nicas, a paz durou menos dun ano. Como xa foi relatado, o 28 de xu\u00f1o de 1914 produc\u00edase o atentado de Saraxevo. Tense especulado co feito de que o arquiduque Francisco Fernando fora partidario de separar da tutela h\u00fangara os territorios eslavos do sur do Imperio, un\u00edndoos aos croatas e eslovenos dependentes de Austria e formando unha terceira coroa habsb\u00farxica, en igualdade de condici\u00f3ns con Transleithania e Cisleithania.\nIso alarmar\u00eda aos paneslavistas, partidarios dunha uni\u00f3n sudeslava baixo a dinast\u00eda serbia, e unha das s\u00faas organizaci\u00f3ns clandestinas, a Man Negra, impulsar\u00eda o magnicidio. Non parece prob\u00e1bel a complicidade de Belgrado no crime, pero o goberno vien\u00e9s aproveitouno para propor un ultimato, cuxa aceptaci\u00f3n deixar\u00eda a Serbia practicamente inerme ante o seu poderoso veci\u00f1o.\nEsta vez Rusia non estaba disposta a ceder posici\u00f3ns nos Balc\u00e1ns e apoiou aos serbios, que rexeitaron as exixencias de Austria. A ruptura das hostilidades entre Viena e Belgrado, o 28 de xullo, motivou a intervenci\u00f3n rusa e, tras ela, entrou en xogo unha cadea de alianzas militares e pactos secretos. En poucas semanas, dous bloques de potencias europeas combat\u00edan ao longo do continente e nas s\u00faas colonias africanas. En teor\u00eda, Serbia estaba condenada \u00e1 derrota, pero cando, o 12 de agosto, o ex\u00e9rcito austr\u00edaco cruzou a fronteira, tropezou cunha resistencia superior ao esperado e, a mediados de decembro, os invasores foran completamente rexeitados.\nA Guerra Mundial reavivou a cuesti\u00f3n balc\u00e1nica e animou \u00e1 acci\u00f3n aos pa\u00edses que se consideraban prexudicados polos \u00faltimos reaxustes fronteirizos. A finais de 1914, o xerman\u00f3filo Enver Bax\u00e1 fixo entrar en guerra a Turqu\u00eda ao lado das Potencias Centrais (Austria e Alema\u00f1a). En Bulgaria, rus\u00f3filos e xerman\u00f3filos libraban unha longa batalla pol\u00edtica, alimentada polas promesas dos contendentes, pero o rancor contra Serbia (polos conflitos por Macedonia) e os sentimentos proaustr\u00edacos do tsar Fernando acabaron impo\u00f1\u00e9ndose e o 14 de outubro de 1915 o goberno declarou a guerra aos serbios. Atacado en d\u00faas frontes, o ex\u00e9rcito serbio non puido resistir e repregouse at\u00e9 Corf\u00fa. Serbia e o seu aliado Montenegro foron sometidos a unha dura ocupaci\u00f3n militar.\nPouco a pouco, a guerra foi afectando a todos os pa\u00edses balc\u00e1nicos. En Roman\u00eda, o goberno liberal de Bratiann inclin\u00e1base pola alianza coa Entente (Francia, Gran Breta\u00f1a e aliados) e, tras obter a promesa de cesi\u00f3n de amplos territorios austroh\u00fangaros (Bucovina, Transilvania), o 27 de agosto de 1916 declarou a guerra aos austr\u00edacos. Pero a ofensiva romanesa foi contida nos C\u00e1rpatos e no inverno ex\u00e9rcitos alem\u00e1ns, austr\u00edacos e b\u00falgaros ocuparon Valaquia e unha ampla porci\u00f3n de Moldavia.\nA guerra estaba perdida para a Entente nos Balc\u00e1ns, pero Londres e Par\u00eds xogaron a carta grega. Grecia sa\u00edra sumamente fortalecida das guerras balc\u00e1nicas, pero o asasinato do rei Xurxo I en Sal\u00f3nica, en marzo de 1913, provocou un crecente afastamento entre o seu herdeiro, Constantino I, que era cu\u00f1ado do k\u00e1iser, e un Venizelos (primeiro ministro) de abertas simpat\u00edas probrit\u00e1nicas.\nPese \u00e1 vixente alianza con Serbia, o goberno grego mantivo unha estrita neutralidade at\u00e9 que, en setembro de 1915, aprobou o desembarco dun corpo expedicionario franc\u00e9s en Sal\u00f3nica, disposto a operar nos Balc\u00e1ns. O rei Constantino depuxo ent\u00f3n a Venizelos e disolveu o Parlamento. O novo goberno mantivo unha neutralidade ben\u00e9vola respecto \u00e1s Potencias Centrais, o que animou a Venizelos a formar en Sal\u00f3nica un goberno republicano favor\u00e1bel aos aliados que, en decembro de 1916, ocuparon o sur de Macedonia e desembarcaron no Pireo. O goberno real respondeu obstaculizando o labor das tropas ocupantes, pero en xu\u00f1o de 1917 un ultimato franco-brit\u00e1nico obrigou a abdicar a Constantino no seu fillo Alexandre, que chamou a Venizelos ao poder. Grecia declarou ent\u00f3n a guerra \u00e1s Potencias Centrais e puxo o seu ex\u00e9rcito a disposici\u00f3n do Alto Mando aliado. Durante moitos meses a fronte de Macedonia-Tracia permaneceu estabilizada. Por fin, en setembro de 1918, os aliados desencadearon unha formid\u00e1bel ofensiva que fixo saltar as posici\u00f3ns gornecidas polos b\u00falgaros. Esgotadas tras sete anos de guerras, as tropas b\u00falgaras amotin\u00e1ronse e, tras proclamar a Rep\u00fablica de Radomir baixo a direcci\u00f3n dos dirixentes agrarios Deskalor e Stamboliiski, marcharon sobre Sof\u00eda, pero foron contidas por forzas alem\u00e1s. O tsar Fernando abdicou no seu fillo Boris quen, nun intento de salvar a monarqu\u00eda, pediu o armisticio o d\u00eda 29.\nO Reino dos Serbios, Croatas e Eslovenos.\nPolo que respecta aos eslavos do noroeste balc\u00e1nico, ao final imp\u00faxose a soluci\u00f3n iugoslava, defendida ante a Entente polo Comit\u00e9 Iugoslavo de Londres, que presid\u00eda o d\u00e1lmata Ante Trumbi\u0107, un dos \u00faltimos representantes do movemento ilirista. O 20 de xullo de 1917, Trumbi\u0107, representante dos croatas do Comit\u00e9 de Londres, firmou con Pa\u0161i\u0107, xefe do goberno serbio no exilio, a Declaraci\u00f3n de Corf\u00fa, que expresaba o acordo ao que chegaran para crear un Estado nacional, libre, independente e democr\u00e1tico que agrupase a serbios, croatas e eslovenos, e cuxo soberano pertencese \u00e1 dinast\u00eda serbia dos Karagjoegjevi\u0107. Entend\u00edase que as distintas nacionalidades ter\u00edan id\u00e9nticos dereitos relixiosos, pol\u00edticos e culturais pero -asunto de suma importancia- o documento non especificaba se o novo Estado \u00eda ser federal ou unitario.\nA finais de 1918, Austria-Hungr\u00eda esboro\u00e1base. Os serbios recuperaron Belgrado, e a proclamaci\u00f3n da independencia de Checoslovaquia arrastrou os eslavos do sur \u00e1 ruptura total coa monarqu\u00eda dos Habsburgo. O 29 de outubro unha Xunta Nacional croata, presidida por monse\u00f1or Anton Korose\u0107, obtivo da Dieta de Zagreb a separaci\u00f3n de Hungr\u00eda e a proclamaci\u00f3n da independencia de Croacia e a anexi\u00f3n do porto de Fiume (Rijeka), vella aspiraci\u00f3n do nacionalismo croata. Pouco despois, senllas revoluci\u00f3ns en Viena e Budapest obrigaban a abdicar ao emperador Carlos I, chegado ao trono en 1916, tras o falecemento de Francisco Xos\u00e9 I. O d\u00eda 30, o goberno otom\u00e1n subscribiu o armisticio de Mudros. Coa fin da guerra, unha nova era se abr\u00eda nos Balc\u00e1ns.\nA Dieta de Zagreb delegou na Xunta Nacional a negociaci\u00f3n con Belgrado dun acordo de integraci\u00f3n. Pese a algunhas reticencias, sobre todo do Partido Campesi\u00f1o Croata de Stjepan Radi\u0107, a construci\u00f3n de Iugoslavia avanzou rapidamente. A principios de novembro, delegados da Asemblea Nacional serbia, do Comit\u00e9 Iugoslavo no exilio e da Xunta Nacional croata-eslovena acordaron en Xenebra que Iugoslavia ser\u00eda un estado \u00fanico e indivisible.\nEn Montenegro, un levantamento popular contra os ocupantes austr\u00edacos facilitou a deposici\u00f3n do exiliado rei Nicolao e a adhesi\u00f3n ao novo estado sudeslavo. Finalmente, o 1 de decembro de 1918, o rei Alexandre de Serbia, en Belgrado, proclamou o Reino dos Serbios, Croatas e Eslovenos (primeira denominaci\u00f3n oficial de Iugoslavia), cuxa coroa asumir\u00eda pouco despois. As\u00ed, no medio dun consenso xeneralizado, naceu Iugoslavia.\nA Paz de Par\u00eds.\nA derrota dos Imperios Centrais nos \u00faltimos meses de 1918 abriu unha etapa de fondas transformaci\u00f3ns no mundo balc\u00e1nico (e, en xeral, en toda a Europa central e oriental). O final dun conflito peninsular que, con breves par\u00e9nteses, se arrastraba desde hab\u00eda sete anos, consolidou a existencia de dous bloques de estados: os que xogaran a baza franco-brit\u00e1nica -Serbia, Roman\u00eda e Grecia- e agora estaban en condici\u00f3ns de impo\u00f1er as s\u00faas exixencias, e os que, ali\u00f1ados no bando perdedor, \u00edan pagar as consecuencias do desastre. Entre 1919 e 1923, os pa\u00edses balc\u00e1nicos sufriron profundas alteraci\u00f3ns, non s\u00f3 fronteirizas, sen\u00f3n sobre todo sociais e pol\u00edticas, a\u00ednda que todo iso non serviu para establecer unha orde internacional m\u00e1is xusta e duradeira.\nA Paz de Par\u00eds (Tratado de Saint-Germain-en-Laye (1919) con Austria; Tratado de Neuilly-sur-Seine con Bulgaria; Tratado do Trianon con Bulgaria; Tratado de S\u00e8vres co Imperio Otom\u00e1n. non fixo sen\u00f3n confirmar a situaci\u00f3n \"de facto\" establecida nos Balc\u00e1ns. O novo estado iugoslavo foi reco\u00f1ecido, pois o presidente norteamericano Wilson recollera a idea do pacto Trumbi\u0107-Pa\u0161i\u0107 nos seus 14 puntos que os aliados admitiron como programa b\u00e1sico da reconstruci\u00f3n europea de posguerra.\nCatro dos seus cinco tratados afectaron a pa\u00edses da \u00e1rea balc\u00e1nica. Polo de Saint-Germain (19 de setembro de 1919), imposto a Austria, a Bucovina foi adxudicada aos romaneses, mentres que Eslovenia (a parte sur de Carintia, Carniola e o sur de Estiria), Dalmacia e Bosnia e Hercegovina quedaban englobadas no reino iugoslavo. Istria e a cidade d\u00e1lmata de Zara (Zadar) foron cedidas a Italia, mentres que Fiume (Rijeka), diputada por italianos e croatas, ser\u00eda convertida nunha cidade libre baixo a protecci\u00f3n da Sociedade de Naci\u00f3ns.\nHungr\u00eda, polo tratado de Trian\u00f3n (2 de xu\u00f1o) tivo que reco\u00f1ecer a cesi\u00f3n a Roman\u00eda dun enorme territorio que comprend\u00eda case toda a Transilvania hist\u00f3rica e parte do Banato de Timisoara. Os b\u00falgaros perderon poucos territorios polo tratado de Neuilly (27 de novembro), pero eran perdas moi humillantes: os \u00faltimos distritos de Macedonia entregados aos serbios, a costa exea, que pasou a Grecia e a Dobruxa meridional (\"cuadril\u00e1tero de Silistra\"), brevemente recuperada na paz de Brest-Litovsk e que agora retornaba aos romaneses (que tam\u00e9n recibiron a Besarabia de Rusia). Finalmente, o tratado de S\u00e8vres (10 de agosto de 1920), puxo un moment\u00e1neo final \u00e1s disputas sobre o territorio otom\u00e1n. Coa cesi\u00f3n de case toda a Tracia oriental aos gregos -ag\u00e1s Istambul, sometida a ocupaci\u00f3n aliada- Turqu\u00eda desaparec\u00eda virtualmente como pa\u00eds balc\u00e1nico.\nA dif\u00edcil existencia de Iugoslavia.\nO Reino dos Serbios, Croatas e Eslovenos constitu\u00eduse oficialmente o 18 de xu\u00f1o de 1921. De contado se viu que a vida do novo estado non \u00eda ser un cami\u00f1o de rosas. En primeiro lugar, as s\u00faas fronteiras foron motivo de continuos roces cos seus veci\u00f1os.\nOs italianos quedaron coa cidade d\u00e1lmata de Zara (Zadar) e con Istria e, tras un golpe de man protagonizado por nacionalistas encabezados por Gabriele d'Annunzio, desconforme co tratado de Rapallo, incorporaron ao seu territorio a cidade libre de Fiume (Rijeka), que os croatas non puideran conservar.\nNo norte, a delimitaci\u00f3n de fronteiras con Austria e Hungr\u00eda tam\u00e9n provocou frecuentes fricci\u00f3ns. No caso de Austria, o problema da rexi\u00f3n de Klagenfurt (capital de Carintia, ao sur desta rexi\u00f3n), de poboaci\u00f3n de orixe eslovena e que fora adxudicada a Iugoslavia, resolveuse por un plebiscito. Os sanguentos mot\u00edns de 1918-19 en favor da liberaci\u00f3n moveron ao goberno a convocar un plebiscito (20 de outubro de 1920), que resultou favor\u00e1bel a Austria por un 60% dos votos, polo que a rexi\u00f3n pasou de novo a converterse en provincia austr\u00edaca.\nFinalmente, ao sur, a existencia de medio mill\u00f3n de albaneses (en Kosovo, a maior\u00eda da poboaci\u00f3n) e a cuesti\u00f3n macedonia envelenaba as relaci\u00f3ns cos pa\u00edses veci\u00f1os (Albania, Grecia e Bulgaria).\nNo interior, as disputas entre os diversos pobos iugoslavos fixeron pronto fracasar un proxecto de convivencia democr\u00e1tica. O predominio do serbio na Administraci\u00f3n e no Ex\u00e9rcito, as diferenzas culturais e relixiosas, os dereitos das minor\u00edas \u00e9tnicas, os problemas creados pola reforma agraria que afectou, sobre todo, \u00e1s rexi\u00f3ns do norte etc., contribu\u00edron a crear un clima de insatisfacci\u00f3n xeneralizada, moi vivo sobre todo entre croatas e eslovenos. O goberno tivo, ademais, dificultades coa clandestina Organizaci\u00f3n Revolucionaria Interna de Macedonia.\nCelebradas elecci\u00f3ns para a Asemblea (\"Skupstina\") constitu\u00ednte en novembro de 1920, ning\u00fan grupo obtivo a maior\u00eda, pero o Partido Campesi\u00f1o Croata de Stjepan Radi\u0107 negouse a concorrer ao Parlamento, facilitando as\u00ed o labor dos radicais serbios de Nicola Pa\u0161i\u0107. O croata Radi\u0107 e o serbio Pa\u0161i\u0107 personificaron nos anos vinte dous nacionalismos incompat\u00edbeis, empe\u00f1ados en sosteren intereses particularistas moi arraigados.\nO goberno apoiouse nos partidos m\u00e1is fortes (radicais e dem\u00f3cratas) para soster unha pol\u00edtica conservadora e centralista, en favor dos serbios. A Constituci\u00f3n de Vidovdan, promulgada en 1921, establec\u00eda un Estado centralista, que os autonomistas croatas, pero tam\u00e9n alg\u00fans liberais eslovenos, rexeitaron inmediatamente. Os radicais acentuaron a centralizaci\u00f3n do Estado e utilizaron a morte do ministro do Interior (Draskovi\u0107, xullo de 1921) a mans dun comunista para implantar en 1925 unha dura lexislaci\u00f3n polic\u00edaca, que limitou as actividades dos federalistas e levou \u00e1 clandestinidade ao puxante Partido Comunista.\nAlexandre I asumiu o trono en agosto de 1921, pasando de ser Rei de Serbia a ser Rei dos Serbios, Croatas e Eslovenos. Os primeiros anos do seu reinado contemplaron un forte crecemento econ\u00f3mico e unha reforma agraria ben intencionada, pero a situaci\u00f3n pol\u00edtica distaba de resolverse. A actitude abstencionista dos agrarios croatas, entre os que crec\u00edan os sentimentos separatistas, dificultaba a vida parlamentaria e a consolidaci\u00f3n das instituci\u00f3ns do novo Estado. O ultranacionalismo dos radicais serbios, opostos a calquera reforma democr\u00e1tica que abrise paso \u00e1 autonom\u00eda para as restantes nacionalidades, era outro obst\u00e1culo moi serio.\nEn 1924, unha coalici\u00f3n de dem\u00f3cratas, agrarios e musulm\u00e1ns bosn\u00edacos logrou que o Partido Campesi\u00f1o croata aceptase a Constituci\u00f3n, e que se integrase nun Bloque de Acordo Nacional contra os radicais. Pero o h\u00e1bil Pa\u0161i\u0107 logrou atraer a Radi\u0107 a unha alianza gobernamental que aumentou a confusi\u00f3n pol\u00edtica. O veterano dirixente serbio faleceu en 1926, e un ano despois os agrarios croatas volv\u00edan \u00e1 oposici\u00f3n, declar\u00e1ndose dispostos a terminar co centralismo de Belgrado.\nA tensi\u00f3n chegou ao extremo cando, en xu\u00f1o de 1928, un deputado radical matou a Radi\u0107 en plena \"Skupstina\". Isto foi un golpe fatal para a precaria democracia iugoslava. As diferenzas entre os radicais panserbios e os partidarios dunha monarqu\u00eda federalista fix\u00e9ronse irreconcili\u00e1beis. En Montenegro e Macedonia, rexi\u00f3ns moi deprimidas, actuaron grupos separatistas.\nA comezos de 1929, a coalici\u00f3n de partidos que gobernaba en Belgrado rompeu, sen que fose pos\u00edbel reconstru\u00edr unha maior\u00eda parlamentaria. Intentando po\u00f1er freo \u00e1 descomposici\u00f3n do Estado, o rei Alexandre estableceu unha ditadura real e, apoiado polo Ex\u00e9rcito, disolveu a Asemblea o 6 de xaneiro, anulou a Constituci\u00f3n e prohibiu as actividades en favor do federalismo. Ao mesmo tempo, cambioulle o nome ao pa\u00eds que, desde o 3 de outubro de 1929 pasou a denominarse Reino de Iugoslavia (que era o nome \"non oficial\", pero o que se usaba habitualmente).\nIsto quentou a\u00ednda m\u00e1is os \u00e1nimos. Forzados ao exilio, os nacionalistas croatas crearon o movemento \"usta\u0161a\", dirixido polo uiltradereitista Ante Paveli\u0107, que non dubidou en recorrer \u00e1 violencia terrorista como arma pol\u00edtica, orient\u00e1ndose cara ao entendemento coa Italia fascista.\nA ditadura real foi ben recibida, nun principio, por gran parte da poboaci\u00f3n. Alexandre desexaba un acougo efectivo das paix\u00f3ns pol\u00edticas e abst\u00edvose de definir unha orientaci\u00f3n para o seu r\u00e9xime (excepto a negativa ao federalismo). Pero recorreu a medidas autoritarias, como a disoluci\u00f3n dos partidos, a substituci\u00f3n da \"Skupstina\" por un inoperante Consello Lexislativo, ou o establecemento da pena de morte para as actividades separatistas e comunistas.\nA Constituci\u00f3n autoritaria de 1931 restaurou parcialmente o parlamentarismo, pero mantivo as restrici\u00f3ns ao labor dos partidos e as asociaci\u00f3ns nacionalistas. A pol\u00edtica de acougamento das tensi\u00f3ns, intentada polos primeiros ministros Zivkovi\u0107 e Marinkovi\u0107, creou unha forte oposici\u00f3n en Serbia. Por\u00e9n, como non foi acompa\u00f1ada de aut\u00e9nticas medidas descentralizadoras, non diminuiron as protestas dos autonomistas, mentres que o movemento dos usta\u0161e actuaba desde o exterior, interesadamente apoiado por Italia e Hungr\u00eda. A partir de 1931, unha terr\u00edbel crise econ\u00f3mica, que cortou de ra\u00edz a prosperidade que co\u00f1ec\u00eda o pa\u00eds desde mediados da d\u00e9cada anterior, veu sumarse aos problemas pol\u00edticos.\nEn outubro de 1934, o rei Alexandre foi asasinado en Marsella por un terrorista croata. Sendo menor de idade o herdeiro, Pedro II, constitu\u00eduse unha rexencia presidida polo seu t\u00edo, o pr\u00edncipe Paulo. O goberno Jevti\u0107 suavizou o autoritarismo do r\u00e9xime e convocou elecci\u00f3ns en maio de 1935. Pero os comicios resultaron tan ama\u00f1ados en favor dos candidatos gobernamentais que as protestas obrigaron a intervir ao rexente. Pero o seu protexido, o autoritario Milan Stojadinovi\u0107, formou un goberno de concentraci\u00f3n, a\u00ednda que se apoiou no seu propio partido, a Uni\u00f3n Iugoslava Radical (UIR), e non fixo ningunha concesi\u00f3n no asunto do federalismo.\nA actuaci\u00f3n autoritaria de Stojadinovi\u0107, os seus ama\u00f1os electorais para manter a hexemon\u00eda da UIR e as s\u00faas abertas simpat\u00edas polo fascismo italiano, cre\u00e1ronlle unha oposici\u00f3n cada vez m\u00e1is xeneralizada, que levou ao pr\u00edncipe Pablo a forzar a s\u00faa dimisi\u00f3n a comezos de 1939.\nEn agosto dese ano, o sucesor de Stojadinovi\u0107, Tsescovi\u0107, e o l\u00edder campesi\u00f1o croata Ma\u010dek, alcanzaron un pacto serbo-croata \"-Sporazum-\" para converter Iugoslavia nun Estado federal dividido en \"banovinas\" (provincias) amplamente aut\u00f3nomas. Este acordo unificaba as provincias de maior\u00eda croata nunha \u00fanica rexi\u00f3n aut\u00f3noma, pero deixando f\u00f3ra a zona oriental de Eslavonia, desde a li\u00f1a entre Vukovar e a desembocadura do Sava no Danubio, habitada maioritariamente por serbios, e a maior parte de Bosnia; o primeiro \"ban\" desta Croacia aut\u00f3noma foi Suba\u0161i\u0107. Pero o ama\u00f1o chegaba tarde e os acontecementos internacionais non tardar\u00edan en arruinar a traballosa obra de d\u00faas d\u00e9cadas.\nA segunda guerra mundial: a primeira desaparici\u00f3n de Iugoslavia.\nCinco d\u00edas despois da firma do acordo serbo-croata, o 1 de setembro de 1939, a Alema\u00f1a de Hitler invad\u00eda Polonia e comezaba a segunda guerra mundial. O goberno iugoslavo viuse forzado a realizar precarios equilibrios en prol da neutralidade. Pero os seus esforzos foron in\u00fatiles.\nHitler presionaba para que se lle concedese liberdade de tr\u00e1nsito de material b\u00e9lico polo pa\u00eds, cara a Grecia (febreiro de 1940), ao que finalmente accedeu o goberno a cambio da Macedonia grega e Sal\u00f3nica (25 de marzo de 1940). Pero o xeneral Simovi\u0107 op\u00faxose, interpretando a protesta popular, e deu un golpe de Estado o 26 de marzo. O primeiro ministro \u010cvetkovi\u0107 foi arrestado, anulada a rexencia e proclamada a maior\u00eda de idade de Pedro II (27 de marzo).\nEsta era a escusa que esperaba Hitler, quen ordenou a invasi\u00f3n. O 6 de abril tropas alem\u00e1s, italianas, h\u00fangaras e b\u00falgaras invadiron o pa\u00eds e, en poucas semanas, o goberno capitulou (18 de abril).\nIugoslavia desapareceu, desmembrada entre os seus veci\u00f1os. O III Reich, herdeiro dos pretendidos dereitos austr\u00edacos, anexionou o sur de Estiria e a parte de Carintia que estaban integradas en Eslovenia. Italia fixo realidade unha antiga aspiraci\u00f3n incorporando a outra provincia eslovena, Carniola (inclu\u00edndo a cidade de Ljubliana, capital de Eslovenia), mais unha boa parte do litoral d\u00e1lmata (a zona entre Zadar [Zara] e Split [Spalato], pertencente a Croacia, e Kotor [Cattaro], de Montenegro) e a rexi\u00f3n de Kosovo (Serbia), que foi incorporada \u00e1 s\u00faa colonia albanesa. Os b\u00falgaros obtiveron a Macedonia iugoslava, excepto unha pequena porci\u00f3n que se uniu \u00e1 Albania italiana (que ademais recupera a s\u00faa sa\u00edda ao Exeo, a costa de Grecia), e os h\u00fangaros varias zonas fronteirizas do norte (o extremo oriental de Eslovenia, o tri\u00e1ngulo formado entre os r\u00edos Drava e Danubio, que pertenc\u00eda a Croacia), mais Voivodina (a parte Serbia do Banato), a\u00ednda que esta baixo control militar xermano-italiano, ao igual que quedou Montenegro.\nSobre solo iugoslavo s\u00f3 permaneceron dous estados teoricamente independentes. Croacia, que rompera os seus lazos con Belgrado ao producirse a invasi\u00f3n, constitu\u00eduse como reino, con inclusi\u00f3n da Eslavonia oriental (que pasara anteriormente a Serbia), \u00e9 dicir, todo o territorio entre o Sava e o Drava, at\u00e9 as aforas de Belgrado, e de Bosnia-Hercegovina (pero sen a parte do litoral d\u00e1lmata que pasara a Italia).\nFoi proclamado rei un italiano, o pr\u00edncipe Aimone de Aosta, duque de Spoleto, que tomou o nome de Tomislav II (en honor do fundador do primeiro estado croata). Pero foi un rei te\u00f3rico, xa que se abstivo de pisar o seu reino. Gobernada ditatorialmente polo \"Poglavnik\" (Caudillo) Ante Paveli\u0107, Croacia uniu a s\u00faa sorte \u00e1 do Eixe. E ao leste quedou unha reducida Serbia, que recobrou unha sombra de soberan\u00eda baixo a protecci\u00f3n alem\u00e1 e o goberno autoritario do colaboracionista xeneral Milan Nedi\u0107.\nComo noutros lugares da Europa ocupada, as duras condici\u00f3ns impostas polos alem\u00e1ns provocaron a aparici\u00f3n da resistencia antifascista, que foi adquirindo progresiva importancia na fixaci\u00f3n de unidades inimigas na retagarda. Esta resistencia non tardou en manifestarse en Iugoslavia; ao principio, en forma de sabotaxes e, m\u00e1is tarde, dun poderoso movemento guerrilleiro.\nNun primeiro momento a iniciativa correspondeu aos \"chetniks\", patriotas serbios mon\u00e1rquicos dirixidos polo coronel Draza Mihailovi\u0107, que actuaban apoiados polos brit\u00e1nicos. Pero, tras a invasi\u00f3n alem\u00e1 da URSS, en 1941, foron os comunistas quen asumiron un maior protagonismo e mantiveron o peso dunha guerra sen cuartel. Dirixidos polo croata Josip Broz Tito, foron capaces de organizar un aut\u00e9ntico ex\u00e9rcito regular, que recibiu o apoio dos aliados, e que foi capaz de liberar por si mesmo a maior parte do territorio nacional, a\u00ednda que nas etapas finais colaboraron unidades sovi\u00e9ticas. Como \u00e9 l\u00f3xico -dada a situaci\u00f3n- a loita guerrilleira tomou visos de aut\u00e9ntica guerra civil, na que croatas e serbios, fascistas, chetniks e comunistas se combat\u00edan con enorme ferocidade.\nO gran m\u00e9rito de Tito foi articular, coa axuda doutros partidos, un movemento pol\u00edtico de ampla base, o Consello Antifascista de Liberaci\u00f3n Nacional de Iugoslavia (novembro do 42), transformado ao ano seguinte en Comit\u00e9 Nacional de Liberaci\u00f3n, que terminou sendo reco\u00f1ecido polos aliados e que, nos \u00faltimos anos da guerra, sentou as bases para a reconstruci\u00f3n do estado iugoslavo baixo a f\u00f3rmula dunha federaci\u00f3n de rep\u00fablicas amplamente aut\u00f3nomas.\nEste Comit\u00e9 organizou a Fronte Popular e anulou ao goberno de Pedro II no exilio. Apoiado polos aliados en Teher\u00e1n e Ialta, Tito desprazou a Mihailovi\u0107. En setembro de 1944, os titistas entraron en Belgrado, e na primavera de 1945 caeron no seu poder Croacia e Eslovenia. Un goberno provisional instalouse na capital, \u00e1 espera de que unhas elecci\u00f3ns parlamentarias decidisen o futuro do reunificado pa\u00eds.\nA posguerra.\nOs cambios territoriais foron esta vez moi limitados. Iugoslavia, por\u00e9n, ampliou os seus l\u00edmites coa incorporaci\u00f3n de Istria e da metade oriental da provincia italiana de Gorizia, en Venecia-Xulia, recuperando ademais Zara e Rijeka, mentres que a cidade de Trieste, disputada con Italia, era internacionalizada (Territorio Libre de Trieste).\nOs primeiros anos de posguerra trouxeron enormes transformaci\u00f3ns en todos os Balc\u00e1ns e tam\u00e9n, por tanto, en Iugoslavia. As antigas clases dirixentes foran dezmadas polos nazis ou represaliadas como colaboracionistas tras a vitoria aliada. O control de Iugoslavia polo Movemento de Liberaci\u00f3n, de maior\u00eda comunista, sentenciou en gran medida o destino do pa\u00eds.\nEn Iugoslavia, como en Roman\u00eda, Bulgaria e Albania, a transici\u00f3n cara a r\u00e9ximes comunistas foi un proceso bastante similar, e implicou unha serie de etapas, conforme \u00e1s estratexias gradualistas que o b\u00falgaro Rakovski denominou \"t\u00e1ctica do salchich\u00f3n\". Principais animadores da resistencia, os minoritarios partidos comunistas impulsaron a formaci\u00f3n de Frontes Populares antifascistas durante a guerra, e transform\u00e1ronse en organizaci\u00f3ns de masas, piares b\u00e1sicos dos gobernos de coalici\u00f3n establecidos tras a liberaci\u00f3n.\nAbertamente apoiados polos sovi\u00e9ticos, e donos dos ministerios clave -Defensa, Interior, Xustiza-, fix\u00e9ronse co control dos sindicatos e da Administraci\u00f3n, mentres a s\u00faa indubid\u00e1bel popularidade se v\u00eda reforzada pola defensa dunha reforma agraria radical. O esmagante triunfo electoral, a\u00ednda que non sempre limpo, das Frontes facilitou, entre 1945 e 1947, a eliminaci\u00f3n pol\u00edtica -e \u00e1s veces f\u00edsica- da oposici\u00f3n liberal e agraria e o establecemento de r\u00e9ximes republicanos baseados nos principios stalinistas da democracia popular.\nEn 1948, os comunistas gobernaban ditatorialmente nos catro pa\u00edses anteditos, absorbidos no seu seo os partidos socialistas, e disolvidos ou integrados en monol\u00edticos e silentes bloques de apoio o resto dos seus antigos socios. Para ent\u00f3n sent\u00e1ranse as bases da reconstruci\u00f3n econ\u00f3mica, adoptando o modelo de planificaci\u00f3n sovi\u00e9tico, e a reforma agraria iniciaba, non sen fortes resistencias no campo, a s\u00faa segunda fase, baseada na colectivizaci\u00f3n das terras.\nEn Iugoslavia, previstos nos acordos con Suba\u0161i\u0107 un Consello de Rexencia e unha Asemblea Constitu\u00ednte, a triunfante Xunta Antifascista de Liberaci\u00f3n asumiu o goberno provisional, presidido por Tito (8 de marzo de 1945) e convocou unha Asemblea Provisional. No caos da primeira posguerra, e mentres se desataban fortes represalias contra os colaboracionistas e os chetniks de Mihailovi\u0107, o goberno tomou unha serie de medidas pol\u00edticas, sociais e econ\u00f3micas para consolidar unha previs\u00edbel Fronte Popular. Esta Fronte Popular fixo aprobar pola Asemblea unha lei electoral moi favor\u00e1bel aos seus intereses. Declarada a incompatibilidade coa monarqu\u00eda e desarticulados os seus partidarios, a Fronte Popular obtivo unha esmagante vitoria nas elecci\u00f3ns para as d\u00faas C\u00e1maras do novo Parlamento, o Consello Federal e o Consello das Nacionalidades (11 de novembro de 1945).\nAmparada nun masivo apoio popular, a Fronte fixo que o Parlamento abolise a monarqu\u00eda (20 de novembro de 1945) e proclamase unha Rep\u00fablica Popular Federal, integrada por seis rep\u00fablicas federadas e d\u00faas rexi\u00f3ns especiais dentro de Serbia (Voivodina e Kosovo). Un goberno de maior\u00eda comunista puxo en marcha, a partir de 1946, a reconstruci\u00f3n do pa\u00eds, implantando a reforma agraria e unha econom\u00eda planificada, cuxo primeiro Plan Quinquenal se iniciou en 1947. A nova Constituci\u00f3n socialista aprobouse en xaneiro de 1946.\nTito e o stalinismo.\nA idea dunha Federaci\u00f3n Balc\u00e1nica era un vello so\u00f1o do socialismo peninsular, que agora parec\u00eda poder realizarse. En 1947 tanto Tito como o b\u00falgaro Dimitrov pareceron dispostos a alentar a federaci\u00f3n entre os seus pa\u00edses, pero Stalin e o alban\u00e9s Hoxha, que desconfiaba da influencia iugoslava sobre o seu pa\u00eds, opux\u00e9ronse \u00e1 medida. En realidade, a Uni\u00f3n Sovi\u00e9tica manti\u00f1a unhas aspiraci\u00f3ns imperiais sobre Europa oriental que requir\u00edan uns estados d\u00e9biles e uns partidos comunistas d\u00f3ciles \u00e1s orientaci\u00f3ns emanadas de Moscova. En decembro de 1947 creouse en Belgrado o Kominform, un organismo encargado de coordinar a actuaci\u00f3n dos partidos stalinistas europeos e de velar pola s\u00faa ortodoxia.\nPouco despois, os sovi\u00e9ticos subscrib\u00edan tratados de amizade coas democracias populares, establecendo empresas mixtas e acordos de \"clearing\" claramente desvantaxosos para os seus socios. Finalmente, a estratexia de dominaci\u00f3n sovi\u00e9tica concretouse en 1949 co chamado Plan Molotov que, mediante a creaci\u00f3n do Consello de Axuda Mutua Econ\u00f3mica (CAME, m\u00e1is co\u00f1ecido por COMECON), establec\u00eda un marco de coordinaci\u00f3n econ\u00f3mica supranacional e afastou durante moitos anos aos pa\u00edses da Europa do Leste de calquera dependencia do capitalismo occidental.\nEn Iugoslavia, os comunistas opux\u00e9ronse resoltamente a esta pol\u00edtica. Apoiado polos seus segundos, Milovan Djilas e Eduard Kardelj, Tito apartou do goberno, en maio de 1948, aos ministros m\u00e1is favor\u00e1beis \u00e1s exixencias sovi\u00e9ticas, e iso deu lugar \u00e1 ruptura.\nO r\u00e9xime iugoslavo, que defend\u00eda as v\u00edas nacionais ao socialismo, foi acusado de nacionalismo burgu\u00e9s e expulsado do \"Kominform\" por Stalin (1948). O pa\u00eds tivo que soportar un duro bloqueo econ\u00f3mico por parte dos seus veci\u00f1os e algunhas ameazas de invasi\u00f3n. Pero o titismo resistiu, e o seu exemplo despertou simpat\u00edas en comunistas de todo o mundo. O que se co\u00f1ece como o \"cisma iugoslavo\" sementou a alarma entre os dirixentes stalinistas doutros pa\u00edses, o que propiciou que, a finais da d\u00e9cada, comezasen as purgas e os acusados de titismo -en xeral, comunistas partidarios dunha maior independencia respecto a Moscova- fosen expulsados do partido, encarcerados ou executados.\nO boicot comunista obrigou a Tito a modificar a s\u00faa pol\u00edtica interior e exterior. Iugoslavia ir\u00edase aproximando a occidente, solicitando axuda a Gran Breta\u00f1a, EUA e Francia, a\u00ednda que isto non lle impediu manter a s\u00faa postura independente a a s\u00faa ideolox\u00eda comunista. Esta aproximaci\u00f3n a occidente permitiu a Iugoslavia, nun primeiro momento, obter bos resultados na cuesti\u00f3n de Trieste e Istria e, ademais, alcanzar certas melloras econ\u00f3micas.\nPorque nesta \u00e9poca ocorreu tam\u00e9n o problema de Trieste. A provincia de Gorizia, que formaba parte do Friuli udin\u00e9s (coa de Udine), permaneceu unida a Austria cando esta entregou, en 1866, o Friuli ao Reino de Italia. Debido \u00e1 alta porcentaxe de poboaci\u00f3n italiana que albergaba, Trieste foi entregado a Italia en 1918, ao mesmo tempo que Gorizia e Istria.\nAo finalizar a segunda guerra mundial, a parte nordeste da provincia de Gorizia (excepto a propia cidade de Gorizia) foi cedida a Iugoslavia, as\u00ed como Istria, mentres que a porci\u00f3n sueste (xunto cunha porci\u00f3n do norte de Istria) pasou a formar parte do Territorio Libre de Trieste.\nA zona, inclu\u00edda a cidade de Trieste, fora liberada en abril de 1945 por tropas do mariscal Tito, que a reclamou para Iugoslavia. Como estes territorios tam\u00e9n eran reclamados por Italia, no tratado de paz de 1947, baixo a protecci\u00f3n da ONU, creouse este Territorio Libre de Trieste, dividido en d\u00faas zonas: a zona A, baixo administraci\u00f3n militar anglo-americana, e a zona B, ocupada e controlada por Iugoslavia. En outubro de 1954, Tito accedeu (\"Memor\u00e1ndum de Londres\") a que a zona anglo-americana pasase a depender de Italia.\nPor outra parte, o resto do Friuli (a parte occidental, provincia de Udine e o pouco que quedou da de Gorizia, inclu\u00edndo a capital) quedou para Italia e, despois da Constituci\u00f3n de 1947, constitu\u00edu a rexi\u00f3n aut\u00f3noma de Fri\u00fal-Venecia Xulia, \u00e1 que se agregou, como capital, a cidade de Trieste en 1954.\nO socialismo autoxestionario.\nNo plano interior, Tito anulou o centralismo, impulsando o federalismo, e potenciou o cooperativismo. As rep\u00fablicas federadas aumentaron a s\u00faa autonom\u00eda econ\u00f3mica e pol\u00edtica, e en 1950 introduciuse a autoxesti\u00f3n das empresas polos Consellos dos Traballadores, encargados da administraci\u00f3n interna, dos obxectivos de produci\u00f3n e comercializaci\u00f3n e das condici\u00f3ns de traballo e salario. En 1953 autorizouse a disoluci\u00f3n das comunas agrarias e animouse aos agricultores a asoci\u00e1rense libremente en cooperativas.\nTodas estas reformas (e a da estrutura do partido -a Liga dos Comunistas Iugoslavos-, modificada en 1952) introduc\u00edronse na nova Constituci\u00f3n de 1953, que transformou ademais o antigo Consello das Nacionalidades nun \u00f3rgano de representaci\u00f3n laboral, o Consello de Produtores, ao tempo que o Consello Federal se convert\u00eda en C\u00e1mara das Entidades Territoriais.\nNo exterior, ao ano seguinte (1954) resolveuse definitivamente, como xa vimos, o problema de Trieste e, coa visita \u00e1 India, Tito iniciou a s\u00faa pol\u00edtica de liderado dos pa\u00edses \"non ali\u00f1ados\". En 1955 melloraron as relaci\u00f3ns coa URSS e outros pa\u00edses socialistas, co que quedaba reforzado o titismo que, no \u00e1mbito nacional, foi censurado polo antigo colaborador de Tito e ide\u00f3logo do partido M. Djilas.\nTras un per\u00edodo de crise nas relaci\u00f3ns iugoslavo-sovi\u00e9ticas pola intervenci\u00f3n rusa en Hungr\u00eda (1956) e dun novo congreso da Liga dos Comunistas (1958) melloraron de novo as relaci\u00f3ns coa URSS (1959), a\u00ednda que Iugoslavia mantivo unha actitude neutral ante o conflito chin\u00e9s-sovi\u00e9tico. Na s\u00faa pol\u00edtica co Terceiro Mundo, as relaci\u00f3ns de Tito con Nasser e Nehru e as m\u00faltiplas visitas a diversos pa\u00edses consolid\u00e1ronse coas Conferencias de Belgrado (1961) e O Cairo (1966), que converteron a Iugoslavia no l\u00edder do Movemento dos Non Ali\u00f1ados e un dos puntos de referencia do nacente Terceiro Mundo.\nDespois das dificultades que nos primeiros momentos do r\u00e9xime supuxo o proceso do cardeal Stepina\u0107, firmouse un acordo co Vaticano, mentres que a capacidade negociadora de Tito cos pa\u00edses non ali\u00f1ados p\u00faxose en xogo nos conflitos de Oriente Medio e Vietnam.\nA invasi\u00f3n de Checoslovaquia por tropas do Pacto de Varsovia (1968) obrigou a unha reproposta da defensa e a manter especiais contactos con Roman\u00eda; e para reforzar o federalismo e preparar o relevo de Tito instaurouse a presidencia colectiva (Constituci\u00f3n de 1971).\nA Iugoslavia sen Tito.\nOs anos oitenta trouxeron unha profunda crise aos pa\u00edses socialistas balc\u00e1nicos. En certa forma, recib\u00edan agora os efectos da recesi\u00f3n das econom\u00edas capitalistas durante a d\u00e9cada anterior. Tam\u00e9n co\u00f1ec\u00edan o fracaso na captaci\u00f3n de mercados terceiromundistas, onde non pod\u00edan competir coas multinacionais occidentais. Pero non s\u00f3 a conxuntura internacional \u00eda ser decisiva no proceso de desintegraci\u00f3n das ditaduras balc\u00e1nicas.\nOs r\u00e9ximes comunistas lograran consider\u00e1beis \u00e9xitos na industrializaci\u00f3n e elevaran o nivel cultural e certos aspectos da calidade de vida dos seus pobos. Por\u00e9n, iso fix\u00e9rase \u00e1 custa dun crecente estancamento da agricultura, dunha represi\u00f3n totalitaria das m\u00e1is elementais liberdades individuais e do enriquecemento dun sector privilexiado de dirixentes pol\u00edticos e sindicais, que estenderan a corrupci\u00f3n nos aparatos estatais e nas grandes empresas.\nOs primeiros sinais dun cambio na situaci\u00f3n d\u00e9ronse xa en Iugoslavia na d\u00e9cada anterior. A estreita relaci\u00f3n da econom\u00eda iugoslava con Occidente f\u00edxoa sufrir os efectos da crise de 1973 (a \"crise do petr\u00f3leo\"), que se traduciron nunha retracci\u00f3n do comercio e nun aumento das desigualdades entre as rexi\u00f3ns m\u00e1is ricas -Eslovenia, Croacia- e as m\u00e1is pobres -Macedonia, Kosovo-. Por outra parte (ou talvez como consecuencia disto), o nacionalismo particularista comezou a adquirir forza, sen que a reforma constitucional de 1971, que limitaba a\u00ednda m\u00e1is os poderes do goberno federal, detivese o proceso.\nAs\u00ed, suscit\u00e1ronse problemas con Croacia (novembro-decembro de 1971), que o ano seguinte provocaron un gran reaxuste no partido e reflect\u00edronse en diversos atentados no exterior e na desarticulaci\u00f3n de redes de terroristas (xullo de 1972). A partir de 1974 produciuse un cambio de orientaci\u00f3n e modificouse novamente a Constituci\u00f3n, esta vez en sentido centralista, mentres se endurec\u00eda a represi\u00f3n dos disidentes.\nEsta nova Constituci\u00f3n, promulgada o 27 de febreiro de 1974, trataba -ademais- de trazar as futuras v\u00edas do socialismo iugoslavo, reforzando as bases da autoxesti\u00f3n e tentando afrontar globalmente os problemas pol\u00edticos e econ\u00f3micos de Iugoslavia como paso previo \u00e1 sucesi\u00f3n de Tito.\nEsta produciuse \u00e1 s\u00faa morte, acaecida en 1980, que deu paso efectivo \u00e1 presidencia colectiva, formada por oito representantes das seis rep\u00fablicas e as d\u00faas rexi\u00f3ns aut\u00f3nomas, con presidente de rotaci\u00f3n anual entre eles. Esta presidencia houbo de enfrontarse de contado \u00e1 violencia xerada polas reivindicaci\u00f3ns da minor\u00eda albanesa de Kosovo (que constitu\u00eda o 90% da poboaci\u00f3n desa provincia aut\u00f3noma de Serbia) e a crecentes dificultades econ\u00f3micas.\nNa segunda metade da d\u00e9cada adopt\u00e1ronse medidas radicais, reformando o sistema de autoxesti\u00f3n, liberalizando paulatinamente a econom\u00eda e tolerando as actividades dunha oposici\u00f3n non comunista que, en 1989-90, comezou a obter sonados triunfos electorais nalgunhas rep\u00fablicas (Eslovenia, Croacia, Bosnia-Hercegovina).\nA \"Perestroika\".\nA chegada ao poder de Mikhail Gorbachev na URSS, en 1985, e a aplicaci\u00f3n do seu programa de reformas -Perestroika- abriu unha etapa de profundos cambios na Europa oriental. Non se trataba dunha imposici\u00f3n sovi\u00e9tica, sen\u00f3n dunha aut\u00e9ntica quebra da orde econ\u00f3mica, pol\u00edtica e social. Peza fundamental do equilibrio europeo, Iugoslavia enfr\u00f3ntase ao iniciarse a d\u00e9cada dos noventa a un futuro dif\u00edcil, ante a repunta das nacionalidades disolventes e a perda de apoio social do comunismo.\nEn 1991 Eslovenia e, m\u00e1is tarde, Croacia, declaran a s\u00faa independencia, que non \u00e9 aceptada por Serbia que, gobernada polos antigos comunistas de Slobodan Milo\u0161evi\u0107, esmaga as autonom\u00edas de Voivodina e Kosovo e, coa axuda do seu incondicional Montenegro, aspira de novo \u00e1 formaci\u00f3n da Gran Serbia, reclamando os territorios croatas onde hai maior\u00eda -ou mesmo minor\u00eda- de serbios. Os novos chetniks, apoiados abertamente polo ex\u00e9rcito federal (en mans serbias), emprenden a \"liberaci\u00f3n\" destes territorios, cuxas autoridades serbias, \u00e1 s\u00faa vez, se proclaman aut\u00f3nomas respecto de Croacia e desexan integrarse en Serbia (Eslavonia oriental -a parte croata da mesma-, a Krajina croata, Banija). Mentres, no medio de Serbia e Croacia, os serbios, croatas e musulm\u00e1ns de Bosnia e Hercegovina fan equilibrios para non v\u00e9rense involucrados no conflito serbo-croata, pois temen ser repartidos entre estes, quedando Bosnia reducida a un pequeno pa\u00eds musulm\u00e1n. E a Rep\u00fablica de Macedonia, ao fin, tam\u00e9n proclama a s\u00faa soberan\u00eda, que non \u00e9 admitida nin por Serbia, nin por Bulgaria, nin por Grecia.\nOs vellos problemas rebrotan para cuestionar, unha vez m\u00e1is, a viabilidade do estado iugoslavo. E os acontecementos vividos ao longo de 1992 parece que, definitivamente, levan ao final o so\u00f1o da uni\u00f3n dos eslavos do sur.\nO fin de Iugoslavia.\nOs conflitos.\nAs guerras e outros feitos b\u00e9licos que puxeron fin ao estado iugoslavo, co\u00f1ecidos como guerras iugoslavas, foron unha serie de conflitos nos territorio da antiga Iugoslavia que se sucederon durante dez anos, entre 1991 e 2001, e que comprenderon dous grupos de guerras sucesivas que afectaron \u00e1s seis ex-rep\u00fablicas iugoslavas e outros conflitos nos que se implicaron as potencias occidentais.\nEstas guerras caracteriz\u00e1nse polos conflitos \u00e9tnicos entre os pobos da ex-Iugoslavia, principalmente entre os serbios por un lado e os croatas, bosn\u00edacos e albaneses por outro, a\u00ednda que tam\u00e9n, nun principio, entre bosn\u00edacos e croatas en Bosnia e Hercegovina.\nAs guerras iugoslavas terminaron con gran parte da ex-Iugoslavia reducida \u00e1 pobreza, con desorganizaci\u00f3n econ\u00f3mica masiva e inestabilidade persistente nos territorios onde ocorr\u00edan as peores loitas. Foron os conflitos m\u00e1is sanguentos en solo europeo desde a fin da segunda guerra mundial, dos que resultaron unhas de 130 000 a 200 000 mortes e mill\u00f3ns de desprazados dos seus fogares. Foron tam\u00e9n os primeiros conflitos desde a segunda guerra mundial nos que foron formalmente xulgados os xenocidas, e nos que moitos dos individuos claves participantes foron consecuentemente acusados por crimes de guerra.\nCo paso dos anos foi tomando corpo a hip\u00f3tese, mantida por alg\u00fans medios (especialmente nos \"pro serbios\"), de que varias potencias mundiais, especialmente Alema\u00f1a e os Estados Unidos crearon o ambiente propicio para a fragmentaci\u00f3n do pa\u00eds, a trav\u00e9s da venda de armas \u00e1s rep\u00fablicas independentistas e da manipulaci\u00f3n dos medios de comunicaci\u00f3n, sobre todo con fins econ\u00f3micos.\nEstes conflitos poden dividirse en tres grupos:\nO odio nacionalista.\nO odio foi sempre a clave das guerras en Iugoslavia. Odios nacionalistas potenciados por odios relixiosos. Unhas diferenzas que se afondan m\u00e1is a\u00ednda pola memoria hist\u00f3rica. A crueldade da guerra de Croacia, cos serbios entrando pola brava na asediada cidade de Vukovar, por exemplo, non se entenden sen saber que durante a segunda guerra mundial os croatas asasinaron na anexionada Bosnia 700 000 serbios s\u00f3 polo feito de seren serbios (ademais doutros cantos centos de miles de musulm\u00e1ns). Os horripilantes relatos de serbios contra musulm\u00e1ns, e ao rev\u00e9s, en Serbia-Hercegovina, tampouco non se comprenden f\u00f3ra do fanatismo que enfronta isl\u00e1micos e ortodoxos. Igual que ma\u00f1\u00e1 pode suceder en Kosovo, fronte aos albaneses (ou aos serbios). Ou en Macedonia, aut\u00e9ntico \"puzzle\" de nacionalidades.\nUn nacionalista serbio asasinou en Saraxevo o herdeiro do Imperio Austro-H\u00fangaro o 28 de xu\u00f1o de 1914 e a\u00ed se data o comezo da primeira guerra mundial. E un nacionalista croata asasinou en Marsella o rei iugoslavo (serbio) Alexandre I en 1934, e a partir de a\u00ed veu abaixo a posibilidade de constru\u00edr un novo pa\u00eds.\nDous nacionalistas musulm\u00e1ns e un croata ametrallaron, o 1 de marzo de 1992, os asistentes a unha voda serbia en Saraxevo, e esa fa\u00edsca contribu\u00edu a desencadear o posterior conflito de Bosnia. A historia, desde logo, non a fan os exaltados, pero a s\u00faa presenza contrib\u00fae a provocar a parte irracional de todos os conflitos.\nO fracaso da Comunidade Europea.\nA Comunidade Europea tratou, durante todo o ano 1991, de evitar a guerra no centro do continente, pero \u00e1 vista est\u00e1 que o resultado foi que non soubo, ou non foi capaz de facelo. M\u00e1is a\u00ednda, moitas veces contribu\u00edu a botar le\u00f1a ao lume, primeiro, tratando de todos os xeitos de evitar a desmembraci\u00f3n de Iugoslavia cando esta era xa un feito, apoiando deste modo as ambici\u00f3ns panserbias de Milo\u0161evi\u0107; m\u00e1is tarde, coa s\u00faa precipitaci\u00f3n no reco\u00f1ecemento de Bosnia, sen ter previsto o futuro desta complicada rep\u00fablica.\nDurante unha primeira fase, que durou at\u00e9 decembro de 1991, a CE cre que a paz e a estabilidade de Iugoslavia dependen do seu proceso democratizador e ded\u00edcase a apoialo. Tam\u00e9n se inclina polo mantemento dun \u00f3rgano constitucional com\u00fan -federal ou confederal- que servise para manter a configuraci\u00f3n do Estado. O plan parec\u00eda a simple vista o m\u00e1is sensato ante as dificultades que presentaban algunhas rep\u00fablicas con diferentes nacionalidades ou etnias dentro do seu espazo territorial (en realidade todas ag\u00e1s Eslovenia). En calquera caso, nesta fase a CE estaba convencida de que o desmembramento do pa\u00eds non era o cami\u00f1o a elixir para alcanzar a paz.\nPor\u00e9n, parec\u00edan advertirse certas fisuras entre os pa\u00edses comunitarios. Alema\u00f1a estaba disposta a reco\u00f1ecer e apoiar a secesi\u00f3n de Croacia e Eslovenia, mentres que Francia e Espa\u00f1a, por diferentes raz\u00f3ns, opinaban que ser\u00eda mellor frear a vaga de separatismos (Francia, tradicional aliada de Serbia, talvez receaba dun rexurdimento do Imperio Austro-H\u00fangaro, cunha Alema\u00f1a que manexase a unha Eslovenia e a unha Croacia monicreques; Espa\u00f1a -o goberno espa\u00f1ol- quizais temese un \"contaxio\" de vascos e catal\u00e1ns).\nJacques Delors, presidente da Comisi\u00f3n Europea (\"Goberno\" da Comunidade), dic\u00eda ent\u00f3n aos iugoslavos: \"Haber\u00eda que buscar unha soluci\u00f3n que poida reconciliar as aspiraci\u00f3ns das rep\u00fablicas \u00e1 soberan\u00eda e o interese evidente de manter un marco institucional com\u00fan. Un marco compat\u00edbel coas grandes correntes de integraci\u00f3n europea\". Decididamente, a CE pensaba a longo prazo e apostaba por un espazo com\u00fan que non fragmentase o pa\u00eds. Pero o pa\u00eds xa estaba fragmentado.\nNos diversos nacionalismos iugoslavos non deixaban pegada as advertencias europeas. O mapa de Iugoslavia convert\u00e9rase en rep\u00fablicas autistas encerradas na s\u00faa respectiva exaltaci\u00f3n nacionalista e incapaces de dialogar.\nQuen prendeu a mecha do posterior conflito? Quen tirou a primeira pedra? Como ocorre sempre, cada rep\u00fablica bota a culpa \u00e1 nacionalidade veci\u00f1a e dif\u00edcil ser\u00eda encontrar un s\u00f3 culp\u00e1bel. Se algo queda claro nestas guerras \u00e9 que non hai inocentes, f\u00f3ra as v\u00edtimas. Todos os gobernantes e a clase pol\u00edtica son respons\u00e1beis.\nEn realidade, por escavar na \"prehistoria\", o causante orixinario do desaguisado non ser\u00eda outro que Josip Broz, Tito. Como bo ditador, gobernou coma se fose vivir sempre e como se tam\u00e9n sempre fose existir o partido comunista. O seu esquema era simple: un home forte para dirixir con man dura e un aparato poderoso e \u00fanico para amalgamar sen discusi\u00f3n pos\u00edbel as diferenzas.\nSobre esta base, o mariscal Tito (de nacionalidade croata) -co seu principal ide\u00f3logo, Edvard Kardelj (de nacionalidade eslovena- freou o nacionalismo serbio, etnia maioritaria e que sempre aspirara a dirixir e asimilar (mesmo esmagar) os demais sudeslavos. Non existir\u00e1 unha Iugoslavia forte sen unha Serbia d\u00e9bil, dir\u00eda m\u00e1is dunha vez. E en sucesivas reformas constitucionais foi ampliando os dereitos das outras nacionalidades, equipar\u00e1ndoos aos serbios, como xa vimos. As\u00ed conceder\u00eda, a finais dos sesenta, o status de etnia aos musulm\u00e1ns bosn\u00edacos, \u00fanico caso no mundo en que unha denominaci\u00f3n relixiosa se aplica con valor de nacionalidade (os musulm\u00e1ns bosn\u00edacos -e os que viven noutras rep\u00fablicas- son da mesma \"raza\" que os serbios e os croatas, e falan o mesmo idioma; son eslavos descendentes dos serbios e croatas que se converteran ao islamismo durante a ocupaci\u00f3n otom\u00e1, como vimos, non son \"turcos\").\nAt\u00e9 tal punto fomentar\u00eda Tito esta exaltaci\u00f3n nacionalista que, no censo de 1980, ano en que morreu, os cidad\u00e1ns estaban obrigados a encher a correspondente cuadr\u00edcula elixindo unha nacionalidade e prohib\u00edndoselles escribir \"nacionalidade: iugoslava\". Os fillos dos matrimonios mixtos, por exemplo serbio-croata ou montenegrino-musulm\u00e1n, pod\u00edan elixir a da nai ou a do pai: Iugoslavia quedou sen cidad\u00e1ns iugoslavos. Pero tanto antes como despois do censo de 1980, os cidad\u00e1ns que se autodefin\u00edan como iugoslavos sempre foron unha minor\u00eda (case sempre fillos de matrimonios mixtos).\nO mosaico nacionalista.\nCunha poboaci\u00f3n total de m\u00e1is de 22 mill\u00f3ns de habitantes, en 1991 a distribuci\u00f3n das distintas nacionalidades en Iugoslavia era a seguinte:\nPero c\u00f3mpre engadir que estes habitantes non se concentraban nas s\u00faas respectivas rep\u00fablicas e provincias, sen\u00f3n que, dentro de cada unha delas, a distribuci\u00f3n das nacionalidades era a seguinte:\n(*) Entre os \"outros\" incl\u00faense, en porcentaxes aproximadas referidas \u00e1 totalidade da poboaci\u00f3n de Iugoslavia: roman\u00eds (xitanos), 0,7%; turcos, 0,5%; eslovacos, 0,4%; romaneses, 0,2%; b\u00falgaros, 0,2%; valacos, 0,1%; rutenos, 0,1%; checos, 0,1%; italianos, 0,1%; ucra\u00ednos, 0,1%; alem\u00e1ns, 0,1% e, con menos do 1%, rusos, xudeus, polacos e gregos.\nMilo\u0161evi\u0107 prende o nacionalismo serbio.\nO punto de partida da situaci\u00f3n b\u00e9lica pode fixarse no 4 de abril de 1987. Na rexi\u00f3n aut\u00f3noma serbia de Kosovo, berce medieval dos serbios, produc\u00edranse xa incidentes entre a poboaci\u00f3n albanesa (abrumadoramente maioritaria) e a serbia, xa que aqueles se queixaban (con raz\u00f3n) de que estes os ti\u00f1an discriminados e non reco\u00f1ec\u00edan os seus dereitos nacionais. \nPero ese d\u00eda, o daquela xefe dos comunistas serbios, Slobodan Milo\u0161evi\u0107, pronunciou o primeiro discurso de exaltaci\u00f3n do nacionalismo serbio. Cos \u00e1nimos ben quentes polos recentes sucesos, Milo\u0161evi\u0107 dir\u00eda as d\u00faas cuesti\u00f3ns claves que a s\u00faa multitudinaria audiencia estaba esperando escoitar: \"De agora en adiante, ningu\u00e9n se atrever\u00e1 a maltratarvos e Iugoslavia desintegrar\u00edase sen Kosovo\" (en alusi\u00f3n \u00e1 petici\u00f3n dos albaneses do estatuto de rep\u00fablica federada para a s\u00faa provincia, que os serbios interpretaban como un paso para a s\u00faa posterior integraci\u00f3n na \"Gran Albania\").\nA resposta de Milo\u0161evi\u0107 foi a anulaci\u00f3n do estatuto de autonom\u00eda de Kosovo e a prohibici\u00f3n do alban\u00e9s nas escolas, na universidade e na administraci\u00f3n p\u00fablica (e, de paso, tam\u00e9n suprimiu o da outra provincia aut\u00f3noma de Serbia, Voivodina, cunha importante minor\u00eda h\u00fangara: a partir de ent\u00f3n ser\u00edan gobernadas por serbios atentos \u00e1s ordes de Belgrado). Desde aquela, os enfrontamentos entre as d\u00faas etnias suced\u00e9ronse de xeito cada vez m\u00e1is grave, con intervenci\u00f3ns do ex\u00e9rcito (con mandos maioritariamente serbios) para protexer, sobre todo, a minor\u00eda serbia.\nA ca\u00edda do muro de Berl\u00edn (1989) e o afundimento do mundo comunista agrava o problema das nacionalidades, que cada d\u00eda adquir\u00eda maior virulencia por toda Iugoslavia. At\u00e9 os partidos da liga de f\u00fatbol se interrompen antes de acabar ao enle\u00e1rense en enfrontamentos violentos os seareiros dos equipos de diferentes rep\u00fablicas. O baleiro de poder federal, orixinado tras a morte de Tito e propiciado por el cunha presidencia rotatoria anual que imped\u00eda a aparici\u00f3n dun l\u00edder para todo o pa\u00eds, foi afectando a todos os organismos unitarios.\nAs petici\u00f3ns de Eslovenia e Croacia, as rep\u00fablicas m\u00e1is occidentalizadas e desenvolvidas economicamente, de establecer unha uni\u00f3n confederal en Iugoslavia foron rexeitadas polos serbios, que segu\u00edan empe\u00f1ados na construci\u00f3n da Gran Serbia. En xaneiro de 1990, nun Congreso extraordinario convocado en Belgrado, rompe a \u00fanica organizaci\u00f3n com\u00fan que hab\u00eda no pa\u00eds: eslovenos e croatas abandonan a Liga dos Comunistas Iugoslavos. Nos meses seguintes, os parlamentos de cada unha destas rep\u00fablicas inician o proceso secesionista e, nas sucesivas elecci\u00f3ns que van tendo lugar, os partidos de \u00e1mbito nacionalista varren aos seus opo\u00f1entes (en Eslovenia triunfa Milan Ku\u010dan, en Croacia Franjo Tudjman, ambos os dous comunistas reconvertidos; en Serbia, agora Milo\u0161evi\u0107 tampouco \u00e9 comunista: lidera o Partido Socialista Serbio).\nAnte o furor nacionalista, a minor\u00eda serbia en Croacia inqu\u00e9dase. Na rexi\u00f3n de Krajina comezan as protestas anticroatas e, o 17 de agosto, o goberno croata env\u00eda unidades especiais de polic\u00eda para impedir que os serbios desta provincia celebren un refer\u00e9ndum de autonom\u00eda. A comezos de 1991, a presidencia colexiada iugoslava ordena o desarmamento de todas as unidades paramilitares de Eslovenia e Croacia.\nDesde hab\u00eda meses, en ambas as rep\u00fablicas, sobre todo en Croacia, empezara unha fren\u00e9tica actividade de compra de armas, principalmente procedentes de Hungr\u00eda, Austria e Alema\u00f1a. As d\u00faas rep\u00fablicas se negaron a obedecer as ordes. Croacia respondeu que \"as \u00fanicas unidades paramilitares existentes son as formadas polos serbios en Krajina\". E o goberno federal reaccionou dando instruci\u00f3ns ao Ex\u00e9rcito para que se encargase de desarmar as organizaci\u00f3ns paramilitares e ordenando a busca e captura de Martin Spegelj, por importaci\u00f3n ilegal de armas. D\u00edas despois, o parlamento croata decidiu que as leis federais non ser\u00edan v\u00e1lidas na s\u00faa rep\u00fablica.\nAs escaramuzas suced\u00e9ronse, salferidas de mortos, ante uns dirixentes pol\u00edticos imp\u00e1vidos que s\u00f3 alentaban o nacionalismo radical. De nada serviu unha reuni\u00f3n celebrada en Split con asistencia dos seis presidentes das rep\u00fablicas e os dous das rexi\u00f3ns ex aut\u00f3nomas. A m\u00e1is mortos, maiores tensi\u00f3ns \u00e9tnicas.\nPero o golpe final deuno Milo\u0161evi\u0107 que, sectariamente, ao contar con catro dos oito votos da presidencia colexiada (os de Serbia, Voivodina e Kosovo, que controla directamente, m\u00e1is o do seu aliado Montenegro, rep\u00fablica habitada por serbios), veta o nomeamento de Presidente da Rep\u00fablica do croata Stjepan Mesi\u0107, ao que lle correspond\u00eda asumir, por orde rotatoria, o 12 de maio esta presidencia. Iugoslavia queda sen presidente durante varios meses e, por tanto, sen xefe das forzas armadas. Cando por fin Milo\u0161evi\u0107 levanta o veto, xa \u00e9 demasiado tarde.\nA guerra de Croacia.\nEsta acefalia da Rep\u00fablica \u00e9 aproveitada por Milo\u0161evi\u0107, coa axuda de militares serbios adictos, para separar do ex\u00e9rcito ou condenar ao ostracismo os mandos non serbios ou montenegrinos, inclu\u00eddo o propio ministro de defensa, que era croata. O Secretario de Estado norteamericano, James Baker, visitou Iugoslavia coa intenci\u00f3n de evitar a inmediata guerra. Ao finalizar a s\u00faa estancia, o 21 de xu\u00f1o de 1991, declarou que o seu pa\u00eds apoiaba a unidade e a democratizaci\u00f3n de Igoslavia, e que non reco\u00f1ecer\u00eda ning\u00fan acto unilateral de separaci\u00f3n.\nPero a comunidade internacional esperara demasiado e xa era tarde. Catro d\u00edas despois, Eslovenia e Croacia declar\u00e1ronse independentes. Aos dous d\u00edas os blindados do \"Ex\u00e9rcito Federal\" atravesaron Croacia para chegaren a Eslovenia e tomaren os postos fronteirizos instalados \u00e1s pr\u00e9sas polos eslovenos. Comezara a loita armada nesta rep\u00fablica. Por fortuna, durar\u00eda menos de d\u00faas semanas debido, fundamentalmente, \u00e1 homoxeneidade da poboaci\u00f3n e \u00e1 desastrosa actuaci\u00f3n do ex\u00e9rcito federal, inclu\u00eddas deserci\u00f3ns en masa de soldados non serbios. O 18 de xullo, a presidencia iugoslava decidiu retirar ao ex\u00e9rcito de Eslovenia no prazo de tres meses.\nMentres tanto, os combates suced\u00edanse en Croacia. O presidente croata, Tudjman, chamaba \u00e1 poboaci\u00f3n a fin de que se preparase para a guerra xeneralizada. Os tiroteos entre croatas e a minor\u00eda serbia non cesaran desde comezos do ano, e nos enclaves de Krajina e Eslavonia os serbios val\u00edanse da s\u00faa preponderancia para formaren gobernos secesionistas da, \u00e1 s\u00faa vez, secesionista Croacia. O expansionismo panserbio de Belgrado axud\u00e1baos de bo grao, subministr\u00e1ndolles armamento do ex\u00e9rcito federal.\nO papel mediador e aglutinador que poder\u00eda desempe\u00f1ar o ex\u00e9rcito durou moi pouco. En escaso tempo produciuse nos cuarteis unha deserci\u00f3n masiva de xefes, oficiais e soldados croatas e eslovenos (tam\u00e9n macedonios), mentres que aqueles xefes destas nacionalidades considerados como \"iugoslavistas\" eran marxinados, como quedou dito m\u00e1is arriba. A oficialidade serbia considerouse ent\u00f3n a salvadora da unidade de Iugoslavia, ali\u00f1\u00e1ndose co goberno de Belgrado. Decidiron permanecer nos seus cuarteis para protexer a poboaci\u00f3n serbia do pos\u00edbel xenocidio croata.\nO goberno de Zagreb, ao igual que antes fixera o esloveno, procedeu a bloquear os cuarteis e a cortarlles as subministraci\u00f3ns de auga, luz e alimentos. Esta decisi\u00f3n proporcionou unha nova misi\u00f3n e escusa aos xenerais serbios do ex\u00e9rcito federal: a misi\u00f3n, desbloquear os recintos militares, e a escusa, iniciar para iso o bombardeo das cidades onde xa non hab\u00eda poboaci\u00f3n serbia que protexer, pero si compa\u00f1eiros de armas. O cambio de t\u00e1ctica militar significaba, nin m\u00e1is nin menos, que a extensi\u00f3n da guerra e ocasionou, \u00e1 s\u00faa vez, un radicalismo nacionalista nos gobernos croata e serbio. Iso supuxo unha freada en seco ao desenvolvemento da incipiente democracia que ambas as rep\u00fablicas iniciaran.\nO caso \u00e9 que o xiro militar levou a Serbia a unha nova estratexia pol\u00edtica. En vista da marcha dos acontecementos do ver\u00e1n de 1991, os gobernantes serbios deron xa por sentada a independencia croata. Era o momento de crear a Gran Serbia. Historicamente os serbios sempre pretenderon buscar as fronteiras al\u00ed onde se asentaban os \u00faltimos grupos da s\u00faa etnia, a\u00ednda que estivesen en exigua minor\u00eda. Ao contrario que os croatas, para os que sempre o decisivo era o territorio. As\u00ed que Belgrado decidiu constru\u00edr unha nova Iugoslavia, marcar as fronteiras para que todos os serbios habitasen baixo un s\u00f3 estado e, por tanto, loitar para incorporar as zonas de Krajina e Eslavonia, onde o territorio cae do lado croata, pero a poboaci\u00f3n conta con minor\u00edas serbias. (De Bosnia a\u00ednda non se falaba, pois consider\u00e1base parte desa nova Iugoslavia, o mesmo que Montenegro, Macedonia e as rexi\u00f3ns ex aut\u00f3nomas de Voivodina e Kosovo, esta \u00faltima co s\u00f3 un 10% de poboaci\u00f3n de orixe serbia).\nA extensi\u00f3n da guerra ocasionou o auxe do nacionalismo radical, alimento esencial do fascismo. Pronto aparecen en Serbia e Croacia partidos e organizaci\u00f3ns paramilitares deste cariz, que os gobernantes non s\u00f3 toleran sen\u00f3n que ven con agrado ou, polo menos, en silencio, porque serven aos seus prop\u00f3sitos, antes totalizadores que democr\u00e1ticos. Cando comezan os conflitos, tanto Tudjman como Milo\u0161evi\u0107 consultan rara vez ao parlamento e, gradualmente, van aumentando o control sobre a actividade pol\u00edtica e, por riba de todo, a televisi\u00f3n. En Zagreb e en Belgrado, intelectuais e disidentes do fervor nacionalista e contrarios \u00e1 guerra te\u00f1en que optar entre o silencio ou marchar do pa\u00eds.\nO resultado foi que o ex\u00e9rcito iugoslavo (onde gran parte da oficialidade era de orixe comunista -e serbia-), defensor do Estado, percib\u00eda que o conflito b\u00e9lico estaba acabando coas instituci\u00f3ns federais: primeiro, a Liga dos Comunistas; logo, a presidencia rotatoria; a continuaci\u00f3n, o Parlamento e, finalmente, o goberno. Pero todo suced\u00eda a tal velocidade que, antes de acabar o ano 1991, os militares encontr\u00e1banse loitando por un Estado que na pr\u00e1ctica xa non exist\u00eda. S\u00f3 lles quedou aproveitar a s\u00faa indubid\u00e1bel superioridade para reducir o territorio independente de Croacia. Pero tras as desastrosas operaci\u00f3ns e os vergonzosos fracasos das primeiras semanas de combate, m\u00e1is de 30 xenerais foron destitu\u00eddos. O ex\u00e9rcito repregouse cara a Serbia, Bosnia-Hercegovina e Montenegro.\nBosnia, pola s\u00faa posici\u00f3n central no mapa e a s\u00faa extensi\u00f3n xeogr\u00e1fica, resultaba clave para o mantemento dunha Iugoslavia co resto das rep\u00fablicas e, militarmente, era vital porque no seu territorio estaba instalado o 80% da industria militar.\nIndependencia de Bosnia. A CE cambia de plans.\nOrganizada pola Comunidade Europea, o 7 de setembro de 1991 comeza a Conferencia da Haia, presidida por Lord Carrington, para tratar o problema da paz en Iugoslavia. Esta Conferencia de Paz inicia unha serie de reuni\u00f3ns con serbios e croatas. Lord Carrington s\u00e9ntaos \u00e1 mesa, pero a tinta da sinatura dos sucesivos alto o fogo a\u00ednda non se secara, cando xa volv\u00edan a soar as armas. Nin Croacia nin Serbia os respectaban porque non lles interesaba: pretend\u00edan seguir coa guerra na confianza de ga\u00f1ar m\u00e1is polas armas que na paz. Referendos e votaci\u00f3ns parlamentarias de secesi\u00f3n se suceden en todas as rep\u00fablicas. O 15 de outubro os parlamentarios croatas e musulm\u00e1ns de Bosnia-Hercegovina aproban un documento do presidente Alija Izetbegovi\u0107, musulm\u00e1n, sobre a independencia da rep\u00fablica. Os parlamentarios da minor\u00eda serbia (un 31% da poboaci\u00f3n) abandonan a sesi\u00f3n.\nNa Haia (12 de outubro), os pa\u00edses occidentais elaboran unha \"Declaraci\u00f3n\". Agora, \u00e1 vista das circunstancias e da marcha do conflito, propo\u00f1en que se reco\u00f1ezan as rep\u00fablicas que se consideren soberanas, sempre que protexan os dereitos humanos e respecten os dereitos das minor\u00edas. D\u00edas m\u00e1is tarde, en Bruxelas, os ministros de Asuntos Exteriores da CE aproban sanci\u00f3ns econ\u00f3micas contra Serbia se antes do 4 de novembro non acepta as propostas de Lord Carrington. Neste novo documento, supr\u00edmese xa a posibilidade dunha volta ao status auton\u00f3mico anterior ao ano 1990 como soluci\u00f3n. Nin a pol\u00edtica internacional do pau e a cenoria serve para frear a guerra. O 20 de novembro, despois de tres meses de asedio, a cidade croata de Vukovar, no oriente da rexi\u00f3n de Eslavonia, cae en mans dos serbios. Tras unha visita a Belgrado de Cyrus Vance, enviado especial do Secretario Xeral da ONU, o 27 de novembro apr\u00f3base unha resoluci\u00f3n do Consello de Seguridade das Naci\u00f3ns Unidas sobre o env\u00edo de forzas de pacificaci\u00f3n a Iugoslavia.\nTanta crueldade, con centenares de persoas mortas, milleiros de desprazados e cidades arrasadas, somerxe aos europeos na desilusi\u00f3n e comezan os nervios por acabar cos desastres como sexa. Vaise impo\u00f1endo o punto de vista de rematar o conflito canto antes. Que facer cando uns queren manter a unidade do pa\u00eds pola forza e outros acceder \u00e1 independencia tam\u00e9n pola forza? A CEE parece chegar a unha conclusi\u00f3n: xa que a paz non \u00e9 pos\u00edbel nun novo marco de unidade libre, quizais abonde coa separaci\u00f3n. As\u00ed que a Comunidade Europea imprime un xiro \u00e1 s\u00faa pol\u00edtica. Entra nunha segunda fase e decide abandonar o debilitado goberno federal e negociar cos novos homes fortes, os presidentes das distintas rep\u00fablicas. En definitiva, a CEE, \u00e1 vista do seu fracaso anterior, aposta agora por alcanzar a ansiada paz pola v\u00eda do desmembramento. Alema\u00f1a advirte que, a\u00ednda que sexa pola s\u00faa conta, est\u00e1 disposta a reco\u00f1ecer rapidamente a Croacia e Eslovenia.\nO 16 de decembro de 1991, os ministros de Asuntos Exteriores da Comunidade, reunidos de novo en Bruxelas e presionados por Alema\u00f1a, acordan reco\u00f1ecer como Estados independentes as rep\u00fablicas iugoslavas que o soliciten antes do prazo dun mes, sempre que se comprometan a solucionar os seus problemas pola v\u00eda pac\u00edfica dentro do marco da Conferencia de Paz sobre Iugoslavia. Esta decisi\u00f3n non pacificou o pa\u00eds sen\u00f3n que, polo contrario, trasladou o conflito de lugar.\nCando por en\u00e9sima vez, o 3 de xaneiro de 1992 se firma outro alto ao fogo entre Croacia e Serbia, o cansazo da guerra, a desmoralizaci\u00f3n cidad\u00e1, farta dunha loita \u00e1 que non ve sa\u00edda e que comeza a volverse contra os seus respectivos dirixentes, m\u00e1is a presi\u00f3n internacional, promoven finalmente o respecto \u00e1 paz.\nO 15 de xaneiro, ao rematar o prazo dado pola Comunidade Europea, Eslovenia, Croacia, Macedonia e Bosnia-Hercegovina piden o seu reco\u00f1ecemento como Estados independentes. Montenegro non o fai e Serbia non o solicita porque pretende herdar a lexitimidade internacional de Iugoslavia e conservar os territorios de Croacia, que controla, aproximadamente un terzo, a trav\u00e9s dos serbios de Eslavonia e Krajina, que a\u00ednda mante\u00f1en enfrontamentos armados espor\u00e1dicos coas forzas croatas. Para acabar cos focos de loita nestes enclaves, o 1 de febreiro o Consello de Seguridade das Naci\u00f3ns Unidas decide, en votaci\u00f3n un\u00e1nime -Resoluci\u00f3n 743- o env\u00edo de 14 000 cascos azuis. Pacific\u00e1base unha rep\u00fablica, pero pronto outra comezar\u00eda a arder en chamas.\nA guerra de Bosnia. Campos de concentraci\u00f3n. Limpeza \u00e9tnica.\nO goberno de Bosnia-Hercegovina (musulm\u00e1ns e croatas) convoca un referendo sobre a independencia o 29 de febreiro. A poboaci\u00f3n serbia boicot\u00e9ao coa abstenci\u00f3n. Votou o 57% do censo, co resultado do 99% a favor. Pero a\u00ednda non se pecharan as urnas cando en varias cidades os serbios bosn\u00edacos xa levantaban algunhas barricadas, e os francotiradores dunha e outra etnias ocasionaban alg\u00fans mortos.\nAo d\u00eda seguinte unha parella de mozos serbios de Saraxevo, capital da rep\u00fablica, decidiran casar e, como \u00e9 costume nas vodas da zona, as bandeiras nacionais e a p\u00f3lvora de vellas escopetas que disparan ao aire amenizaron o cortexo. O banquete era en pleno centro da cidade. A voda, allea \u00e1 pol\u00edtica e fixada con moita antelaci\u00f3n, elixira un restaurante da zona musulm\u00e1. \u00c1s 4 da tarde, dous musulm\u00e1ns e un croata ametrallaron os comensais. \u00c1s tres horas, os serbios, provistos de armas, percorreron a cidade disparando. Cada etnia levantou barricadas para protexer os seus barrios. Os musulm\u00e1ns chamaron no seu auxilio aos da rexi\u00f3n do \"Sandjak\" de Novi Pazar, co\u00f1ecidos pola s\u00faa fereza e odio aos serbios.\nCando ese mesmo d\u00eda se deu a co\u00f1ecer o resultado do referendo, os disparos das metralladoras e o sangue nas r\u00faas de Saraxevo auguraban o que \u00eda pasar. O l\u00edder dos bosn\u00edacos serbios, Radovan Karadzi\u0107, vaticinar\u00eda ao d\u00eda seguiente: \"Temo que xa \u00e9 tarde para evitar unha guerra inter\u00e9tnica e relixiosa. Cualquera tipo de reco\u00f1ecemento da independencia de Bosnia-Hercegovina far\u00eda arder Iugoslavia e os Balc\u00e1ns\". A presidencia da rep\u00fablica, en reuni\u00f3n de emerxencia, fixo p\u00fablica unha nota chamando \u00e1 calma e anunciando que deter\u00eda aos autores do ametrallamento dos comensais da voda serbia.\nPara os iugoslavos, Bosnia sempre foi unha Iugoslavia en pequeno, o espazo onde viv\u00edan en harmon\u00eda musulm\u00e1ns, serbios e croatas. Os musulm\u00e1ns, descendentes dos eslavos convertidos ao islamismo durante a dominaci\u00f3n turca, significaban o 40% da poboaci\u00f3n, pero territorialmente apenas ocupaban a quinta parte dos 51 129\u00a0km2 da rep\u00fablica. Viv\u00edan nas cidades e dedic\u00e1banse preferentemente ao comercio, os negocios e o traballo asalariado. Polo contrario, os serbios eran menos, o 31%, pero unha maior\u00eda deles eran campesi\u00f1os e as s\u00faas granxas, terras e pobos significaban as d\u00faas terceiras partes do territorio. Os croatas, o 18%, poboaban esencialmente a zona lim\u00edtrofe con Croacia.\nEste repartimento xeogr\u00e1fico resulta clave para entender a extensi\u00f3n da guerra e para explicar os motivos da chamada limpeza \u00e9tnica. Todos os conflitos importantes estalaron naquelas zonas onde se rozaban poboaci\u00f3ns duns e outros. O ga\u00f1ador creaba campos de internamento coa poboaci\u00f3n contraria co fin de previr a eventualidade de ter potenciais inimigos \u00e1s s\u00faas costas. Armas para intimidar ou para matar non faltaban.\nA Iugoslavia de Tito establecera desde o principio dous chanzos clave para a defensa do territorio. O mariscal preparara militarmente o pa\u00eds por se \u00e1 URSS ou aos EUA lles daba por invadilo a causa dalgunha tensi\u00f3n extrema durante a \u00e9poca da guerra fr\u00eda. O primeiro chanzo era o Ex\u00e9rcito Federal, sempre ben equipado e cunha oficialidade mimada e privilexiada. O segundo chanzo compo\u00f1\u00edano as Milicias. Cada comunidade, cada vila e at\u00e1 cada f\u00e1brica dispo\u00f1\u00edan de armamento e persoal adestrado. Formaban a chamada Defensa Territorial que, sumada ao Ex\u00e9rcito, constitu\u00edan o que se denominaba Defensa Integral Total.\nCando comezou o proceso de desintegraci\u00f3n do pa\u00eds, os compo\u00f1entes da Defensa Territorial de cada nacionalidade convert\u00e9ronse no futuro ex\u00e9rcito desa rep\u00fablica, ao que se sumou gran parte da oficialidade que nacera al\u00ed. Soldados, xefes e oficiais croatas e eslovenos pas\u00e1ronse con armas e bagaxe a defender as s\u00faas respectivas naci\u00f3ns. At\u00e9 200 oficiais bosn\u00edacos de orixe musulm\u00e1 desertar\u00edan contra finais de abril do 92, para ingresar na Defensa Territorial de Bosnia-Hercegovina.\nOs serbios de Bosnia constitu\u00edron tam\u00e9n a s\u00faa propia Defensa Territorial pero, sobre todo, contaron co apoio, o material e o armamento pesado do Ex\u00e9rcito Federal. O presidente iugoslavo, Dobrica Cosi\u0107, dir\u00eda no parlamento durante a toma de posesi\u00f3n do novo xefe de goberno, o serbio-americano Milan Pani\u0107 (14 de xullo), que o Ex\u00e9rcito Federal, ao abandonar Bosnia poucos d\u00edas antes, entregara \u00e1s forzas irregulares serbo-bosn\u00edacas 24 avi\u00f3ns de combate, 20 helic\u00f3pteros, 300 tanques, 231 pezas de artillar\u00eda e outras armas para a infanter\u00eda. Pola s\u00faa parte, o lado musulm\u00e1n apoderouse do seguinte arsenal b\u00e9lico, tam\u00e9n pertencente ao Ex\u00e9rcito Federal: 231 tanques, 27 lanzam\u00edsiles, 300 fus\u00eds e numerosas armas curtas.\n\u00c1 parte destes ex\u00e9rcitos, m\u00e1is ou menos regulares e cunha li\u00f1a de mando obediente ao seu respectivo goberno, en Bosnia -como ocorr\u00eda no resto da Iugoslavia en descomposici\u00f3n- operaban forzas paramilitares. Organizaci\u00f3ns irregulares, unhas veces relacionadas con alg\u00fan partido pol\u00edtico extremista e outras constitu\u00eddas por grupos armados que actuaban pola s\u00faa conta baixo as ordes dun l\u00edder particular. A prensa chegou a contar o caso de Ljubo Deli\u0107, un campesi\u00f1o que vendeu a s\u00faa colleitadora para comprar un tanque a uns militares e facer a guerra pola s\u00faa conta, sen que ningu\u00e9n o mandase. Pero m\u00e1is perigosos que este exaltado agricultor eran os grupos paramilitares consentidos tacitamente polas autoridades. Dous exemplos. Os chetniks serbios de Zeljko Raznatovi\u0107, Arkan, un pasteleiro de Belgrado (con contas pendentes coa xustiza sueca por atraco, anos atr\u00e1s) que mobilizou m\u00e1is de 1 000 homes, a Garda Serbia de Voluntarios, que entrou en combate en Croacia e despois en Bosnia. Os usta\u0161e croatas, \u00e1s ordes do seu l\u00edder, Dobroslav Paraga, de non menor crueldade durante a guerra de Croacia e despois con actuaci\u00f3ns, as\u00ed mesmo, en Bosnia. Tales formaci\u00f3ns ti\u00f1an mentalidade fascista, ultranacionalista e fundamentalista relixiosa.\nCalc\u00falase que os gobernos de Bosnia, Croacia e Serbia controlaban a menos da metade das forzas que combat\u00edan no seu nome. A guerra civil de Bosnia convert\u00e9rase as\u00ed nunha explosiva mestura de guerra de relixi\u00f3n, de nacionalidade, de odios ancestrais e at\u00e9 de axuste de contas.\nMentres en Saraxevo (600 000 habitantes) as barricadas e os tiroteos anunciaban ao final do inverno o preludio da guerra en Bosnia, a rep\u00fablica de Croacia a\u00ednda non estaba pacificada. O 5 de marzo chegou o primeiro continxente dos 14 000 cascos azuis enviados polo Consello de Seguridade das Naci\u00f3ns Unidas (UNPROFOR) co obxectivo de interpo\u00f1erse en toda a franxa croata dominada polos seus habitantes serbios da Krajina e Eslavonia. As forzas da ONU estableceron o seu cuartel xeral en Saraxevo coa intenci\u00f3n de calmar no pos\u00edbel aquela latente polvoreira.\nO 6 de abril a Comunidade Europea, sen agardar a un pos\u00edbel entendemento m\u00ednimo entre as tres etnias, decidiu reco\u00f1ecer oficialmente a Bosnia-Hercegovina como pa\u00eds independente. A alegr\u00eda dos musulm\u00e1ns s\u00f3 foi compar\u00e1bel \u00e1 irritaci\u00f3n dos serbios, que esa mesma noite responderon \u00e1 CE declarando a \"Rep\u00fablica Serbia de Bosnia-Hercegovina\". \u00c1 ma\u00f1\u00e1 seguinte, a contestaci\u00f3n, \u00e1 s\u00faa vez, do goberno de Saraxevo: o presidente Izetbegovi\u0107 fac\u00eda un chamamento aos cidad\u00e1ns para que se incorposen \u00e1 Defensa Territorial. O Ex\u00e9rcito Federal axudaba sen disimulos aos serbios bosn\u00edacos. A guerra civil en Bosnia comezara. Os cascos azuis non quixeron andar en leas e retiraron as s\u00faas forzas (uns 250 militares) da capital bosn\u00edaca, instalando o cuartel xeral en Belgrado. En Saraxevo quedou un pequeno n\u00famero de observadores, ao que meses despois se sumar\u00edan uns mil soldados da ONU para protexeren o aeroporto. \nO reco\u00f1ecimento europeo \u00e1s rep\u00fablicas secesionistas acabara con Iugoslavia. Alema\u00f1a xogou un papel clave neste proceso de apoiar, sobre todo, a independencia de Croacia. Hans Dietrich Genscher, ministro alem\u00e1n de Asuntos Exteriores, foi o promotor. Ante os sucesos de Bosnia, declarou que \"o mundo tivo demasiada paciencia con Belgrado no pasado\". O 27 de abril, Serbia e Montenegro proclamaron a nova Rep\u00fablica Federal de Iugoslavia e, un mes despois, Croacia, Eslovenia e Bosnia-Hercegovina foron admitidas na ONU.\nO terr\u00edbel bombardeo serbio desde os outeiros sobre Saraxevo duraba xa d\u00edas, pero ningu\u00e9n pod\u00eda predicir que se alongar\u00eda durante meses. A presi\u00f3n internacional centr\u00e1base sobre a agresividade expansionista de Serbia. A Comunidad Europea fac\u00eda unha declaraci\u00f3n p\u00fablica (11 de maio) advertindo que non reco\u00f1ecer\u00eda a nova Iugoslavia e cualificaba de ex\u00e9rcito de ocupaci\u00f3n as forzas ex-federais en territorio de Bosnia. O 30 de maio, a ONU decretou o embargamento internacional a Serbia e Montenegro, segundo a s\u00faa resoluci\u00f3n 757. Ao d\u00eda seguinte, mentres se celebraban elecci\u00f3ns parlamentarias, a oposici\u00f3n manifest\u00e1base en Belgrado, tam\u00e9n contra o goberno, pero apenas se logrou reunir a 50 000 persoas. Un mes despois, coa gasolina racionada e escaseza dalg\u00fans produtos como fari\u00f1a, azucre ou caf\u00e9, outra nova manifestaci\u00f3n contra o presidente Milo\u0161evi\u0107 reuniu a 100 000 persoas. Pero a oposici\u00f3n, moi dividida e sen liderado, carec\u00eda de forza.\nOficialmente o Ex\u00e9rcito federal retirouse de Bosnia, pero a guerra estendeuse por todo o territorio. A comezos de xullo celebrouse en Helsinqui o cumio da Conferencia sobre Seguridade e Cooperaci\u00f3n en Europa, \u00e1 que acudiron 50 xefes de Estado e de goberno. \u00c1 nova Iugoslavia non se lle permitiu a entrada e quedou suspendida \u00e1 s\u00faa pertenza a este organismo at\u00e9 o 14 de outubro, a\u00ednda que a sanci\u00f3n poder\u00eda prolongarse se non colaboraba coas misi\u00f3ns de investigaci\u00f3n. O presidente do [[goberno espa\u00f1ol], [[Felipe Gonz\u00e1lez]], dir\u00eda no seu discurso de Helsinqui: \"Afast\u00e1monos do risco dunha ameaza global, pero est\u00e1monos acercando ao perigo dunha proliferaci\u00f3n de conflitos locais. Europa, que co\u00f1eceu os efectos devastadores da exaltaci\u00f3n nacionalista, non pode esquecer as lecci\u00f3ns da historia\".\nEspa\u00f1a, e quizais alg\u00fan outro pa\u00eds europeo, comezaba a distanciarse da postura alem\u00e1 e a arrepentirse de deixarse arrastrar en xaneiro a un precipitado reco\u00f1ecemento das rep\u00fablicas balc\u00e1nicas. Nunha rolda de prensa, ao finalizar o Cumio, o presidente Gonz\u00e1lez dixo que esa decisi\u00f3n foi \"adecuada, pero que non ti\u00f1a a convicci\u00f3n de que ese era o cami\u00f1o para resolver a cuesti\u00f3n. Non estaba convencido -engadiu- de que ese mecanismo fose operativo, pero algo hab\u00eda que facer e por iso dei o meu acordo\". O presidente ruso, [[Boris Eltsin]], utilizar\u00eda tam\u00e9n a tribuna de Helsinqui para advertir que \"de seguir o cami\u00f1o actual, os nacionalismos poden converterse na aut\u00e9ntica praga do s\u00e9culo XXI\".\nUn memorando interno dos observadores da ONU en Croacia chegaba \u00e1 sede de Nova York o 3 de xullo. No escrito comunic\u00e1base a existencia de [[campos de concentraci\u00f3n]], ao describir catro centros de detenci\u00f3n serbios. Era a primeira vez que a expresi\u00f3n campos de concentraci\u00f3n se refer\u00eda ao continente europeo despois da [[segunda guerra mundial]]. Pero o asunto non trascendeu at\u00e9 que apareceron na prensa as primeiras imaxes. Ent\u00f3n volveu con todo o seu simbolismo e horror o recordo dos campos de concentraci\u00f3n [[nazi]]s.\nDitos campos de prisioneiros, que ao principio se pensou que s\u00f3 eran serbios pero despois resultou que tanto musulm\u00e1ns como croatas tam\u00e9n dispo\u00f1\u00edan destes centros, serv\u00edan para reclu\u00edr non tanto a combatentes como a poboaci\u00f3n civil, inclu\u00eddos mulleres e nenos. Os nacionalistas serv\u00edronse deste procedimento para eliminar dos seus territorios as etnias en minor\u00eda. Unha limpeza inhumana que, en demasiadas ocasi\u00f3ns, conclu\u00eda co incendio de vivendas e propiedades. O esc\u00e1ndalo internacional foi tan grande que serbios, musulm\u00e1ns e croatas tiveron que acceder \u00e1 inspecci\u00f3n dos seus campos pola Cruz Vermella e outros organismos humanitarios. Chegaron a contabilizarse at\u00e9 50 destes campos repartidos por Bosnia e en todo o mundo alz\u00e1ronse voces pedindo a intervenci\u00f3n directa de tropas de diversas nacionalidades. O Secretario de Defensa dos Estados Unidos, [[Richrad Cheney]], preguntaba aos periodistas que o acosaban para que os Estados Unidos enviase soldados: \"A cantos iugoslavos queredes que matemos para conseguir que deixen de matarse entre eles? Cantos soldados americanos estades dispostos a soportar que morran al\u00ed?\" Non houbo m\u00e1is resposta que o silencio porque o fantasma de [[Vietnam]] se estend\u00eda sobre os presentes.\nNo mes de agosto, o xeneral [[Lewis Mackenzie]] dic\u00eda que para pacificar Bosnia \"pode que falemos dun mill\u00f3n de soldados. Os alem\u00e1ns (refer\u00edase \u00e1s tropas de Hitler na Segunda Guerra Mundial) intent\u00e1rono con 30 divisi\u00f3ns e non o lograron\". E en canto a quen culpaba do desastre respond\u00eda: \"cando me preguntan a quen acuso, respondo que me digan en que d\u00eda e en que mes, e ent\u00f3n contestarei. \u00c1 presidencia de Bosnia inter\u00e9salle conseguir que os serbios se vinguen para convencer \u00e1 comunidade internacional de que a intervenci\u00f3n \u00e9 unha boa idea. De modo que \u00e1s d\u00faas partes\".\nPola s\u00faa parte, noutra entrevista ao xornal londiniense \"The Independent\", [[Lord Carrington]], presidente da [[Conferencia de Paz sobre Iugoslavia]], declaraba: \"Respecto aos campos de detenci\u00f3n, a\u00ednda que os serbios son os principais culp\u00e1beis, hai operaci\u00f3ns de limpeza \u00e9tnica en todas partes. En ocasi\u00f3ns, foron os musulm\u00e1ns os que provocaron os acontecementos. Hai probas diso. Da mesma forma que os croatas permaneceron tranquilos porque a presi\u00f3n \u00e9 contra os serbios, pero eles mesmos fix\u00e9ronse donos de gran parte de Bosnia\".\nAnte a crecente ameaza dunha invasi\u00f3n, o presidente da \"nova\" Iugoslavia, [[Dobrica Cosi\u0107]], advertir\u00eda, o 8 de agosto, que, se se produc\u00eda unha intervenci\u00f3n militar estranxeira, se defender\u00edan at\u00e9 o final: \"Alema\u00f1a busca a hexemon\u00eda na rexi\u00f3n, e a Comunidade Europea, co dominio de Alema\u00f1a neste asunto, causou unha cat\u00e1strofe en Iugoslavia co seu patrocinio do separatismo e a subversi\u00f3n das fronteiras estatais\". Cinco d\u00edas m\u00e1is tarde, o Consello de Seguridade das Naci\u00f3ns Unidas autorizaba, na s\u00faa resoluci\u00f3n 770, \"que os seus Estados membros tomen todas as medidas necesarias para facilitar a subministraci\u00f3n de axuda polas organizaci\u00f3ns humanitarias a Saraxevo e a todas as demais zonas de Bosnia-Hercegovina en que sexa necesaria\". E na s\u00faa resoluci\u00f3n 771 exixe ademais \"que se dea ao Comit\u00e9 Internacional da Cruz Vermella e a outras organizaci\u00f3ns humanitarias acceso inmediato, sen restrici\u00f3ns e continuo, a campamentos, prisi\u00f3ns e centros de detenci\u00f3n dentro do territorio da ex Iugoslavia\". \u00c1 par, condenaba enerxicamente toda violaci\u00f3n do dereito humanitario internacional, inclu\u00eddas as que entra\u00f1a a pr\u00e1ctica da limpieza \u00e9tnica.\nNa \u00faltima quincena de agosto, a visita dos organismos humanitarios aos campos e a apertura do aeroporto de Saraxevo para a chegada de avi\u00f3ns con toneladas de alimentos e medicinas aliviaron a agon\u00eda da poboaci\u00f3n civil. Por\u00e9n, en todas as frontes segu\u00eda a loita con igual ou maior intensidade. Croacia, que o 22 de xullo firmara co presidente de Bosnia un acordo de amizade e cooperaci\u00f3n que, de feito, formalizaba unha alianza pol\u00edtica e militar de ambas as rep\u00fablicas en contra de Serbia, un mes despois dubidaba se convi\u00f1a acercarse \u00e1 tese serbia de repartirse o territorio.\nFin dos conflitos no norte e no oeste.\nO primeiro dos conflitos, co\u00f1ecido como a [[Guerra dos Dez D\u00edas]] ou guerra de independencia de Eslovenia rematou rapidamente mediante a negociaci\u00f3n en [[Brioni]], o [[9 de xullo]] de [[1991]], cando Eslovenia e Croacia acordaron unha moratoria de tres meses sobre a secesi\u00f3n. O ex\u00e9rcito iugoslavo retirouse por completo de Eslovenia o [[26 de outubro de 1991]].\nO segundo conflito, a [[Guerra de Croacia|Guerra de independencia de Croacia]] demorouse m\u00e1is. A s\u00faa soluci\u00f3n comezou cando, en xaneiro de [[1992]] o [[Plan de Paz Vance-Owen]] determinou que a [[ONU]] tomar\u00eda o control dalgunhas zonas, o que acabou cos conflitos militares, a\u00ednda que at\u00e9 [[1995]] non se deter\u00edan definitivamente os ataques espor\u00e1dicos de artillar\u00eda iugoslava sobre cidades croatas e as incursi\u00f3ns ocasionais de forzas croatas en zonas baixo o control da ONU.\nOs combates en Croacia acabaron en 1995, despois de d\u00faas operaci\u00f3ns r\u00e1pidas d\no [[Ex\u00e9rcito Croata]], de nome en clave [[Operaci\u00f3n Flash]] e [[Operaci\u00f3n Tormenta]], nas que conseguiron recuperar todo o seu territorio excepto a zona baixo control da ONU (UNPA) do Sector Leste. Todos os serbios destas zonas pasaron a ser refuxiados. O \"Sector Leste\", controlado pola administraci\u00f3n da ONU ([[UNTAES]]), foi reintegrado pacificamente a Croacia en [[1998]].\nEn 1994 os [[Estados Unidos de Am\u00e9rica|Estados Unidos]] xestionaron a paz entre [[Croacia]] e o [[Ex\u00e9rcito da Rep\u00fablica de Bosnia-Hercegovina]]. O [[masacre de Srebrenica]] e a ofensiva das tropas croatas en zonas baixo control serbio tras a Operaci\u00f3n Tormenta provocou que os bosn\u00edacos perdesen zonas baixo o seu control, presion\u00e1ndose a todos os bandos para que deixasen as armas e negociasen un final \u00e1 Guerra de Bosnia. A guerra acabou coa sinatura dos [[Acordos de Dayton]] o [[14 de decembro]] de [[1995]].\nConflitos no sur.\nEn [[Kosovo]], a [[Rep\u00fablica de Macedonia]], e na propia [[Serbia]], os conflitos caracteriz\u00e1ronse pola tensi\u00f3n pol\u00edtica e \u00e9tnica entre os gobernos eslavos e as maior\u00edas albanesas que buscaban autonom\u00eda, ou independencia, como foi o caso de Kosovo. O conflito en Kosovo estalou nunha guerra a grande escala en [[1999]], mentres que os conflitos entre macedonios e serbios sure\u00f1os caracteriz\u00e1ronse por choques armados entre as forzas estatais de seguridade e as guerrillas de etnia albanesa. Estes conflitos foron:\nGuerra de Kosovo.\nO termo Guerra de Kosovo ou Conflito de Kosovo empr\u00e9gase usualmente para describir dous conflitos armados e seguidos na sure\u00f1a provincia serbia de Kosovo (oficialmente Kosovo e Metohija), parte da antiga Iugoslavia. En [[2008]] a provincia iugoslava autoproclamouse independente, cun m\u00ednimo reco\u00f1ecemento internacional, co nome de [[Rep\u00fablica de Kosovo]]. Os dous conflitos foron:\n[[Ficheiro:Kosovo map-es.svg|miniatura|250px|Mapa de Kosovo.]]\n1. 1996-99: Conflito de guerrilla entre os independentistas albaneses (o autoproclamado [[Ex\u00e9rcito de Liberaci\u00f3n de Kosovo]], U\u00c7K, ou [[terrorismo|terroristas]] para os serbios) e as forzas de seguridade serbias e iugoslavas.2. 1999: Guerra entre Iugoslavia e as forzas da [[OTAN]] entre o [[24 de marzo]] e o [[10 de xu\u00f1o]] de [[1999]], per\u00edodo durante o cal as forzas da OTAN realizaron bombardeos continuos contra obxectivos iugoslavos. Os combatentes albaneses continuaron atacando \u00e4s forzas serbias e aos civ\u00eds serbios de Kosovo, mentres que as forzas serbias continuaron atacando aos rebeldes e civ\u00eds albaneses producindo unha limpeza \u00e9tnica que culminou con desprazamentos masivos da poboaci\u00f3n cara aos pa\u00edses veci\u00f1os, onde se instalaron en condici\u00f3ns precarias, sen auga e alimentos, en campos de refuxiados.\nA tensi\u00f3n entre separatistas de orixe albanesa e o goberno central de Iugoslavia, liderado polo presidente [[nacionalista]] [[Slobodan Milo\u0161evi\u0107]] aumentou ao longo de [[1998]]. Guerrilleiros do U\u00c7K intensificaron as s\u00faas acci\u00f3ns contra enclaves serbios e pasaron a controlar partes da provincia. A reacci\u00f3n de [[Belgrado]] despertou preocupaci\u00f3n na [[comunidade internacional]], con sospeitas de atrocidades por parte do ex\u00e9rcito iugoslavo.\n[[Ficheiro:Belgrade NATO bombardment damage3.JPG|miniatura|200px|esquerda|Edificio do Ex\u00e9rcito en [[Belgrado]] destru\u00eddo na \"Operaci\u00f3n Forza Aliada\".]]\n[[Ficheiro:aleksinac110499.jpg|miniatura|esquerda|200px|Zona residencial bombardeada.]]\nA pesar de que Milo\u0161evi\u0107 decretou o [[alto ao fogo]] en decembro daquel ano, a violencia continuou. Un grupo de contacto entre serbios, l\u00edderes da comunidade albanesa en Kosovo e representantes das principais potencias mundiais formouse para negociar un acordo de paz que puxese fin aos conflitos. O tratado prev\u00eda a autonom\u00eda de Kosovo, a retirada das forzas serbias da provincia e a presenza de tropas de paz, baixo o mando da [[OTAN]], para verificar o acordo no caso de que entrase en vigor.\nA reuni\u00f3n celebrada en febreiro de [[1999]], no castelo de [[Rambouillet]], [[Francia]], fracasou. Os diplom\u00e1ticos serbios aceptaban conceder autonom\u00eda a Kosovo, pero foi rexeitado polos independentistas albaneses. Inversamente, os serbios recusaban a presenza da OTAN no territorio, a cal era desexada polos albaneses.\nDespois de fracasaren as negociaci\u00f3ns de paz sobre o conflito separatista, a OTAN atacou a Iugoslavia o [[24 de marzo]] de [[1999]], dando inicio \u00e1 Guerra do Kosovo. A OTAN exix\u00eda que Milo\u0161evi\u0107 aceptase as bases do acordo de paz de Rambouillet. A ofensiva comeza con ataques a obxectivos militares, pero a estratexia ampliou as acci\u00f3ns contra estudos de televisi\u00f3n, pontes, f\u00e1bricas e o sistema de electricidade de Serbia.\nLogo de 79 d\u00edas de bombardeos, o [[3 de xu\u00f1o]] de [[1999]], os l\u00edderes occidentais e Milo\u0161evi\u0107 chegaron a un acordo para o fin da guerra: as tropas serbias retirar\u00edanse e permitir\u00eda o estacionamento dunha forza internacional de paz en Kosovo. O [[10 de xu\u00f1o]], a c\u00fapula militar de Iugoslavia asinou o acordo para acabar o conflito.\nDespois da entrada das tropas da OTAN en Kosovo, instaurouse un goberno provisional, baixo tutela da ONU. A maior\u00eda dos soldados do ex\u00e9rcito iugoslavo deixou a provincia, e ao mesmo tempo os refuxiados de orixe albanesa iniciaron o retorno ao territorio, e preto de 200 000 serbios fuxiron para a Serbia por temeren represalias.\nConflito en Macedonia de 2001.\nO conflito en Macedonia de 2001, tam\u00e9n co\u00f1ecido como a [[insurxencia na Rep\u00fablica de Macedonia]], foi un conflito armado iniciado en xaneiro de [[2001]] cando o [[Ex\u00e9rcito de Liberaci\u00f3n Nacional (Macedonia)|ELN]] alban\u00e9s comezou a atacar as forzas de seguridade macedonias. O conflito prolongouse at\u00e9 novembro do mesmo ano.\n[[Ficheiro:Macedonia ethnic2002 03-fr.png|miniatura|250px|Mapa \u00e9tnico da Macedonia, onde se representa en cor laranxa as rexi\u00f3ns con poboaci\u00f3n maioritariamente albanesa.]]\n[[Ficheiro:2001 Macedonia insurgency-es.svg|miniatura|250px|Zonas de conflito en Macedonia en [[2001]].]]\nA principios de 2001, principalmente na fronteira de Macedonia co [[Kosovo]] [[Misi\u00f3n Interina de Administraci\u00f3n das Naci\u00f3ns Unidas en Kosovo|administrado pola ONU]], os insurxentes actuaron cun patr\u00f3n similar ao observado en Kosovo a finais de 1997 e at\u00e9 1998, segundo o cal pouco a pouco se foron facendo cargo dunha aldea tras outra. Estas acci\u00f3ns foron inicialmente pac\u00edficas, a\u00ednda que a poboaci\u00f3n non albanesa foi obrigada a abandonar esas zonas. Por\u00e9n, en xaneiro e febreiro de 2001 comezaron as acci\u00f3ns de combate contra as autoridades lex\u00edtimas.\nO goberno nun primeiro momento non fixo nada en contra da situaci\u00f3n, porque se lle asegurou que o que estaba a pasar non \u00eda dirixido contra Macedonia. Satisfeitas coa explicaci\u00f3n, as autoridades esperaron durante case dous meses, e daquela a situaci\u00f3n estaba xa case f\u00f3ra de control, tanto que o goberno, soprendido, foi incapaz de prever as consecuencias.\nEn xaneiro de 2001 xurdiu un grupo autodenominado Ex\u00e9rcito de Liberaci\u00f3n Nacional (ELN), atribu\u00edndose a responsabilidade polos ataques contra as forzas de polic\u00eda. Os l\u00edderes deste ELN, inclu\u00edndo a [[Ali Ahmeti]] e a seu t\u00edo, Fazli Veliu, eran todos da Macedonia Occidental. Afirmaron que as s\u00faas forzas contaban con \"entre varios centos e millleiros\" de combatentes armados. Por\u00e9n, non recibiron o apoio de ning\u00fan dos dous principais partidos pol\u00edticos albaneses. O goberno macedonio afirmou que os rebeldes eran en realidade membros da [[Ex\u00e9rcito de Liberaci\u00f3n de Kosovo]] (U\u00c7K), que se infiltraran no pa\u00eds. De feito, os combatentes do ELN consideraban a Kosovo como un \"refuxio\" onde poder\u00edan retirarse no caso de grandes acci\u00f3ns de Macedonia na s\u00faa contra.\nCando oito membros das forzas armadas de Macedonia foron asasinados en [[Vejce]], os macedonios tomaron as r\u00faas dalgunhas cidades, atacando e prendendo lume \u00e1s tendas propiedade de albaneses e \u00e1s mesquitas. Estes ataques tiveron lugar principalmente en [[Prilep]], [[Skopje]] e [[Bitola]]. Cidad\u00e1ns macedonios en Prilep exixiron armas para atacaren as vilas veci\u00f1as poboadas por albaneses despois de que dez macedonios e xitanos fosen asasinados nunha emboscada.\nDespois do [[acordo de Ohrid]], os rebeldes acordaron o cesamento das acci\u00f3ns armadas, en xu\u00f1o, a\u00ednda que houbo outros acordos en agosto, antes de conclu\u00edr nun definitivo en xaneiro de [[2002]]. No marco do acordo de Ohrid, o goberno macedonio comprometeuse a mellorar os dereitos da poboaci\u00f3n albanesa. Estes dereitos incl\u00faen facer da lingua albanesa a segunda lingua oficial, e o aumento da participaci\u00f3n dos albaneses nas instituci\u00f3ns gobernamentais, a polic\u00eda e o ex\u00e9rcito. A parte albanesa acordou renunciar a calquera demanda [[Separatismo|separatista]] e reco\u00f1ecer plenamente todas as instituci\u00f3ns de Macedonia. Ademais, segundo este acordo, o Ex\u00e9rcito de Liberaci\u00f3n Nacional deb\u00eda desarmarse e entregar as s\u00faas armas a unha forza da [[OTAN]].\nA operaci\u00f3n \"Essential Harvest\" comezou o 27 de agosto. Nesta misi\u00f3n de 30 d\u00edas, participaron aproximadamente 3 500 soldados de Macedonia e da OTAN para desarmar o Ex\u00e9rcito de Liberaci\u00f3n Nacional e destru\u00edr as s\u00faas armas. Apenas unhas horas despois de que a OTAN conclu\u00edse a operaci\u00f3n, Ali Ahmeti, dixo nunha rolda de prensa que no basti\u00f3n rebelde de Sipkovica estaba disolv\u00e9ndose o Ex\u00e9rcito de Liberaci\u00f3n Nacional e que era o momento da reconciliaci\u00f3n \u00e9tnica.\nPero varios meses despois do conflito, a\u00ednda persist\u00edan algunhas provocaci\u00f3ns armadas. A m\u00e1is grave ocorreu cando tres polic\u00edas macedonios foron asasinados nunha emboscada tendida por homes armados de etnia albanesa o [[12 de novembro]] de [[2001]].\nConflito do sur de Serbia do 2001.\n[[Ficheiro:South serbia conflict.png|miniatura|150px|Concellos serbios envolvidos no conflito.]]\nO [[conflito do sur de Serbia]], tam\u00e9n chamado conflito do val de Presevo foi unha loita entre o goberno federal [[Iugoslavia|iugoslavo]] e unha organizaci\u00f3n separatista [[Albania|albanesa]] co\u00f1ecida como [[Ex\u00e9rcito de Liberaci\u00f3n de Pre\u0161evo, Medvedja e Bujanovac]] (U\u00c7PMB), creada co obxectivo de anexionar esta zona do sur de Serbia a Kosovo, con vistas a unha pos\u00edbel independencia deste territorio, a\u00ednda que non necesariamente unirse a Albania.\nDespois do final da [[guerra de Kosovo]] de [[1999]], unha zona de tres millas cadradas, denominada \"Ground Safety Zone\" (GSZ) estableceuse entre [[Kosovo]] (gobernado polas [[Naci\u00f3ns Unidas]]) e o interior de [[Iugoslavia]]. As unidades do ex\u00e9rcito iugoslavo non ti\u00f1an acceso \u00e1 zona, s\u00f3 a polic\u00eda. A zona de exclusi\u00f3n inclu\u00eda principalmente a vila [[Albania|albanesa]] de [[Dobrosin]], pero non [[Presevo]].\nEn [[2001]], como unha continuaci\u00f3n da crise de Kosovo, produc\u00edronse choques entre forzas de seguridade iugoslavas e guerrilleiros albaneses vinculados ao [[Ex\u00e9rcito de Liberaci\u00f3n de Kosovo]] (U\u00c7K). O obxectivo do movemento [[Albaneses de Kosovo|albanokosovar]] era tomar o control de [[Presevo]] e [[Bujanovac]] (e tam\u00e9n de [[Medveda]], f\u00f3ra do val pero na mesma zona) e dominalos at\u00e9 que as terras adxacentes, Kosovo e Macedonia Occidental, tam\u00e9n estivesen baixo control alban\u00e9s. Isto deber\u00eda permitir a gradual apertura das fronteiras.\nFin dos confitos do sur.\nA guerra en Kosovo terminou cos bombardeos da [[OTAN]] contra a [[Rep\u00fablica Federal de Iugoslavia]], a\u00ednda que posteriormente, en [[2004]] estalaron desordes xeneralizadas.\n[[Ficheiro:Prishtina maj 2005.jpg|miniatura|esquerda|Torres da [[Misi\u00f3n de Administraci\u00f3n Interina das Naci\u00f3ns Unidas en Kosovo|MINUK]] en [[Pristina]].]]\nTras a derrota de Serbia, o [[Consello de Seguridade das Naci\u00f3ns Unidas]] adoptou a Resoluci\u00f3n 1244 co fin de dar unha soluci\u00f3n transitoria ao problema kosovar. O territorio de Kosovo, a\u00ednda que se mantivo \"de iure\" como parte da Rep\u00fablica Federal de Iugoslavia, pasou a ser administrado de forma aut\u00f3noma e provisional pola [[Misi\u00f3n de Administraci\u00f3n Interina das Naci\u00f3ns Unidas en Kosovo]] (MINUK) mentres que a seguridade e estabilidade da zona e a conservaci\u00f3n do alto ao fogo se encargou \u00e1 forza multinacional [[KFOR]]. Pese a isto, realiz\u00e1ronse varios actos de vinganza por parte de albaneses contra a comunidade serbia, o que provocou o \u00e9xodo dos afectados cara \u00e1 Serbia; a\u00ednda que as cifras var\u00edan segundo a fonte, son entre 65 000 e 250 000 os desprazados. Outros grupos de serbios formaron enclaves nalgunhas zonas do pa\u00eds, especialmente no sector ao norte do [[r\u00edo Ibar]].\nCos anos logrouse certa estabilidade en Kosovo, a excepci\u00f3n dunha vaga de violencia en [[2004]], rapidamente controlada. En [[2001]], a MINUK decidiu entregar parte do goberno \u00e1 [[Albaneses de Kosovo|comunidade albanokosovar]], form\u00e1ndose as Instituci\u00f3ns Provisionais de Autogoberno ao abeiro do novo marco constitucional adoptado. As\u00ed, establec\u00e9ronse a Asemblea de Kosovo, a presidencia e o cargo de primeiro ministro, para as cales se realizaron as primeiras elecci\u00f3ns nacionais en Kosovo a finais dese mesmo ano.\nSegundo o establecido pola Resoluci\u00f3n 1244, iniciouse un proceso destinado a lograr un acordo para o futuro status de Kosovo. Os representantes da Rep\u00fablica Federal de Iugoslavia (que en [[2002]] se converteu en [[Serbia e Montenegro]], e que en [[2006]] ser\u00eda representada unicamente pola [[Serbia|Rep\u00fablica de Serbia]]) postulaban que a Resoluci\u00f3n 1244 garant\u00eda que Kosovo seguise sendo parte \u00edntegra do pa\u00eds con diversos graos de autonom\u00eda, mentres os l\u00edderes kosovares afirmaron que a \u00fanica soluci\u00f3n era a [[independencia]]. O [[7 de outubro]] de [[2005]], a ONU recomendou ao Consello de Seguridade o inicio de conversaci\u00f3ns para alcanzar un acordo sobre o status definitivo para a rexi\u00f3n, con base no informe elaborado polo enviado especial de [[Kofi Annan]].\nOs conflitos no sur de Serbia e na rep\u00fablica de Macedonia terminaron con tratados de paz internacionalmente fiscalizados entre os insurxentes e o goberno, pero a situaci\u00f3n en ambas as rexi\u00f3ns segue a ser fr\u00e1xil.\nAs rep\u00fablicas ex-iugoslavas cara \u00e1 Uni\u00f3n Europea.\nEslovenia e Croacia.\n[[Eslovenia]] asinou en xu\u00f1o de [[1996]] un acordo de asociaci\u00f3n coa [[Uni\u00f3n Europea]], como paso formal previo ao seu ingreso como membro. Unha das condici\u00f3ns da UE (en particular, de [[Italia]]) foi a inclusi\u00f3n na constituci\u00f3n eslovena dunha cl\u00e1usula que permitise aos estranxeiros adquiriren bens no pa\u00eds. Esta medida estaba motivada, en parte, pola perda de propiedades que cidad\u00e1ns italianos sufriran despois de [[1945]] en territorio esloveno.\n[[Ficheiro:Janez Drnovsek.jpg|miniatura|125px|esquerda|[[Janez Drnovsek]], segundo presidente de Eslovenia, baixo o mandato do cal Eslovenia se integrou na [[UE]] (2004).]]\nE o [[1 de maio]] de [[2004]], [[Eslovenia]], sen maiores dificultades, foi admitida no seo da [[Uni\u00f3n Europea]] xuntamente con sete pa\u00edses da Europa oriental ([[Rep\u00fablica Checa]], [[Estonia]], [[Hungr\u00eda]], [[Letonia]], [[Lituania]], [[Polonia]] e [[Eslovaquia]], e mais as illas [[mar Mediterr\u00e1neo|mediterr\u00e1neas]] de [[Malta]] e [[Chipre]], na que foi a maior ampliaci\u00f3n en termos tanto humanos coma de territorio (pero a menor no tocante ao [[PIB]]). Por\u00e9n, a natureza pouco desenvolvida destes pa\u00edses inquietou a alg\u00fans dos vellos membros da UE, que estableceron restrici\u00f3ns nas viaxes e dereitos de traballo dos cidad\u00e1ns do leste que fosen a estes pa\u00edses.\nEn xaneiro do ano [[2007]] Eslovenia tam\u00e9n pasaba a formar parte da [[euro]]zona. E o [[21 de decembro]] de [[2007]] asinou o [[Acordo de Schengen]]. Desde xaneiro de [[2008]] presidiu o [[Consello de Europa]], convert\u00e9ndose no primeiro pa\u00eds do antigo bloque comunista en asumir dita responsabilidade.\nO [[1 de xaneiro]] de [[2007]] tivo lugar a sexta ampliaci\u00f3n da UE ao ingresaren nela [[Roman\u00eda]] e mais [[Bulgaria]], pa\u00edses que segundo a Comisi\u00f3n Europea non estaban preparados para entraren no [[2004]]. Ao igual c\u00f3s pa\u00edses que ingresaron naquel ano, Bulgaria e Roman\u00eda sufriron algunhas restrici\u00f3ns. A falta de progreso nalgunhas \u00e1reas fixo que a UE os avisase de que \u00edan ser vixiados severamente en tres puntos cr\u00edticos: a corrupci\u00f3n e o crime organizado, o uso dos fondos europeos e a seguridade alimentaria.\nSegundo a Uni\u00f3n Europea, a sinatura do tratado de adhesi\u00f3n de Roman\u00eda e Bulgaria \"completa a quinta ampliaci\u00f3n da UE\". Xaora, a ampliaci\u00f3n do 2004 constitu\u00edu a primeira fase da \"Quinta ampliaci\u00f3n\". Elmar Brok, membro alem\u00e1n do [[Parlamento Europeo]] e presidente do seu Comit\u00e9 de Asuntos Exteriores, engadiu \"n\u00f3s non pensamos que Croacia sexa parte da futura ampliaci\u00f3n da UE. Croacia constit\u00fae a derradeira ampliaci\u00f3n en curso da ampliaci\u00f3n segundo a f\u00f3rmula de 10 m\u00e1is 2 m\u00e1is 1.\"\n[[Ficheiro:Croatia EU flags.jpg|miniatura|200px|As bandeiras de Europa e Croacia, nun edificio do Ministerio de Asuntos Exteriores e Integraci\u00f3n Europea, en [[Zagreb]].]]\n[[Croacia]] solicitara o ingreso na Uni\u00f3n Europea en [[2003]], e a [[Comisi\u00f3n Europea]] recomendou facela candidata oficial a principios de [[2004]]. As negociaci\u00f3ns de entrada comezaron en outubro de [[2005]], po\u00f1\u00e9ndose en marcha tam\u00e9n o proceso de investigaci\u00f3n. Esper\u00e1base que Croacia se adherise ao redor do ano 2010, pero xurdiron algunhas d\u00fabidas sobre a ampliaci\u00f3n da UE despois do rexeitamento de [[Irlanda]] ao [[Tratado de Lisboa (2007)|Tratado de Lisboa]] nun referendo. Pero tras a aprobaci\u00f3n e a entrada en vigor deste tratado este temor pasou, e Croacia puido continuar, e finalizar, con \u00e9xito as negociaci\u00f3ns.\nDespois de [[Eslovenia]], Croacia \u00e9 quen mellor se recuperou da disoluci\u00f3n de Iugoslavia e espera pasar a ser a segunda [[Rep\u00fablica Federal de Iugoslavia|exrep\u00fablica iugoslava]] en ser membro da UE. Ten unha [[econom\u00eda de mercado]] est\u00e1bel e est\u00e1 por diante de estados membros da UE como Polonia, Bulgaria e Roman\u00eda no que se refire ao [[PIB|PIB per c\u00e1pita]].\nO intento de adhesi\u00f3n de Croacia foi pos\u00edbel debido \u00e1 consolidaci\u00f3n das instituci\u00f3ns do pa\u00eds, reforma electoral, incrementos dos fondos para o Tribunal Constitucional e o Defensor do Pobo, e melloras nos dereitos das minor\u00edas e o retorno e integraci\u00f3n de refuxiados. As\u00ed como a soluci\u00f3n, na medida do pos\u00edbel, dalg\u00fans temas de disputa como\nCroacia tivo que extraditar a varios do seus cidad\u00e1ns ao [[Tribunal Penal Internacional para a ex Iugoslavia|Tribunal Penal Internacional para a ex-Iugoslavia]] (TPII). As relaci\u00f3ns de Croacia con este Tribunal eran un dos asuntos que requir\u00eda m\u00e1is melloras, segundo a UE, o que fixo que a ratificaci\u00f3n do [[Acordo de Estabilizaci\u00f3n e Asociaci\u00f3n]] da UE con Croacia se detivese.\nO Consello Europeo, no cumio do [[20 de decembro]] de [[2004]], estableceu o [[17 de marzo]] de [[2005]] como a data para comezar as negociaci\u00f3ns de entrada, sempre que Croacia continuase cooperando co [[TPII]]. Pero o [[16 de marzo]], o d\u00eda anterior ao do previsto para iniciar as reuni\u00f3ns, a UE pospuxo o seu comezo porque o TPII avaliou os esforzos croatas para capturar ao xeneral fuxitivo [[Ante Gotovina]], acusado polo TPII por [[crime de guerra|crimes de guerra]] e [[crime de lesa humanidade|crimes contra a humanidade]], como \"inoportunos e insuficientes\".\nO [[7 de decembro]] de [[2005]], a polic\u00eda espa\u00f1ola arrestou finalmente a Ante Gotovina en [[Tenerife]] (coa axuda do goberno croata), que foi levado \u00e1 [[A Haia|Haia]] para ser xulgado por crimes de guerra. Co arresto de Ante Gotovina, o asunto do TPII semella estar por agora resolvido, xa que as negociaci\u00f3ns de entrada comezaron despois de certificar a fiscal do Tribunal, [[Carla Del Ponte]], de que Croacia cooperaba plenamente.\nCroacia tam\u00e9n debeu enfrontarse con temas fronteirizos que ve\u00f1en de antigo con [[Eslovenia]], disputas que ameazaban o apoio de Eslovenia \u00e1 adhesi\u00f3n de Croacia. Desde que se escindiran da antiga Iugoslavia, as d\u00faas ex-aliadas contra Belgrado non lograran determinar de com\u00fan acordo a fronteira mar\u00edtima, que non exist\u00eda na ex-confederaci\u00f3n.\n[[Ficheiro:Bay-of-Piran maritime-boundary-dispute.svg|miniatura|300px|esquerda|Disputas territoriais no golfo de [[Trieste]].]]\nEslovenia, en efecto, bloqueou o progreso de Croacia no seu acceso \u00e1 UE, po\u00f1endo en cuesti\u00f3n o plan de Zagreb de conclu\u00edr en 2009 o proceso, para entrar na UE en 2010 ou 2011. [[Liubliana]] alegaba que o fac\u00eda porque nos documentos presentados a [[Bruxelas]], [[Zagreb]] prexulgaba a soluci\u00f3n do litixio fronteirizo bilateral no mar [[Adri\u00e1tico]]. Croacia insist\u00eda en que a [[Piran|ba\u00eda de Piran]] (ou [[Piran|golfo de Piran]]) se dividise pola metade, mentres que Eslovenia consideraba que ten dereito a m\u00e1is superficie, para poder ter unha sa\u00edda propia \u00e1s augas internacionais.\nCroacia insist\u00eda en que o caso se resolvese polo [[Tribunal da Haia]], e consideraba que o veto de Eslovenia na UE era unha chantaxe que os seus veci\u00f1os, \"fr\u00edos e abusadores\", utilizaban aproveit\u00e1ndose inxustamente da s\u00faa calidade de membro dos Vinte e sete. O comisario da UE para a ampliaci\u00f3n, [[Olli Rehn]], negociou unha soluci\u00f3n que estar\u00eda mediada polo [[premio Nobel da Paz]] [[Marti Ahtisaari]], expresidente finland\u00e9s. O intento dos nacionalistas eslovenos de impediren a planeada entrada de Croacia na OTAN o 3 de abril mediante a convocatoria dun referendo fracasou, xa que a iniciativa reuniu s\u00f3 1 089 das necesarias 40 000 sinaturas eslovenas.\n[[Ficheiro:Kosor.jpg|miniatura|125px|[[Jadranka Kosor]].]]\n[[Ficheiro:Borut Pahor 2010.jpg|miniatura|125px|[[Borut Pahor]].]]\nO acordo asinado o [[11 de abril]] de [[2009]] en [[Estocolmo]] entre os primeiros ministros de Croacia -[[Jadranka Kosor]]- e Eslovenia -[[Borut Pahor]]- compromete a ambos os dous pa\u00edses a unha arbitraxe organizada pola Uni\u00f3n Europea que deber\u00e1 p\u00f3r fin ao litixio. O acordo impide as\u00ed mesmo que Eslovenia poida bloquear a Croacia no seu cami\u00f1o \u00e1 UE, coa que Zagreb planea conclu\u00edr as negociaci\u00f3ns de acceso en [[2010]] para entrar como membro de pleno dereito. Despois, o acordo presentouse aos dous Parlamentos para \u00e1 s\u00faa ratificaci\u00f3n. O acordo establece que o litixio ser\u00e1 resolvido por un Tribunal de Arbitraxe formado por cinco expertos en Dereito internacional, tres deles dunha lista proposta por Bruxelas, que determinar\u00e1 a fronteira entre os dous pa\u00edses, a conexi\u00f3n de Eslovenia con mar a f\u00f3ra e o r\u00e9xime de navegaci\u00f3n na zona fronteiriza.\nFinalmente, a libre adquisici\u00f3n de terreos polos estranxeiros era un asunto moi sens\u00edbel en Croacia. Concirne particularmente aos italianos, especialmente en [[Istria]]. Mentres que esta mant\u00e9n fortes v\u00ednculos culturais e hist\u00f3ricos con [[Italia]], os acontecementos en torno \u00e1 [[segunda guerra mundial]] (cando Istria pasou do [[Reino de Italia (1861-1946)|Reino de Italia]] \u00e1 [[Iugoslavia|Rep\u00fablica Federal Socialista de Iugoslavia]]) gardan moita relaci\u00f3n con este actual. Numerosos pol\u00edticos italianos expresaron o seu descontento no referente \u00e1 incapacidade dos italianos de poderen adquirir terreos en Croacia, consider\u00e1ndoo como un trato discriminatorio.\nCroacia negou esta discriminaci\u00f3n, sinalando que a lexislaci\u00f3n croata d\u00e1 o mesmo trato a todos os cidad\u00e1ns da UE no que a este asunto se refire. A mediados de [[2006]], Croacia e Italia pux\u00e9ronse de acordo e agora os cidad\u00e1ns italianos poden comprar terreos en Croacia e viceversa.\nResolvidos, ou encami\u00f1ados cara \u00e1 soluci\u00f3n, estes problemas, as negociaci\u00f3ns para a entrada de Croacia na UE remataron o [[30 de xu\u00f1o]] de [[2011]], polo cal entrar\u00eda a formar parte da UE o [[1 de xullo]] de [[2013]]. Finalmente, o [[9 de decembro]] de [[2011]] produciuse a sinatura do tratado de adhesi\u00f3n e Croacia converteuse, efectivamente, o 1 de xullo de 2013 no 28\u00ba membro da UE. \"Hoxe Croacia volve ao grupo das naci\u00f3ns europeas, unha familia \u00e1 que sempre pertenceu\", declarou a primeira ministra do pa\u00eds, Jadranka Kosor, no seu discurso durante a cerimonia celebrada en Bruxelas.\nTras a firma por parte de todos os l\u00edderes europeos, o goberno de Zagreb organizar\u00e1 un referendo nos primeiros meses do ano 1012 para que os croatas dean a s\u00faa aprobaci\u00f3n ao ingreso na UE, mentres que o resto de Estados membros proceder\u00e1 \u00e1 ratificaci\u00f3n pola v\u00eda que marca cada lexislaci\u00f3n nacional. As\u00ed Croacia ser\u00e1, despois de Eslovenia, o segundo pa\u00eds da antiga Iugoslavia que ingresa na Uni\u00f3n Europea. A partir de xaneiro do 2012 comezar\u00e1 a asistir aos cumios e reuni\u00f3ns ministeriais en calidade de observador.\nO [[22 de xaneiro]] de [[2012]] os croatas celebraron o referendo de adhesi\u00f3n que, con escasa participaci\u00f3n (o 43,58%, moi inferior \u00e1 rexistrada nas elecci\u00f3ns lexislativas celebradas en decembro de 2011), foi aprobado polo 66% dos cidad\u00e1ns.\nO Tratado de adhesi\u00f3n, asinado en decembro por Croacia, necesita, de todos os xeitos, ser ratificado por cada un dos 27 Estados membros da UE para conclu\u00edr a entrada do pa\u00eds no bloque europeo o [[1 de xullo]] de [[2013]].\nUnha vez adherida \u00e1 Uni\u00f3n Europea, Croacia contar\u00e1 con sete votos no Consello, dun total de 352. Requiriranse polo menos 260 votos para adoptar lexislaci\u00f3ns por maior\u00eda cualificada. O croata reco\u00f1ecerase como lingua oficial da UE, e todas as actas da UE redactaranse igualmente en croata.\nBosnia e Hercegovina.\nA adhesi\u00f3n de [[Bosnia e Hercegovina]] \u00e1 [[Uni\u00f3n Europea]] enfr\u00f3ntase a moitos problemas econ\u00f3micos e pol\u00edticos. O pa\u00eds veu realizando progresos lentos, pero seguros, inclu\u00edda a cooperaci\u00f3n co [[Tribunal Penal Internacional para a ex Iugoslavia]] da [[A Haia|Haia]].\nAs negociaci\u00f3ns sobre un [[Acordo de Estabilizaci\u00f3n e Asociaci\u00f3n]] coa UE -o primeiro paso antes da adhesi\u00f3n- comezou en [[2005]] e orixinariamente esper\u00e1base o seu peche a finais de [[2007]]. As negociaci\u00f3ns chegaron a un punto morto debido a un desacordo sobre a reforma policial. O acordo iniciouse o [[4 de decembro]] de [[2007]] e, despois da aprobaci\u00f3n das reformas da polic\u00eda en abril de 2008, asinouse o [[16 de xu\u00f1o]] de [[2008]]. [[Javier Solana]] sinalou que Bosnia e Hercegovina poder\u00eda chegar a ser candidato \u00e1 UE na primavera de [[2009]].\nMontenegro e Macedonia.\nA [[Comisi\u00f3n Europea]], no seu informe sobre a \"Estratexia de ampliaci\u00f3n 2011-2012\", demandou aos nove pa\u00edses que aspiran a entrar na [[Uni\u00f3n Europea]] un compromiso claro con respecto \u00e1 liberdade de expresi\u00f3n e \u00e1 independencia dos medios de comunicaci\u00f3n. Mentres destaca os avances que est\u00e1 facendo [[Montenegro]], advirte \u00e1 [[Rep\u00fablica de Macedonia]] (e sobre todo, a Turqu\u00eda), que non poden seguir con actuaci\u00f3ns que embazan a s\u00faa consideraci\u00f3n dos xornalistas e os medios. Bruxelas ve como unha \"fonte de preocupaci\u00f3n\" que haxa naci\u00f3ns candidatas a formaren parte da UE que non respectan debidamente a liberdade de informaci\u00f3n e comunicaci\u00f3n.\nSerbia.\nO acceso de [[Serbia]] \u00e1 [[Uni\u00f3n Europea]] depende de importantes factores. Mentres que tanto o goberno serbio como a Uni\u00f3n Europea est\u00e1n de acordo na posibilidade de que este pa\u00eds pase a formar parte da Uni\u00f3n, a necesidade dunha reforma interna en Serbia significa que este pa\u00eds non pasar\u00e1 a integrarse antes de [[2015]]. Serbia non est\u00e1 a\u00ednda reco\u00f1ecida como pa\u00eds candidato, xa que s\u00f3 \u00e9 un \"candidato potencial\".\nO [[7 de novembro]] de [[2007]], iniciou os tr\u00e1mites do [[Acordo de Estabilizaci\u00f3n e Asociaci\u00f3n]] (SAA) coa Uni\u00f3n Europea. \u00c1 sinatura do SAA opux\u00e9ronse os gobernos dos [[Pa\u00edses Baixos]] e [[B\u00e9lxica]]. [[Bo\u017eidar Djeli\u0107]] asinou o SAA o [[29 de abril]] de [[2008]]. [[Vojislav Ko\u0161tunica]], primeiro ministro de Serbia, dixo o 1 de maio que o ministro de Asuntos Exteriores ruso, [[Serg\u00e9i Lavrov]], estaba de acordo cando el dixo que o SAA ti\u00f1a que firmarse. Pero un d\u00eda despois, o [[2 de maio]] de [[2008]], xurou que anular\u00eda o tratado despois das elecci\u00f3ns, xa que consideraba \"unha trampa\", o \"Tratado de [[Javier Solana|Solana]]\" e a \"sinatura de [[Tadi\u0107]]-[[Djeli\u0107]]\".\nDespois das elecci\u00f3ns parlamentarias serbias de 2008, o novo parlamento renovouse considerabelmnente, e os pol\u00edticos que se opo\u00f1\u00edan ao SAA foron desbancados. O novo primeiro ministro serbio, [[Mirko Cvetkovi\u0107]], anunciou que \"unha das primeiras acci\u00f3ns do novo goberno ser\u00eda presentar a ratificaci\u00f3n do SAA coa Uni\u00f3n Europea ante o parlamento\".\nA condici\u00f3n esencial imposta polo m\u00e1ximo organismo comunitario ao goberno serbio para o seu ingreso na Uni\u00f3n era a captura e entrega ao [[Tribunal Penal Internacional para a ex Iugoslavia]] dos presuntos criminais de guerra [[Ratko Mladi\u0107]] e [[Goran Had\u017ei\u0107]], que se supo\u00f1\u00eda que se ocultaban en territorio serbio.\nO [[22 de decembro]] de [[2009]], o presidente [[Boris Tadi\u0107]] presentou oficialmente a solicitude de ingreso de Serbia na Uni\u00f3n, referendado pola captura de [[Ratko Mladi\u0107|Mladi\u0107]] o [[26 de maio]] de [[2011]] e de [[Goran Had\u017ei\u0107|Had\u017ei\u0107]] o [[20 de xullo]] do mesmo ano.\nOs socios europeos atrasar\u00e1n at\u00e9 marzo de 2012 a designaci\u00f3n de Serbia como pa\u00eds candidato para incorporarse \u00e1 UE, segundo un borrador das conclusi\u00f3ns que se presentar\u00edan ao termo do cumio, o que pospor\u00e1 at\u00e9 a pr\u00f3xima reuni\u00f3n de xefes de Estado e de Goberno nesa data, pese \u00e1 recomendaci\u00f3n favor\u00e1bel enviada pola Comisi\u00f3n Europea.\nSerbia logrou a primeiros de decembro do [[2011]] un acordo con Kosovo para xestionar as fronteiras com\u00fans, un paso importante na mellora das relaci\u00f3ns entre ambos os pa\u00edses. A UE fixara este progreso como unha das condici\u00f3ns antes de outorgarlle o status de pa\u00eds candidato, pero considera que a\u00ednda se deben facer m\u00e1is esforzos, xa que Serbia tivera nos \u00faltimos meses choques coas forzas da OTAN encargadas de garantir a orde no norte de Kosovo, a parte onde m\u00e1is conflito existe.\nA outra condici\u00f3n, alcanzada xa por Belgrado, era entregar o derradeiro pr\u00f3fugo reclamado polo Tribunal Penal Internacional para a Antiga Iugoslavia.\nO conflito de Macedonia e Grecia.\nCo nome de disputa sobre o nome de Macedonia co\u00f1\u00e9cese un conflito entre [[Grecia]] e a [[Rep\u00fablica de Macedonia]] causado polo desacordo entre os dous pa\u00edses polo uso do termo \"Macedonia\". O goberno grego oponse ao uso de dita denominaci\u00f3n por parte do goberno macedonio debido \u00e1 ambig\u00fcidade que este termo crea entre a Rep\u00fablica de Macedonia e a rexi\u00f3n grega de [[Macedonia, Grecia|Macedonia]]. Esta disputa intensificouse at\u00e9 o punto de requirir mediaci\u00f3n internacional por parte da [[Organizaci\u00f3n das Naci\u00f3ns Unidas]].\n[[Ficheiro:Macedonia overview-es.svg|miniatura|250px|A Rep\u00fablica de Macedonia (en vermello) e a Macedonia grega (en verde).]]\n[[Ficheiro:Flag of North Macedonia (1992\u20131995).svg|dereita|150px|miniatura|Bandeira da Rep\u00fablica de Macedonia entre 1992 e 1995 co Sol de Verxina no centro.]]\n[[Ficheiro:Flag of Macedonia.svg|dereita|150px|miniatura|Bandeira actual da Rep\u00fablica de Macedonia.]]\n[[Ficheiro:Flag of Greek Macedonia.svg|miniatura|esquerda|150px|A bandeira azul coa estrela arx\u00e9ada, usada na rexi\u00f3n grega de Macedonia.]]\nFrecuentemente \u00fasase a referencia provisional \"Antiga Rep\u00fablica Iugoslava de Macedonia\" (\"ARIM\" polas s\u00faas siglas en [[lingua galega|galego]], \"FYROM\" polas siglas en [[lingua inglesa|ingl\u00e9s]] de \"Former Yugoslav Republic of Macedonia\") por parte daqueles pa\u00edses que non reco\u00f1ecen o nome constitucional \"Rep\u00fablica de Macedonia\". Pese a iso, a [[Asemblea Xeral das Naci\u00f3ns Unidas]] aceptar\u00e1 calquera conclusi\u00f3n que acabe coa disputa entre ambos os pa\u00edses. O debate causado polas posturas de ambas as naci\u00f3ns involucrou a participaci\u00f3n de pol\u00edticos, acad\u00e9micos e [[medios de comunicaci\u00f3n]].\nRealiz\u00e1ronse toda unha serie de negociaci\u00f3ns para a resoluci\u00f3n da disputa, inclu\u00edndo o cumio da [[OTAN]] de [[2008]] en [[Bucarest]]. Por\u00e9n, estes intentos de resolver a contenda fracasaron e impediron o ingreso de Macedonia na OTAN debido a obxeci\u00f3ns por parte de Grecia.\nDespois da independencia da Rep\u00fablica de Macedonia en [[1991]], atrasouse constantemente o seu ingreso na [[Organizaci\u00f3n das Naci\u00f3ns Unidas]] e na [[Comunidade Econ\u00f3mica Europea]] (CEE) (despois de [[1992]], [[Uni\u00f3n Europea]] (UE), tras o Tratado da Uni\u00f3n asinado en [[Maastricht]]), pola oposici\u00f3n de Grecia. A CEE durante o [[Comit\u00e9 de Arbitraxe Badinter]] declarou que a Rep\u00fablica de Macedonia satisfac\u00eda as condici\u00f3ns para o seu reco\u00f1ecemento internacional, a\u00ednda que o goberno grego declarou a s\u00faa inconformidade respecto a esta declaraci\u00f3n polas s\u00faas diferenzas co goberno macedonio polo nome do pa\u00eds, a s\u00faa constituci\u00f3n a a s\u00faa bandeira (debido ao uso do s\u00edmbolo do [[Sol de Verxina]] ou estrela arx\u00e9ada, un s\u00edmbolo propio da hist\u00f3rica rexi\u00f3n grega de Macedonia).\nNun intento de invalidar a decisi\u00f3n do reco\u00f1ecemiento internacional da Rep\u00fablica de Macedonia, o goberno grego intentou persuadir (infrutuosamente) \u00e1 CEE para que aprobase un decreto de reco\u00f1ecemento pero coa condici\u00f3n de vetalo, se sosti\u00f1a \"unha posici\u00f3n hostil cara a Grecia mediante o uso de propaganda e dunha denominaci\u00f3n que implique reclamaci\u00f3ns territoriais\".\nOs m\u00e1is importantes partidos pol\u00edticos de Grecia acordaron o [[13 de abril]] de [[1992]] que a palabra \"Macedonia\" non poder\u00eda usarse no nome do novo pa\u00eds. A di\u00e1spora grega nos Estados Unidos tam\u00e9n apoiou a decisi\u00f3n do goberno grego por medio de anuncios nas edici\u00f3ns do [[New York Times]] entre o 26 de abril e o 10 de maio de 1992 que exhortaban ao [[George H. W. Bush|presidente George Bush]] a \"non ignorar as inquedanzas do pobo grego reco\u00f1ecendo a Rep\u00fablica de Skopie como Macedonia\". Como consecuencia, o Consello Europeo en [[1992]] expresou a s\u00faa disposici\u00f3n de \"reco\u00f1ecer a \"Antiga Rep\u00fablica Iugoslava de Macedonia\" e as s\u00faas fronteiras (...) baixo un nome que non inclu\u00edse o termo \"Macedonia\"\".\nMacedonia intentou ingresar na [[ONU]] o [[30 de xullo]] de [[1992]], pero s\u00f3 uns poucos pa\u00edses como [[Bulgaria]] e [[Turqu\u00eda]] reco\u00f1eceran o seu nome constitucional antes da s\u00faa admisi\u00f3n na ONU, en [[1993]]. O estalido na rexi\u00f3n da [[guerra de Bosnia]], ocorrida en [[Bosnia e Hercegovina]] e [[Croacia]], obrigou \u00e1 [[comunidade internacional]] a acelerar a estabilizaci\u00f3n de Macedonia. O conflito motivou o env\u00edo da [[Cascos Azuis|misi\u00f3n de paz]] por parte da [[UNPROFOR]] en decembro de 1992 para evitar pos\u00edbeis violaci\u00f3ns das fronteiras por parte de [[Serbia]]. Grecia e a Rep\u00fablica de Macedonia estableceron un acordo provisional firmado en [[Nova York]] o [[13 de setembro]] de [[1995]] con mediaci\u00f3n da [[ONU]]. Baixo este convenio, a Rep\u00fablica de Macedonia retirou o s\u00edmbolo do [[Sol de Verxina]] da s\u00faa bandeira, as\u00ed como as cl\u00e1usulas da s\u00faa constituci\u00f3n de [[1991]] que fomentaban o [[irredentismo]].\nEste compromiso permitiu a integraci\u00f3n da Rep\u00fablica de Macedonia en varios organismos internacionais como o [[Consello de Europa]], a [[Organizaci\u00f3n para a Seguridade e a Cooperaci\u00f3n en Europa]] e a [[Asociaci\u00f3n para a Paz]]. As\u00ed e todo, non houbo un consenso en identificar a cada un dos pa\u00edses polo seu nome, o que evitou o rexeitamento dos representantes gregos a usar o termo \"Macedonia\" para referirse a este pa\u00eds. Finalmente o acordo f\u00edxose efectivo o [[15 de outubro]] de [[1995]], e Grecia levantou o embargamento econ\u00f3mico a Macedonia.\nPor\u00e9n, o diferendo segue sen resolverse, e a\u00ednda en outubro de [[2010]] o presidente do Consello Europeo [[Van Rompuy]] ped\u00eda, nunha visita a [[Skopje]] unha soluci\u00f3n ao litixio sobre o nome de Macedonia.\nO contencioso de Kosovo, persiste.\nComo vimos, segundo o establecido pola Resoluci\u00f3n 1244 do [[Consello de Seguridade da ONU]], en Kosovo establec\u00e9rase un proceso destinado a lograr un acordo para o seu futuro status. Pero o goberno de [[Serbia]] entend\u00eda que dita resoluci\u00f3n garantizaba que Kosovo seguir\u00eda sendo parte \u00edntegra do pa\u00eds, mentres os l\u00edderes kosovares afirmaron que a \u00fanica soluci\u00f3n era a independencia.\nOs serbios que viven no norte de Kosovo op\u00f3\u00f1ense a calquera extensi\u00f3n da soberan\u00eda de Kosovo, que proclamou de forma unilateral a s\u00faa independencia en [[2008]], e acusan \u00e1s misi\u00f3ns internacionais de sairse do seu mandato de neutralidade e axudar a [[Pristina]] a estender a s\u00faa autoridade na zona.\n[[Ficheiro:Kosovo ethnic map 2005-es.svg|miniatura|250px|Mapa \u00e9tnico de Kosovo:]]\nDesde [[1999]] at\u00e9 a s\u00faa secesi\u00f3n foi administrada pola [[ONU]] de xeito interino, como resultado da derrota do ex\u00e9rcito serbio na [[Guerra de Kosovo]], como vimos. A misi\u00f3n [[KFOR]] da [[OTAN]] aprobouse co obxectivo de evitar as represalias e ataques entre as poboaci\u00f3ns de etnias serbia e albanesa. A pesar de que Kosovo formalmente segu\u00eda pertencendo a Serbia, en virtude do cumprimento da resoluci\u00f3n 1244, na pr\u00e1ctica o Goberno serbio non intervi\u00f1a na administraci\u00f3n da s\u00faa provincia.\nA resoluci\u00f3n de devandita guerra trouxo como consecuencia o \u00e9xodo de 200 000 kosovares de orixe serbia cara ao resto de Serbia, mentres que se reafirmou a maior\u00eda \u00e9tnica albanesa. No momento da secesi\u00f3n, o 90% da poboaci\u00f3n pertenc\u00eda a devandita etnia, mentres que a comunidade de orixe serbia representaba o 10%, localizada principalmente en enclaves no norte da rexi\u00f3n.\nAntes de chegar \u00e1 soluci\u00f3n da independencia unilateral, suced\u00e9ronse varios feitos e acontecementos ao redor do futuro status que deber\u00eda ter Kosovo. O expresidente de [[Finlandia]] e [[premio Nobel]] [[Martti Ahtisaari]], enviado especial da [[ONU]] a Kosovo, elaborou un infome no que propo\u00f1\u00eda como soluci\u00f3n ao status da antiga provincia serbia a adopci\u00f3n dunha independencia tutelada pola comunidade internacional, a cooficialidade dos idiomas [[lingua serbia|serbio]] e [[lingua albanesa|alban\u00e9s]], a laicidade do novo estado, a adopci\u00f3n de medidas para garantir a seguridade da minor\u00eda serbia de Kosovo, a adopci\u00f3n de s\u00edmbolos nacionais ([[bandeira]], [[himno]] etc.), a presenza militar de forzas internacionais lideradas pola [[OTAN]], ex\u00e9rcito profesional, multi\u00e9tnico e democr\u00e1tico composto de 2 500 membros activos e 800 reservistas, o dereito dos refuxiados e desprazados a retornaren a Kosovo e \u00e1 restituci\u00f3n das s\u00faas propiedades, un sistema xudicial integrado e independente do serbio e a posibilidade de que Kosovo puidese ingresar en organismos internacionais como a [[ONU]]. Este plan foi rexeitado polas autoridades serbias por consideraren que abr\u00eda a porta a que Kosovo se independizase de [[Serbia]]\nO [[17 de febreiro]] de [[2008]] o Parlamento kosovar, nun acto unilateral, declaraba a escisi\u00f3n da ent\u00f3n provincia de [[Serbia]], dando lugar \u00e1 creaci\u00f3n dun novo Estado independente baixo a supervisi\u00f3n dos [[Estados Unidos de Am\u00e9rica|Estados Unidos]] e a [[Uni\u00f3n Europea]].\nA diferenza da primeira declaraci\u00f3n de independencia de Kosovo acontecida o [[7 de setembro]] de [[1990]], s\u00f3 reco\u00f1ecida polas autoridades [[albania|albanesas]], a \u00faltima declaraci\u00f3n xa foi reco\u00f1ecida por m\u00e1is de 47 pa\u00edses a data do [[7 de agosto]] do [[2008]], entre os que se achan [[Costa Rica]], [[Afganist\u00e1n]], os [[Estados Unidos de Am\u00e9rica|Estados Unidos]], o [[Reino Unido]], [[Francia]], [[Alema\u00f1a]], [[Turqu\u00eda]], [[B\u00e9lxica]], [[Per\u00fa]], [[Polonia]], [[Su\u00edza]], [[Austria]] e [[Dinamarca]], sen contar os demais pa\u00edses nos que o reco\u00f1ecemento est\u00e1 pendente.\nPor\u00e9n, existen 18 pa\u00edses, inclu\u00edndo [[Arxentina]], [[Bolivia]], [[Casaquist\u00e1n]], [[Chipre]], [[Espa\u00f1a]], [[Kirguizist\u00e1n]], [[Roman\u00eda]], [[Rusia]], [[Serbia]], [[Sri Lanka]], [[Taxiquist\u00e1n]], [[Vietnam]] e [[Venezuela]] que rexeitaron explicitamente o reco\u00f1ecemento da rep\u00fablica. Serbia declarou que retirar\u00eda todos os seus embaixadores dos pa\u00edses que reco\u00f1eceron a independencia de Kosovo.\nAs tensi\u00f3ns no norte kosovar son continuas desde xullo de [[2011]], cando os serbokosovares cortaron as estradas de acceso aos postos fronteirizos de [[Jarinje]] e [[Brnjak]] en protesta pola decisi\u00f3n de Pristina de enviar polic\u00edas de fronteiras e funcionarios de alf\u00e1ndegas a estes pasos con Serbia. A [[KFOR]], encargada do mantemento da orde en Kosovo, despregouse nos dous pasos fronteirizos, que declarou como \"zonas militares\", e intentou en varias ocasi\u00f3ns levantar as barricadas.\nEn novembro, varios soldados da forza da OTAN (KFOR) resultaron feridos durante un enfrontamento con manifestantes serbios no norte de Kosovo. En Pristina, fontes da KFOR confirmaron os enfrontamentos e un n\u00famero indeterminado de feridos. Nun comunicado, o continxente aliado informou de que \"a \u00faltima hora da tarde, os manifestantes usaron armas de fogo e c\u00f3cteles Molotov contra as tropas da KFOR. Unha vez m\u00e1is, varios soldados resultaron feridos\".\nO ministro serbio para Kosovo, [[Goran Bogdanovi\u0107]], exixiu o [[27 de novembro]] de [[2011]] aos serbios do norte kosovar e \u00e1 forza da KFOR que se abste\u00f1an do uso da forza. \"Pido contenci\u00f3n tanto \u00e1 KFOR como aos serbokosovares, e que non intenten solucionar pola forza o problema. A KFOR \u00e9 a que debe garantir a seguridade de todos os cidad\u00e1ns\", e que \"son horas de que cese a violencia e que se dea a oportunidade ao di\u00e1logo para que se logre unha soluci\u00f3n acept\u00e1bel para todos\", indicou o ministro.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Artigos destacados]]\n[[Categor\u00eda:Balc\u00e1ns]]\n[[Categor\u00eda:Historia de Europa]]\n[[Categor\u00eda:Historia de Iugoslavia]]"}
{"id": "193978", "revid": "54488", "url": "https://gl.wikipedia.org/wiki?curid=193978", "title": "A Cuada, A Regueira, Oza-Cesuras", "text": "A Cuada \u00e9 un lugar da parroquia da Regueira no concello coru\u00f1\u00e9s de Oza-Cesuras na comarca de Betanzos. Ti\u00f1a 14 habitantes no ano 2010 segundo datos do Instituto Galego de Estat\u00edstica, dos cales eran 9 homes e 5 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 19 habitantes."}
{"id": "193979", "revid": "89787", "url": "https://gl.wikipedia.org/wiki?curid=193979", "title": "\u010cesk\u00e1 Filharmonie", "text": "A \u010cesk\u00e1 Filharmonie (en galego Orquestra Filharm\u00f3nica Checa) \u00e9 a principal e m\u00e1is c\u00e9lebre orquestra da Rep\u00fablica Checa. Foi elixida como unha das mellores dez orquestras europeas nunha votaci\u00f3n da revista francesa \"Le Monde de la Musique\". A s\u00faa sede est\u00e1 no Rudolfinum de Praga.\nHistoria.\nOs precedentes da orquestra hainos que buscar no s\u00e9culo XIX, cando a orquestra da \u00d3pera Nacional de Praga comezou a organizar concertos sinf\u00f3nicos. O primeiro concerto da orquestra co seu actual nome tivo lugar o 4 de xaneiro de 1894, cando ofreceron obras de Anton\u00edn Dvo\u0159\u00e1k dirixidas polo propio compositor. A partir de 1901 a Orquestra Filharm\u00f3nica ser\u00e1 totalmente independente da orquestra da \u00f3pera.\nEn 1908, Gustav Mahler dirixiu coa orquestra a estrea mundial da s\u00faa \"Sinfon\u00eda n.\u00ba 7\".\nFoi co director V\u00e1clav Talich cando a orquestra acadou reco\u00f1ecemento internacional pola s\u00faa calidade, que se mantivo con batutas posteriores tan prestixiosas como as de V\u00e1clav Neumann, Karel An\u010derl ou Rafael Kubel\u00edk. \u00c1 parte dos seus directores titulares, tam\u00e9n ten sido dirixida por importantes directores convidados, entre os que hai que salientar ao gran especialista en m\u00fasica checa Sir Charles Mackerras.\nGravaci\u00f3ns discogr\u00e1ficas.\nEn 1929 a Orquestra Filharm\u00f3nica Checa realizou a s\u00faa primeira gravaci\u00f3n. Foi coa gravaci\u00f3n do ciclo de poemas sinf\u00f3nicos \"M\u00e1 vlast\" de Smetana. O director foi o titular da orquestra naquel momento, V\u00e1clav Talich."}
{"id": "193980", "revid": "85894", "url": "https://gl.wikipedia.org/wiki?curid=193980", "title": "O Pesco, A Regueira, Oza-Cesuras", "text": "O Pesco \u00e9 un lugar da parroquia da Regueira no concello coru\u00f1\u00e9s de Oza-Cesuras na comarca de Betanzos. Ti\u00f1a 11 habitantes no ano 2010 segundo datos do Instituto Galego de Estat\u00edstica, dos cales eran 6 homes e 5 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 12 habitantes."}
{"id": "193982", "revid": "19415", "url": "https://gl.wikipedia.org/wiki?curid=193982", "title": "Orquestra Filharm\u00f3nica Checa", "text": ""}
{"id": "193983", "revid": "54488", "url": "https://gl.wikipedia.org/wiki?curid=193983", "title": "O Freixo, A Regueira, Oza-Cesuras", "text": "O Freixo \u00e9 un lugar da parroquia da Regueira no concello coru\u00f1\u00e9s de Oza-Cesuras na comarca de Betanzos. Ti\u00f1a 4 habitantes no ano 2010 segundo datos do Instituto Galego de Estat\u00edstica, dos cales eran 2 homes e 2 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 7 habitantes."}
{"id": "193984", "revid": "85894", "url": "https://gl.wikipedia.org/wiki?curid=193984", "title": "O Igrexario, A Regueira, Oza-Cesuras", "text": "O Igrexario \u00e9 un lugar da parroquia da Regueira no concello coru\u00f1\u00e9s de Oza-Cesuras na comarca de Betanzos. Ti\u00f1a 29 habitantes no ano 2010 segundo datos do Instituto Galego de Estat\u00edstica, dos cales eran 18 homes e 11 mulleres, o que sup\u00f3n un aumento con relaci\u00f3n ao ano 2000 cando ti\u00f1a 21 habitantes."}
{"id": "193985", "revid": "22570", "url": "https://gl.wikipedia.org/wiki?curid=193985", "title": "Burricios, A Regueira, Oza-Cesuras", "text": "Burricios \u00e9 un lugar da parroquia da Regueira no concello coru\u00f1\u00e9s de Oza-Cesuras na comarca de Betanzos. Ti\u00f1a 66 habitantes no ano 2010 segundo datos do Instituto Galego de Estat\u00edstica, dos cales eran 31 homes e 35 mulleres, o que sup\u00f3n un aumento con relaci\u00f3n ao ano 2000 cando ti\u00f1a 59 habitantes."}
{"id": "193986", "revid": "22570", "url": "https://gl.wikipedia.org/wiki?curid=193986", "title": "Coiroa, A Regueira, Oza-Cesuras", "text": "Coiroa \u00e9 un lugar da parroquia da Regueira no concello coru\u00f1\u00e9s de Oza-Cesuras na comarca de Betanzos. Ti\u00f1a 38 habitantes no ano 2010 segundo datos do Instituto Galego de Estat\u00edstica, dos cales eran 13 homes e 25 mulleres, o que sup\u00f3n un aumento con relaci\u00f3n ao ano 2000 cando ti\u00f1a 34 habitantes."}
{"id": "193987", "revid": "98629", "url": "https://gl.wikipedia.org/wiki?curid=193987", "title": "Aqua (sat\u00e9lite)", "text": "Aqua (do lat\u00edn \"aqua\", que significa auga), tam\u00e9n denominado EOS PM-1, \u00e9 un sat\u00e9lite artificial da NASA e instrumentaci\u00f3n con colaboraci\u00f3n internacional. Aqua foi lanzado o 4 de maio de 2002 desde a base Vandenberg da Forza A\u00e9rea mediante un foguete Delta II 7920 a unha \u00f3rbita terrestre.\nCaracter\u00edsticas.\nA misi\u00f3n de Aqua consiste en estudar as precipitaci\u00f3ns, evaporaci\u00f3n e o ciclo da auga da Terra. O sat\u00e9lite \u00e9 o segundo compo\u00f1ente principal do Sistema de Observaci\u00f3n Terrestre (\"Earth Observing System\", EOS) da NASA. Foi precedido polo sat\u00e9lite Terra (lanzado en 1999) e seguido por Aura (lanzado en 2004).\nAqua segue unha \u00f3rbita heliosincr\u00f3nica e cruza o ecuador na tarde local. Na s\u00faa \u00f3rbita vai diante do chamado A-train (tren A), un conxunto de sat\u00e9lites de observaci\u00f3n terrestre (Aura, CALIPSO, CloudSat e PARASOL) que voa en formaci\u00f3n. O sat\u00e9lite usa hidracina como propelente.\nInstrumentaci\u00f3n.\nAqua leva seis instrumentos para a observaci\u00f3n da auga nas s\u00faas distintas formas na superficie e na atmosfera terrestre:"}
{"id": "193988", "revid": "85894", "url": "https://gl.wikipedia.org/wiki?curid=193988", "title": "Cova, A Regueira, Oza-Cesuras", "text": "Cova \u00e9 un lugar da parroquia da Regueira no concello coru\u00f1\u00e9s de Oza-Cesuras na comarca de Betanzos. Ti\u00f1a 10 habitantes no ano 2010 segundo datos do Instituto Galego de Estat\u00edstica, dos cales eran 5 homes e 5 mulleres, o que sup\u00f3n un aumento con relaci\u00f3n ao ano 2000 cando ti\u00f1a 8 habitantes."}
{"id": "193989", "revid": "54488", "url": "https://gl.wikipedia.org/wiki?curid=193989", "title": "Mund\u00edn, A Regueira, Oza-Cesuras", "text": "Mund\u00edn \u00e9 un lugar da parroquia da Regueira no concello coru\u00f1\u00e9s de Oza-Cesuras na comarca de Betanzos. Ti\u00f1a 3 habitantes no ano 2010 segundo datos do Instituto Galego de Estat\u00edstica, dos cales eran 2 homes e 1 muller, o que sup\u00f3n un aumento con relaci\u00f3n ao ano 2000 cando ti\u00f1a 1 habitante."}
{"id": "193990", "revid": "85894", "url": "https://gl.wikipedia.org/wiki?curid=193990", "title": "Chantada, A Regueira, Oza-Cesuras", "text": "Chantada \u00e9 un lugar da parroquia da Regueira no concello coru\u00f1\u00e9s de Oza-Cesuras na comarca de Betanzos. Ti\u00f1a 14 habitantes no ano 2010 segundo datos do Instituto Galego de Estat\u00edstica, dos cales eran 9 homes e 5 mulleres, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes."}
{"id": "193991", "revid": "22570", "url": "https://gl.wikipedia.org/wiki?curid=193991", "title": "Carnes, A Regueira, Oza-Cesuras", "text": "Carnes \u00e9 un lugar da parroquia da Regueira no concello coru\u00f1\u00e9s de Oza-Cesuras na comarca de Betanzos. Ti\u00f1a 13 habitantes no ano 2010 segundo datos do Instituto Galego de Estat\u00edstica, dos cales eran 5 homes e 8 mulleres, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes."}
{"id": "193992", "revid": "85894", "url": "https://gl.wikipedia.org/wiki?curid=193992", "title": "Agra, Reboredo, Oza-Cesuras", "text": "Agra \u00e9 un lugar da parroquia de Reboredo no concello coru\u00f1\u00e9s de Oza-Cesuras na comarca de Betanzos. Ti\u00f1a 70 habitantes no ano 2010 segundo datos do Instituto Galego de Estat\u00edstica, dos cales eran 37 homes e 33 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 71 habitantes.\nToponimia.\nO top\u00f3nimo prov\u00e9n do lat\u00edn , e \u00e9 unha extensi\u00f3n de terreo cultiv\u00e1bel dividida en leiras que pertencen a varios propietarios."}
{"id": "193993", "revid": "54488", "url": "https://gl.wikipedia.org/wiki?curid=193993", "title": "Portorraro, Reboredo, Oza-Cesuras", "text": "Portorraro \u00e9 un lugar da parroquia de Reboredo no concello coru\u00f1\u00e9s de Oza-Cesuras na comarca de Betanzos. Ti\u00f1a 37 habitantes no ano 2010 segundo datos do Instituto Galego de Estat\u00edstica, dos cales eran 19 homes e 18 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 40 habitantes."}
{"id": "193994", "revid": "22570", "url": "https://gl.wikipedia.org/wiki?curid=193994", "title": "Maial de Arriba, Reboredo, Oza-Cesuras", "text": "Maial de Arriba \u00e9 un lugar da parroquia de Reboredo no concello coru\u00f1\u00e9s de Oza-Cesuras na comarca de Betanzos. Ti\u00f1a 18 habitantes no ano 2010 segundo datos do Instituto Galego de Estat\u00edstica, dos cales eran 9 homes e 9 mulleres, o que sup\u00f3n un aumento con relaci\u00f3n ao ano 2000 cando ti\u00f1a 17 habitantes."}
{"id": "193995", "revid": "25871", "url": "https://gl.wikipedia.org/wiki?curid=193995", "title": "The Kooks", "text": "The Kooks \u00e9 un banda de m\u00fasica inglesa de indie rock formada en Brighton, no 2001. Formada orixinalmente por Luke Pritchard (vocalista/guitarra), Hugh Harris (guitarra), Paul Garred (bater\u00eda), e Max Rafferty (baixo), a formaci\u00f3n da banda mant\u00edvose constante ata 2008, coa marcha de Rafferty. Dan Logan foi o seu substituto temporal, ata que Peter Denton se uniu \u00e1 banda de forma permanente en outubro de 2008. A comezos de 2010 Pritchard anunciou a sa\u00edda do bater\u00eda Paul Garred, debido a un problema do nervio no seu brazo.\nHistoria.\nTomaron o nome da canci\u00f3n de David Bowie \u00abKooks\u00bb. A banda asinou por Virgin Records xusto despois de que actuara en Brighton. Alcanzaron a lista musical brit\u00e1nica co seu primeiro sinxelo \"Eddie's gun\", chegando \u00e1 posici\u00f3n #39. O seu \u00e1lbum de debut \"Inside In/Inside Out\" lanzado en xaneiro de 2006 xerou 6 sinxelos no Top 40, o que atraeu a atenci\u00f3n dos medios ga\u00f1ando un premio da MTV por mellor actuaci\u00f3n do Reino Unido e Irlanda e sendo nomeados a un Brit Award polo seu sinxelo \"She Moves in Her Own Way\".\nO seu segundo \u00e1lbum \"Konk\" lanzado en 2008 foi directamente a para ao #1 das listas do Reino Unido e venderon 65000 copias na primeira semana. Deste \u00e1lbum destacan os sinxelos \"Always Where I Need To Be\", \"Shine On\" ou \"Do You Wanna\".\nO seu terceiro \u00e1lbum estreouse en setembro de 2011 co t\u00edtulo \"Junk of the Heart\", onde deixaron a s\u00faa faceta m\u00e1is rockeira para facer temas m\u00e1is achegados \u00f3 Indie pop. Dentro do \u00e1lbum, os temas que foron empregados como sinxelos foron \"Junk of the heart (Happy)\", \"Rosie\", \"How'd You Like That\" e \"Is it me\". O \u00e1lbum recibiu cr\u00edticas mixtas por parte da prensa especializada, pedindo unha madurez no seu estilo."}
{"id": "193996", "revid": "85894", "url": "https://gl.wikipedia.org/wiki?curid=193996", "title": "O Navallo, Reboredo, Oza-Cesuras", "text": "O Navallo \u00e9 un lugar da parroquia de Reboredo no concello coru\u00f1\u00e9s de Oza-Cesuras na comarca de Betanzos. Non ten habitantes desde hai m\u00e1is dunha d\u00e9cada segundo datos do Instituto Galego de Estat\u00edstica."}
{"id": "193997", "revid": "55340", "url": "https://gl.wikipedia.org/wiki?curid=193997", "title": "Abad\u00eda de Saint-Martial de Limoges", "text": "A abad\u00eda de Saint-Martial foi un mosteiro da cidade de Limoges (Languedoc), fundado no s\u00e9culo IX. Existiu como tal ata a revoluci\u00f3n de 1789 e o seu edificio principal foi demolido a principios do s\u00e9culo XIX, ag\u00e1s a cripta do s\u00e9culo X (redescuberta en 1960) coa tumba do Santo Marcial, primeiro bispo de Limoges, e a de Santo Valeri, un lendario m\u00e1rtir de principios do cristianismo.\nPipino I de Aquitania ao seu retorno ao reino trala expedici\u00f3n \u00e1s terras fronteirizas do sur de Septimania (827) e de ser criado en Li\u00f3n polo seu pai para unha nova campa\u00f1a contra os sarracenos na mesma zona (que non se puido levar a termo) chegou \u00e1 abad\u00eda de Saint-Martial de Limoges (828).\nM\u00fasica.\nA abad\u00eda foi o centro de varios avances na m\u00fasica medieval. Unha parte significativa do canto chan foi transcrito nela, inclu\u00eddo o \"St. Yrieix Gradual\" de canto gregoriano e raras f\u00edsgoas do canto galicano. Xunto coas se1quentias compostas al\u00ed est\u00e1 \"Clangam, filii\" de c.850. A Escola de Saint-Martial de Limoges de m\u00edsicos incl\u00fae unha parte substancial do repertorio de tropos e versus, as\u00ed como unha forma antiga de polifon\u00eda r\u00edtmica aquitana, o primeiro repertorio substancial de polifon\u00eda actualmente co\u00f1ecido.\n\u00c9 un lugar famoso pola s\u00faa m\u00fasica relixiosa secular do s\u00e9culo XII. Alganhas das primeiras letras coas s\u00faas melod\u00edas dos trobadores foron tiradas de manuscritos da abad\u00eda, actualmente est\u00e1n custodiados na Biblioth\u00e8que Nationale."}
{"id": "193998", "revid": "85894", "url": "https://gl.wikipedia.org/wiki?curid=193998", "title": "Vilar de Costoia, Porzomillos, Oza-Cesuras", "text": "Vilar de Costoia \u00e9 un lugar da parroquia de Porzomillos no concello coru\u00f1\u00e9s de Oza-Cesuras na comarca de Betanzos. Ti\u00f1a 166 habitantes no ano 2010 segundo datos do Instituto Galego de Estat\u00edstica, dos cales eran 85 homes e 81 mulleres, o que sup\u00f3n un aumento con relaci\u00f3n ao ano 2000 cando ti\u00f1a 142 habitantes."}
{"id": "193999", "revid": "22570", "url": "https://gl.wikipedia.org/wiki?curid=193999", "title": "Porzomillos, Porzomillos, Oza-Cesuras", "text": "Porzomillos \u00e9 un lugar da parroquia de Porzomillos no concello coru\u00f1\u00e9s de Oza-Cesuras na comarca de Betanzos. Ti\u00f1a 210 habitantes no ano 2010 segundo datos do Instituto Galego de Estat\u00edstica, dos cales eran 105 homes e 105 mulleres, o que sup\u00f3n un aumento con relaci\u00f3n ao ano 2000 cando ti\u00f1a 192 habitantes."}
{"id": "194000", "revid": "85894", "url": "https://gl.wikipedia.org/wiki?curid=194000", "title": "Mondoi, Porzomillos, Oza-Cesuras", "text": "Mondoi \u00e9 un lugar da parroquia de Porzomillos no concello coru\u00f1\u00e9s de Oza-Cesuras na comarca de Betanzos. Ti\u00f1a 35 habitantes no ano 2010 segundo datos do Instituto Galego de Estat\u00edstica, dos cales eran 20 homes e 15 mulleres, o que sup\u00f3n un aumento con relaci\u00f3n ao ano 2000 cando ti\u00f1a 32 habitantes."}
{"id": "194001", "revid": "22570", "url": "https://gl.wikipedia.org/wiki?curid=194001", "title": "A Baiuca de Pulleiro, Porzomillos, Oza-Cesuras", "text": "A Baiuca de Pulleiro \u00e9 un lugar da parroquia de Porzomillos no concello coru\u00f1\u00e9s de Oza-Cesuras na comarca de Betanzos. Ti\u00f1a 1 habitante no ano 2010 segundo datos do Instituto Galego de Estat\u00edstica, que era 1 home, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 3 habitantes."}
{"id": "194002", "revid": "98629", "url": "https://gl.wikipedia.org/wiki?curid=194002", "title": "Jorge D'Alessandro", "text": "Roberto Jorge D'Alessandro di Ninho, nado o 28 de xullo de 1949 en Buenos Aires, \u00e9 un exfutbolista e actual adestrador de f\u00fatbol arxentino. Na actualidade adestra o SD Huesca."}
{"id": "194003", "revid": "56817", "url": "https://gl.wikipedia.org/wiki?curid=194003", "title": "McDonnell Douglas MD-11", "text": "O McDonnell Douglas MD-11 \u00e9 un reactor trimotor de fuselaxe ancha e cunha alcance de media a longa, fabricado por McDonnell Douglas e, posteriormente por, Boeing Commercial Airplanes. Baseado no DC-10, conta cunha fiselaxe m\u00e1is longa, maior envergadura, \u00e1s con winglets e con perf\u00eds aerodin\u00e1micos refinados, uns estabilizadores horizontais de cola m\u00e1is pequenos, novos motores e un maior uso de materiais compostos. Dous dos seus motores est\u00e1n montados en g\u00f3ndolas debaixo das \u00e1s, e o terceiro est\u00e1 na base do estabilizador vertical. Tam\u00e9n conta cunha cabina totalmente dixital, que reduce a s\u00faa tripulaci\u00f3n dos tres do DC-10 a dous no MD-11, ao eliminarse o posto do enxe\u00f1eiro de voo."}
{"id": "194004", "revid": "29443", "url": "https://gl.wikipedia.org/wiki?curid=194004", "title": "O Pesco", "text": "Co top\u00f3nimo O Pesco podemos referirnos a dous lugares de Galicia:"}
{"id": "194005", "revid": "89787", "url": "https://gl.wikipedia.org/wiki?curid=194005", "title": "Morris Almond", "text": "Morris Almond, nado en Dalton (Xeorxia) o 2 de febreiro de 1985, \u00e9 un xogador americano de baloncesto profesional que actualmente \u00e9 axente libre.\nTraxectoria.\nAlmond foi elixido na 25\u00aa posici\u00f3n do Draft da NBA de 2007 polos Utah Jazz. Na s\u00faa tempada coma rookie, xogou en 9 partidos cos Jazz, cunha media de 4.3 minutos por partido. Pasou a meirande parte da tempada nos Utah Flash da NBA Development League, equipo ao cal foi asignado. Liderou a D-League en anotaci\u00f3n con 25.6 puntos por partido. Nesa tempada, ademais, superou o r\u00e9cord da liga en anotaci\u00f3n, ao anotar 53 puntos na vitoria do seu equipo por 103-87 contra os Bakersfield Jam.\nO 18 de setembro de 2009, asinou con Orlando Magic. Foi despedido o 21 de outubro de 2009. Xogou tam\u00e9n para outros dous equipos da NBA D-League, Maine Red Claws e Springfield Armor. M\u00e1is tarde fichou polo Real Madrid da Liga ACB. En xullo de 2010 deixou o Real Madrid e asinou polo Scavolini Pesaro da liga italiana.\nEn xaneiro de 2012, volveu aos Estados Unidos, e asinou cos Maine Red Claws por segunda vez. O 16 de abril de 2012, os Washington Wizards anunciaron a contrataci\u00f3n de Almond para o resto da tempada 2011-12."}
{"id": "194006", "revid": "89787", "url": "https://gl.wikipedia.org/wiki?curid=194006", "title": "Sukhoi Superjet 100", "text": "O Sukhoi Superjet 100 \u00e9 un moderno reactor rexional ruso dese\u00f1ado pola divisi\u00f3n civil da compa\u00f1\u00eda Sukhoi, en cooperaci\u00f3n con empresas occidentais. O seu desenvolvemento comezou no ano 2000 e realizou o seu primeiro voo o 19 de maio do 2008. O 21 de abril do 2011 o Superjet 100 fixo a s\u00faa estrea comercial na ruta da aeroli\u00f1a Armavia entre Ierev\u00e1n e Moscova.\nDese\u00f1ado para competir internacionalmente cos seus hom\u00f3logos Embraer e Bombardier, o Superjet 100 ten uns custos de operaci\u00f3n substancialmente m\u00e1is baixos. Con m\u00e1is de 300 pedidos asegurados a principios do 2011, o avi\u00f3n \u00e9 considerado o proxecto m\u00e1is importante da industria aeron\u00e1utica rusa e recibiu un importante apoio do seu Goberno.\nA montaxe final do aparello est\u00e1 realizada por Komsomolsk-on-Amur Aircraft Production Association, e os seus motores SaM-146 est\u00e1n dese\u00f1ados e fabricados pola empresa ruso-francesa PowerJet.\nDesenvolvemento.\nO desenvolvemento do Sukhoi Superjet 100 iniciouse no ano 2000. O 19 de decembro de 2002, Sukhoi Civil Aircraft e Boeing asinaron un acordo de cooperaci\u00f3n de termo medio para traballaren xuntos no dese\u00f1o. Consultores de Boeing estiveron aconsellando a Sukhoi na comercializaci\u00f3n, no dese\u00f1o, na certificaci\u00f3n, na fabricaci\u00f3n, na xesti\u00f3n de programas e no apoio postvenda durante un ano. O 10 de outubro de 2003 o consello t\u00e9cnico do proxecto seleccionou os provedores dos principais subsistemas. Oficialmente o proxecto pasou \u00e1 s\u00faa terceira etapa de desenvolvemento o 12 de marzo de 2004, o que significaba que Sukhoi xa poder\u00eda a partir dese momento vender o Superjet 100 aos clientes. O 13 de novembro dese ano o Superjet 100 chegou \u00e1 s\u00faa cuarta etapa, e xa estaba preparado para comezar a fabricaci\u00f3n dos prototipos. En agosto de 2005 asinouse un contrato entre o goberno ruso e Sukhoi, polo cal o Superjet 100 recibir\u00eda 7 900 mill\u00f3ns de rublos de financiamento para a investigaci\u00f3n e o desenvolvemento, baixo un programa federal titulado Desenvolvemento de Aviaci\u00f3n Civil en Rusia en 2005\u20132009.\nProbas de voo.\nO 28 de xaneiro de 2007 o primeiro SSJ foi transportado por un Antonov An-124 dende Komsomolsk-on-Amur ata a cidade de Zhukovsky, preto de Moscova, para as probas en terra no TsAGI. Un representante de Sukhoi anunciou o 13 de novembro dese ano a finalizaci\u00f3n das probas est\u00e1ticas necesarias para o primeiro voo. O Superjet foi oficialmente presentado no aeroporto de Komsomolsk-on-Amur o 26 de setembro de 2007.\nEn febreiro de 2008 as primeiras probas do motor SaM146 complet\u00e1ronse con \u00e9xito. Un Ilyushin Il-76 de banco de probas, operado polo instituto de investigaci\u00f3n de voo Gromov, foi usado para probar os motores. O 19 de maio de 2008 realizouse o primeiro voo do Superjet no aeroporto de Dzemgi.\nEn xullo de 2008 as probas continuaron con \u00e9xito. Cara ao mes de outubro a primeira etapa do programa de probas de voo rematou exitosamente. O segundo prototipo do SSJ100 comezou a voar en decembro e iniciouse o proceso de certificaci\u00f3n. O avi\u00f3n realizou probas est\u00e1ndar de estabilidade e manexo, ademais de probas dos sistemas. Os enxe\u00f1eiros e pilotos das probas de voo amos\u00e1ronse compracidos cos resultados xerais do segundo prototipo.\nAs primeiras entregas program\u00e1ranse para finais de 2008, e Sukhoi estimou que tres unidades de todas as variantes do Superjet 100 estar\u00edan en servizo no ano 2016. O 7 de xullo de 2008 Sukhoi confirmou oficialmente que a programaci\u00f3n inicial era demasiado optimista e que as primeiras entregas non chegar\u00edan ata decembro de 2009.\nCara a xaneiro de 2009 os dous primeiros avi\u00f3ns completaran uns 80 voos, totalizando ao redor de 2 300 horas de probas en terra e aire. O 1 de abril de 2009 dous prototipos do Superjet 100, o 95001 e o 95003, completaron con \u00e9xito o seu primeiro voo a longa distancia, percorrendo 3 000 quil\u00f3metros dende Novosibirsk ata Moscova. O 17 de abril pilotos da EASA realizaron as primeiras probas nos dous prototipos. Segundo os informes destes pilotos o avi\u00f3n era doado de voar. O 26 de xullo o terceiro dos catro prototipos, SN95004, comezou a voar.\nNo Paris Air Show 2009, Mal\u00e9v Hungarian Airlines dixo que mercar\u00eda 30 Superjets por valor de 1 000 mill\u00f3ns de d\u00f3lares, proporcionando un pulo positivo \u00e1s vendas cando fixo a s\u00faa estrea internacional no festival a\u00e9reo.\nCara a xu\u00f1o de 2009 estaban en fabricaci\u00f3n 13 unidades, e os catro primeiros agard\u00e1base entregalos aos seus compradores cara a finais de 2010. Despois de 2012 a compa\u00f1\u00eda construir\u00eda 70 Superjets por ano. A aeroli\u00f1a armenia Armavia recibir\u00eda os dous primeiros avi\u00f3ns, seguida por Aeroflot, que pedira un total de 30 unidades cunha opci\u00f3n de 15 m\u00e1is. Outros clientes eran Russia's Avialeasing, Swiss Ama Asset Management Advisor e Kartika Airlines.\nO 29 de decembro de 2009, o director de United Aircraft Corporation, Alexei Fyodorov, dixo que as entregas se atrasar\u00edan indefinidamente debido a que os motores a\u00ednda non estaban listos. O 4 de febreiro de 2010 comezou a voar o cuarto prototipo do SSJ. Debido aos atrasos na fabricaci\u00f3n dos motores, inclu\u00eddos problemas de calidade na f\u00e1brica de NPO Saturn, este usou os motores sacados do primeiro prototipo. O 28 de maio remataron todas as probas dos motores necesarias para a certificaci\u00f3n. A derradeira proba foi a simulaci\u00f3n dun encontro cunha bandada de paxaros.\nAs probas do sistema de xesti\u00f3n de voo (FMS en ingl\u00e9s, de \"Flight Management System\") complet\u00e1ronse o 19 de novembro de 2010. O FMS CMA-9000 foi desenvolvido no Canad\u00e1 por Esterline CMC Electronics, para o conxunto de avi\u00f3nica Thales.\nCertificaci\u00f3n.\nO 6 de xullo de 2010 o representante do Ministerio de Comercio e Industria, Denis Manturov, que encabezaba a comisi\u00f3n de seguimento do programa de implementaci\u00f3n do Sukhoi Superjet, escribiulle ao ministro Viktor Khristenko sobre o progreso da certificaci\u00f3n do avi\u00f3n. Datos do 28 de maio amosaban que o proceso de certificaci\u00f3n estaba atras\u00e1ndose en gran parte debido aos problemas relacionados co motor SaM146, desenvolvido por PowerJet, un proxecto conxunto entre a rusa Saturn e a francesa Snecma. O traballo no seu dese\u00f1o final estaba case rematado e o proceso de certificaci\u00f3n ti\u00f1a m\u00e1is do 90% completado, pero os problemas continuaban, destacaba Manturov.\nEn setembro de 2010 o director xeral de SuperJet International dixo que se agardaba a certificaci\u00f3n para novembro dese ano. No mes de outubro o Sukhoi Superjet 100 (SN95004) pasou con \u00e9xito as probas de ru\u00eddo das autoridades rusas e europeas (AR IAC e EASA).[36] O 4 de novembro foi probado en voo o primeiro exemplar de produci\u00f3n (SN95007), destinado a Armavia.\nCara ao mes de novembro de 2010 as probas do SSJ tiveran unha duraci\u00f3n de 2 245 horas durante 948 voos.\nO 21 de decembro de 2010 o Superjet 100 pasou as probas de evacuaci\u00f3n de emerxencia e engalaxe interrompida no aeroporto de Ramenskoye, baixo a supervisi\u00f3n da AR IAC e a EASA. O primeiro test precisou de 98 voluntarios de diferentes grupos de idade e cos membros da tripulaci\u00f3n para evacuar o avi\u00f3n en 90 segundos durante unha aterraxe de emerxencia; fix\u00e9rono en 73 segundos. A engalaxe interrompida probou as rodas, os pneum\u00e1ticos e os freos a unha velocidade m\u00e1xima de freada posible. Para cumprir a proba con todos os requisitos da certificaci\u00f3n, esta realizouse sen reversi\u00f3n dos motores. O avi\u00f3n cargaba o seu peso m\u00e1ximo na engalaxe (45 880\u00a0kg) realizando unha freada de emerxencia a uns 300\u00a0km/h e parou despois de percorrer 700 metros, dentro dos par\u00e1metros requiridos.\nO 3 de febreiro de 2011 o IAC IR outorgoulle un certificado de tipo ao Sukhoi Superjet 100. Este certificado confirmaba o cumprimento das normas de aeronavegabilidade do SSJ100 e autoriz\u00e1bao a realizar operaci\u00f3ns comerciais.\nO 3 de febreiro de 2012, a Axencia Europea de Seguridade A\u00e9rea (EASA) emitiu o certificado de tipo A-176 para o avi\u00f3n, confirmando as\u00ed que cumpr\u00eda coas normativas e cos requisitos ambientais da axencia.\nDese\u00f1o.\nRequisitos.\nNo mercado dom\u00e9stico ruso pret\u00e9ndese que o Sukhoi Superjet 100 substit\u00faa os envellecidos Tupolev Tu-134 e Yakovlev Yak-42. Internacionalmente o novo Superjet 100 competir\u00e1 contra os Embraer E-Jets e os Bombardier CRJ. O SSJ aspira a reducir os custos operativos dos seus competidores por un prezo de 23-25 mill\u00f3ns de d\u00f3lares. Segundo Sukhoi, as probas de certificaci\u00f3n confirmaron que os custos de operaci\u00f3n directos do avi\u00f3n son entre un 6% e un 8% menores que os do seu principal opo\u00f1ente, o Embraer 190/195. En termos de combustible total consumido por sector, o SSJ est\u00e1 \u00e1 par do Antonov An-148, pero pode acomodar a 22 pasaxeiros m\u00e1is.\nO dese\u00f1o do avi\u00f3n cumpre os requisitos espec\u00edficos de aeroli\u00f1as de Rusia, CEI, Estados Unidos e a Uni\u00f3n Europea, e ax\u00fastase \u00e1s normas de aviaci\u00f3n AP-25, FAR-25, JAR-25 e aos requisitos de niveis de ru\u00eddo en terra da OACI que entraron en vigor en 2006. Dende o principio, o SSJ foi dese\u00f1ado para cumprir todos os est\u00e1ndares da aviaci\u00f3n occidental.\nParticipaci\u00f3n da industria.\nO Superjet 100 foi descrito como o programa dun avi\u00f3n civil m\u00e1is importante e exitoso da industria aeroespacial rusa. Goza dun considerable apoio do Ministerio de Industria e Comercio ruso, que o considera un proxecto de alta prioridade. Exclu\u00edndo o motor SaM146, o desenvolvemento do Superjet 100 custou ao redor de 1 400 mill\u00f3ns de d\u00f3lares, dos cales un 25% foi financiado con cargo aos orzamentos federais. O Superjet 100 \u00e9 o primeiro avi\u00f3n civil non anfibio desenvolvido na Rusia postsovi\u00e9tica.\nM\u00e1is de 30 compa\u00f1\u00edas con participaci\u00f3n estranxeira est\u00e1n involucradas no proxecto. O desenvolvemento, a fabricaci\u00f3n e a comercializaci\u00f3n do motor SaM146 corre de parte da campa\u00f1\u00eda PowerJet, unha empresa conxunta entre a francesa Snecma e a rusa NPO Saturn. SuperJet International, formada por Alenia Aermacchi e Sukhoi, \u00e9 a responsable da comercializaci\u00f3n en Europa, Am\u00e9rica, \u00c1frica, Xap\u00f3n e Ocean\u00eda.\nA li\u00f1a de montaxe para todas as versi\u00f3ns do Superjet est\u00e1 localizada nas instalaci\u00f3ns de KnAAPO, no leste de Rusia, mentres que NAPO se centra na fabricaci\u00f3n de compo\u00f1entes.\nHistorial operacional.\nO primeiro Sukhoi Superjet de produci\u00f3n foi entregado a Armavia o 19 de abril de 2011, e ese d\u00eda realizouse unha cerimonia no Aeroporto Internacional de Zvartnots en Ierev\u00e1n. O avi\u00f3n foi bautizado \"Iuri Gagarin\", polo primeiro home que foi ao espazo xusto 50 anos antes. Armavia planeou operar o seu Superjet 100 en voos entre Ierev\u00e1n, Sochi e cidades ucra\u00ednas, como Odesa e Simferopol. A aeroli\u00f1a agardaba recibir o seu segundo exemplar en xu\u00f1o dese mesmo ano.\nO 16 de decembro de 2012, Mikhail Baghdasarov, dono da quebrada Armavia, afirmou que \u00e1mbolos dous avi\u00f3ns pedidos foran devoltos a Sukhoi Civil Aircraft. Tam\u00e9n dixo que \"o SSJ-100 xa non est\u00e1 operando coa compa\u00f1\u00eda, Sukhoi Civil Aircraft \u00e9 a posuidora do reactor, e Armavia decidiu non recibir m\u00e1is avi\u00f3ns\". Armavia cesar\u00eda as s\u00faas operaci\u00f3ns en marzo de 2013.\nEntrada en servizo.\nO 21 de abril de 2011 o primeiro voo comercial do Sukhoi Superjet 100 (SN 95007) para Armavia aterrou no Aeroporto Internacional Sheremetyevo de Moscova \u00e1s 04:45 MSK (00:45 GMT), levando 90 pasaxeiros dende o Aeroporto Internacional de Zvartnots, en Ierev\u00e1n. O voo durou d\u00faas horas e 55 minutos.\nArmavia usaba o Airbus A319 na s\u00faa ruta entre Ierev\u00e1n e Moscova e ti\u00f1a plans para cambialo polo Superjet 100. En agosto de 2012 Armavia anunciou que devolvera os dous SSJ-100 ao fabricante.\nO presidente de United Aircraft Corporation e director xeral de Sukhoi Mikhail Pogosyan falou do evento como un feito clave para o proxecto Superjet 100, dicindo que abrira \"unha nova etapa do programa: o comezo das operaci\u00f3ns comercial e da produci\u00f3n en serie a gran escala\".\nO avi\u00f3n foi posto en servizo nun per\u00edodo de tempo moi curto tras a entrega. Na primeira semana de operaci\u00f3ns o SSJ-100 acumulou 24 voos, viaxando a Moscova, Atenas, Donetsk, Alepo, Teher\u00e1n, Tel Aviv e Astrak\u00e1n. O 1 de maio o Superjet realizou o seu primeiro voo regular a Venecia (uns 2 800\u00a0km e un tempo de voo aproximado de tres horas e 45 minutos).\nEn marzo de 2012 o enxe\u00f1eiro xefe adxunto do Departamento de Aviaci\u00f3n e Soporte T\u00e9cnico de Aeroflot, Constantine Mohniit, revelou no diario ruso Vedomosti que a aeroli\u00f1a estaba pedindo compensaci\u00f3ns a Sukhoi polos seis Superjet 100 que s\u00f3 operaban 3,9 horas ao d\u00eda de media, en vez das oito ou nove normais debido a avar\u00edas \"causadas por fallos debidos a problemas t\u00e9cnicos e atrasos nas entregas de compo\u00f1entes\". En febreiro de 2013 SCA afirmou nunha nota de prensa que ese tipo de problemas eran normais en avi\u00f3ns que se acababan de introducir.\nCara a finais de outubro Interjet confirmou excelentes resultados en termos operacionais. O 31 de outubro os dous SSJ100 da compa\u00f1\u00eda completaran 600 horas de voo, e ao redor de 580 ciclos durante as s\u00faas operaci\u00f3ns comerciais, cunha media de uso diario de 9,74 horas, e unha fiabilidade do 99,03%.\nVariantes.\nAs tres variantes foron inicialmente chamadas RRJ-60, RRJ-75 e RRJ-95; o n\u00famero da designaci\u00f3n era a media de pasaxeiros que pod\u00eda levar cada versi\u00f3n. Por\u00e9n, ao rebautizarse o proxecto como Superjet 100 (ou SSJ100), o RRJ-75 pasar\u00eda a ser o Superjet 100/75, mentres que o RRJ-95 ser\u00eda co\u00f1ecido como o Superjet 100/95. As variantes m\u00e1is pequenas foron aprazadas e, na actualidade, os esforzos est\u00e1n concentrados no Superjet 100/95. A variante de longo alcance est\u00e1 a piques de ser certificada cunha versi\u00f3n VIP, baseada no SSJ100/95LR que vir\u00e1 tras ela.\n\u00c9 pouco probable que se chegue a desenvolver o 100/75, pero est\u00e1n planeadas versi\u00f3ns m\u00e1is longas, para entre 115 e 145 pasaxeiros (SuperJet Stretch e Superjet NG)."}
{"id": "194007", "revid": "865", "url": "https://gl.wikipedia.org/wiki?curid=194007", "title": "Korean Air Lines", "text": ""}
{"id": "194008", "revid": "22570", "url": "https://gl.wikipedia.org/wiki?curid=194008", "title": "Ducado de Aquitania", "text": "O Ducado de Aquitania foi unha entidade feudal francesa medieval. A s\u00faa extensi\u00f3n correspond\u00eda aproximadamente aos territorios que actualmente agrupa a rexi\u00f3n hom\u00f3nima.\nO Duque de Aquitania era un dos pares laicos orixinais.\nHistoria.\nSuponse que foi creado en 675 trala morte de Khilderico II, se ben a s\u00faa cronolox\u00eda \u00e9 confusa antes do ano 877 sendo en ocasi\u00f3ns considerado como un reino ou un ducado. Ese ano o Reino de Aquitania dividiuse en dous ducados, o de Gascu\u00f1a e o de Aquitania (que posteriormente pasar\u00eda a denominarse de G\u00fciena). Os dous se reunificaron en 1058 a\u00ednda que o nome de G\u00fciena seguiuse usando ocasionalmente para identificar so ducado.\nTomou especial importancia en 1204, trala morte da duquesa Leonor de Aquitania. Ao estar casada co rei Henrique II de Inglaterra, o vasto territorio do ducado (que superaba en extensi\u00f3n aos dominios directos do Rei) pasaron a engrosar as posesi\u00f3ns inglesas en chan franc\u00e9s, o que ser\u00eda decisivo no desenvolvemento da posterior Guerra dos Cen Anos.\nGobernantes de Aquitania.\nReis de Aquitania.\nCasa Carolinxia.\nAta 882, o t\u00edtulo estaba baixo a supremac\u00eda dos Reis de Francia.\nDuques de Aquitania.\nCasa de Poitiers.\n\"Trono baleiro:866-887\"\nCasa dos Capetos.\nLu\u00eds VII de Francia, casado con Leonor, repudiouna e esta volveu casar con Henrique II, rei de Inglaterra. As\u00ed, o ducado pasou a ser dominio de Inglaterra.\nCasa de Plantagenet.\nRicardo II acabou por nomear ao seu tio, Xo\u00e1n de Gaunt, o seu herdeiro en Aquitania, que pasou a ser herdada polos descendentes de Xo\u00e1n."}
{"id": "194011", "revid": "23204", "url": "https://gl.wikipedia.org/wiki?curid=194011", "title": "Pavl Evdokimov", "text": "Pavl Nikolaievich Evdokimov, nado en San Petersburgo o 2 de agosto de 1901 e finado o 16 de setembro de 1970 en Meudon foi un te\u00f3logo ruso pertencente \u00e1 Igrexa Ortodoxa.\nTraxectoria.\nMarcado polo asasinato do seu pai en 1907, ingresou na Escola de Cadetes, pasando longos retiros en mosteiros ortodoxos. Inicia estudos de teolox\u00eda en K\u00ediv e combate durante dous anos no ex\u00e9rcito branco. Trala derrota, estivo exiliado en Constantinopla e finalmente chega a Par\u00eds en 1923, onde traballa de taxista, pinche, quenda nocturna na Citro\u00ebn, limpeza de vag\u00f3ns, conseguindo sobrevivir para licenciarse en filosof\u00eda na Sorbona e teolox\u00eda no Instituto de San Serxio. A s\u00faa tese foi sobre Dostoievski e o problema do mal. Durante a segunda guerra mundial impl\u00edcase no \"Comit\u00e9 intermovementos de axuda aos evacuados\"; e durante a posguerra organiza unha casa de acollida aos refuxiados en Bievres. Colaborou con varias iniciativas humanitarias e foi profesor do Instituto de Estudos Ecum\u00e9nicos e no Consello Ecum\u00e9nico das Igrexas. Foi invitado como observador ortodoxo ao Concilio Vaticano II.\nPensamento.\nPara Pavl Evdokimov, tanto o existencialismo de Jean Paul Sartre, a psican\u00e1lise de Sigmund Freud e a filosof\u00eda de Feuerbach ou Nietzsche te\u00f1en posto de manifesto que o home, arrebolado a un mundo inxusto e hostil dimite e busca unha evasi\u00f3n en ribeiras m\u00e1is consoladoras. Deus \u00e9 unha proxecci\u00f3n que protexe ao home do enfrontamento co real. Por\u00e9n, para Evdokimov o ate\u00edsmo non cont\u00e9n ningunha explicaci\u00f3n construtiva da existencia. S\u00f3 o marxismo coa s\u00faa promesa solidaria de futuro permite rachar o c\u00edrculo pechado da existencia humana, pero cae tam\u00e9n no mito dun Para\u00edso na terra afastado da funci\u00f3n do real e do home concreto e inerme, e se desliza cara a un antite\u00edsmo militante que denota un estado pasional netamente patol\u00f3xico.\nPero Evdokimov \u00e9 tam\u00e9n cr\u00edtico cunha teolox\u00eda que reduce a Deus a un dato exterior ao Cosmos e \u00e1 existencia e o converte no fundamento dun sistema de prohibici\u00f3ns inimigo da felicidade, orixe de tab\u00fas sociais e coartada para a opresi\u00f3n dos poderosos. No mellor dos casos o cristianismo \u00e9 unha das formas sociol\u00f3xicas t\u00edpicas, un exemplo chocante de alienaci\u00f3n, o que explica o seu fracaso.\nFronte a todo isto Evdokimov presenta como promesa liberadora a tradici\u00f3n dos Pais da Igrexa, en especial os orientais:Gregorio Nacianceno, Gregorio de Nisa, Xo\u00e1n Cris\u00f3stomo...e unha visi\u00f3n renovada e actualizada da teolox\u00eda bizantina, en particular Gregorio Palamas e Nicol\u00e1s Cabasilas. Un pensamento que non separa m\u00edstica de teolox\u00eda, experiencia e dogma. O cristianismo, para ser fiel a si mesmo, debe volver a estas fontes da vida espiritual e poder dar unha resposta aut\u00e9ntica \u00e1s inquedanzas individuais e sociais da persoa. Esa resposta debe ser ofrecida dende a debilidade propia da Cruz, partindo da base de que Deus acepta ser rexeitado, desco\u00f1ecido, desbotado, evacuado da s\u00faa propia creaci\u00f3n."}
{"id": "194012", "revid": "89787", "url": "https://gl.wikipedia.org/wiki?curid=194012", "title": "Toney Douglas", "text": "Toney Bernard Douglas, nado o 16 de marzo de 1986 en Tampa, Florida, \u00e9 un xogador de baloncesto profesional estadounidense.\nTraxectoria.\nDouglas foi elixido na 29\u00aa posici\u00f3n do Draft da NBA de 2009 polos New York Knicks. Nesa mesma noite, os New York Knicks adquiriron os seus dereitos a cambio dunha elecci\u00f3n na segunda rolda do Draft de 2011 e 3 mill\u00f3ns de d\u00f3lares, e asinou con eles o 9 de xullo de 2009. Durante a tempada 2009-10, Douglas foi o escolta suplente. Conseguiu a mellor anotaci\u00f3n da s\u00faa carreira o 4 de novembro de 2010 ao anotar 30 puntos na vitoria sobre os Chicago Bulls. O 17 de marzo de 2011, igualou o r\u00e9cord da franqu\u00eda en lanzamentos de tres anotados nun partido, con 9 triplas.\nO 9 de xullo de 2012, Douglas foi traspasado \u00f3s Houston Rockets xunto a Josh Harrellson, Jerome Jordan e d\u00faas elecci\u00f3ns da 2\u00aa rolda do Draft de 2014 e 2015 a cambio de Marcus Camby, nun \"sign and trade\".\nO 20 de febreiro de 2013, Douglas foi traspasado \u00f3s Sacramento Kings xunto a Patrick Patterson e Cole Aldrich a cambio de Thomas Robinson, Francisco Garc\u00eda e Tyler Honeycutt.\nO 18 de xullo de 2013, Douglas asinou cos Golden State Warriors.\nO 15 de xaneiro de 2014, completouse un traspaso entre tres equipos, os Warriors, os Boston Celtics e os Miami Heat. Os Warriors mandaron a Douglas \u00f3s Heat, e a cambio recibiron a Jordan Crawford e a MarShon Brooks dos Celtics. Os Celtics recibiron a Joel Anthony, unha futura elecci\u00f3n protexida do Draft de Philadelphia que fora enviada a Miami nun traspaso anterior, e unha elecci\u00f3n da segunda rolda do Draft de 2016 dos Heat."}
{"id": "194013", "revid": "89787", "url": "https://gl.wikipedia.org/wiki?curid=194013", "title": "Enrique Pe\u00f1a Nieto", "text": "Enrique Pe\u00f1a Nieto, nado en Atlacomulco de Fabela (Estado de M\u00e9xico) o 20 de xullo de 1966, \u00e9 un pol\u00edtico e avogado mexicano. Foi gobernador do Estado de M\u00e9xico entre 2005 e 2011, foi presidente do pa\u00eds dende o 1 de decembro de 2012 ata 30 de novembro de 2018.\nTraxectoria.\nNado en Atlacomulco, Pe\u00f1a Nieto \u00e9 descendente dunha longa saga de pol\u00edticos locais. \u00c9 bisneto de Severiano Pe\u00f1a, quen foi alcalde da vila de Acambay en catro ocasi\u00f3ns, en 1914, 1916, 1921 e 1923. Ademais \u00e9 parente, tanto por parte da nai como pola do pai, de dous ex gobernadores: o pai era curm\u00e1n de Alfredo del Mazo Gonz\u00e1lez e a s\u00faa nai era filla de Constantino Enrique Nieto Montiel, parente \u00e1 s\u00faa vez de Arturo Montiel Rojas. Estudou a carreira de Dereito na Universidade Panamericana e un mestrado en Administraci\u00f3n de empresas no Instituto Tecnol\u00f3xico e de Estudos Superiores de Monterrey.\nEn 1984 afiliouse ao Partido Revolucionario Institucional (PRI) daquela no poder baixo o goberno de Miguel de la Madrid. Entre 1985 e 1986 traballou como avogado para o despacho Laffan Muse &amp; Kaye, e colaborou na Corporaci\u00f3n Industrial San Luis. En 1986 comezou a traballar nunha notar\u00eda do Distrito Federal e como parte do equipo de Fausto Rico \u00c1lvarez; a partir de 1988 exerceu a s\u00faa profesi\u00f3n por libre. Entrementres, participaba xa nas s\u00faas primeiras actividades pol\u00edticas.\nEn maio de 1990 foi secretario do Movemento Cidad\u00e1n da Zona I do Comit\u00e9 Directivo Estatal da Confederaci\u00f3n Nacional de Organizaci\u00f3ns Populares. Un ano m\u00e1is tarde participou como delegado da Fronte de Organizaci\u00f3ns e Cidad\u00e1ns en diversos concellos do estado de M\u00e9xico e foi tam\u00e9n instrutor do Centro de Capacitaci\u00f3n electoral do Partido Revolucionario Institucional. O seu traballo no Partido conduciuno a responsabilidades cada vez maiores: entre abril e xullo de 1993 foi tesoureiro do Comit\u00e9 de Financiamiento do Comit\u00e9 Directivo Estatal do PRI na campa\u00f1a do candidato a gobernador Emilio Chuayffet Chemor. Seis anos m\u00e1is tarde, en 1999, chegar\u00eda a ser subcoordinador financeiro da campa\u00f1a do seu parente, o gobernador Arturo Montiel Rojas.\nEntre 1993 e 1998, durante a xesti\u00f3n de Emilio Chuayffet, foi secretario particular do secretario de Desenvolvemento Econ\u00f3mico do goberno do Estado de M\u00e9xico, Juan Jos\u00e9 Guerra Abud, e posteriormente foi subsecretario de Goberno do Estado de M\u00e9xico de 1999 a 2000.\nEntre 2000 e 2002 foi Secretario de Administraci\u00f3n do goberno do estado de M\u00e9xico, presidente do Consello Directivo do Instituto de Seguridade Social do Estado de M\u00e9xico e Municipios, Presidente do Consello Interno do Instituto de Sa\u00fade do Estado de M\u00e9xico e vicepresidente da Xunta de Goberno do Sistema para o Desenvolvemento Integral da Familia (DIF) do Estado de M\u00e9xico. Ao mesmo tempo foi asociado individual do Instituto Nacional de Administraci\u00f3n P\u00fablica (M\u00e9xico) e membro dos consellos de administraci\u00f3n de varios organismos p\u00fablicos descentralizados.\nComo gobernador do estado de M\u00e9xico.\nEn 2003, Pe\u00f1a Nieto foi nomeado candidato a deputado local para a LV Lexislatura polo Distrito XIII, con cabeceira en Atlacomulco. Entre setembro de 2003 e setembro de 2004 foi coordinador do grupo parlamentario do Partido Revolucionario Institucional na LV Lexislatura na C\u00e1mara de Deputados do Estado de M\u00e9xico, e presidiu a Xunta de Coordinaci\u00f3n Pol\u00edtica do Congreso Local. O17 de outubro de 2004 iniciouse formalmente o proceso interno do Partido Revolucionario Institucional para a designaci\u00f3n de candidato a Gobernador do estado de M\u00e9xico, e Pe\u00f1a Nieto foi precandidato xunto con Guillermo Gonz\u00e1lez Mart\u00ednez, \u00d3scar Gustavo C\u00e1rdenas Monroy, Jaime V\u00e1zquez Castillo, Eduardo Bernal Mart\u00ednez, Fernando Alberto Garc\u00eda Cuevas, Cuauht\u00e9moc Garc\u00eda Ortega, Isidro Pastor Medrano, Enrique Jacob Rocha, H\u00e9ctor Luna de la Vega e Carlos Hank Rhon. Finalmente, e grazas a uns certificados de residencia de m\u00e1is de sete anos no estado de M\u00e9xico, puido inclinar a balanza ao seu favor e presentarse como candidato o 12 de febreiro de 2005 da coalici\u00f3n formada polo Partido Verde Ecoloxista de M\u00e9xico e o Partido Revolucionario Institucional.\nDurante a campa\u00f1a enfrontouse aos seus opositores, os candidatos da Alianza do Partido Acci\u00f3n Nacional e Convergencia, Rub\u00e9n Mendoza Ayala e do Partido da Revoluci\u00f3n Democr\u00e1tica e do Partido do Traballo, Yeidckol Polevnsky. Finalmente o 3 de xullo de 2005 foi elixido Gobernador do Estado de M\u00e9xico mais as impugnaci\u00f3ns impediron que ata o 12 de agosto Pe\u00f1a Nieto fose referendado como gobernador. Obtivo o 49% dos votos, mentres que tanto Polevnsky coma Mendoza quedaban no 25%. O 15 de setembro de 2005 Pe\u00f1a Nieto tomou posesi\u00f3n como gobernador. A s\u00faa pol\u00edtica caracterizouse pola colaboraci\u00f3n e o traballo conxunto con Marcelo Ebrard, xefe de goberno do Distrito Federal, con acordos en seguridade, medio ambiente, emprego e transporte.\nUns meses despois, o 3 de maio de 2006 a forza p\u00fablica interveu na vila de Atenco, tras un conflito que enfrontou os habitantes desa localidade, oito vendedores de flores e a polic\u00eda, e que se saldou cunha forte intervenci\u00f3n das forzas policiais e a detenci\u00f3n de 211 persoas. Pe\u00f1a Nieto promoveu a investigaci\u00f3n policial e xudicial dos feitos, co resultado dun informe onde se narraban todo tipo de abusos, inclu\u00eddas 26 mulleres violadas.\nEn decembro de 2008 unhas obras de son e luz que Pe\u00f1a Nieto impulsara nas Pir\u00e1mides de Teotihuac\u00e1n, chamadas \"Resplandor teotihuacano\", foron paralizadas polo Instituto Nacional de Antropolox\u00eda e Historia porque supostamente danaban a s\u00faa estrutura. Pe\u00f1a Nieto ordenou a continuaci\u00f3n das obras, a\u00ednda que tiveron que empregar formig\u00f3n para cubrir o oco deixado por uns ra\u00eds. Despois de enfrontar a oposici\u00f3n veci\u00f1al, o Consello Internacional de Monumentos e Sitios, adscrito \u00e1 Unesco, ditaminou que as obras no sitio deb\u00edan deterse.. A esta protesta houbo que sumarlle a da Comisi\u00f3n de Cultura da C\u00e1mara de Deputados de M\u00e9xico, mais o goberno de Pe\u00f1a Nieto anunciou o 22 de xu\u00f1o de 2009 que as obras en Teotihuacan continuar\u00edan para o que os obreiros repararon o dano causado ata daquela.\nCandidato \u00e1 Presidencia da Rep\u00fablica en 2012.\nO 27 de novembro de 2011, Pe\u00f1a Nieto acudiu \u00e1 sede nacional do PRI para entregar a documentaci\u00f3n e recibir a constancia que o acredita como precandidato de Partido Revolucionario Institucional, con miras \u00e1s elecci\u00f3ns presidenciais do 2012.\nVida persoal.\nEn 1993 casou con M\u00f3nica Pretelini con quen tivo tres fillos. En 2007 Pretelini faleceu por unha crise epil\u00e9ptica que derivou nunha arritmia card\u00edaca.. En 2008 Pe\u00f1a Nieto anunciou publicamente nun programa de televisi\u00f3n o seu noivado coa actriz Ang\u00e9lica Rivera.. O 27 de novembro de 2010 casan na catedral de Toluca."}
{"id": "194016", "revid": "25871", "url": "https://gl.wikipedia.org/wiki?curid=194016", "title": "Fuentes de Invierno", "text": "Fuentes de Invierno (en asturiano: \"Fontes d'Iviernu\") \u00e9 unha estaci\u00f3n de esqu\u00ed situada no concello asturiano de Ayer, sobre a Cordilleira Cant\u00e1brica (Espa\u00f1a). Inaugurouse en 2007. Est\u00e1 situada a 68\u00a0km de Oviedo, 85\u00a0km de Le\u00f3n e Xix\u00f3n e a 101\u00a0km de Avil\u00e9s.\nDescrici\u00f3n.\nA estaci\u00f3n conta con 3 pistas verdes: Peque\u00f1o Laurel, Toneo e La Llana'l Fitu; 3 azuis: Brezales, Entresierras e un pequeno enlace; 6 vermellas: Abedules, Aller, La Hoya, Arandaneras, Llomba e Piornales; e 3 negras: Rebecos, Tubos de Toneo e Entresierras.\nAdemais, a estaci\u00f3n disp\u00f3n dun snowpark, unha cafetar\u00eda, unha enfermar\u00eda, un alugueir ode material (a p\u00e9 de pistas), unha escola de esqu\u00ed e snowboard, e un parque infantil para pequenos esquiadores.\nA estaci\u00f3n a\u00ednda non disp\u00f3n de can\u00f3ns de neve artificial, a\u00ednda que est\u00e1 prevista a s\u00faa instalaci\u00f3n unha vez se solucione o seu d\u00e9ficit enerx\u00e9tico, para o cal xa se atopa en marcha un proxecto. Fuentes de Invierno \u00e9 a segunda estaci\u00f3n de esqu\u00ed de Asturias, moi pr\u00f3xima \u00e1 veci\u00f1a San Isidro, en Le\u00f3n. Xuntas conforman o maior dominio esquiable da Cordilleira Cant\u00e1brica.\nUni\u00f3n con San Isidro.\nO 30 de novembro de 2011 anunciouse que se construir\u00e1n dous remontes para unir a estaci\u00f3n de Fuentes de Invierno con San Isidro por dous puntos, ampliando as\u00ed a superficie esquiable a 42 quil\u00f3metros e dando lugar ao s\u00e9timo complexo de Espa\u00f1a en canto a superficie esquiable, superando a estaci\u00f3ns como como Ast\u00fan ou Candanch\u00fa."}
{"id": "194017", "revid": "1131", "url": "https://gl.wikipedia.org/wiki?curid=194017", "title": "Stadion Narodowy", "text": "O Stadion Narodowy (do polaco: \"Estadio Nacional\") \u00e9 un campo de f\u00fatbol situado na cidade de Varsovia, capital de Polonia. Est\u00e1 constru\u00eddo onde, at\u00e9 2008, se atopaba o Estadio 10\u00ba Aniversario (en polaco: \"Stadion Dziesi\u0119ciolecia\").\nDescrici\u00f3n.\nO estadio ten capacidade para albergar 58.145 espectadores, menos que o desaparecido Stadion Dziesi\u0119ciolecia cun aforamento do 71.008. A s\u00faa construci\u00f3n comezou en 2008 e terminou oficialmente o 29 de novembro de 2011. A estadio conta cun singular teito retr\u00e1ctil de PVC, que se desprega a dende a beira superior at\u00e9 unha agulla suspendida sobre o centro do campo. O estadio ser\u00e1 o escenario onde se xogar\u00e1 o partido inaugural da Eurocopa 2012 (un partido da fase de grupos grupo), outros dous partidos da mesma fase, un de cuartos de final , e unha das semifinais. O Estadio Nacional non ser\u00e1 novo estadio dos equipos de f\u00fatbol locais, o Legia Warszawa e o Polonia Warszawa, a\u00ednda que \u00e9 posible que si o utilicen en caso de encontros de grande importancia.\nXunto co estadio, a planificaci\u00f3n incl\u00fae a construci\u00f3n dun pavill\u00f3n polideportivo cuberto con capacidade para 20.000 espectadores, unha piscina de tama\u00f1o ol\u00edmpico para 4.000 espectadores, un parque acu\u00e1tico, un hotel, un centro de conferencias, as\u00ed como catering e outros servizos. A construci\u00f3n ser\u00e1 seguida por unha completa renovaci\u00f3n da Estaci\u00f3n de Tren de Varsovia pr\u00f3xima, e a apertura dunha estaci\u00f3n de metro e un segmento da segunda li\u00f1a do Metro de Varsovia que conecta a zona co centro da cidade. Os terreos son propiedade do goberno nacional, polo que o investimento ser\u00e1 financiado por el en lugar da cidade de Varsovia.\nTraballos de construci\u00f3n.\nOs traballos de construci\u00f3n comezaron en 2008. A primeira fase da construci\u00f3n consistiu en demoler as vellas bancadas do antigo Estadio do 10\u00ba Aniversario. Durante a cerimonia de inauguraci\u00f3n celebrada, o 7 de outubro de 2009, colocouse unha pedra angular (primeira pedra) e unha c\u00e1psula do tempo. A c\u00e1psula cont\u00e9n as bandeiras de Polonia, da Uni\u00f3n Europea e da cidade de Varsovia, xornais do d\u00eda, moedas, billetes, e outros artefactos.\nO 1 de decembro de 2009 atop\u00e1banse traballando dous obreiros nunha plataforma que estaba a ser erguida por un guindastre \u00e1 unha altura de 18 metros cando a suspensi\u00f3n rompeu, causando a ca\u00edda da plataforma morrendo un dos obreiros ao instante e o outro unhas horas m\u00e1is tarde no hospital. Outro accidente fatal ocorreu o 9 de maio de 2011 cando un traballador caeu dende o teito. As autoridades est\u00e1n a investigar as circunstancias deste accidente\nEn 2009, as obras de construci\u00f3n prev\u00edanse rematar para mediados de 2011. Con todo, d\u00e9ronse a co\u00f1ecer fallos na construci\u00f3n a finais de maio de 2011, o que resultou no establecemento dunha nova data de remate das obras para o 29 de novembro de 2011. Ese mesmo d\u00eda o estadio estaba xa finalizado, a\u00ednda que a\u00ednda non tivo a s\u00faa inauguraci\u00f3n oficial.\nEurocopa 2012.\nPartidos.\nO Stadion Narodowy alberga durante o campionato cinco encontros: tres encontros da fase de grupos, un de cuartos de final, e unha semifinal. Os partidos son os seguintes:"}
{"id": "194019", "revid": "51526", "url": "https://gl.wikipedia.org/wiki?curid=194019", "title": "Christa Wolf", "text": "Christa Wolf, nada en Landsberg an der Warthe (daquela en Alema\u00f1a, hoxe Polonia) o 18 de marzo de 1929 e finada en Berl\u00edn o 1 de decembro de 2011, foi unha novelista, ensa\u00edsta e guionista cinematogr\u00e1fica alem\u00e1.\nTraxectoria.\nNaceu co nome de Christa Ihlenfeld, e foi criada dentro da clase media. Despois da derrota de Alema\u00f1a en 1945, mudou cos seus familiares \u00e1 comunista Alema\u00f1a do Leste. Militou no Partido Socialista da RDA. Durante a guerra fr\u00eda, a\u00ednda que se opuxo ao goberno da RDA, mant\u00edvose fiel ao marxismo. Op\u00faxose \u00e1 reunificaci\u00f3n alem\u00e1. A s\u00faa obra reflicte as experiencias que tivo durante a segunda guerra mundial e a s\u00faa vida en plena posguerra. Entre as s\u00faas novelas p\u00f3dense mencionar \"Der Geteilte Himmel\" (1963), \"Nachdenken \u00fcber Christa T.\" (1968), severamente criticada na Alema\u00f1a Oriental; \"Kindheitsmuster\" (1976); \"Kassandra\" (1983), o seu libro m\u00e1is lido, que vincula o poder nuclear e o patriarcal; \"Was bleibt\" (1990), que trata sobre a vixilancia do goberno e os seus propios nexos coa polic\u00eda secreta, e \"Medea\", novela que reelabora o mito tr\u00e1xico grego.\nFoi nomeada Doctora Honoris Causa pola Universidad Complutense de Madrid.\nFinou o 1 de decembro de 2011 aos 82 anos de idade en Berl\u00edn (Alema\u00f1a), cidade na que viviu co seu marido."}
{"id": "194022", "revid": "29029", "url": "https://gl.wikipedia.org/wiki?curid=194022", "title": "Australasia", "text": "Australasia () \u00e9 unha rexi\u00f3n de Ocean\u00eda que comprende Australia, Nova Zelandia, a illa de Nova Guinea, e as illas pr\u00f3ximas do Oc\u00e9ano Pac\u00edfico. O termo foi ideado por Charles de Brosses na s\u00faa obra \"Histoire des navigations aux terres australes\" (1756). Deriva da palabra latina que indica o sur, austral, para identificar esta rexi\u00f3n ao \"sur de Asia\", diferenci\u00e1ndoa de Polinesia (ao leste) e de Micronesia (ao nordeste). Australasia, ao igual que India, descansa na placa indoaustraliana.\nXeograf\u00eda humana.\nXeopoliticamente, o termo Australasia sen ning\u00fan outro cualificativo, \u00fasase \u00e1s veces para nomear a Australia e Nova Zelandia xuntas. \u00c1s veces se incl\u00fae no termo a illa de Nova Guinea (Pap\u00faa Nova Guinea e a parte indonesia da illa). Hai moitas organizaci\u00f3ns que preceden o seu nome de \"(Real) Sociedade Australasiana\" para indicar xustamente que se limita a Australia e Nova Zelandia.\nNo pasado, o termo Australasia foi usado para nomear aos equipos deportivos conxuntos de Australia e Nova Zelandia. Exemplos disto son o equipo de tenis entre 1905 e 1915, cando Nova Zelandia e Australia competiron xuntas na Copa Davis; ou o equipo ol\u00edmpico de ambos pa\u00edses que competiu nas olimp\u00edadas de ver\u00e1n de 1908 e 1912.\nXeograf\u00eda ecol\u00f3xica.\nDesde un punto de vista ecol\u00f3xico, a zona ecol\u00f3xica australasiana \u00e9 unha rexi\u00f3n diferenciada cunha xeolox\u00eda e historia evolutiva propias e unha gran cantidade de flora e fauna \u00fanica. Neste contexto, Australasia lim\u00edtase a Australia, Nova Guinea, Nova Zelandia, Nova Caledonia, e illas adxacentes, inclu\u00edndo as illas orientais indonesias de Lombok e Sulawesi. A li\u00f1a imaxinaria que marca a divisi\u00f3n biol\u00f3xica entre Australasia e a ecozona Indomalaia na Asia tropical, co\u00f1\u00e9cese como Li\u00f1a de Wallace - Borneo e Bal\u00ed est\u00e1n do lado asi\u00e1tico.\nAustralia, Nova Zelandia e Nova Caledonia son fragmentos do antigo supercontinente Gondwana. Durante mill\u00f3ns de anos, estas tres masas de terra foron separ\u00e1ndose dos outros continentes, e entre si. Toda Australasia comparte a flora Ant\u00e1rtica, se ben as illas tropicais do norte tam\u00e9n te\u00f1en en com\u00fan moitas plantas co sueste asi\u00e1tico.\nAustralia, Nova Guinea, e Tasmania est\u00e1n separadas entre si por plataformas continentais pouco profundas que estiveron unidas cando o nivel do mar era inferior durante a Idade do Xeo. Comparten unha fauna similar que incl\u00fae marsupiais, mam\u00edferos monotremas e aves ratites. O eucalipto \u00e9 a \u00e1rbore predominante na maior parte de Australia e Nova Guinea. Nova Zelandia non ten mam\u00edferos terrestres aut\u00f3ctonos, pero si ti\u00f1a tam\u00e9n aves ratites, inclu\u00edndo o kiwi e o extinto moa. A ecozona australasiana incl\u00fae alg\u00fans grupos de illas pr\u00f3ximos como Wallacea, o Arquip\u00e9lago Bismarck, as Illas Salom\u00f3n, e Vanuatu, as cales non formaban parte anteriormente de Gondwana, pero comparten con Australasia moitas plantas e animais caracter\u00edsticos."}
{"id": "194023", "revid": "5132", "url": "https://gl.wikipedia.org/wiki?curid=194023", "title": "Estadio Nacional, Varsovia", "text": ""}
{"id": "194024", "revid": "5132", "url": "https://gl.wikipedia.org/wiki?curid=194024", "title": "Estadio Nacional de Varsovia", "text": ""}
{"id": "194025", "revid": "5132", "url": "https://gl.wikipedia.org/wiki?curid=194025", "title": "Estadio Nacional de Polonia", "text": ""}
{"id": "194026", "revid": "5132", "url": "https://gl.wikipedia.org/wiki?curid=194026", "title": "Estadio Nacional, Polonia", "text": ""}
{"id": "194027", "revid": "5132", "url": "https://gl.wikipedia.org/wiki?curid=194027", "title": "Estadio Nacional (Polonia)", "text": ""}
{"id": "194028", "revid": "5132", "url": "https://gl.wikipedia.org/wiki?curid=194028", "title": "Estadio Nacional (Varsovia)", "text": ""}
{"id": "194029", "revid": "89787", "url": "https://gl.wikipedia.org/wiki?curid=194029", "title": "\u00c1cido galactur\u00f3nico", "text": "O \u00e1cido D-galactur\u00f3nico \u00e9 un azucre \u00e1cido derivado da D-galactosa por oxidaci\u00f3n do grupo OH do seu carbono 6 . \u00c9 o principal compo\u00f1ente das pectinas , onde pode encontrarse en forma de \u00e1cido poligalactur\u00f3nico. Presenta un grupo aldehido no carbono 1 (na forma ciclada forma un hemiacetal) e un grupo carboxilo (COOH) no carbono 6 . Outras formas oxidadas da D-galactosa relacionadas son o \u00e1cido D-galact\u00f3nico (cun carboxilo en C1) e o \u00e1cido meso-galact\u00e1rico ou \u00e1cido m\u00facico (con dous grupos carboxilos, en C1 e C6). O \u00e1cido galactur\u00f3nico \u00e9 un \u00e1cido ur\u00f3nico ou \u00e1cido hexur\u00f3nico, entre os cales os que se atopan na natureza son o \u00e1cido glicur\u00f3nico, o \u00e1cido D-galactur\u00f3nico, o \u00e1cido idur\u00f3nico e o \u00e1cido manur\u00f3nico.\nNas imaxes m\u00f3stranse os is\u00f3meros alfa e beta do \u00e1cido D-galactur\u00f3nico ciclado na f\u00f3rmula de Haworth, e a f\u00f3rmula li\u00f1al."}
{"id": "194030", "revid": "54334", "url": "https://gl.wikipedia.org/wiki?curid=194030", "title": "Aquilino Valencia", "text": "Aquilino Valencia Salgado, nado en Calvos de Rand\u00edn en 1960, \u00e9 un pol\u00edtico galego do PSdeG-PSOE.\nTraxectoria.\nTraballa como axente forestal. Nas elecci\u00f3ns municipais de 2007 encabezou a candidatura do PSdeG-PSOE \u00e1 alcald\u00eda de Calvos de Rand\u00edn e foi elixido alcalde con maior\u00eda absoluta. En 2010 catro ed\u00eds do PPdeG co apoio do ex-edil do PSdeG Jos\u00e9 Manuel Andrade presentaron unha moci\u00f3n de censura contra el. A moci\u00f3n non chegou a prosperar porque os veci\u00f1os impediron a entrada dos censurantes ao pleno. Unha reclamaci\u00f3n posterior por v\u00eda xudicial rematou co pronunciamento do Xulgado ordenando que se repetira o pleno. Finalmente os convocantes decidiron retirala en febreiro de 2011. Nas municipais de 2011 volveu ser elixido alcalde, tam\u00e9n con maior\u00eda absoluta. Compatibiliza o seu traballo como axente forestal co exercicio de alcalde."}
{"id": "194032", "revid": "1888", "url": "https://gl.wikipedia.org/wiki?curid=194032", "title": "Aquilino Valencia Salgado", "text": ""}
{"id": "194033", "revid": "22570", "url": "https://gl.wikipedia.org/wiki?curid=194033", "title": "Ascender Corporation", "text": "Ascender Corporation \u00e9 unha empresa dixital especializada na creaci\u00f3n, difusi\u00f3n e venda de fontes, ademais de desenvolvemento de software, situada en Elk Grove Village, Illinois, Estados Unidos.\nFoi fundada en 2004.\nFirmou contracto con Microsoft na d\u00e9cada de 2000 para a explotaci\u00f3n das fontes utilizadas nos seus sistemas, como a MS Sans serifa, Georgia e Verdana. En novembro de 2007 anunciou que se asociou ao Open Handset Alliance do proxecto Android, para a creaci\u00f3n da fonte Droid."}
{"id": "194034", "revid": "1131", "url": "https://gl.wikipedia.org/wiki?curid=194034", "title": "Fernando Pardo G\u00f3mez", "text": "Fernando Pardo G\u00f3mez, nado o 24 de setembro de 1922 en Madrid e finado o 13 de febreiro de 2019, foi un m\u00e9dico, escritor e pol\u00edtico galego, que foi senador por Alianza Popular.\nTraxectoria.\nDe familia de San Cibrao, localidade \u00e1 que estivo toda a vida vencellado, licenciouse en Medicina na Universidade de Santiago de Compostela a principios da d\u00e9cada dos corenta. Mudouse a Madrid, onde traballou na cl\u00ednica que ti\u00f1a o m\u00e9dico Gregorio Mara\u00f1\u00f3n. En 1951 trasl\u00e1dase a Lugo, cunha consulta privada de medicina do aparato dixestivo e de endocrinolox\u00eda.\nElixido concelleiro en Lugo e posteriormente deputado provincial, nas Xerais de 1982 integrou a candidatura de Alianza Popular ao Senado con Francisco Cacharro Pardo e Julio Ulloa Vence, e sa\u00edu elixido. Mant\u00edvose durante catro anos na C\u00e1mara Alta e despois abandonou a pol\u00edtica activa.\nColaborou frecuentemente en xornais como \"El Progreso\" e \"La Voz de Galicia\".\nVida persoal.\nCasado, tivo sete fillos."}
{"id": "194035", "revid": "5374367", "url": "https://gl.wikipedia.org/wiki?curid=194035", "title": "Fra\u00eds, Parada, Oza-Cesuras", "text": "Fra\u00eds \u00e9 un lugar da parroquia de Parada no concello coru\u00f1\u00e9s de Oza-Cesuras na comarca de Betanzos. Ti\u00f1a 146 habitantes no ano 2010 segundo datos do Instituto Galego de Estat\u00edstica, dos cales eran 76 homes e 70 mulleres, o que sup\u00f3n un aumento con relaci\u00f3n ao ano 2000 cando ti\u00f1a 110 habitantes."}
{"id": "194036", "revid": "1888", "url": "https://gl.wikipedia.org/wiki?curid=194036", "title": "Juan Manuel Rey Rey", "text": "Juan Manuel Rey Rey, nado en Caldas de Reis en 1953, \u00e9 un pol\u00edtico galego do PSdeG-PSOE.\nTraxectoria.\nLicenciado en Qu\u00edmicas. Concelleiro do PSdeG-PSOE en Caldas de Reis, logo da dimisi\u00f3n de Xos\u00e9 Mar\u00eda Tob\u00edo Barreira en decembro de 2006, foi elixido alcalde. Nas elecci\u00f3ns municipais de 2007 encabezou a candidatura do PSdeG-PSOE \u00e1 alcald\u00eda de Caldas de Reis e foi elixido alcalde grazas a un pacto de goberno. Nas municipais de 2011 e de 2015 volveu ser elixido alcalde, nesta \u00faltima ocasi\u00f3n con maior\u00eda absoluta. Nas municipais de 2019 volveu ser elixido alcalde."}
{"id": "194039", "revid": "54334", "url": "https://gl.wikipedia.org/wiki?curid=194039", "title": "Manuel Guillermo Varela Flores", "text": "Manuel Guillermo Varela Flores, nado en Lugo o 25 de xu\u00f1o de 1950, \u00e9 un pol\u00edtico galego do PSdeG-PSOE.\nTraxectoria.\nLicenciado en Dereito e enxe\u00f1eiro t\u00e9cnico agr\u00edcola, \u00e9 funcionario do catastro. Nas elecci\u00f3ns locais de 1983 foi elixido concelleiro do PSOE na cidade de Lugo, asento que revalidou en 1987 e en 1991. O posto de concelleiro simultaneouno co asento no Pazo do H\u00f3rreo, para o que sa\u00edu elixido nas auton\u00f3micas de 1985.\nSen deixar o asento de concelleiro, abandonou o posto de parlamentario para sa\u00edr elixido como deputado no Congreso nas Xerais de 1986, posto que revalidar\u00eda en 1989 e 1993. Aos comicios seguintes mudou de C\u00e1mara, e foi elixido senador nas Xerais de 1996, ao encabezar a lista do PSdeG-PSOE pola provincia de Lugo. Permaneceu na C\u00e1mara Alta unicamente unha lexislatura, e abandonou o escano coa convocatoria electoral do ano 2000. Entre os anos 2005 e 2009 foi Director Xeral de Relaci\u00f3ns Parlamentarias na Conseller\u00eda de Presidencia que encabezaba Jos\u00e9 Luis M\u00e9ndez Romeu.\nLogo da derrota electoral do PSdeG-PSOE en 2009, en 2010 foi designado conselleiro da Comisi\u00f3n Nacional do Sector Postal.\nVida persoal.\nEstivo casado e ten catro fillos."}
{"id": "194042", "revid": "89787", "url": "https://gl.wikipedia.org/wiki?curid=194042", "title": "Derrick Favors", "text": "Derrick Bernard Favors, nado o 15 de xullo de 1991 en Atlanta, Xeorxia, \u00e9 un xogador de baloncesto profesional estadounidense que xoga nos Oklahoma City Thunder da National Basketball Association (NBA).\nTraxectoria.\nFavors foi elixido na 3\u00aa posici\u00f3n do Draft da NBA de 2010 polos New Jersey Nets. O 23 de febreiro de 2011, Favors foi traspasado con Devin Harris e d\u00faas elecci\u00f3ns de primeira rolda do Draft a cambio de Deron Williams.\nO 7 de xullo de 2019, Favors foi traspasado \u00f3s New Orleans Pelicans a cambio de d\u00faas elecci\u00f3ns da segunda rolda do Draft.\nO 21 de novembro de 2020, Favors asinou cos Utah Jazz un contrato por tres anos.\nO 30 de xullo de 2021, Favors foi traspasado xunto a unha futura elecci\u00f3n da primeira rolda do Draft \u00f3s Oklahoma City Thunder, a cambio dunha elecci\u00f3n da segunda rolda do Draft de 2027."}
{"id": "194043", "revid": "7523", "url": "https://gl.wikipedia.org/wiki?curid=194043", "title": "John Wall", "text": "Johnathan Hildred Wall, Jr., nado o 6 de setembro de 1990 en Raleigh, Carolina do Norte, \u00e9 un xogador de baloncesto profesional estadounidense.\nTraxectoria profesional.\nWall foi elixido na 1\u00aa posici\u00f3n do Draft da NBA de 2010 polos Washington Wizards. Na s\u00faa tempada coma rookie, foi elixido MVP do Partido de Rookies do All-Star Weekend de 2011, foi escollido coma Rookie do Mes da Conferencia Leste dende xaneiro ata abril, e rematou 2\u00ba na votaci\u00f3n para o Rookie do Ano da NBA detr\u00e1s de Blake Griffin e foi escollido no primeiro equipo de rookies.\nO 2 de decembro de 2020, Wall foi traspasado \u00f3s Houston Rockets xunto a unha elecci\u00f3n da primeira rolda do Draft de 2023, a cambio de Russell Westbrook."}
{"id": "194046", "revid": "98629", "url": "https://gl.wikipedia.org/wiki?curid=194046", "title": "Un tipo listo", "text": "Un tipo listo \u00e9 unha novela de Xos\u00e9 Monteagudo, publicada por Editorial Galaxia en novembro de 2009. Nese mesmo ano ga\u00f1ou o Premio Garc\u00eda Barros.\nTrama.\nDar\u00edo Cortizo \u00e9 un home vigu\u00e9s de 46 anos, que traballa nunha xestor\u00eda. Atopa morto o seu pai, director dunha sucursal bancaria, falecido por mor dun ictus. No velorio, ach\u00e9gaselle Don Caetano, o home que axudara ao seu pai a sa\u00edr adiante. Ao pouco tempo, Dar\u00edo comeza as xesti\u00f3ns para repartir co seu irm\u00e1n Ricardo a herdanza, un piso en Vigo.\nPoucos meses despois aparece na prensa a nova de que o pai cometera un gran desfalco econ\u00f3mico no banco. O xu\u00edz deixa en liberdade baixo fianza a Dar\u00edo e mais ao seu irm\u00e1n Ricardo, promotor inmobiliario. Dar\u00edo \u00e9 acusado porque entre 1978 e 1982 foi administrador da empresa construtora familiar, \u00e1 que o pai desviara fondos desde o banco co benepl\u00e1cito de Ricardo. Manolo inici\u00e1rase no mundo inmobiliario por mor dun pelotazo urban\u00edstico, logo de que o alcalde de Baiona o animase a mercar solo r\u00fastico que en breve ser\u00eda urbanizable. Dar\u00edo quer\u00eda estudar filolox\u00eda, pero o pai animouno a estudar ciencias econ\u00f3micas, e despois a participar na xesti\u00f3n inmobiliaria. Por\u00e9n, deixou o mundo pola falta de escr\u00fapulos do pai e do irm\u00e1n.\nPara co\u00f1ecer a vida do seu pai, con quen tivera pouca relaci\u00f3n, Dar\u00edo contrata un detective. As\u00ed descobre que logo de enviuvar, seu pai tivera unha relaci\u00f3n con Mireia da Costa, unha muller do R\u00edo de Xaneiro \u00e1 que co\u00f1eceu nun bordel de Madrid. A\u00ednda que levan a relaci\u00f3n en segredo, fan plans de futuro para marcharen ao estranxeiro. Por\u00e9n, a morte de Manolo frustra estes plans. Dar\u00edo anima a Mireia a que marche de volta ao Brasil cos cartos que lle deixara o seu pai, malia a cobiza de Ricardo, que quer\u00eda que Mireia lles dese ese di\u00f1eiro. Por outra banda, Dar\u00edo descobre que o seu av\u00f3 Eusebio Cortizo fora asasinado por falanxistas na ponte Gomail, sobre o r\u00edo L\u00e9rez, pouco despois do alzamento nacional.\nAo tempo, Dar\u00edo vive unha dif\u00edcil situaci\u00f3n matrimonial. Durante o ver\u00e1n de 1991, mentres avanza a investigaci\u00f3n sobre o seu pasado familiar, a s\u00faa muller marcha un mes a Cantabria coas d\u00faas fillas xemelgas. \u00c1 volta, Dar\u00edo e Irene inician os tr\u00e1mites de separaci\u00f3n. O proceso xudicial segue adiante, e no ver\u00e1n de 1992 Dar\u00edo \u00e9 declarado inocente, e Ricardo \u00e9 condenado a prisi\u00f3n.\nNo ver\u00e1n de 1994 Dar\u00edo vai a Gen\u00e8ve para co\u00f1ecer o estado das contas que seu pai abrira en Su\u00edza. Al\u00ed descobre que ten ao seu nome 540 mill\u00f3ns de pesetas. Vai a Par\u00eds a po\u00f1erse en contacto con Helena, unha moza que tivera seu pai e \u00e1 que deixara pre\u00f1ada, e regresa a Su\u00edza para deixar todo ben atado coa fin de que os cartos pasen \u00e1s s\u00faas fillas.\nNarraci\u00f3n.\nA obra est\u00e1 narrada en primeira persoa por Dar\u00edo. Amais da trama principal sobre o desfalco, fala da s\u00faa relaci\u00f3n de parella con Irene e coas s\u00faas fillas.\nA novela estrut\u00farase en tres partes (\"Debe\", \"Haber\" e \"Saldo\") cun total de 22 cap\u00edtulos, todos eles con t\u00edtulos relativos ao l\u00e9xico propio da econom\u00eda bancaria.\nA acci\u00f3n desenv\u00f3lvese entre 1990 e 1994, con numerosas analepses a diferentes \u00e9pocas desde 1936 (inicio da guerra civil espa\u00f1ola). A maior parte da trama ten lugar en Vigo, aparecendo tam\u00e9n lugares como Forcarei, Sanxenxo, Pontevedra, Baiona, Madrid, Gen\u00e8ve, Par\u00eds ou Cantabria.\nHistoria.\nComo o propio autor reco\u00f1ece nos agradecementos do libro, parte da acci\u00f3n est\u00e1 inspirada no desfalco levado a cabo por Jos\u00e9 Rodr\u00edguez Casal, m\u00e1is co\u00f1ecido como \u00abPepe o do Pastor\u00bb, feitos descritos de forma m\u00e1is xornal\u00edstica na obra \"La ca\u00edda de Pepe el del Pastor\" (Milagros Sobrino, 2006), que narra os feitos acontecidos nunha sucursal do Banco Pastor de Santiago de Compostela entre 1975 e 1991."}
{"id": "194049", "revid": "23204", "url": "https://gl.wikipedia.org/wiki?curid=194049", "title": "Demencia", "text": "Unha demencia \u00e9 un conxunto de patolox\u00edas do sistema nervioso central que producen un d\u00e9ficit, en termos xerais progresivo e irreversible, que condiciona perda de funci\u00f3ns cerebrais superiores (memoria, linguaxe, razoamento etc.) e outras habilidades previamente adquiridas, pero mantendo un nivel de consciencia normal.\nEpidemiolox\u00eda.\nAs demencias son pouco com\u00fans en individuos menores de 50 anos, e nas demencias precoces adoita haber unha ou m\u00faltiples alteraci\u00f3ns xen\u00e9ticas predispo\u00f1entes ou causantes. A frecuencia aumenta exponencialmente coa idade, chegando ata o 22% en maiores de 85 anos.\nDemencias m\u00e1is com\u00fans.\nA demencia m\u00e1is frecuente \u00e9 a enfermidade de Alzheimer, que produce un curso progresivo en anos, con alteraci\u00f3ns na memoria, aprendizaxe, linguaxe, reco\u00f1ecemento e nas etapas finais, alteraci\u00f3ns motoras semellantes \u00e1 enfermidade de Parkinson e mesmo convulsi\u00f3ns t\u00f3nico-cl\u00f3nicas.\nOutras demencias frecuentes son:\nDiagn\u00f3stico.\nO diagn\u00f3stico da maior\u00eda das demencias \u00e9 cl\u00ednico, xa que non existen marcadores biol\u00f3xicos aptos hoxe en d\u00eda. As probas neuropsicol\u00f3xicas poden ser de axuda. \u00c9 preciso, non obstante, descartar causas de demencias tratables mediante unha an\u00e1lise de sangue, medici\u00f3n dos niveis de \u00e1cido f\u00f3lico e serolox\u00eda lu\u00e9tica. Os probas de neuroimaxe axudan a descartar outras enfermidades do sistema nervioso central, coma a hidrocefalia do adulto.\nV\u00e9xase tam\u00e9n.\nBibliograf\u00eda.\nHarrison, Principios de Medicina Interna. 17\u00aa edici\u00f3n "}
{"id": "194057", "revid": "88215", "url": "https://gl.wikipedia.org/wiki?curid=194057", "title": "Germ\u00e1n Castrill\u00f3n", "text": "Germ\u00e1n Castrill\u00f3n Permuy, nado en 1959, \u00e9 un expiloto de rallys, empresario e pol\u00edtico galego do PPdeG.\nTraxectoria.\nFoi piloto de rallys e membro da escudar\u00eda Siroco Team Nar\u00f3n, organizadora do Rally Cidade de Nar\u00f3n. Participou no Campionato de Galicia de Rallys, obtendo 38 vitorias e o campionato de pilotos en seis ocasi\u00f3ns: 1990, 1992, 1996, 1998, 1999 e 2000. No momento da s\u00faa retirada era o piloto m\u00e1is laureado da historia do certame auton\u00f3mico, r\u00e9cord que mantivo durante m\u00e1is de d\u00faas d\u00e9cadas ata que foi superado por V\u00edctor Senra, tanto en t\u00edtulos como en vitorias en rallys. Tam\u00e9n participou en probas puntuables para o Campionato de Europa e o Campionato de Espa\u00f1a coma o Rally da Coru\u00f1a ou o Rally Pr\u00edncipe de Asturias.\nPol\u00edtica.\nNas elecci\u00f3ns municipais de 2007 encabezou a candidatura do PPdeG \u00e1 alcald\u00eda de Cabanas e foi elixido alcalde. Nas municipais de 2011 volveu ser elixido alcalde, agora con maior\u00eda absoluta. En 2011 foi inhabilitado para ocupar cargos en organizaci\u00f3ns deportivas por organizar o 39\u00ba Rally de Ferrol (2008) sen contar co permiso da Federaci\u00f3n Galega de Automobilismo. Dimitiu como alcalde en febreiro de 2019 e nas elecci\u00f3ns municipais dese ano encabezou a lista do PP \u00e1 alcald\u00eda de Nar\u00f3n. Obtivo o 25% dos votos e 6 concelleiros, catro menos que Terra Galega. Dende ent\u00f3n \u00e9 concelleiro de Nar\u00f3n."}
{"id": "194059", "revid": "1888", "url": "https://gl.wikipedia.org/wiki?curid=194059", "title": "Germ\u00e1n Castrill\u00f3n Permuy", "text": ""}
{"id": "194060", "revid": "1131", "url": "https://gl.wikipedia.org/wiki?curid=194060", "title": "Jos\u00e9 Mu\u00ed\u00f1o Dom\u00ednguez", "text": "Jos\u00e9 Mu\u00ed\u00f1o Dom\u00ednguez, nado en 1969 en Nant\u00f3n (Cabana de Berganti\u00f1os), \u00e9 un pol\u00edtico galego do PPdeG.\nTraxectoria.\nVeterinario de profesi\u00f3n. Nas elecci\u00f3ns municipais de 2003 encabezou a candidatura do PPdeG \u00e1 alcald\u00eda de Cabana de Berganti\u00f1os e foi elixido alcalde con maior\u00eda absoluta \u00f3 lograr 7 concelleiros. Revalidou a alcald\u00eda en 2007 e 2011 ampliando a maior\u00eda absoluta a 8 e 9 concelleiros, respectivamente. No 2015, tralo conflito da mina de Corcoesto no cal se posicionou a favor da mina a pesar da oposici\u00f3n de numerosos veci\u00f1os, revalidou de novo a alcald\u00eda con maior\u00eda absoluta, se ben sufriu desgaste e baixou a 7 concelleiros. No 2019 e 2023 revalidar\u00eda de novo a alcald\u00eda con maior\u00eda absoluta conseguindo 8 e 7 ed\u00eds, respectivamente."}
{"id": "194062", "revid": "27155", "url": "https://gl.wikipedia.org/wiki?curid=194062", "title": "Prostaglandina", "text": "As prostaglandinas son l\u00edpidos do grupo dos eicosanoides, que derivan de \u00e1cidos graxos e exercen importantes funci\u00f3ns no corpo animal. Est\u00e1n formadas por 20 \u00e1tomos de carbono e conte\u00f1en un anel de 5 carbonos.\nSon mediadores e te\u00f1en diversos efectos fisiol\u00f3xicos intensos, como a regulaci\u00f3n da contracci\u00f3n e relaxaci\u00f3n do m\u00fasculo liso. As prostaglandinas non son hormonas end\u00f3crinas, sen\u00f3n que te\u00f1en un funcionamento aut\u00f3crino ou par\u00e1crino, polo que funcionan como mol\u00e9culas mensaxeiras de acci\u00f3n local. Difer\u00e9ncianse das hormonas en que non se producen en lugares concretos do corpo (como as gl\u00e1ndulas end\u00f3crinas onde se forman as hormonas), sen\u00f3n que se producen en diversos lugares repartidos por todo o corpo. Ademais, as s\u00faas c\u00e9lulas diana est\u00e1n situadas na inmediata veci\u00f1anza do sitio onde foron producidas. Mentres que unha hormona viaxa por v\u00eda sangu\u00ednea e pode actuar moi lonxe de onde foi producida, as prostaglandinas nunca viaxan lonxe.\nAs prostaglandinas, xunto coas prostaciclinas e tromboxanos, forman o grupo dos prostanoides, que \u00e9 unha subclase de eicosanoides.\nHistoria e nome.\nO nome \"prostaglandina\" procede de pr\u00f3stata. Cando as prostaglandinas foron illadas por primeira vez do seme en 1935 polo fisi\u00f3logo sueco Ulf von Euler, e independentemente por M.W. Goldblatt, pens\u00e1base que formaban parte das secreci\u00f3ns prost\u00e1ticas. En realidade, hoxe sabemos que as prostaglandinas se producen nas ves\u00edculas seminais. Despois viuse que produc\u00edan prostaglandinas moitos outros tecidos, onde exerc\u00edan variadas funci\u00f3ns. A primeira s\u00edntese total de prostaglandinas, concretamente da prostaglandina F2\u03b1 e da prostaglandina E2, realizouna E. J. Corey en 1969, feito polo que recibiu o Premio do Xap\u00f3n en 1989.\nEn 1971, determinouse que f\u00e1rmacos do tipo da aspirina pod\u00edan inhibir a s\u00edntese das prostaglandinas. Os bioqu\u00edmicos Sune K. Bergstr\u00f6m, Bengt I. Samuelsson e John R. Vane rcibiron en 1982 o Premio Nobel de Fisiolox\u00eda e Medicina polos seus descubrimentos no eido das prostaglandinas.\nBioqu\u00edmica.\nBios\u00edntese.\nAs prostaglandinas at\u00f3panse en moitos tecidos e \u00f3rganos. Prod\u00facense en case todas as c\u00e9lulas nucleadas. Son mediadore lip\u00eddicos aut\u00f3crinos e par\u00e1crinos que act\u00faan sobre as plaquetas, endotelio, c\u00e9lulas do \u00fatero e c\u00e9lulas mastoides. Son sintetizadas na c\u00e9lula a partir de \u00e1cidos graxos esenciais.\nA fosfolipase-A2 crea un intermediato, e despois este pode seguir a v\u00eda da ciclooxixenase ou a da lipoxixenase, para orixinar no primeiro caso prostaglandinas e tromboxanos, e no segundo leucotrienos, respectivamente. A v\u00eda das ciclooxixenases produce tromboxanos, prostaciclinas e prostaglandinas D, E e F. A v\u00eda do encima lipoxixenase est\u00e1 inactiva nos leucocitos e macr\u00f3fagos e orixina leucotrienos.\nLiberaci\u00f3n de prostaglandinas na c\u00e9lula.\nPens\u00e1base inicialmente que as prostaglandinas se liberaban da c\u00e9lula por difusi\u00f3n pasiva debido \u00e1 s\u00faa grande lipofilia, pero o descubrimento do transportador da prostagandina (PGT, SLCO2A1), que media a absorci\u00f3n de prostaglandinas, demostrou que non se pod\u00eda explicar a penetraci\u00f3n das prostaglandinas a trav\u00e9s da membrana plasm\u00e1tica s\u00f3 por difusi\u00f3n. Sabemos agora que a liberaci\u00f3n de prostaglandinas est\u00e1 mediada por un transportador espec\u00edfico chamado prote\u00edna 4 de resistencia a multidrogas (MRP4, ABCC4), que forma parte da supermfamilia do transportador de casete de uni\u00f3n ao ATP (\"ATP-binding cassette transporter\"). A\u00ednda non est\u00e1 claro se o MRP4 \u00e9 o \u00fanico transportador que libera as prostaglandinas da c\u00e9lula.\nCiclooxixenases.\nAs prostaglandinas orix\u00ednanse seguindo a oxidaci\u00f3n secuencial do \u00e1cido araquid\u00f3nico, do \u00e1cido dihomo-gamma-linol\u00e9nico ou do \u00e1cido eicosapentaenoico realizado polas ciclooxixenases (COX-1 e COX-2) e por prostaglandina sintases terminais. A idea cl\u00e1sica \u00e9 a seguinte:\nPor\u00e9n, entanto que a COX-1 e COX-2 est\u00e1n ambas as d\u00faas localizadas nos vasos sangu\u00edneos, est\u00f3mago e riles, a COX-2 incrementa os niveis de prostaglandinas en lugares de inflamaci\u00f3n.\nProstaglandina E sintases.\nA prostaglandina E2 (PGE2) x\u00e9rase pola acci\u00f3n da prostaglandina E sintases sobre a prostaglandina H2 (PGH2). Foron idenficadas varias prostaglandina E sintases. Actualmente, a prostaglandina E sintase-1 micros\u00f3mica consid\u00e9rase un encima chave na formaci\u00f3n de PGE2.\nOutras prostaglandina sintases terminais.\nAs prostaglandina sintases terminais son responsables da formaci\u00f3n doutras prostaglandinas. Por exemplo, as prostaglandina D sintases hematopo\u00e9ticas e lipocalinas (hPGDS e lPGDS) son responsables da formaci\u00f3n de PGD2 a partir de PGH2. De igual xeito, a prostaciclina (PGI2) sintase (PGIS) converte a PGH2 en PGI2. Foi identificada tam\u00e9n unha tromboxano sintase (TxAS). \nA prostaglandina-F sintase (PGFS) cataliza a formaci\u00f3n de 9\u03b1,11\u03b2-PGF2\u03b1,\u03b2 a partir de PGD2 e de PGF2\u03b1 a partir de PGH2 en presenza de NADPH. este encima foi cristalizado recentemente nun complexo coa PGD2 e \"bimatoprost\" (un an\u00e1logo sint\u00e9tico da PGF2\u03b1).\nFunci\u00f3n.\nCo\u00f1\u00e9cense actualmente dez receptores de prostaglandinas en varios tipos celulares. As prostaglandinas l\u00edganse a unha subfamilia de sete receptores transmembrana da superficie celular, que son receptores acoplados \u00e1 prote\u00edna G. Estes receptores denom\u00ednanse DP1-2, EP1-4, FP, IP1-2, e TP, segundo se liguen \u00e1 prostaglandina correspondente (por exemplo, os receptores DP1-2 l\u00edganse \u00e1 prostaglandina PGD2).\nA existencia desta diversidade de receptores significa que as prostaglandinas act\u00faan sobre un conxunto de c\u00e9lulas e te\u00f1en unha ampla variedade de efectos, como:\nAs prostaglandinas te\u00f1en un efecto potente pero te\u00f1en unha curta vida media e son rapidamente inactivadas e excretadas. Por tanto, env\u00edan s\u00f3 sinais par\u00e1crinos (activos localmente) ou aut\u00f3crinos (que act\u00faan sobre a mesma c\u00e9lula que as sintetizou).\nTipos.\nNa t\u00e1boa comp\u00e1ranse diferentes tipos de prostaglandinas, prostaciclina I2 (PGI2), prostaglandina E2 (PGE2), e prostaglandina F2\u03b1 (PGF2\u03b1).\nFarmacolox\u00eda.\nInhibici\u00f3n.\nA aspirina (un AINE antiinflamatorio non esteroideo ou, en ingl\u00e9s, NSAID) suprime a acci\u00f3n de prostaglandinas e tromboxanos debido a que realiza unha inhibici\u00f3n irreversible do encima ciclooxixenase (COX), requirido para a s\u00edntese de ambos, xa que act\u00faa acetilando un residuo de serina do sitio activo do encima. Outros exemplos de antagonistas das prostaglandinas son:\nAplicaci\u00f3ns cl\u00ednicas.\nAs prostaglandinas sint\u00e9ticas util\u00edzanse para:"}
{"id": "194063", "revid": "23204", "url": "https://gl.wikipedia.org/wiki?curid=194063", "title": "Amarigo, Alba, Vilalba", "text": "Amarigo \u00e9 un lugar da parroquia de Alba no concello lugu\u00e9s de Vilalba na comarca da Terra Ch\u00e1. Segundo o IGE, en 2021 ti\u00f1a dous habitantes (1 home e unha muller), o que sup\u00f3n unha diminuci\u00f3n respecto do ano 2015, cando ti\u00f1a 3 habitantes (1 home e 2 mulleres)."}
{"id": "194064", "revid": "56817", "url": "https://gl.wikipedia.org/wiki?curid=194064", "title": "Cronobiograf\u00eda de Valent\u00edn Paz-Andrade", "text": "Li\u00f1a temporal ou cronobiograf\u00eda de Valent\u00edn Paz-Andrade."}
{"id": "194065", "revid": "5863", "url": "https://gl.wikipedia.org/wiki?curid=194065", "title": "Li\u00f1a temporal de Valent\u00edn Paz-Andrade", "text": ""}
{"id": "194066", "revid": "98629", "url": "https://gl.wikipedia.org/wiki?curid=194066", "title": "Carralmaior, Alba, Vilalba", "text": "Carralmaior \u00e9 un lugar da parroquia de Alba no concello lugu\u00e9s de Vilalba na comarca da Terra Ch\u00e1. Segundo o Instituto Galego de Estat\u00edstica, en 2021 ti\u00f1a 17 habitantes, dos cales 10 eran homes e 7 eran mulleres."}
{"id": "194076", "revid": "85894", "url": "https://gl.wikipedia.org/wiki?curid=194076", "title": "Coea, Alba, Vilalba", "text": "Coea \u00e9 un lugar da parroquia de Alba no concello lugu\u00e9s de Vilalba na comarca da Terra Ch\u00e1. Segundo o Instituto Galego de Estat\u00edstica, en 2021 ti\u00f1a 20 habitantes, dos cales 10 eran homes e 10 eran mulleres."}
{"id": "194077", "revid": "85894", "url": "https://gl.wikipedia.org/wiki?curid=194077", "title": "A Costa, Alba, Vilalba", "text": "A Costa \u00e9 un lugar da parroquia de Alba no concello lugu\u00e9s de Vilalba na comarca da Terra Ch\u00e1. Segundo o Instituto Galego de Estat\u00edstica, en 2021 ti\u00f1a 15 habitantes, dos cales 6 eran homes e 9 eran mulleres."}
{"id": "194078", "revid": "85894", "url": "https://gl.wikipedia.org/wiki?curid=194078", "title": "Lela, Alba, Vilalba", "text": "Lela \u00e9 un lugar da parroquia de Alba no concello lugu\u00e9s de Vilalba na comarca da Terra Ch\u00e1. Segundo o Instituto Galego de Estat\u00edstica, en 2021 ti\u00f1a 3 habitantes, dos cales 2 eran homes e 1 era muller."}
{"id": "194079", "revid": "85894", "url": "https://gl.wikipedia.org/wiki?curid=194079", "title": "A Louseira, Alba, Vilalba", "text": "A Louseira \u00e9 un lugar da parroquia de Alba no concello lugu\u00e9s de Vilalba na comarca da Terra Ch\u00e1. Segundo o Instituto Galego de Estat\u00edstica, en 2021 ti\u00f1a 4 habitantes, dos cales 3 eran homes e 1 era muller."}
{"id": "194080", "revid": "85894", "url": "https://gl.wikipedia.org/wiki?curid=194080", "title": "A Paiola, Alba, Vilalba", "text": "A Paiola \u00e9 un lugar da parroquia de Alba no concello lugu\u00e9s de Vilalba na comarca da Terra Ch\u00e1. Segundo o Instituto Galego de Estat\u00edstica, en 2021 ti\u00f1a 17 habitantes, dos cales 9 eran homes e 8 eran mulleres."}
{"id": "194081", "revid": "85894", "url": "https://gl.wikipedia.org/wiki?curid=194081", "title": "Pazos, Alba, Vilalba", "text": "Pazos \u00e9 un lugar da parroquia de Alba no concello lugu\u00e9s de Vilalba na comarca da Terra Ch\u00e1. Segundo o Instituto Galego de Estat\u00edstica, en 2021 ti\u00f1a 12 habitantes, dos cales 7 eran homes e 5 eran mulleres."}
{"id": "194082", "revid": "85894", "url": "https://gl.wikipedia.org/wiki?curid=194082", "title": "A Pena, Alba, Vilalba", "text": "A Pena \u00e9 un lugar da parroquia de Alba no concello lugu\u00e9s de Vilalba na comarca da Terra Ch\u00e1. Ti\u00f1a 6 habitantes no ano 2010 segundo datos do Instituto Nacional de Estad\u00edstica dos cales 3 eran homes e 3 eran mulleres."}
{"id": "194083", "revid": "23204", "url": "https://gl.wikipedia.org/wiki?curid=194083", "title": "As Turbelas, Alba, Vilalba", "text": "As Turbelas \u00e9 un lugar da parroquia de Alba no concello lugu\u00e9s de Vilalba na comarca da Terra Ch\u00e1. Segundo o Instituto Galego de Estat\u00edstica, en 2021 ti\u00f1a 33 habitantes, dos cales 14 eran homes e 19 eran mulleres."}
{"id": "194084", "revid": "85894", "url": "https://gl.wikipedia.org/wiki?curid=194084", "title": "Vidal, Alba, Vilalba", "text": "Vidal \u00e9 un lugar da parroquia de Alba no concello lugu\u00e9s de Vilalba na comarca da Terra Ch\u00e1. Segundo o Instituto Galego de Estat\u00edstica, en 2021 ti\u00f1a 11 habitantes, dos cales 5 eran homes e 6 eran mulleres."}
{"id": "194085", "revid": "98629", "url": "https://gl.wikipedia.org/wiki?curid=194085", "title": "Michael Keating", "text": "Michael Keating, nado o 2 de febreiro de 1950 en Inglaterra, \u00e9 un escritor e politic\u00f3logo escoc\u00e9s que ten desenvolvido estudos sobre Galicia.\nTraxectoria.\nKeating naceu no nordeste de Inglaterra, se ben pola s\u00faa familia proced\u00eda de Escocia, Irlanda e o Canad\u00e1, e de feito conserva estas tres nacionalidades. Licenciouse en Politicolox\u00eda na Universidade de Oxford (1971) e doutorouse na Universidade Polit\u00e9cnica de Glasgow en 1975. Como docente comezou traballando en 1975 para a universidade de Essex, en 1976 trasladouse \u00e1 universidade Polit\u00e9cnica de North Stafordshire, ambas as d\u00faas en Inglaterra, e en 1979 comezou unha d\u00e9cada de ensinanza na Universidade de Strathclyde, en Glasgow.\nEn 1988 marchou ao Canad\u00e1, onde traballou na Universidade de Ontario Occidental e unha d\u00e9cada m\u00e1is tarde, en 2000 trasladouse de novo a Europa para conseguir unha praza na Universidade de Aberdeen e dar clase no Instituto Universidade Europea de Firenze, onde chegou a ser o director do departamento de Pol\u00edticas. En 2010 regresou de novo a Aberdeen. Como profesor visitante, ensinou no Instituto de Estudos Pol\u00edticos de Par\u00eds, na Universidade de Santiago de Compostela, na Universidade do Pa\u00eds Vasco, na Universidade Estatal e Polit\u00e9cnica de Virxinia, no Instituto Nobel ou na Universidade de Grenoble.\nComo investigador especializouse na an\u00e1lise dos movementos nacionalistas en Europa, e en especial Escocia, Catalu\u00f1a, o Pa\u00eds Vasco ou Galicia. \u00c9 membro da Royal Society of Edinburgh e doutor honoris causa pola universidade Cat\u00f3lica de Mons (B\u00e9lxica)."}
{"id": "194088", "revid": "124656", "url": "https://gl.wikipedia.org/wiki?curid=194088", "title": "Jos\u00e9 Mar\u00eda Gonz\u00e1lez Barcia", "text": "Jos\u00e9 Mar\u00eda Gonz\u00e1lez Barcia, nado en Burela en 1956, \u00e9 un pol\u00edtico galego do PPdeG.\nTraxectoria.\nEn 1991 encabezou a candidatura do PPdeG en Cervo e foi o portavoz deste grupo na oposici\u00f3n. Trala segregaci\u00f3n de Burela en decembro de 1994 pasou a ser vogal na comisi\u00f3n xestora do novo concello. Formou parte da candidatura do PPdeG en Burela en 1995 e foi elixido concelleiro, asumindo responsabilidades de goberno baixo o mandato do alcalde Manuel Mon Rouco. O PPdeG revalidar\u00eda o goberno en 1999 e 2003, polo que continuou formando parte do goberno local. Trala dimisi\u00f3n de Manuel Mon Rouco o 8 de marzo de 2005 foi elixido novo alcalde na s\u00faa substituci\u00f3n. \nNas elecci\u00f3ns municipais de 2007 encabezou a candidatura do PPdeG e perdeu a maior\u00eda absoluta, polo que cedeu a alcald\u00eda tras un pacto entre PSdeG e BNG. Nas elecci\u00f3ns municipais de 2011 recuperou a alcald\u00eda tras lograla maior\u00eda absoluta. Nas municipais de 2015 volveu perdela alcald\u00eda tras logralo PSdeG-PSOE a vitoria con maior\u00eda absoluta."}
{"id": "194090", "revid": "1888", "url": "https://gl.wikipedia.org/wiki?curid=194090", "title": "F\u00e9lix Juncal Novas", "text": ""}
{"id": "194091", "revid": "124656", "url": "https://gl.wikipedia.org/wiki?curid=194091", "title": "Xos\u00e9 Lu\u00eds Garc\u00eda", "text": "Xos\u00e9 Lu\u00eds Garc\u00eda Garc\u00eda, nado nos \u00c1nxeles (Bri\u00f3n) o 26 de setembro de 1953, \u00e9 un pol\u00edtico galego.\nTraxectoria.\nFillo de emigrantes, pasou parte da s\u00faa infancia na emigraci\u00f3n. \u00c9 funcionario do Servizo Galego de Sa\u00fade en excedencia. Nas primeiras elecci\u00f3ns democr\u00e1ticas encabezou a \"Candidatura Galega Independente\" \u00e1 alcald\u00eda de Bri\u00f3n e foi elixido alcalde con maior\u00eda simple. Nas seguintes elecci\u00f3ns foi reelixido con amplas maior\u00edas absolutas, mant\u00e9ndose na mesma candidatura ata a s\u00faa integraci\u00f3n no PSdeG-PSOE en maio do 2006. Foi fundador e presidente da Federaci\u00f3n Galega de Concellos Rurais, a cal se integrou na FEGAMP no 1996. \nNas municipais de 2007 encabezou a candidatura socialista e volveu ser elixido alcalde con maior\u00eda absoluta. Nas municipais de 2011 e 2015 volveu revalidala maior\u00eda absoluta. Foi elixido deputado provincial en 2007 e 2015. Nas elecci\u00f3ns municipais de 2019 volveu ser escollido alcalde con maior\u00eda absoluta. En setembro de 2020 anunciou a s\u00faa renuncia \u00e1 alcald\u00eda e o abandono da vida pol\u00edtica por raz\u00f3ns familiares, sendo substitu\u00eddo polo seu n\u00famero 2 Pablo Lago Sanmart\u00edn."}
{"id": "194092", "revid": "12452", "url": "https://gl.wikipedia.org/wiki?curid=194092", "title": "Xos\u00e9 Luis Garc\u00eda Garc\u00eda", "text": ""}
{"id": "194093", "revid": "12452", "url": "https://gl.wikipedia.org/wiki?curid=194093", "title": "Jos\u00e9 Luis Garc\u00eda Garc\u00eda", "text": ""}
{"id": "194095", "revid": "1131", "url": "https://gl.wikipedia.org/wiki?curid=194095", "title": "Fra\u00eds", "text": "O top\u00f3nimo galego Fra\u00eds pode referirse a:"}
{"id": "194096", "revid": "23204", "url": "https://gl.wikipedia.org/wiki?curid=194096", "title": "O Outeiro, Parada, Oza-Cesuras", "text": "O Outeiro \u00e9 un lugar da parroquia de Parada no concello coru\u00f1\u00e9s de Oza-Cesuras na comarca de Betanzos. Ti\u00f1a 44 habitantes no ano 2010 segundo datos do Instituto Galego de Estat\u00edstica, dos cales eran 18 homes e 26 mulleres, o que sup\u00f3n un aumento con relaci\u00f3n ao ano 2000 cando ti\u00f1a 42 habitantes.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "194097", "revid": "5374365", "url": "https://gl.wikipedia.org/wiki?curid=194097", "title": "O Enxertado, Parada, Oza-Cesuras", "text": "O Enxertado \u00e9 un lugar da parroquia de Parada no concello coru\u00f1\u00e9s de Oza-Cesuras na comarca de Betanzos. Ti\u00f1a 54 habitantes no ano 2010 segundo datos do Instituto Galego de Estat\u00edstica, dos cales eran 24 homes e 30 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 58 habitantes."}
{"id": "194098", "revid": "54488", "url": "https://gl.wikipedia.org/wiki?curid=194098", "title": "A Avieira, Parada, Oza-Cesuras", "text": "A Avieira \u00e9 un lugar da parroquia de Parada no concello coru\u00f1\u00e9s de Oza-Cesuras na comarca de Betanzos. Ti\u00f1a 8 habitantes no ano 2010 segundo datos do Instituto Galego de Estat\u00edstica, dos cales eran 4 homes e 4 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 11 habitantes."}
{"id": "194099", "revid": "85894", "url": "https://gl.wikipedia.org/wiki?curid=194099", "title": "Santa Cruz, Mondoi, Oza-Cesuras", "text": "Santa Cruz \u00e9 un lugar da parroquia de Mondoi no concello coru\u00f1\u00e9s de Oza-Cesuras na comarca de Betanzos. Ti\u00f1a 200 habitantes no ano 2010 segundo datos do Instituto Galego de Estat\u00edstica, dos cales eran 87 homes e 113 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 210 habitantes."}
{"id": "194100", "revid": "85894", "url": "https://gl.wikipedia.org/wiki?curid=194100", "title": "Roibeira, Mondoi, Oza-Cesuras", "text": "Roibeira \u00e9 un lugar da parroquia de Mondoi no concello coru\u00f1\u00e9s de Oza-Cesuras na comarca de Betanzos. Ti\u00f1a 15 habitantes no ano 2010 segundo datos do Instituto Galego de Estat\u00edstica, dos cales eran 6 homes e 9 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 18 habitantes."}
{"id": "194101", "revid": "85894", "url": "https://gl.wikipedia.org/wiki?curid=194101", "title": "A Pena, Mondoi, Oza-Cesuras", "text": "A Pena \u00e9 un lugar da parroquia de Mondoi no concello coru\u00f1\u00e9s de Oza-Cesuras na comarca de Betanzos. Ti\u00f1a 8 habitantes no ano 2010 segundo datos do Instituto Galego de Estat\u00edstica, dos cales eran 5 homes e 3 mulleres, o que sup\u00f3n un aumento con relaci\u00f3n ao ano 2000 cando ti\u00f1a 5 habitantes."}
{"id": "194102", "revid": "89787", "url": "https://gl.wikipedia.org/wiki?curid=194102", "title": "Alfredo Iglesias Di\u00e9guez", "text": "Alfredo Iglesias Di\u00e9guez, nado en Vigo o 14 de setembro de 1966, \u00e9 un profesor, paleoantrop\u00f3logo e historiador galego, coordinador da \u00e1rea de ciencias sociais da \"Enciclopedia Galega Universal\" e membro fundador do Institut Charles Darwin International de Par\u00eds.\nTraxectoria.\nDoutor en Historia, \u00e9 especialista en evoluci\u00f3n humana. Profesor de Ciencias Sociais no IES Xuli\u00e1n Magari\u00f1os de Negreira. Dende 1984 est\u00e1 vinculado ao proxecto Orce-Cueva Victoria, que dirixiu o Dr. Gibert ata o ano 2007, participando nas escavaci\u00f3ns de Venta Micena, Barranco Le\u00f3n, Fuente Nueva 1 e Barranco del Paso (Orce, Provincia de Granada) e Cueva Victoria (Cartaxena). No \u00e1mbito da a evoluci\u00f3n humana \u00e9 autor de numerosas investigaci\u00f3ns publicadas en revistas especializadas de \u00e1mbito internacional (\"Human Evolution\", \"L\u2019Anthropologie\"...) e nacional (\"Gallaecia\", \"Estudios de socioling\u00fc\u00edstica\"\u2026), as\u00ed como en revistas de car\u00e1cter xeral (\"A Trabe de Ouro\"); as\u00ed mesmo, \u00e9 autor \u2013unhas veces en solitario e outras en colaboraci\u00f3n-, de cap\u00edtulos nos libros \"Presencia humana en el Pleistoceno inferior de Granada y Murcia\" (1992), \"Pour Darwin\" (1997), \"Los hom\u00ednidos y su entorno en el pleistoceno inferior y medio de Eurasia\" (1999), \"A very remote period indeed\" (2001), \"Miscelanea en homenaje a Emiliano Aguirre\" (2005), \"The Human Evolution Source Book\" (2006) e \"O darwinismo e Galicia\" (2009), as\u00ed como do libro \"Historia do pensamento antropol\u00f3xico en Galicia\" (1999), baseado nas investigaci\u00f3ns realizadas en relaci\u00f3n coa s\u00faa Tese de doutoramento, pola que obtivo o premio extraordinario en 1999.\nDende 1995 ata o 2011 colaborou habitualmente en \"Galicia Hoxe\" (antes \"O Correo Galego\"), tanto no suplemento \"Descubrir\", con artigos de divulgaci\u00f3n cient\u00edfica ou hist\u00f3rica, como nunha columna de opini\u00f3n titulada \"Na marxe esquerda\", na que escribiu centos de artigos relacionados coa igualdade de dereitos, a solidariedade, o altermundismo, a crise da democracia e do capitalismo\u2026 Por un dos primeiros artigos publicados n\u2019\"O Correo Galego\": \u201cSOS Racismo, a humanidade en perigo\u201d, recibiu o Premio Puro Cora de Xornalismo en 1996. As\u00ed mesmo, dende 2003 \u00e9 colaborador habitual de \"Faro da Cultura\", do xornal \"Faro de Vigo\", no que colabora con recesi\u00f3ns de libros de ensaio. Tam\u00e9n ten publicado artigos en \"Altermundo\", portal altermundista galego do que pertence ao seu consello editorial, e en \"Rebeli\u00f3n\". Integrou o equipo de redacci\u00f3n da \"Enciclopedia Galega Universal\". Tam\u00e9n participou na realizaci\u00f3n de libros de texto nas editoriais Tambre e Obradoiro, coa que segue a traballar na actualidade. No ano 2014 recibiu o Premio Maruxa Mallo.\nVinculado dende a s\u00faa mocidade a organizaci\u00f3ns sociais e pol\u00edticas de esquerda, foi membro da Comisi\u00f3n Permanente do Secretariado Nacional do Sindicato de Traballadoras e Traballadores do Ensino de Galiza (STEG) (2009-2011), organizaci\u00f3n \u00e1 que representou no Consello do Foro Social Galego.\nNo 2017, comezou a organizar no IES Maruxa Mallo o Congreso Escolar Polas Igualdades, que conta xa con cinco edici\u00f3ns.\nComo profesor de ciencias socias, organizou relatorios, exposici\u00f3n e demais sobre a historia do feminismo, e outras desigualdades que ocorreron ao largo dos \u00faltimos s\u00e9culos.\nPertence as\u00ed ao Colectivo 8 de Marzo, que \u00e9 o comit\u00e9 organizativo do congreso."}
{"id": "194103", "revid": "85894", "url": "https://gl.wikipedia.org/wiki?curid=194103", "title": "Mende, Mondoi, Oza-Cesuras", "text": "Mende \u00e9 un lugar da parroquia de Mondoi no concello coru\u00f1\u00e9s de Oza-Cesuras na comarca de Betanzos. Ti\u00f1a 2 habitantes no ano 2010 segundo datos do Instituto Galego de Estat\u00edstica, dos cales eran 1 home e 1 muller, o que sup\u00f3n un aumento con relaci\u00f3n ao ano 2000 cando non ti\u00f1a habitantes."}
{"id": "194104", "revid": "85894", "url": "https://gl.wikipedia.org/wiki?curid=194104", "title": "Pi\u00f1eiro, Cu\u00ed\u00f1a, Oza-Cesuras", "text": "Pi\u00f1eiro \u00e9 un lugar da parroquia de Cu\u00ed\u00f1a no concello coru\u00f1\u00e9s de Oza-Cesuras na comarca de Betanzos. Ti\u00f1a 15 habitantes no ano 2010 segundo datos do Instituto Galego de Estat\u00edstica, dos cales eran 10 homes e 5 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 18 habitantes."}
{"id": "194106", "revid": "85894", "url": "https://gl.wikipedia.org/wiki?curid=194106", "title": "Callobre, Cu\u00ed\u00f1a, Oza-Cesuras", "text": "Callobre \u00e9 un lugar da parroquia de Cu\u00ed\u00f1a no concello coru\u00f1\u00e9s de Oza-Cesuras na comarca de Betanzos. Ti\u00f1a 102 habitantes no ano 2010 segundo datos do Instituto Galego de Estat\u00edstica, dos cales eran 53 homes e 49 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 111 habitantes."}
{"id": "194107", "revid": "85894", "url": "https://gl.wikipedia.org/wiki?curid=194107", "title": "A Igrexa, Cu\u00ed\u00f1a, Oza-Cesuras", "text": "A Igrexa \u00e9 un lugar da parroquia de Cu\u00ed\u00f1a no concello coru\u00f1\u00e9s de Oza-Cesuras na comarca de Betanzos. Ti\u00f1a 3 habitantes no ano 2010 segundo datos do Instituto Galego de Estat\u00edstica, dos cales eran 1 home e 2 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 4 habitantes.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "194108", "revid": "85894", "url": "https://gl.wikipedia.org/wiki?curid=194108", "title": "O Campo, Cu\u00ed\u00f1a, Oza-Cesuras", "text": "O Campo \u00e9 un lugar da parroquia de Cu\u00ed\u00f1a no concello coru\u00f1\u00e9s de Oza-Cesuras na comarca de Betanzos. Ti\u00f1a 11 habitantes no ano 2010 segundo datos do Instituto Galego de Estat\u00edstica, dos cales eran 4 homes e 7 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 12 habitantes."}
{"id": "194109", "revid": "85894", "url": "https://gl.wikipedia.org/wiki?curid=194109", "title": "Mari\u00f1ao, Cu\u00ed\u00f1a, Oza-Cesuras", "text": "Mari\u00f1ao \u00e9 un lugar da parroquia de Cu\u00ed\u00f1a no concello coru\u00f1\u00e9s de Oza-Cesuras na comarca de Betanzos. Segundo o Instituto Galego de Estat\u00edstica en 2010 ti\u00f1a un habitante (un home), tres menos ca en 2000."}
{"id": "194110", "revid": "85894", "url": "https://gl.wikipedia.org/wiki?curid=194110", "title": "Bendrade, Cu\u00ed\u00f1a, Oza-Cesuras", "text": "Bendrade \u00e9 un lugar da parroquia de Cu\u00ed\u00f1a no concello coru\u00f1\u00e9s de Oza-Cesuras na comarca de Betanzos. Ti\u00f1a 39 habitantes no ano 2010 segundo datos do Instituto Galego de Estat\u00edstica, dos cales eran 16 homes e 23 mulleres, o que sup\u00f3n un aumento con relaci\u00f3n ao ano 2000 cando ti\u00f1a 31 habitantes."}
{"id": "194111", "revid": "1888", "url": "https://gl.wikipedia.org/wiki?curid=194111", "title": "Xo\u00e1n Pi\u00f1eiro Permui", "text": ""}
{"id": "194112", "revid": "25871", "url": "https://gl.wikipedia.org/wiki?curid=194112", "title": "Distrito Kayunga", "text": "Kayunga District \u00e9 un distrito da Rexi\u00f3n Central de Uganda, que debe o seu nome a s\u00faa capital, Kayunga.\nLimita co Distrito Amolatar polo norte, co Distrito Buyende polo nordeste, co Distrito Kamuli polo leste, co Distrito Jinja polo sueste, co Distrito Buikwe polo sur, co Distrito Mukono polo suroeste, co Distrito Luweero polo oeste e co Distrito Nakasongola polo noroeste.\nO Distrito Kayunga naceu do Distrito Mukono en decembro do ano 2000. Consiste en dous condados, Bbaale e Ntenjeru, e un s\u00f3 un concello, a propia Kayunga.\nSegundo o censo do ano 2002, Kayunga ti\u00f1a unha poboaci\u00f3n total de 297.081 habitantes, cunha alta porcentaxe (93,7%) vivindo no rural. \nA agricultura \u00e9 o piar principal da actividade econ\u00f3mica do lugar, que emprega ao 90% da poboaci\u00f3n.\nEn setembro de 2009, Kayunga quixo separarse do reino tradicional de Buganda, co que o rei de Buganda intentou visitar a zona, mais o goberno de Uganda prohibiullo, provocando revoltas en Kampala. Nos sucesos morreron un total de trinta persoas."}
{"id": "194113", "revid": "85894", "url": "https://gl.wikipedia.org/wiki?curid=194113", "title": "Canavoso, Cu\u00ed\u00f1a, Oza-Cesuras", "text": "Canavoso \u00e9 un lugar da parroquia de Cu\u00ed\u00f1a no concello coru\u00f1\u00e9s de Oza-Cesuras na comarca de Betanzos. Ti\u00f1a 32 habitantes no ano 2010 segundo datos do Instituto Galego de Estat\u00edstica, dos cales eran 20 homes e 12 mulleres, o que sup\u00f3n un aumento con relaci\u00f3n ao ano 2000 cando ti\u00f1a 22 habitantes."}
{"id": "194114", "revid": "85894", "url": "https://gl.wikipedia.org/wiki?curid=194114", "title": "Ramonde, Cu\u00ed\u00f1a, Oza-Cesuras", "text": "Ramonde \u00e9 un lugar da parroquia de Cu\u00ed\u00f1a no concello coru\u00f1\u00e9s de Oza-Cesuras na comarca de Betanzos. Ti\u00f1a 3 habitantes no ano 2010 segundo datos do Instituto Galego de Estat\u00edstica, dos cales eran 2 homes e 1 muller, o que sup\u00f3n un aumento con relaci\u00f3n ao ano 2000 cando ti\u00f1a 2 habitantes."}
{"id": "194116", "revid": "85894", "url": "https://gl.wikipedia.org/wiki?curid=194116", "title": "Amarante, Cu\u00ed\u00f1a, Oza-Cesuras", "text": "Amarante \u00e9 un lugar da parroquia de Cu\u00ed\u00f1a no concello coru\u00f1\u00e9s de Oza-Cesuras na comarca de Betanzos. Ti\u00f1a 35 habitantes no ano 2010 segundo datos do Instituto Galego de Estat\u00edstica, dos cales eran 15 homes e 20 mulleres, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes."}
{"id": "194117", "revid": "85894", "url": "https://gl.wikipedia.org/wiki?curid=194117", "title": "A Baiuca de Pulleiro, Cu\u00ed\u00f1a, Oza-Cesuras", "text": "A Baiuca de Pulleiro \u00e9 un lugar da parroquia de Cu\u00ed\u00f1a no concello coru\u00f1\u00e9s de Oza-Cesuras na comarca de Betanzos. Ti\u00f1a 3 habitantes no ano 2010 segundo datos do Instituto Galego de Estat\u00edstica, dos cales eran 2 homes e 1 muller, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes."}
{"id": "194118", "revid": "85894", "url": "https://gl.wikipedia.org/wiki?curid=194118", "title": "O Coto, Cu\u00ed\u00f1a, Oza-Cesuras", "text": "O Coto \u00e9 un lugar da parroquia de Cu\u00ed\u00f1a no concello coru\u00f1\u00e9s de Oza-Cesuras na comarca de Betanzos. Non ten habitantes desde hai m\u00e1is dunha d\u00e9cada segundo datos do Instituto Galego de Estat\u00edstica."}
{"id": "194119", "revid": "1131", "url": "https://gl.wikipedia.org/wiki?curid=194119", "title": "Ramonde", "text": "O top\u00f3nimo Ramonde pode referirse a varios lugares de Galicia:"}
{"id": "194121", "revid": "89787", "url": "https://gl.wikipedia.org/wiki?curid=194121", "title": "Azucre \u00e1cido", "text": "Os azucres \u00e1cidos son monosac\u00e1ridos que levan un grupo carboxilo (COOH), que se orixina pola oxidaci\u00f3n dalg\u00fan dos grupos orixinais OH ou aldehido . Segundo en que parte da mol\u00e9cula se produza esta oxidaci\u00f3n distinguimos varios tipos de azucres \u00e1cidos.\nTipos e exemplos.\nAs principais clases de azucres \u00e1cidos son:\nOutros azucres \u00e1cidos son o \u00e1cido mur\u00e1mico e o \u00e1cido N-acetilmur\u00e1mico, nos que o grupo COOH non est\u00e1 unido directamente a un carbono do anel do azucre.\nNas imaxes seguintes, as formas li\u00f1ais dos catro tipos de azucres \u00e1cidos mencionados."}
{"id": "194122", "revid": "1131", "url": "https://gl.wikipedia.org/wiki?curid=194122", "title": "O Enxertado", "text": "O top\u00f3nimo galego O Enxertado pode referirse a:"}
{"id": "194125", "revid": "89787", "url": "https://gl.wikipedia.org/wiki?curid=194125", "title": "Byron Mullens", "text": "Byron James \"B. J.\" Mullens, nado o 14 de febreiro de 1989 en Canal Winchester, Ohio, \u00e9 un xogador profesional norteamericano de baloncesto que xoga actualmente nos Lakeland Magic da NBA G League.\nTraxectoria profesional.\nMullens foi elixido na 24\u00aa posici\u00f3n do Draft da NBA de 2009 polos Dallas Mavericks. Os seus dereitos foron traspasados aos Oklahoma City Thunder a cambio da 25\u00aa elecci\u00f3n, Rodrigue Beaubois e unha futura elecci\u00f3n de segunda rolda do Draft.\nDurante o lockout da NBA de 2011, Mullens asinou co Panionios BC da liga grega. Por\u00e9n, deixou o equipo tras un mes en Grecia, dicindo que quer\u00eda unirse aos seus compa\u00f1eiros dos Thunder nos seus adestramentos voluntarios.\nO 19 de decembro de 2011, Mullens foi traspasado aos Charlotte Bobcats a cambio dunha elecci\u00f3n de segunda rolda do Draft de 2013.\nO 22 de xullo de 2013, asinou cos Los Angeles Clippers.\nO 20 de febreiro de 2014, Mullens foi traspasado \u00f3s Philadelphia 76ers a cambio dunha futura elecci\u00f3n de segunda rolda do Draft."}
{"id": "194126", "revid": "7523", "url": "https://gl.wikipedia.org/wiki?curid=194126", "title": "B. J. Mullens", "text": ""}
{"id": "194127", "revid": "1822", "url": "https://gl.wikipedia.org/wiki?curid=194127", "title": "Enfermidade de Parkinson", "text": ""}
{"id": "194128", "revid": "22570", "url": "https://gl.wikipedia.org/wiki?curid=194128", "title": "Jon Diebler", "text": "Jon Keith Diebler, nado o 22 de xu\u00f1o de 1988 en Sylvania, Ohio, \u00e9 un ex xogador de baloncesto estadounidense profesional.\nNBA.\nDiebler foi elixido na 51\u00aa posici\u00f3n do Draft da NBA de 2011 polos Portland Trail Blazers. En agosto de 2011 asinou un contrato dun ano polo Panionios BC da liga grega."}
{"id": "194129", "revid": "89787", "url": "https://gl.wikipedia.org/wiki?curid=194129", "title": "Adolfo Gacio", "text": "Adolfo Gacio V\u00e1zquez, nado en Boqueix\u00f3n o 5 de xullo de 1954, \u00e9 un pol\u00edtico galego do PPdeG. Foi alcalde de Boqueix\u00f3n dende 1991 ata 2012.\nTraxectoria.\nAdolfo Gacio V\u00e1zquez \u00e9 fillo de Manuel Gacio, profesor en Lestedo e de Ana V\u00e1zquez, ambos falecidos.\nEstudou Maxisterio na Universidade de Santiago de Compostela. Tam\u00e9n \u00e9 diplomado en Xeograf\u00eda e Historia, e Pedagox\u00eda. Foi Profesor de Educaci\u00f3n Secundaria en excedencia dende 1989 ata o 2014, ano no que volveu \u00e1 docencia. Foi concelleiro e tenente de alcalde do concello de Boqueix\u00f3n entre 1983 e 1991, baixo o mandato de Secundino Torres V\u00e1zquez, primeiro por unha candidatura independente e logo pola CPG. Nas elecci\u00f3ns municipais de 1991 encabezou a candidatura do PPdeG e foi elixido alcalde con maior\u00eda absoluta, continuando no cargo nas sucesivas elecci\u00f3ns durante os 21 anos seguintes, sempre con maior\u00eda absoluta. Nas \u00faltimas elecci\u00f3ns \u00e1s que se presentou acadou 9 concelleiros de 11 posibles. Traballou na Conseller\u00eda de Agricultura, foi asesor da Conseller\u00eda de Sanidade, vicepresidente executivo da FEGAMP sendo a principal organizaci\u00f3n na que traballaba a chamada xoves Agricultores. Tam\u00e9n foi o Portavoz do Partido Popular na Deputaci\u00f3n da Coru\u00f1a (2007-2011) na Coru\u00f1a onde viviu durante 14 anos. Nese per\u00edodo combinou o traballo na Alcald\u00eda co traballo na Deputaci\u00f3n.\nFoi durante moitos anos a man dereita de Jos\u00e9 Manuel Romay Beccar\u00eda e o principal instrutor de Ovidio Rodeiro Tato, o seu sucesor na alcald\u00eda de Boqueix\u00f3n. Durante un per\u00edodo na etapa de alcalde a oposici\u00f3n estivo liderada por Juan Via\u00f1o Rey (PSdeG), actual reitor da Universidade de Santiago de Compostela.\nEn agosto de 2012 Gacio sinalou que deixar\u00eda a alcald\u00eda tras 21 anos de alcalde e que ocupar\u00eda un posto diplom\u00e1tico, que ser\u00eda unha secretar\u00eda na Embaixada de Espa\u00f1a en Venezuela. En setembro de 2012 foi detido, acusado de tr\u00e1fico de influencias no marco da Operaci\u00f3n Pok\u00e9mon. Quedou en liberdade baixo fianza de 10\u00a0000 \u20ac pero viuse obrigado a dimitir como alcalde o 24 de setembro. Volvendo nese momento \u00e1 praza de docente. Trala dimisi\u00f3n de Gacio, os alcaldes de Boqueix\u00f3n polo Partido Popular duraron moi pouco no cargo por diferentes circunstancias.\nA s\u00faa presenza na deputaci\u00f3n e na alcald\u00eda fixo que acadase unha grande influencia no Partido Popular da Provincia da Coru\u00f1a que finalmente se viu truncada coa s\u00faa imputaci\u00f3n. Isto den\u00f3tase en que Gacio foi un dos nomes que soaron con m\u00e1is forza para substitu\u00edr no 2008 a Juan Juncal como Presidente do PPdG da Coru\u00f1a (cargo que acadar\u00eda finalmente Carlos Negreira); e para ser en 2011 o Presidente da Deputaci\u00f3n da Coru\u00f1a (cargo que ocupar\u00eda Diego Calvo).\nLabor pol\u00edtico.\nNo seu labor pol\u00edtico cabe destacar a exaltaci\u00f3n do Pico Sacro como un dos sendeiros do Cami\u00f1o de Santiago que vai pola V\u00eda da Prata. Tratou tam\u00e9n de recompilar toda a historia deste pico, dende o que reinou a Ra\u00ed\u00f1a Lupa, tal e como conta a lenda. De feito os lemas das campa\u00f1as electorais sempre foron encami\u00f1ados a resaltar a beleza de Boqueix\u00f3n como \"Boqueix\u00f3n A Paisaxe\" e \"Orgullosos de Boqueix\u00f3n\"\nSegundo Gacio un dos logros m\u00e1is importantes que acadou foi o de conseguir levar o abastecemento de auga a case todas as vivendas do concello, reco\u00f1ecendo coas s\u00faas propias palabras no ano 2011 que estaba case no 99%, sendo 145 quil\u00f3metros de tubaxe. Este logro viuse reflectido co feito de que o concello de Boqueix\u00f3n abastece de auga potable ao Aeroporto da Lavacolla (pertencente a Santiago), levando ao cabo un acordo co concello de Santiago que supuxo un beneficio econ\u00f3mico.\nDurante o seu mandato fomentouse en gran medida a festa da filloa de Lestedo, que se declarou Festa de Interese Tur\u00edstico de Galicia. Gacio tam\u00e9n tratou de manter viva a Feira de Lestedo que se celebra cada dous domingos na localidade de Boqueix\u00f3n.\nAdemais en materia de xuventude deuse prioridade aos programas de intercambio xuvenil, cos cales os rapaces de Boqueix\u00f3n gozaron da oportunidade de viaxar ao estranxeiro e co\u00f1ecer outras culturas.\nCabe subli\u00f1ar tam\u00e9n o seu compromiso pola igualdade social, destacando o programa de prevenci\u00f3n da violencia de x\u00e9nero, que se promoveu dende o concello.\nGacio gozou da simpat\u00eda dos emigrantes boqueixonenses en Buenos Aires e Montevideo, organizando diversos actos en ditas cidades.\nPor outra parte Gacio mostrouse partidario da uni\u00f3n de concellos co obxectivo de reducir gastos nas administraci\u00f3ns tendo en conta que ent\u00f3n en Galicia hab\u00eda 313 concellos. Con esta idea na mente promoveu o \"Consorcio de Servizos Locais Val do Ulla\" integrado polos municipios de Vedra, Touro e Boqueix\u00f3n."}
{"id": "194133", "revid": "73336", "url": "https://gl.wikipedia.org/wiki?curid=194133", "title": "Gregorio Ferro", "text": "Gregorio Ferro Requeixo, nado en Lamas (Boqueix\u00f3n) o 24 de decembro de 1742 e finado en Madrid o 22 de xaneiro de 1812, foi un pintor galego.\nTraxectoria.\nNado no seo dunha familia da fidalgu\u00eda local de Boqueix\u00f3n, os seus primeiros anos vense truncados en 1750 coa morte da s\u00faa nai e o novo casamento do seu pai. \nTrasladouse a Santiago de Compostela e ingresou como servinte, ou \"rapaz de sancrist\u00eda\", no mosteiro de San Marti\u00f1o Pinario, onde tivo os seus primeiros contactos coa pintura. \nAxudado por un sacerdote vinculado \u00e1 familia trasladouse a Madrid con quince anos, e entrou na Real Academia de Belas Artes de San Fernando da man de Anton Raphael Mengs. \nDespois marchou a Roma a completar a s\u00faa formaci\u00f3n e al\u00ed ga\u00f1ou varios premios. Obtivo unha pensi\u00f3n da Academia que foi mellorada polo seu mentor, Mengs, do seu peto. Antes de marchar a Roma xa realizara alg\u00fans debuxos para a Corte, sendo elixido en 1781 Acad\u00e9mico de San Fernando grazas a un cadro do \"Martirio de San Sebasti\u00e1n\". \nEn 1788 foi nomeado Tenente Director da Academia en substituci\u00f3n de Francisco Bayeu, para pasar a ser o seu Director de Pintura en 1791 logo da renuncia de Francisco de Goya. En outubro de 1804 a Academia prop\u00faxoo como Director, nomeamento aprobado polo Rei Carlos IV o 4 de novembro. Nunca chegou ao posto de Pintor de C\u00e1mara, quizais pola dura competencia da \u00e9poca.\nRealizou moitas obras nos Reales Sitios e Palacios, en especial en Madrid e Aranjuez, inclu\u00edndo varios frescos no Palacio Real e diversos cadros de tem\u00e1tica relixiosa en igrexas da Corte, ademais doutras obras menores na zona de Murcia, provincia de Cuenca e Galicia sobre todo."}
{"id": "194134", "revid": "85894", "url": "https://gl.wikipedia.org/wiki?curid=194134", "title": "Bouzas, Corvelle, Vilalba", "text": "Bouzas \u00e9 un lugar da parroquia de Corvelle no concello lucense de Vilalba na comarca da Terra Ch\u00e1. Segundo o Instituto Galego de Estat\u00edstica, en 2022 ti\u00f1a 12 habitantes, dos cales 6 eran homes e 6 eran mulleres."}
{"id": "194135", "revid": "85894", "url": "https://gl.wikipedia.org/wiki?curid=194135", "title": "Sar, Corvelle, Vilalba", "text": "Sar \u00e9 un lugar da parroquia de Corvelle no concello lucense de Vilalba na comarca da Terra Ch\u00e1. Segundo o Instituto Galego de Estat\u00edstica, en 2022 ti\u00f1a 58 habitantes (30 homes e 28 mulleres).\nNel at\u00f3pase a igrexa parroquial e a casa escola de Corvelle."}
{"id": "194136", "revid": "1131", "url": "https://gl.wikipedia.org/wiki?curid=194136", "title": "Aram\u00f3n Panticosa", "text": "Panticosa (oficialmente Panticosa-Los Lagos, e co\u00f1ecida como Aram\u00f3n Panticosa) \u00e9 unha estaci\u00f3n de esqu\u00ed situada no concello de Panticosa (Huesca), no Pireneo Aragon\u00e9s, Espa\u00f1a."}
{"id": "194137", "revid": "85894", "url": "https://gl.wikipedia.org/wiki?curid=194137", "title": "Os Fieit\u00e1s, Corvelle, Vilalba", "text": "Os Fieit\u00e1s \u00e9 un lugar da parroquia de Corvelle no concello lucense de Vilalba na comarca da Terra Ch\u00e1. Segundo o Instituto Galego de Estat\u00edstica, en 2021 ti\u00f1a 5 habitantes (3 homes e 2 mulleres)."}
{"id": "194138", "revid": "85894", "url": "https://gl.wikipedia.org/wiki?curid=194138", "title": "O Forc\u00f3n, Corvelle, Vilalba", "text": "O Forc\u00f3n \u00e9 un lugar da parroquia de Corvelle no concello lucense de Vilalba na comarca da Terra Ch\u00e1. Segundo o Instituto Galego de Estat\u00edstica, en 2021 ti\u00f1a 3 habitantes, dous homes e unha muller."}
{"id": "194139", "revid": "85894", "url": "https://gl.wikipedia.org/wiki?curid=194139", "title": "O Cotill\u00f3n, Corvelle, Vilalba", "text": "O Cotill\u00f3n \u00e9 un lugar da parroquia de Corvelle no concello lucense de Vilalba na comarca da Terra Ch\u00e1. Segundo o Instituto Galego de Estat\u00edstica, en 2021 ti\u00f1a 1 habitante, un home."}
{"id": "194140", "revid": "85894", "url": "https://gl.wikipedia.org/wiki?curid=194140", "title": "Fornos, Corvelle, Vilalba", "text": "Fornos \u00e9 un lugar da parroquia de Corvelle no concello lucense de Vilalba na comarca da Terra Ch\u00e1. Segundo o Instituto Galego de Estat\u00edstica, en 2021 ti\u00f1a 9 habitantes, dos cales 6 eran homes e 3 eran mulleres."}
{"id": "194141", "revid": "2164521", "url": "https://gl.wikipedia.org/wiki?curid=194141", "title": "Goodyear Tire and Rubber Company", "text": ""}
{"id": "194142", "revid": "85894", "url": "https://gl.wikipedia.org/wiki?curid=194142", "title": "O Foxo, Corvelle, Vilalba", "text": "O Foxo \u00e9 un lugar da parroquia de Corvelle no concello lucense de Vilalba na comarca da Terra Ch\u00e1. Segundo o Instituto Galego de Estat\u00edstica, en 2021 ti\u00f1a 14 habitantes, dos cales 4 eran homes e 10 eran mulleres."}
{"id": "194143", "revid": "85894", "url": "https://gl.wikipedia.org/wiki?curid=194143", "title": "Mouriz, Corvelle, Vilalba", "text": "Mouriz \u00e9 un lugar da parroquia de Corvelle no concello lucense de Vilalba na comarca da Terra Ch\u00e1. Segundo o Instituto Galego de Estat\u00edstica, en 2022 ti\u00f1a 8 habitantes, dos cales 7 eran homes e 1 era muller."}
{"id": "194144", "revid": "85894", "url": "https://gl.wikipedia.org/wiki?curid=194144", "title": "Riomouro, Corvelle, Vilalba", "text": "Riomouro \u00e9 un lugar da parroquia de Corvelle no concello lucense de Vilalba na comarca da Terra Ch\u00e1. Segundo o Instituto Galego de Estat\u00edstica, en 2022 ti\u00f1a 6 habitantes, dos cales 2 eran homes e 4 eran mulleres."}
{"id": "194145", "revid": "85894", "url": "https://gl.wikipedia.org/wiki?curid=194145", "title": "Trastemil, Corvelle, Vilalba", "text": "Trastemil \u00e9 un lugar da parroquia de Corvelle no concello lucense de Vilalba na comarca da Terra Ch\u00e1. Segundo o Instituto Galego de Estat\u00edstica, en 2022 ti\u00f1a 2 habitantes, dous homes."}
{"id": "194146", "revid": "89787", "url": "https://gl.wikipedia.org/wiki?curid=194146", "title": "\u00c1cido ald\u00f3nico", "text": "Un \u00e1cido ald\u00f3nico \u00e9 un azucre \u00e1cido orixinado pola oxidaci\u00f3n do grupo aldehido dunha aldosa, que se transforma nun grupo carboxilo (COOH) . A s\u00faa f\u00f3rmula qu\u00edmica xeral \u00e9 HOOC-(CHOH)n-CH2OH.\nOs \u00e1cidos ald\u00f3nicos adoitan prepararse por oxidaci\u00f3n do azucre con bromo. Xeralmente enc\u00f3ntranse en forma de lactona, mant\u00e9ndose o anel esencialmente coa mesma estrutura c\u00edclica do grupo hemiacetal que presentaba no azucre orixinal.\nPero, a diferenza do que ocorre nos grupos hemiacetais, as lactonas non te\u00f1en un carbono quiral anom\u00e9rico, e non poden formar enlaces glicos\u00eddicos. Os \u00e1cidos ald\u00f3nicos est\u00e1n presentes en moitos sistemas biol\u00f3xicos, e son produto da oxidaci\u00f3n de aldosas polos reactivos de Benedict e Fehling. As s\u00faas lactonas son intermediatos chave na s\u00edntese de Kiliani-Fischer de azucres.\nA nomenclatura dos \u00e1cidos ald\u00f3nicos e as s\u00faas lactonas est\u00e1 baseada en substitu\u00edr o sufixo \"\u201c-oso\u201d\" por \"\u201c\u00e1cido -\u00f3nico\u201d\" ou \"\u201c-onolactona\u201d\", respectivamente. Por tanto, a D-glicosa pode ser oxidada a \u00e1cido D-glic\u00f3nico ou a D-gliconolactona.\nSon exemplos de \u00e1cidos ald\u00f3nicos os seguintes:"}
{"id": "194147", "revid": "85894", "url": "https://gl.wikipedia.org/wiki?curid=194147", "title": "Vilad\u00f3nega, Corvelle, Vilalba", "text": "Vilad\u00f3nega \u00e9 un lugar da parroquia de Corvelle no concello lucense de Vilalba na comarca da Terra Ch\u00e1. Segundo o Instituto Galego de Estat\u00edstica, en 2022 ti\u00f1a 6 habitantes (4 homes e 2 mulleres)."}
{"id": "194148", "revid": "22570", "url": "https://gl.wikipedia.org/wiki?curid=194148", "title": "Vilad\u00f3nega, Rubi\u00e1s, Lugo", "text": "Vilad\u00f3nega \u00e9 un lugar da parroquia de Rubi\u00e1s no concello lucense de Lugo na comarca de Lugo. Ti\u00f1a 13 habitantes no ano 2010 segundo datos do Instituto Nacional de Estad\u00edstica dos cales 7 eran homes e 6 eran mulleres."}
{"id": "194151", "revid": "1131", "url": "https://gl.wikipedia.org/wiki?curid=194151", "title": "Auris en Oisans", "text": "Auris en Oisans \u00e9 unha estaci\u00f3n de esqu\u00ed situada no concello franc\u00e9s de Auris, (R\u00f3dano-Alpes), nos Alpes franceses. Est\u00e1 concetada coa estaci\u00f3n de Alpe d'Huez."}
{"id": "194152", "revid": "27155", "url": "https://gl.wikipedia.org/wiki?curid=194152", "title": "\u00c1cido glic\u00e9rico", "text": "O \u00e1cido glic\u00e9rico \u00e9 un azucre \u00e1cido natural de tres carbonos do grupo dos \u00e1cidos ald\u00f3nicos coa f\u00f3rmula C3H6O4. \u00c9 doadamente soluble en auga e alcohol. Os sales e \u00e9steres do \u00e1cido glic\u00e9rico denom\u00ednanse gliceratos.\nEstereoqu\u00edmica.\nO \u00e1cido glic\u00e9rico pos\u00fae un carbono asim\u00e9trico ou quiral, polo que ten is\u00f3meros D e L. O \u00e1cido D-glic\u00e9rico atopouse como tal en diversas plantas (son moi com\u00fans nos seres vivos os seus derivados fosfatados). O \u00e1cido L-glic\u00e9rico atopouse na bacteria \"Pseudomonas elodea\".\nBioqu\u00edmica.\nVarios derivados fosfatados do \u00e1cido D-glic\u00e9rico te\u00f1en importancia biol\u00f3xica, xa que son importantes intermediarios bioqu\u00edmicos na glic\u00f3lise, fermentaci\u00f3n alcoh\u00f3lica e ciclo de Calvin da fase escura da fotos\u00edntese. Entre eles est\u00e1n: o 2-fosfoglicerato, o 3-fosfoglicerato, o 1,3-difosfoglicerato, e o 2,3-difosfoglicerato.\nS\u00edntese.\nO \u00e1cido glic\u00e9rico obtense tradicionalmente por oxidaci\u00f3n do glicerol con \u00e1cido n\u00edtrico ou trat\u00e1ndoo con bromo e auga. Tam\u00e9n se forma pola descomposici\u00f3n espont\u00e1nea da nitroglicerina .\n\u00c9 com\u00fan hoxe a s\u00faa produci\u00f3n biol\u00f3xica, por exemplo con certas bacterias do \u00e1cido ac\u00e9tico a partir de glicerol. Tam\u00e9n se pode obter oxidando glicerol con catalizadores de ouro/grafito ."}
{"id": "194153", "revid": "7596", "url": "https://gl.wikipedia.org/wiki?curid=194153", "title": "Xos\u00e9 Manuel Blanco", "text": "Jos\u00e9 Manuel Blanco Su\u00e1rez, nado en Catabois (Serantes, Ferrol) o 7 de xullo de 1952, \u00e9 un pol\u00edtico galego que foi alcalde de Nar\u00f3n.\nTraxectoria.\nCando era novo trasladouse a vivir ao concello de Nar\u00f3n. Cursou estudos de bacharel na Escola de Rapariz e no Colexio Tirso de Molina. Posteriormente cursou estudos de secretariado na Academia Cervantes en Ferrol. En 1970 estivo traballando durante uns meses en Alema\u00f1a.\nEn maio de 1971 empezou a traballar na compa\u00f1\u00eda auxiliar Uteni (na antiga Astano) e en setembro do mesmo ano \u00e9 elixido ligaz\u00f3n sindical - no sindicato vertical- pola lista apoiada pola ent\u00f3n ilegal CCOO e como representante na mesa de negociaci\u00f3n do convenio colectivo das compa\u00f1\u00edas auxiliares da antiga Astano.\nEn febreiro de 1972 \u00e9 despedido pola folga de auxiliares polo seu convenio. A partir desa data e at\u00e9 agosto do 76 traballa en distintos labores, embarca na mari\u00f1a mercante, volve traballar nalgunhas compa\u00f1\u00edas da antiga Astano e no Pa\u00eds Vasco e como administrativo ata que en 1976 entra na empresa Fenosa na que traballar\u00eda 36 anos at\u00e9 se prexubilar. Nesta \u00faltima empresa tam\u00e9n formou parte do seu comit\u00e9 de empresa.\nEntre 1981 e 1983 incorp\u00f3rase ao movemento asociativo do seu barrio exercendo de secretario na asociaci\u00f3n de Veci\u00f1os da G\u00e1ndara. En 1983 pres\u00e9ntase nunha lista electoral \u00e1s Elecci\u00f3ns Municipais e desde ent\u00f3n non abandonou a pol\u00edtica Local. No ano 2009 foi elixido Alcalde de Nar\u00f3n, cargo que ocupou at\u00e9 a s\u00faa renuncia por idade en setembro de 2017, ced\u00e9ndolle a alcald\u00eda a Mari\u00e1n Ferreiro, do seu mesmo partido.\nTraxectoria pol\u00edtica.\nFoi administrativo da empresa Uni\u00f3n Fenosa, onde forma parte do comit\u00e9 de empresa e na que se prexubila no ano 2009. Logo de presidir a asociaci\u00f3n veci\u00f1al da G\u00e1ndara, entra en pol\u00edtica nas elecci\u00f3ns municipais de 1983, da man de Antonio Mart\u00ednez Aneiros, cabeza de lista da Agrupaci\u00f3n Nacionalista Galega de Nar\u00f3n, que acada a maior\u00eda e goberna en coalici\u00f3n co PSdeG-PSOE.\nNas sucesivas elecci\u00f3ns municipais contin\u00faa sendo elixido nas candidaturas de PSG-EG (1987 e 1991), Unidade por Nar\u00f3n (1995, 1999 e 2003) e Terra Galega (2007) ocupando durante este tempo diferentes delegaci\u00f3ns como Cultura, Servizos, Urbanismo, Xesti\u00f3n Orzamentaria as\u00ed como a 1\u00aa tenencia da alcald\u00eda.\nEn 2009 \u00e9 elixido alcalde logo da renuncia de Xo\u00e1n Gato \u00f3 presentarse como cabeza de lista de Terra Galega nas Elecci\u00f3ns ao Parlamento de Galicia 2009. Nas elecci\u00f3ns municipais de 2011 ga\u00f1a os comicios con oito concelleiros superando por 200 votos \u00f3 PPdeG. Goberna en coalici\u00f3n co BNG e PSdeG-PSOE. Nas municipais de 2015 sube ata 10 concelleiros e contin\u00faa o goberno cos socialistas e nacionalistas."}
{"id": "194154", "revid": "98629", "url": "https://gl.wikipedia.org/wiki?curid=194154", "title": "Predator", "text": "Predator \u00e9 un filme estadounidense dirixido por John McTiernan que se estreou en 1987. Est\u00e1 protagonizado por Arnold Schwarzenegger.\nTivo d\u00faas secuelas, \"Predator 2\" (1990) e \"Predators\" (2010), as\u00ed como dous filmes xunto \u00e1 franqu\u00eda de \"Alien\", \"Alien vs. Predator\" (2004) e \"\" (2007).\nSinopse.\nUn comando de mercenarios \u00e9 contratado pola CIA para rescatar uns pilotos apresados pola guerrilla na selva centroamericana de Guatemala. A misi\u00f3n \u00e9 un \u00e9xito, pero durante a viaxe de regreso dec\u00e1tanse de que algo invisible est\u00e1 d\u00e1ndolles caza un a un. Ese algo resulta ser un cazador alien\u00edxena que queda coas caveiras das s\u00faas v\u00edtimas como trofeos."}
{"id": "194156", "revid": "5312", "url": "https://gl.wikipedia.org/wiki?curid=194156", "title": "Feces", "text": "As feces, caca, excrementos ou materia fecal son o conxunto de produtos de refugallo da dixesti\u00f3n, que se expulsan polo ano (ou a cloaca, no caso das aves) en forma xeralmente s\u00f3lida ou, en caso de enfermidade, en forma m\u00e1is ou menos l\u00edquida. Est\u00e1n formadas polos restos dos alimentos non absorbidos polo aparato dixestivo, como a fibra alimentaria e outros compo\u00f1entes, c\u00e9lulas do epitelio intestinal que se descaman, microorganismos e outras substancias que non logran atravesar a mucosa intestinal."}
{"id": "194157", "revid": "29029", "url": "https://gl.wikipedia.org/wiki?curid=194157", "title": "Diego de Andrade", "text": "Diego de Andrade foi un nobre galego, fillo de Fern\u00e1n P\u00e9rez de Andrade, O Mozo, de quen herdou os se\u00f1or\u00edos de Pontedeume, Ferrol e Vilalba. Os Reis Cat\u00f3licos outorg\u00e1ronlle o t\u00edtulo de Conde de Vilalba.\nAs s\u00faas posesi\u00f3ns.\nA m\u00e1is dos se\u00f1or\u00edos de Pontedeume, Ferrol e Vilalba herdados do seu pai, o seu casamento con Mar\u00eda das Mari\u00f1as, filla de G\u00f3mez P\u00e9rez das Mari\u00f1as, deulle a posesi\u00f3n das terras das Mari\u00f1as dos Condes e as dos Frades, que formaron a xurisdici\u00f3n de Miraflores. Isto fixo a Diego de Andrade se\u00f1or dun gran territorio que abarcaba as terras comprendidas entre A Coru\u00f1a, Ferrol e Vilalba.\nUnha vez asegurado o se\u00f1or\u00edo e xurisdici\u00f3n dos seus estados, tentou facerse tam\u00e9n co se\u00f1or\u00edo eclesi\u00e1stico. Para iso, reclamou o dereito da presentaci\u00f3n dos beneficios da comarca ferrol\u00e1 ao posuidor del, o Mosteiro de San Marti\u00f1o de Xuvia. O 13 de xullo de 1472 os frades do referido mosteiro outorgan en Diego de Andrade e os seus descendentes o se\u00f1or\u00edo e o dereito de presentar os beneficios dunha gran cantidade de fregues\u00edas de Ferrolterra. As\u00ed mesmo af\u00f3ranlle as sinecuras das anteriores fregues\u00edas e doutras m\u00e1is. Todas estas cesi\u00f3ns e foros c\u00fastanlle a Diego de Andrade \"catrocentos marabed\u00eds de moeda vella de dez cornados o marabed\u00ed ... pago por cada d\u00eda de San Marti\u00f1o de novembro en cada ano\".\nFin das revoltas irmandi\u00f1as.\nNos inicios da revolta irmandi\u00f1a Diego de Andrade, xunto con Sancho de Ulloa, tentou de fuxir a Castela por medo \u00e1 irmandade, mais foran presos pola condesa de Ribadavia. Recuperada a liberdade logo de dous anos de cadea e morto xa seu pai, tomou nunha noite a fortaleza de Pontedeume, en poder do arcebispo de Santiago, Alonso de Fonseca. As\u00ed mesmo, prendeu na fortaleza de Pontedeume a un dos xefes da revolta, Pedro Osorio, finando nela. Deste xeito quedaba descabezado o movemento irmandi\u00f1o pois seu pai, Fern\u00e1n P\u00e9rez o mozo, xa dera morte a outro dos xefes, Afonso de Lanz\u00f3s. O terceiro home forte dos irmandi\u00f1os, Diego de Lemos, correu mellor sorte pois morreu de morte natural na s\u00faas posesi\u00f3ns en Ferreira.\nLoitas cos nobres galegos.\nFinalizada a guerra irmandi\u00f1a, os nobres galegos coalig\u00e1ronse para restauraren o seu anterior poder\u00edo e reedificaren as fortalezas. O arcebispo de Santiago, Alonso de Fonseca non v\u00eda con bos ollos esta alianza pois supu\u00f1a unha ameaza ao seu poder.\nEra cuesti\u00f3n de tempo que se producira o enfrontamento. A desculpa foi a reedificaci\u00f3n da fortaleza de Altamira, capital dos estados de Lope S\u00e1nchez de Moscoso. O arcebispo, coa axuda do seu irm\u00e1n, Lu\u00eds de Acevedo, tentou expulsar aos que estaban reedificando a fortaleza sen conseguilo. Xa que logo, preparaba un segundo ataque. O se\u00f1or de Altamira pediu axuda aos nobres galegos e ao seu chamado acudiron Diego de Andrade, G\u00f3mez P\u00e9rez das Mari\u00f1as, Sancho S\u00e1nchez de Ulloa, Pedro \u00c1lvarez de Soutomaior e Pedro \u00c1lvarez Osorio, conde de Lemos. O enfrontamento, co\u00f1ecido como a Batalla de Altamira tivo lugar o 13 de xu\u00f1o de 1471 e rematou coa vitoria dos nobres.\nAo ano seguinte aparece de novo Diego de Andrade axudando ao se\u00f1or de Altamira para recuperar das mans do arcebispo de Santiago as fortalezas de Vimianzo e Mes\u00eda.\nA\u00ednda en m\u00e1is ocasi\u00f3ns axudar\u00e1 Diego de Andrade a Lope S\u00e1nchez de Moscoso nas s\u00faas disputas co arcebispo ou con outros nobres. En reciprocidade tam\u00e9n o se\u00f1or de Altamira auxiliou ao de Andrade na disputa que ti\u00f1a este con Pedro Pardo de Cela que se apoderara de moitas terras da diocese de Mondo\u00f1edo e quixera fortificar Samarugo a d\u00faas leguas de Vilalba. Foi vencido polo de Andrade e o de Altamira, e forzado a levantar o campo.\nA chegada ao trono dos Reis Cat\u00f3licos.\nNa disputa pola sucesi\u00f3n do trono de Castela entre Isabel a Cat\u00f3lica e Xoana a Beltranexa, os nobres galegos posicion\u00e1ranse a favor de Isabel, ag\u00e1s Pedro \u00c1lvarez de Soutomaior, abertamente partidario da Beltranexa, e Pedro Pardo de Cela, que mantivo unha actitude ambigua opo\u00f1\u00e9ndose \u00e1 Cat\u00f3lica m\u00e1is por interese propio que por defensa da Beltranexa.\nXa no trono Isabel, mandou a Galicia a Ladr\u00f3n de Guevara para sufocar a rebeli\u00f3n dos dous nobres mencionados. Diego de Andrade participou no asedio a Viveiro, onde se fixera forte Pardo de Cela. Ladr\u00f3n de Guevara por mar e Diego de Andrade por terra lograron que a cidade pasase a mans reais. Posteriormente foi chamado para participar no primeiro dos dous asedios infrutuosos de Pontevedra en poder do Conde de Cami\u00f1a, Pedro \u00c1lvarez de Soutomaior.\nOutros servizos prestados aos Reis Cat\u00f3licos por Diego de Andrade foron a defensa da cidade da Coru\u00f1a do Conde de Benavente, motivo polo cal os reis nome\u00e1rono rexedor e capit\u00e1n da cidade amais de recibir unha recompensa econ\u00f3mica; e a participaci\u00f3n no asedio \u00e1 catedral de Santiago por negarse o arcebispo a entregar aos reis a fortaleza da igrexa.\nXa pacificada Galicia, os Reis Cat\u00f3licos visit\u00e1rona en 1486. Diego de Andrade foi un dos nobres galegos obrigados a marchar \u00e1 corte real, onde formou parte do Consello real. \u00c9 nesta \u00e9poca cando os reis out\u00f3rganlle o t\u00edtulo de Conde de Vilalba.\nO \u00faltimo servizo aos reis foi a s\u00faa participaci\u00f3n en 1491 na conquista de Granada.\nDescendencia e pasamento.\nDo seu casamento con Mar\u00eda das Mari\u00f1as tivo un fillo e d\u00faas fillas: Fernando, Tareixa e Violante.\nFernando herdou o se\u00f1or\u00edo do seu pai, chegando a ser nomeado Conde de Andrade. Tareixa casou con Rodrigo Osorio de Moscoso, fillo do xefe irmandi\u00f1o Pedro Osorio do que fora verdugo Diego de Andrade. Este cabaleiro era un destacado poeta e valente guerreiro que participara na conquista de Or\u00e1n en 1509 e morrera na toma de Bux\u00eda. Sabedora Tareixa da morte do seu home, morreu de m\u00e1goa pouco despois na fortaleza de Altamira. Foi soterrada no convento de San Domingos de Bonaval.\nDiego de Andrade morreu no primeiros meses de 1492 e, como varios dos seus devanceiros, foi soterrado no mosteiro de Monfero."}
{"id": "194159", "revid": "23204", "url": "https://gl.wikipedia.org/wiki?curid=194159", "title": "Gato manx", "text": "O gato manx (en ) \u00e9 unha raza de gato dom\u00e9stico (\"Felis catus\") orixinaria da Illa de Man, coa particularidade de ter de forma natural unha mutaci\u00f3n que lle acurta o rabo. Moitos gatos Manx te\u00f1en un pequeno cacho de rabo, pero os gatos Manx son mellor co\u00f1ecidos por non ter nada del; esta \u00e9 a caracter\u00edstica m\u00e1is distintiva da raza, xunto coas patas traseiras alongadas e unha cabeza redondeada. Os gatos manx te\u00f1en toda clase de cores e patr\u00f3ns, malia que os esp\u00e9cimes todo brancos son raros, e a variedade de patr\u00f3ns era m\u00e1is limitada orixinalmente. As variedades de pelaxe longa son consideradas a mi\u00fado unha raza diferente, a cymric. Os manx son gatos prezados polas s\u00faas habilidades como cazadores, e por ese motivo, eran adoitos nas granxas con problemas de ratos e foi a raza favorita polos mari\u00f1eiros."}
{"id": "194161", "revid": "1131", "url": "https://gl.wikipedia.org/wiki?curid=194161", "title": "Estadio Ol\u00edmpico de K\u00ediv", "text": "O Complexo Ol\u00edmpico Nacional de Deportes (tam\u00e9n co\u00f1ecido como Estadio Ol\u00edmpico, Estadio Republicano ou Estadio Central, en ucra\u00edno: \u041d\u0430\u0446\u0456\u043e\u043d\u0430\u043b\u044c\u043d\u0438\u0439 \u0441\u043f\u043e\u0440\u0442\u0438\u0432\u043d\u0438\u0439 \u043a\u043e\u043c\u043f\u043b\u0435\u043a\u0441 \"\u041e\u043b\u0456\u043c\u043f\u0456\u0439\u0441\u044c\u043a\u0438\u0439\", \"Natsional\u2019ny\u012d sportyvny\u012d kompleks \"Olimpiys'ky\u012d\"\") \u00e9 unha instalaci\u00f3n polideportiva en K\u00ediv, capital de Ucra\u00edna, situada na ladeira do c\u00e9ntrico outeiro de Cherepanov, no raion de Pechersk. O estadio \u00e9 a principal instalaci\u00f3n deportiva do pa\u00eds e unha das maiores do mundo. A parte do estadio, o complexo conta tam\u00e9n con outras instalaci\u00f3ns deportivas, dese\u00f1adas para organizar Xogos Ol\u00edmpicos. O estadio albergar\u00e1 o partido final da Eurocopa 2012.\nHistoria.\nOrixes do Estadio Vermello.\nA idea de construci\u00f3n dun estadio xurdiu no ano 1914, pero foi abandonada debido \u00e1 primeira guerra mundial e a Revoluci\u00f3n rusa. Co nacemento da Uni\u00f3n Sovi\u00e9tica xurdiu o proxecto de construci\u00f3n do Estadio Vermello, que foi inaugurado o 12 de agosto de 1923 e cambiou de nome a Lev Trotski para as primeiras Olimp\u00edadas da Rexi\u00f3n de K\u00ediv. O dese\u00f1o do estadio foi traballo do enxe\u00f1eiro L.V. Pilvinskiy, que usou as pendentes do outeiro Cherepanov para constru\u00edr as bancadas sur e leste, mentres que para as do norte e o oeste utiliz\u00e1ronse cascallos de edificios derrubados.\nEn 1924 terminouse de implantar un terreo de xogo cunhas dimensi\u00f3ns de 120x70 metros con orientaci\u00f3n oeste-este e instalouse unha pista de atletismo que rodeaba o c\u00e9spede. Tam\u00e9n se constru\u00edron os vestiarios e os aseos, nunha obra que levou a cabo grazas, en parte, ao pol\u00edtico h\u00fangaro Lajos Gavro, que nese momento era Comisario Militar da Provincia de K\u00ediv. A\u00ednda nese mesmo ano, o nome de Trotski foi eliminado da denominaci\u00f3n do estadio.\nO Estadio Vermello era o epicentro da actividade deportiva de K\u00ediv e celebraba, principalmente e nos seus primeiros anos, competici\u00f3ns de atletismo. Tam\u00e9n era o principal estadio de f\u00fatbol da cidade e os campionatos de K\u00ediv tiveron lugar no Estadio Vermello antes de que se constru\u00edse o Estadio Dinamo. O primeiro partido internacional do Dynamo de K\u00ediv celebrouse no Estadio Vermello ante un equipo de traballadores da Baixa Austria en 1929 e que finalizou con vitoria por tres goles a catro para os visitantes.\nEn 1934 K\u00ediv converteuse en capital da Rep\u00fablica Socialista Sovi\u00e9tica de Ucra\u00edna e someteuse a concurso a reconstruci\u00f3n do estadio, m\u00e1is acorde ao status que a cidade ucra\u00edna acababa de obter. O ga\u00f1ador foi o arquitecto Mikhaylo Grechina, que cambiou de nome, tam\u00e9n, do recinto a Estadio Republicano de Ucra\u00edna.\nEstadio Republicano.\nO estadio sufriu ampliaci\u00f3ns o 22 de xu\u00f1o de 1941, cando foi reinaugurado con 50 mil asentos e co nome de \"Stalin Respublikanskiy\". Fortemente bombardeado pola Luftwaffe, a cerimonia de inauguraci\u00f3n interrompeuse. Despois da vitoria dos aliados na segunda guerra mundial, o estadio foi reconstru\u00eddo a continuaci\u00f3n da cerimonia de inauguraci\u00f3n, ocorrida en 1948. O estadio foi rebautizado en 1953 como \"Nikita Khrushchev\", en homenaxe ao l\u00edder sovi\u00e9tico. A s\u00faa capacidade chegou aos 100.000 espectadores nos anos 1960.\nFoi renovado en 1978 con ocasi\u00f3n dos Xogos Ol\u00edmpicos de Moscova 1980, sendo sede dalg\u00fans partidos de f\u00fatbol no torneo. Despois da independencia de Ucra\u00edna, en 1991, o estadio pasou recibir o seu nome actual, a\u00ednda que a\u00ednda hoxe \u00e9 co\u00f1ecido como \"Respublykanskyi stadion\" (Estadio Republicano) ou \"Tsentralny\" (Central) , debido \u00e1 estaci\u00f3n de metro pr\u00f3xima ao estadio. En 1997-1999, para aterse \u00e1s normas de seguridade da FIFA, veu a s\u00faa capacidade reducida a 83.450 lugares. \u00c9 usado especialmente polo Dynamo de K\u00ediv e pola selecci\u00f3n de f\u00fatbol de Ucra\u00edna.\nO 18 de abril de 2007, Polonia e Ucra\u00edna foron escollidas para aloxar a Eurocopa 2012, sendo o Ol\u00edmpico de K\u00ediv a sede elixida para disputar a final. Para albergar o devandito acontecemento o estadio foi remodelado por completo e o seu aforamento reduciuse a 71.014 localidades. O estadio renovado foi inaugurado oficialmente polo presidente ucra\u00edno Viktor Yanukovych o 8 de outubro de 2011.\nNomes previos.\nDurante a meirande parte da s\u00faa historia o estadio foi co\u00f1ecido como Estadio Republicano.\nEurocopa 2012.\nPartidos.\nO Estadio Ol\u00edmpico de K\u00ediv albergou durante o campionato cinco encontros: tres encontros da fase de grupos, correspondentes ao Grupo D, un de cuartos de final e a final. Os partidos foron os seguintes:"}
{"id": "194163", "revid": "5749", "url": "https://gl.wikipedia.org/wiki?curid=194163", "title": "Riccardo Patrese", "text": "Riccardo Patrese \u00e9 un ex-piloto italiano de f\u00f3rmula 1 nado en Padua o 17 de abril de 1954. Venceu en seis grandes premios (M\u00f3naco 1982, Sur\u00e1frica 1983, San Marino 1990, M\u00e9xico 1991 Portugal 1992 e Xap\u00f3n 1992), e ga\u00f1ou o Campionato Europeo de F\u00f3rmula 3 de 1976.\nCompetiu na F\u00f3rmula 1 cos equipos Shadow, Arrows (co Arrows A1), Brabham, Alfa Romeo (co Alfa Romeo 184T), Williams e Benetton. O seu mellor posto no mundial foi na tempada , na que finalizou segundo, por detr\u00e1s do seu compa\u00f1eiro de equipo Nigel Mansell.\nDisputou 256 grandes premios, dos que ga\u00f1ou seis e conseguiu a \"pole position\" en oito. Est\u00e1 considerado como un dos campi\u00f3ns sen coroa. Ademais \u00e9 o terceiro piloto de F\u00f3rmula 1 que m\u00e1is grandes premios disputou, s\u00f3 por detr\u00e1s de Rubens Barrichello e de Michael Schumacher.\nResultados completos en F\u00f3rmula 1.\n\"Nota: carreiras en letra grosa indica pole position, \"cursiva\" indica volta r\u00e1pida.\""}
{"id": "194165", "revid": "98629", "url": "https://gl.wikipedia.org/wiki?curid=194165", "title": "Manuel Corzo", "text": "Manuel Corzo Mac\u00edas, nado en Chandoiro (O Bolo) en 1941, \u00e9 un m\u00e9dico, adegueiro e pol\u00edtico galego do PPdeG, que foi alcalde do Bolo durante tres d\u00e9cadas.\nTraxectoria.\nDe profesi\u00f3n m\u00e9dico, traballou de doutor no Bolo moitos anos. Elixido concelleiro por AP a primeiros dos 80, e despois baixo a candidatura do PP, foi designado tenente de alcalde do Bolo polo PPdeG. Renovou a conceller\u00eda nas municipais de 1991 integrado no PPdeG, pero s\u00f3 uns meses m\u00e1is tarde encabezou a moci\u00f3n de censura de Centristas de Galicia contra o alcalde tam\u00e9n popular Silverio Fern\u00e1ndez: o propio Corzo foi elixido alcalde en 1991.\nNas elecci\u00f3ns municipais de 1995 encabezou a candidatura do PPdeG \u00e1 alcald\u00eda do Bolo e foi elixido alcalde con maior\u00eda absoluta. Continuou como alcalde nas sucesivas elecci\u00f3ns, sempre con maior\u00eda absoluta (incluso nas municipais de 1999 como \u00fanico candidato), ata que en 2023 anunciou a s\u00faa retirada.\nDono da adega de vi\u00f1o Vi\u00f1a Corzo, que herdou do pai en 2004, compaxinou este labor coa s\u00faa militancia pol\u00edtica. A adega est\u00e1 adscrita \u00e1 Denominaci\u00f3n de Orixe Valdeorras, e ten unha produci\u00f3n de menc\u00eda e godello en cinco hect\u00e1reas de aba."}
{"id": "194167", "revid": "1888", "url": "https://gl.wikipedia.org/wiki?curid=194167", "title": "Manuel Corzo Mac\u00edas", "text": ""}
{"id": "194169", "revid": "23204", "url": "https://gl.wikipedia.org/wiki?curid=194169", "title": "Ol\u00edmpico de Kiev", "text": ""}
{"id": "194170", "revid": "23204", "url": "https://gl.wikipedia.org/wiki?curid=194170", "title": "NSC Olimpiysky", "text": ""}
{"id": "194171", "revid": "23204", "url": "https://gl.wikipedia.org/wiki?curid=194171", "title": "NSK Olimpiyskiy", "text": ""}
{"id": "194172", "revid": "23204", "url": "https://gl.wikipedia.org/wiki?curid=194172", "title": "Estadio Vermello", "text": ""}
{"id": "194173", "revid": "1131", "url": "https://gl.wikipedia.org/wiki?curid=194173", "title": "Estadio Metalist", "text": "O Complexo Deportivo do \u00d3blast \"Metalist\" (en ucra\u00edno: \u041e\u0431\u043b\u0430\u0441\u043d\u0438\u0439 \u0441\u043f\u043e\u0440\u0442\u0438\u0432\u043d\u0438\u0439 \u043a\u043e\u043c\u043f\u043b\u0435\u043a\u0441 \u00ab\u041c\u0435\u0442\u0430\u043b\u0456\u0441\u0442\u00bb, \"Oblasny sportyvny kompleks \u00abMetalist\u00bb\"), comunmente co\u00f1ecido como Estadio Metalist (\u0421\u0442\u0430\u0434\u0456\u043e\u043d \u00ab\u041c\u0435\u0442\u0430\u043b\u0456\u0441\u0442\u00bb), \u00e9 un estadio de usos m\u00faltiples en Kh\u00e1rkiv, Ucra\u00edna. Actualmente \u00e9 utilizado principalmente para partidos de f\u00fatbol, sendo o estadio local do FC Metalist Kharkiv. O estadio, que ser\u00e1 unha das sedes da Eurocopa 2012, ten capacidade para 38.633 espectadores.\nHistoria.\nA construci\u00f3n do estadio comezou en 1925 por orde de Anastas Mikoyan, no lugar onde se atopaba o cemiterio do Esp\u00edrito Santo. Inaugurado o 12 de setembro de 1926, o novo estadio era co\u00f1ecido como \"Traktor\", xa que recib\u00eda o patrocinio dunha planta de tractores de produci\u00f3n local. Antes da segunda guerra mundial, a instalaci\u00f3n pasou a chamarse Estadio Dzerzhynets na honra de Felix Dzerzhinsky, o primeiro xefe da Cheka. Dende 1967 recibe o seu nome actual; ese mesmo ano a capacidade do estadio era para 10.000 espectadores.\nRenovaci\u00f3ns.\nInclu\u00edndo as melloras para a Eurocopa 2012, o estadio sufriu catro reformas ao longo da s\u00faa historia. A primeira delas tivo lugar a mediados dos anos 1960, cando a secci\u00f3n oeste da estrutura foi renovada. A seguinte, que se iniciou en 1970 e terminou catro anos m\u00e1is tarde, viu a adici\u00f3n das bancadas norte e sur, aumentando a capacidade at\u00e9 os 30.000 espectadores. O arquitecto do proxecto foi Yu. Tabakova. Tam\u00e9n foi constru\u00eddo o primeiro teito do estadio e un sistema de drenaxe, as\u00ed como a iluminaci\u00f3n, un panel de informaci\u00f3n, un ximnasio e un hotel.\nUnha terceira reforma iniciouse en 1979 para renovar as bancadas leste e sur, mais est\u00e1 non se terminou at\u00e9 tres d\u00e9cadas m\u00e1is tarde. Despois da demolici\u00f3n ese ano da bancada sur, a construci\u00f3n foi detida por tempo indefinido, e s\u00f3 en 1998 foi continuada tras un atraso de case vinte anos. Erixiuse unha nova bancada leste e a sur foi parcialmente reconstru\u00edda.\nUnha cuarta renovaci\u00f3n do Metalist foi ordenada para a s\u00faa preparaci\u00f3n de cara a Eurocopa 2012. A bancada sur foi completada e a bancada leste completamente reconstru\u00edda. A substituci\u00f3n o teito, xunto con outras modernizaci\u00f3ns e melloras est\u00e9ticas, completouse a finais de 2009. O 5 de decembro de 2009, o renovado estadio foi inaugurado oficialmente por mor do 50\u00ba aniversario do presidente do Metalist Kharkiv, Oleksandr Yaroslavsky.\nO bancada sur cont\u00e9n un centro comercial-centro de negocios de tres andares, o \"Metalist Arena\". As oficinas son alugadas por UkrSibbank a varios negocios locais e outros bancos. Hai unha farmacia, un consultorio m\u00e9dico, axencias de turismo e outros negocios.\nEurocopa 2012.\nPartidos.\nO Estadio Metalist albergou durante o campionato tres encontros, todos correspondentes \u00e1 fase de grupos (grupo B). Os partidos foron os seguintes:"}
{"id": "194174", "revid": "89787", "url": "https://gl.wikipedia.org/wiki?curid=194174", "title": "\u00c1cido ur\u00f3nico", "text": "Os \u00e1cidos ur\u00f3nicos son azucres \u00e1cidos derivados de monosac\u00e1ridos aldosas que substitu\u00edron o hidroxilo do seu carbono terminal por un grupo carboxilo . Por tanto, presentan un carboxilo nun extremo e un carbonilo (do aldehido) no outro (que nas formas cicladas forma o hemiacetal). Os sales destes \u00e1cidos ch\u00e1manse uronatos.\nA nomenclatura dos \u00e1cidos ur\u00f3nicos est\u00e1 baseada na dos azucres dos que proceden, pero alg\u00fans dos m\u00e1is com\u00fans non te\u00f1en un azucre orixinal do que procedan directamente, xa que se forman por epimerizaci\u00f3n, como \u00e9 o caso do \u00e1cido idur\u00f3nico, que \u00e9 un ep\u00edmero do \u00e1cido glicur\u00f3nico, o cal, \u00e1 s\u00faa vez, deriva da glicosa. Util\u00edzase a terminaci\u00f3n \"ur\u00f3nico\" . Os \u00e1cidos ur\u00f3nicos de seis carbonos reciben o nome de \u00e1cidos hexur\u00f3nicos.\nExemplos.\nAlg\u00fans destes compostos te\u00f1en importantes funci\u00f3ns bioqu\u00edmicas. Por exemplo, moitos residuos do corpo humano son excretados na urina en forma de sales de glicuronato. Moitas substancias t\u00f3xicas como alcohois e fenois ex\u00f3xenos (como por exemplo o anest\u00e9sico propofol ) conx\u00faganse nos hepatocitos formando enlaces glicos\u00eddicos co \u00e1cido glicur\u00f3nico, que producen mol\u00e9culas hidrosolubles doadamente eliminables nos ouri\u00f1os.\nOs \u00e1cidos idur\u00f3nico e glicur\u00f3ico son compo\u00f1entes de glicosaminoglicanos e proteoglicanos, e o \u00e1cido galactur\u00f3nico \u00e9 un compo\u00f1ente do polisac\u00e1rido pectina."}
{"id": "194175", "revid": "5132", "url": "https://gl.wikipedia.org/wiki?curid=194175", "title": "Metalist Arena", "text": ""}
{"id": "194176", "revid": "5132", "url": "https://gl.wikipedia.org/wiki?curid=194176", "title": "Metalist Stadium", "text": ""}
{"id": "194177", "revid": "56817", "url": "https://gl.wikipedia.org/wiki?curid=194177", "title": "Canciones 1984\u20131996", "text": "Canciones 1984\u20131996 \u00e9 un disco recompilatorio dos grandes do grupo de rock espa\u00f1ol H\u00e9roes del Silencio, publicado no 2000.\nIncl\u00fae rarezas e novas mesturas de varios temas onde Bunbury volveu gravar as s\u00faas voces, algo l\u00f3xico nalgunhas canci\u00f3ns da primeira \u00e9poca, como \"H\u00e9roe de leyenda\". Este feito deu lugar a rumores sobre o regreso da banda."}
{"id": "194178", "revid": "89787", "url": "https://gl.wikipedia.org/wiki?curid=194178", "title": "Maxina ou a filla esp\u00farea", "text": "Magina ou a filla esp\u00farea (tam\u00e9n Majina ou a filla esp\u00farea; Maxina ou a filla esp\u00farea; Maxina ou a filla espuria ou simplemente Maxina, segundo as edici\u00f3ns) \u00e9 unha novela de Marcial Valladares. Escrita en 1870, en pleno Rexurdimento, est\u00e1 considerada a primeira novela moderna en lingua galega.\nTrama.\nOtilia \u00e9 unha moza compostel\u00e1 de dezaseis anos, dunha familia burguesa. Nun baile de m\u00e1scaras \u00e9 violada, e ao cabo d\u00e1 a luz a unha nena, Maxina. A nena \u00e9 levada \u00f3 orfanato, e despois \u00e9 criada por dous alde\u00e1ns, In\u00e9s e Cait\u00e1n, que xa te\u00f1en outro rapaz, Ermelio.\nAo quedaren orfos os meni\u00f1os p\u00f3\u00f1ense a traballar na casa doutros labregos, pero son sacados polo padri\u00f1o de Ermelio, o se\u00f1orito Salvio, e mais polo marqu\u00e9s de Tria-Castela, que ao cabo, nunha anagn\u00f3rise, resulta ser o av\u00f3 biol\u00f3xico de Maxina, pois fora o seu fillo o que violara a Otilia.\nOs irm\u00e1ns marchan estudar a Madrid, e ao cumpriren dezaoito anos casan e reciben a herdanza dos seus protectores. Por outra banda, Otilia, que \u00eda casar con Salvio, tolea.\nNarraci\u00f3n.\nA obra, narrada en terceira persoa, est\u00e1 estruturada en 17 cap\u00edtulos, que responden a cambios no espazo ou no tempo.\nPersonaxes.\nOs personaxes da novela responden aos arquetipos literarios, xa non s\u00f3 das novelas rom\u00e1nticas do s\u00e9culo XIX, sen\u00f3n das obras cl\u00e1sicas universais. A obra ten un trasunto moralizante, e existen os papeis 'bos' (heroe, princesa...) e malos (vil\u00e1n).\nEspazo.\nA novela discorre no espazo urbano de Santiago de Compostela e no rural en aldeas do val do r\u00edo Ulla, preto do Pico Sacro. Esta oposici\u00f3n aparece reflectida no aspecto socioling\u00fc\u00edstico da obra, ao contrapor a lingua castel\u00e1 da cidade co galego da aldea.\nTempo.\nA acci\u00f3n comeza \"in medias res\", cando Otilia vai dar a luz. Hai analepses, ao retomar os feitos pasados no baile. O autor define ben o tempo da acci\u00f3n, que dura en total 19 anos. Comeza o 2 de febreiro de 1850, no baile de m\u00e1scaras, e remata na voda de Maxina e Ermelio, en 1869, xa que antes houbo nove meses de xestaci\u00f3n.\nLingua.\nNo momento da escritura da obra a\u00ednda non exist\u00eda unha normativa oficial do galego. Con todo, o papel como lexic\u00f3grafo de Valladares N\u00fa\u00f1ez definiu uns certos criterios no texto.\nA obra alterna a lingua castel\u00e1 dos personaxes da sociedade urbana co galego da narraci\u00f3n e dos personaxes alde\u00e1ns. Con todo, son numerosos os castelanismos no texto en galego e os galeguismos no castel\u00e1n. Amais, dist\u00ednguese entre un galego 'culto' na narraci\u00f3n, e un galego 'popular' na voz dos personaxes, con gheada, seseo, vulgarismos, dialectalismos e hipergaleguismos.\nRespecto \u00e1 graf\u00eda, aparecen frecuentemente a letra y, e vac\u00edlase no uso de j, g e x. Amais do acento gr\u00e1fico agudo, aparece o grave para marcar a abertura voc\u00e1lica, e nun caso mesmo o til circunflexo. \u00c9 com\u00fan o uso do gui\u00f3n e mais do ap\u00f3strofo.\nPublicaci\u00f3n e edici\u00f3ns.\nO manuscrito m\u00e1is antigo da novela, doado \u00e1 Real Academia Galega polo Centro Gallego de Buenos Aires, \u00e9 de 1870. A novela sa\u00edu publicada a partir do 28 de xullo de 1880 en 11 n\u00fameros da revista \"La Ilustraci\u00f3n Gallega y Asturiana\", dirixida por Manuel Murgu\u00eda.\nEn 1970 foi reeditada pola Editorial Galaxia, con ilustraci\u00f3ns de Xoh\u00e1n Ledo e cun limiar de R. Carballo Calero. Outras edici\u00f3ns, m\u00e1is recentes, fix\u00e9ronas V\u00eda L\u00e1ctea Editorial (1988), Edici\u00f3ns Xerais de Galicia na Biblioteca das Letras Galegas (1991 e 2008), \"El Correo Gallego\" na Biblioteca 114 (1992) e \"La Voz de Galicia\" na Biblioteca Galega 120 (2001).\nEn 2021 Galaxia reeditouna co apoio da Conseller\u00eda de Cultura, Educaci\u00f3n e Universidade por medio da Secretar\u00eda Xeral de Pol\u00edtica Ling\u00fc\u00edstica e coa colaboraci\u00f3n da Real Academia Galega (Dixitalizaci\u00f3n do manuscrito realizada por Unayta). Nesta edici\u00f3n ofr\u00e9cese un texto actualizado, acompa\u00f1ado coa reproduci\u00f3n facsimilar caligr\u00e1fica do manuscrito orixinal realizado en 1870 e depositado nos arquivos da Real Academia Galega."}
{"id": "194179", "revid": "1131", "url": "https://gl.wikipedia.org/wiki?curid=194179", "title": "Maxina", "text": ""}
{"id": "194180", "revid": "56817", "url": "https://gl.wikipedia.org/wiki?curid=194180", "title": "Live in Germany", "text": "Co t\u00edtulo Live in Germany existen \u00e1lbums en directo de varios artistas musicais:"}
{"id": "194182", "revid": "23204", "url": "https://gl.wikipedia.org/wiki?curid=194182", "title": "Live in Germany (H\u00e9roes del Silencio)", "text": "Live in Germany \u00e9 un \u00e1lbum en directo do grupo de rock espa\u00f1ol H\u00e9roes del Silencio, publicado o 22 de novembro de 2011, quince anos logo da separaci\u00f3n do grupo.\nO disco, publicado nos formatos disco de vinilo, CD e DVD, recolle unha actuaci\u00f3n en directo do grupo na sala Gin Club Rock de Koblenz (Alema\u00f1a) en 1993.\nDatos e caracter\u00edsticas.\nO concerto de Koblenz celebrouse o 2 de outubro de 1993, ano en que H\u00e9roes del Silencio levaron a cabo unha extensa xira por Europa, e foi gravado polas c\u00e1maras da cadea de televisi\u00f3n alem\u00e1 SWF3.\nA xira serv\u00eda como presentaci\u00f3n a nivel continental do \u00e1lbum \"El esp\u00edritu del vino\", polo que a maior\u00eda dos temas interpretados corresponderon a este \u00e1lbum. Debido \u00e1 s\u00faa emisi\u00f3n por televisi\u00f3n, rapidamente converteuse nunha das gravaci\u00f3ns piratas m\u00e1is co\u00f1ecidas da banda, grazas \u00e1 s\u00faa calidade de son e imaxe.\nA presentaci\u00f3n do \u00e1lbum correu a cargo dos membros do grupo Pedro Andreu, Juan Valdivia e Joaqu\u00edn Cardiel, durante unha rolda de prensa na que se informou da s\u00faa difusi\u00f3n simult\u00e1nea en Espa\u00f1a, Alema\u00f1a, Su\u00edza e Austria.\nLista de canci\u00f3ns.\nOs temas inclu\u00eddos no \u00e1lbum pertencen principalmente ao disco \"El esp\u00edritu del vino\", pois pertenc\u00eda \u00e1 xira \"El camino del exceso\" como presentaci\u00f3n do mesmo."}
{"id": "194184", "revid": "895", "url": "https://gl.wikipedia.org/wiki?curid=194184", "title": "Canciones 1984-1996", "text": ""}
{"id": "194185", "revid": "1822", "url": "https://gl.wikipedia.org/wiki?curid=194185", "title": "Herba empre\u00f1adeira", "text": ""}
{"id": "194186", "revid": "22570", "url": "https://gl.wikipedia.org/wiki?curid=194186", "title": "\u00c1cido ald\u00e1rico", "text": "Os \u00e1cidos ald\u00e1ricos son azucres \u00e1cidos derivados de monosac\u00e1ridos aldosas nos que o grupo hidroxilo dun extremo da mol\u00e9cula e o aldehido do outro extremo son oxidados orixinando dous grupos carboxilo , polo que te\u00f1en un grupo \u00e1cido en cada extremo da mol\u00e9cula. A s\u00faa f\u00f3rmula xeral \u00e9 HOOC-(CHOH)n-COOH.\nOs \u00e1cidos ald\u00e1ricos sintet\u00edzanse xeralmente por medio da oxidaci\u00f3n dunha aldosa con \u00e1cido n\u00edtrico. Nesta reacci\u00f3n \u00e9 a forma aberta ou li\u00f1al do azucre (forma de polihidroxialdehido) a que reacciona.\nOs \u00e1cidos ald\u00e1ricos non poden orixinar formas c\u00edclicas hemiacetais como as que forman os azucres reducidos, pero nalg\u00fans casos poden formar lactonas.\nA nomenclatura dos \u00e1cidos ald\u00e1ricos est\u00e1 baseada na dos azucres dos que derivan. Por exemplo, a glicosa ox\u00eddase a \u00e1cido glic\u00e1rico (ou \u00e1cido sac\u00e1rico), a xilosa orixina \u00e1cido xil\u00e1rico, e a galactosa o \u00e1cido galact\u00e1rico. Util\u00edzase a terminaci\u00f3n \"\u00e1rico\".\nA diferenza dos azucres dos que derivan, os \u00e1cidos ald\u00e1ricos te\u00f1en o mesmo grupo fncional (COOH) en cada extremo, o que fai que dous azucres diferentes poden orixinar o mesmo \u00e1cido ald\u00e1rico. Isto d\u00e9bese que pode suceder que o \u00e1cido ald\u00e1rico poida po\u00f1erse \"boca arriba\"\" ou \"boca abaixo\" orixinando exactamente a mesma mol\u00e9cula, xa que o feito de ter os dous extremos iguais lle d\u00e1 unha simetr\u00eda. Por exemplo, o \u00e1cido D-glic\u00e1rico e o \u00e1cido L-gul\u00e1rico son o mesmo composto. Como consecuencia alg\u00fans \u00e1cidos ald\u00e1ricos son formas meso sen actividade \u00f3ptica a pesar de teren varios centros quirais. Isto ocorre cando un azucre e o seu enanti\u00f3mero se oxidan dando o mesmo \u00e1cido ald\u00e1rico. Un exemplo \u00e9 a D-manosa, que ten 4 cabonos quirais, pero os \u00e1cidos D-man\u00e1rico e L-man\u00e1rico, que aparentemente te\u00f1en configuraci\u00f3ns opostas, son en realidade o mesmo composto; \u00e9 dicir, o \u00e1cido man\u00e1rico \u00e9 unha forma meso sen actividade \u00f3ptica.\nO \u00e1cido ad\u00edpico (HOOC-(CH2)4-COOH) non \u00e9 un \u00e1cido ald\u00e1rico, malia a s\u00faa semellanza estrutural. De feito, os \u00e1cidos ald\u00e1ricos de seis carbonos poden ser considerados tetrahidroxil derivados do \u00e1cido ad\u00edpico."}
{"id": "194187", "revid": "89787", "url": "https://gl.wikipedia.org/wiki?curid=194187", "title": "Jordan Williams", "text": "Jordan Williams, nado o 11 de outubro de 1990 en Torrington, Connecticut, \u00e9 un xogador americano de baloncesto profesional que actualmente \u00e9 axente libre.\nTraxectoria profesional.\nWilliams foi elixido na 36\u00aa posici\u00f3n do Draft da NBA de 2011 polos New Jersey Nets. Asinou o seu contrato polos Nets o 9 de decembro de 2011. O 18 de xaneiro de 2012, foi asignado aos Springfield Armor da NBA D-League.\nO 11 de xullo de 2012, os Nets traspasaron a Williams, Jordan Farmar, Johan Petro, Anthony Morrow, e DeShawn Stevenson \u00f3s Atlanta Hawks a cambio de Joe Johnson."}
{"id": "194189", "revid": "1888", "url": "https://gl.wikipedia.org/wiki?curid=194189", "title": "Jos\u00e9 Rodr\u00edguez Reza", "text": "Jos\u00e9 Rodr\u00edguez Reza, nado en Ourense o 11 de marzo de 1922 e finado na mesma cidade o 9 de abril de 2007, foi un avogado, empresario e pol\u00edtico galego.\nTraxectoria.\nFillo de Jos\u00e9 Rodr\u00edguez Bouzo. Estudou o bacharelato en Ourense e a carreira de Dereito na Universidade de Santiago de Compostela, onde se licenciou. Ben metido no tecido empresarial da cidade, foi director do Hotel Sila, un dos principais hoteis hist\u00f3ricos da cidade e tam\u00e9n conselleiro delegado da cervexeira Cervezas San Mart\u00edn e das cooperativas agrarias Coren. Presidente da Caixa Rural de Ourense foi baixo o seu mandato que esta entidade asinou a s\u00faa disoluci\u00f3n e absorci\u00f3n por parte de Caixa Galicia, entidade \u00e1 que se incorporou como membro do consello de administraci\u00f3n. Figurou no \u00f3rgano reitor da caixa de aforros ata 2006. Foi tam\u00e9n vicepresidente da Fundaci\u00f3n Gal\u00edcia Europa.\nParticipou na pol\u00edtica da man da UCD. Foi elixido senador en d\u00faas ocasi\u00f3ns, nas Xerais constitu\u00edntes de 1977 e nos comicios de 1979. Tam\u00e9n foi elixido concelleiro na cidade de Ourense e deputado provincial.\nSocialmente, ademais, pertenceu ao Liceo Recreo Orensano e ao Orfe\u00f3n Uni\u00f3n Orensana."}
{"id": "194191", "revid": "1131", "url": "https://gl.wikipedia.org/wiki?curid=194191", "title": "Quentin Massys", "text": ""}
{"id": "194195", "revid": "98629", "url": "https://gl.wikipedia.org/wiki?curid=194195", "title": "Batalla de Rabaul", "text": "A batalla de Rabaul librouse na madrugada do 23 de xaneiro de 1942, cando as forzas australianas intentaron, sen \u00e9xito, deter o desembarco das forzas xaponesas. Os asi\u00e1ticos lograron tomar o control do porto, convert\u00e9ndoo nunha importante base desde a cal lanzaron ataques a\u00e9reos e navais nas campa\u00f1as de Nova Guinea e as Illas Salom\u00f3n.\nAntecedentes.\nDespois da primeira guerra mundial, a illa de Nova Breta\u00f1a pasou para mans da administraci\u00f3n australiana, dentro do chamado Territorio de Nova Guinea. Pouco antes de iniciarse a segunda guerra mundial, a illa contaba cunha poboaci\u00f3n de ascendencia europea de mil persoas. O Cuartel Xeral da administraci\u00f3n australiana do Territorio de Nova Guinea atop\u00e1base en Rabaul, a\u00ednda que en setembro de 1941, foi trasladada a Lae.\nPrevindo un ataque xapon\u00e9s, os australianos enviaron o 2/22\u00ba batall\u00f3n, ao mando do Tenente Coronel Howard H. Carr, para reforzar a illa, entre marzo e abril de 1941. Esta unidade era a \u00fanica forza protexendo a illa, a excepci\u00f3n da polic\u00eda e un grupo de 80 voluntarios nativos. Debido \u00e1 incapacidade de Carr para comandar o seu batall\u00f3n, en segredo foi alcumado \"o perdedor\" polos seus homes. Nos meses seguintes recibiron reforzos, especialmente artiller\u00eda. A\u00ednda que se fixeron plans para reforzar Rabaul e convertela nunha base naval para frotas brit\u00e1nicas e estadounidenses, estes non se chegaron a implementar. Mais orden\u00f3uselle \u00e1s tropas en Rabaul defender a illa at\u00e9 a fin, e non retroceder a pesar da probable superioridade num\u00e9rica xaponesa. O 3 de outubro, o Coronel Jack Scanlan chegou \u00e1 illa para asumir o mando da \"\u00c1rea de Nova Guinea\". En total, Scanlan contaba con 1400 homes, sendo o 2/22\u00ba batall\u00f3n a s\u00faa principal unidade.\nComo parte da s\u00faa ofensiva de 1941-1942, os xaponeses planificaron realizar desembarcos en Rabaul e Kavieng, en Nova Breta\u00f1a e Nova Irlanda respectivamente. Este ataque realizar\u00edase entre o 23 e 24 de xaneiro de 1942, e coincidir\u00eda con outros asaltos en Balikpapan (Borneo) e Kendari (C\u00e9lebes).\nA forza xaponesa encargada da conquista de Nova Breta\u00f1a e Nova Irlanda (Operaci\u00f3n R) era o Destacamento dos Mares do Sur (\"Nankai Shitai\"), formada a partir de unidades da 55\u00aa Divisi\u00f3n. Estaba comandado polo Xeneral Maior Tomitar\u014d Horii, que xa asaltara Guam, base estadounidense, o 10 de decembro. A 4\u00aa Frota xaponesa proporcionar\u00edalles detr\u00e1s o apoio naval, que inclu\u00eda dous portaavi\u00f3ns. Os xaponeses agardaban maior resistencia en Nova Breta\u00f1a da que encontraran en Guam.\nUnha vez iniciada a guerra mundial, avi\u00f3ns xaponeses empezaron a sobrevoar Rabaul a grande altura. Os australianos contaban cunha forza de dez avi\u00f3ns para facer fronte a un ataque a\u00e9reo. A mediados de decembro, iniciouse a evacuaci\u00f3n de todos os civ\u00eds de ascendencia europea, que foron enviados a Australia. O Coronel Scanlan prohibiulle aos seus soldados pensar en abandonar a cidade, e el mesmo non dese\u00f1ou un plan organizado de retirada, no caso de que fosen superados polos atacantes. Un oficial suxeriu mover cantidades importantes de comida cara \u00e1 monta\u00f1a, para poder continuar a resistencia desde al\u00ed, pero o seu plan nunca foi posto en pr\u00e1ctica.\nO 4 de xaneiro de 1942, os xaponeses realizaron o primeiro bombardeo de importancia sobre Nova Breta\u00f1a. Primeiro un grupo de 22 bombardeiros atacaron unha pista de aterraxe a grande altura, impact\u00e1ndoa tres veces e matando a unhas quince persoas. Os avi\u00f3ns australianos non conseguiron interceptar aos nip\u00f3ns e a artiller\u00eda antia\u00e9rea non ti\u00f1a o alcance necesario para impactar nos bombardeiros. Un segundo grupo de once hidroavi\u00f3ns atacou outra pista de aterraxe, causando menos danos.\nO 9 de xaneiro, un avi\u00f3n australiano sobrevoou Truk, e informou dunha gran concentraci\u00f3n de avi\u00f3ns e nav\u00edos xaponeses. M\u00e1is tarde determinouse que era o groso da 4\u00aa Frota xaponesa a que se encontraba concentrada al\u00ed, e que os bombardeos, que continuaron durante todo o mes, se realizaban desde esa base.\nO 14 de xaneiro, as forzas de Horii partiron desde Guam, reun\u00edndose coa 4\u00aa Frota o 17. O convoi, con m\u00e1is de 30 nav\u00edos, dirixiuse logo cara a Rabaul, lanzando ataques a\u00e9reos contra a base, co obxectivo de garantir a superioridade a\u00e9rea nipoa.\nO 20 de xaneiro, os xaponeses lanzaron o seu principal bombardeo. Tres formaci\u00f3ns xaponesas, uns 120 avi\u00f3ns en total, converxeron en Rabaul desde tres distintas direcci\u00f3ns, a\u00ednda que foron detectados antes, encontr\u00e1ndose nese instante sete avi\u00f3ns australianos no aire. Rapidamente, esta d\u00e9bil forza australiana foi destru\u00edda e, a excepci\u00f3n da artiller\u00eda antia\u00e9rea, os nip\u00f3ns non encontraron resistencia ningunha no seu ataque, que durou 45 minutos. Ao finalizar, s\u00f3 ficaron tres avi\u00f3ns australianos, e un bombardeiro pesado xapon\u00e9s foi derribado pola artiller\u00eda australiana.\nO desembarco.\nNa ma\u00f1\u00e1 do 21 de xaneiro, detectouse unha forza de catro cruceiros con direcci\u00f3n a Rabaul. Scanlan ordenoulle aos seus homes tomar posici\u00f3ns de combate, a\u00ednda que aclarando que \"s\u00f3 era un exercicio\", polo que moitas tropas non levaron as s\u00faas raci\u00f3ns de comida nin outros \u00fatiles. Na madrugada do 22, a base a\u00e9rea foi destru\u00edda polo seu propio persoal. Pola ma\u00f1\u00e1, bombardeiros en picado xaponeses pasaron sobre a costa, destru\u00edndo as defensas costeiras. Pola tarde, os enxe\u00f1eiros detonaron un dep\u00f3sito de bombas localizado en Rabaul, mais danaron o transmisor do Cuartel Xeral, deixando Nova Breta\u00f1a incomunicada co exterior. Nese momento, a frota xaponesa xa fora visualizada desde a costa, a\u00ednda que despois perdeuse de vista.\nNa madrugada do 23 de xaneiro, os xaponeses comezaron a desembarcar na ba\u00eda. A superioridade num\u00e9rica nipoa permitiulles desembarcar sen problemas en varios puntos, xa que as tropas australianas eran incapaces de cubrir todas as praias. A cidade de Rabaul foi tomada moi rapidamente, e a principal loita levouse a cabo nas praias e na selva. Nalg\u00fans casos, os xaponeses contaron con apoio dos nativos, quen lles serviron de gu\u00edas. A comunicaci\u00f3n entre as forzas na fronte e os cuarteis foi cortada, o que xerou confusi\u00f3n no movemento das tropas. Ao amencer, logrouse establecer contacto con Port Moresby, por medio da teleradio, mais a mensaxe chegou corrupta, e os receptores non entenderon que se estaba realizando un desembarco en Nova Breta\u00f1a.\n\u00c1s 9 da ma\u00f1\u00e1, ordenouse a retirada xeral cara a unha nova li\u00f1a defensiva, pero pronto se estendeu o ruxe-ruxe de que miles de xaponeses estaban avanzando, e moitos cami\u00f3ns, que transportaban tropas cara aos novos puntos de defensa, pasaron de longo estas li\u00f1as. Varios avi\u00f3ns xaponeses empezaron a voar baixo, ametrallando aos veh\u00edculos e tropas que encontraban nos cami\u00f1os, sumando a\u00ednda m\u00e1is temor \u00e1s tropas que se retiraban. Incapaz de facerlle fronte \u00e1 batalla, debido en parte \u00e1 ausencia de comunicaci\u00f3ns, Scalan ordenou unha retirada maior, dicindo que agora \"cada home era dono da s\u00faa sorte\".\nA loita organizada rematou ao chegar a noite. Logo, as unidades divid\u00edronse en pequenos grupos e retir\u00e1ronse ao suroeste.\nConsecuencias.\nNo primeiro d\u00eda da batalla, morreron uns 28 soldados australianos, dos cales dous eran oficiais. S\u00f3 400 soldados deron chegado a Australia, mentres que outros 160 foron asasinados polos xaponeses durante o seu cativerio. Pola outra parte, os xaponeses perderon 16 soldados, e reportaron 49 feridos. O Coronel Scanlan foi capturado e xunto con outros 60 oficiais foi enviado para Xap\u00f3n en xu\u00f1o. O Coronel Scanlan pasou o resto da guerra traballando nunha mina de carb\u00f3n. Uns 1050 prisioneiros de guerra non compartiron a mesma sorte que o seu comandante, xa que o 1 de xullo de 1942, cando estaban sendo transportados a Hainan no transporte Montevideo Maru, foron torpedeados polo submarino estadounidense USS Sturgeon. Ning\u00fan dos prisioneiros, dos cales 200 eran civ\u00eds, logrou sobrevivir.\nRabaul converteuse nunha importante base naval e a\u00e9rea xaponesa. Para protexela, invadiuse Lae e Bougainville, ao sur, e as illas do Almirantado, ao norte. Unha vez iniciada a campa\u00f1a das illas Salom\u00f3n, o obxectivo final Aliado no Suroeste do Pac\u00edfico consistiu na neutralizaci\u00f3n de Rabaul. Eventualmente, Rabaul converteuse no Cuartel Xeral da 8\u00aa Frota xaponesa, organizada para relevar a 4\u00aa Frota."}
{"id": "194198", "revid": "31997", "url": "https://gl.wikipedia.org/wiki?curid=194198", "title": "Carta a Filem\u00f3n", "text": "A carta a Filem\u00f3n, a m\u00e1is curta das cartas paulinas, \u00e9 un breve escrito, pouco m\u00e1is que unha nota, que o ap\u00f3stolo Paulo lle dirixe a un cristi\u00e1n chamado Filem\u00f3n.\nContido.\nOn\u00e9simo, que a tradici\u00f3n cristi\u00e1 identifica con On\u00e9simo, bispo de Bizancio, cristi\u00e1n e escravo de Filem\u00f3n, foxe da casa do seu amo e temeroso das represalias busca a mediaci\u00f3n de san Paulo. Este escribe esta carta de recomendaci\u00f3n ped\u00edndolle a Filem\u00f3n que acolla de novo a On\u00e9simo e non o castigue polo que fixo.\nA ensinanza da carta.\nO que, desde o primeiro momento, provoca m\u00e1is estra\u00f1eza a calquera lector \u00e9 o feito de que Paulo en ning\u00fan momento critica ou cuestiona a escravitude. M\u00e1is ben ao contrario, parece que a considera como algo natural e perfectamente compatible coa fe cristi\u00e1.\nNeste caso, como coa s\u00faa postura sobre o papel da muller na primeira Igrexa, parece que pesa m\u00e1is no autor o ambiente cultural, que daba por normal a escravitude, que a nova fe que predicaba e que ti\u00f1a como un dos seus puntos claves e m\u00e1is novedosos a fraternidade e igualdade entre os seres humanos."}
{"id": "194199", "revid": "85894", "url": "https://gl.wikipedia.org/wiki?curid=194199", "title": "Vilate, San Marti\u00f1o de Lanz\u00f3s, Vilalba", "text": "Vilate \u00e9 un lugar da parroquia de San Marti\u00f1o de Lanz\u00f3s, no concello lugu\u00e9s de Vilalba, na comarca da Terra Ch\u00e1. Segundo o Instituto Galego de Estat\u00edstica, en 2022 ti\u00f1a 83 habitantes (43 homes e 40 mulleres)."}
{"id": "194200", "revid": "23204", "url": "https://gl.wikipedia.org/wiki?curid=194200", "title": "Lamelas, San Marti\u00f1o de Lanz\u00f3s, Vilalba", "text": "Lamelas \u00e9 un lugar da parroquia de San Marti\u00f1o de Lanz\u00f3s, no concello lugu\u00e9s de Vilalba, na comarca da Terra Ch\u00e1.\nToponimia.\nO or\u00f3nimo Lamelas \u00e9 un top\u00f3nimo que prov\u00e9n do lat\u00edn , e indica un lugar con lama ou lodo."}
{"id": "194201", "revid": "85894", "url": "https://gl.wikipedia.org/wiki?curid=194201", "title": "Ladrela, San Marti\u00f1o de Lanz\u00f3s, Vilalba", "text": "Ladrela \u00e9 un lugar da parroquia de San Marti\u00f1o de Lanz\u00f3s, no concello lugu\u00e9s de Vilalba, na comarca da Terra Ch\u00e1. Segundo o IGE, en 2022 ti\u00f1a 5 habitantes (4 homes e 1 muller)."}
{"id": "194202", "revid": "85894", "url": "https://gl.wikipedia.org/wiki?curid=194202", "title": "Carreiroa, San Marti\u00f1o de Lanz\u00f3s, Vilalba", "text": "Carreiroa \u00e9 un lugar da parroquia de San Marti\u00f1o de Lanz\u00f3s, no concello lugu\u00e9s de Vilalba, na comarca da Terra Ch\u00e1. Segundo o IGE, en 2022 ti\u00f1a 12 habitantes (4 homes e 8 mulleres)."}
{"id": "194203", "revid": "85894", "url": "https://gl.wikipedia.org/wiki?curid=194203", "title": "Bichic\u00e1n, San Marti\u00f1o de Lanz\u00f3s, Vilalba", "text": "Bichic\u00e1n \u00e9 un lugar da parroquia de San Marti\u00f1o de Lanz\u00f3s, no concello lugu\u00e9s de Vilalba, na comarca da Terra Ch\u00e1. Segundo o Instituto Galego de Estat\u00edstica, en 2022 ti\u00f1a 16 habitantes (9 homes e 7 mulleres)."}
{"id": "194204", "revid": "31997", "url": "https://gl.wikipedia.org/wiki?curid=194204", "title": "Libro de Xon\u00e1s", "text": "O Libro de Xon\u00e1s \u00e9 un breve libro da Biblia que relata as andanzas e predicaci\u00f3ns de Xon\u00e1s, encargado por Iav\u00e9 de chamar \u00e1 conversi\u00f3n aos habitantes de N\u00ednive. O ton anecd\u00f3tico e case humor\u00edstico do libro garda unha mensaxe universalista e unha imaxe dun Iav\u00e9 clemente, que o converten en case unha excepci\u00f3n no conxunto da Biblia.\nContido.\nO libro c\u00e9ntrase na relaci\u00f3n entre Xon\u00e1s, o profeta, e o seu deus, Iav\u00e9. Este chama a Xon\u00e1s para que predique a conversi\u00f3n aos habitantes de N\u00ednive, capital do Imperio Asirio. Xon\u00e1s res\u00edstese e intenta fuxir, pero Deus, por medios milagreiros, obr\u00edgao a cumprir coa s\u00faa misi\u00f3n.\nO libro remata co perd\u00f3n a N\u00ednive e co enfado de Xon\u00e1s por ser Deus demasiado misericordioso.\nAutor.\nA tradici\u00f3n atrib\u00fae este libro a Xon\u00e1s, profeta xudeu do tempo do rei Xeroboam II, cando a cidade de N\u00ednive estaba no cume do seu poder.\nA\u00ednda as\u00ed, a linguaxe e o contido universalista do libro fan pensar nun autor moi posterior, que fixo protagonista a Xon\u00e1s dunha narraci\u00f3n que pouco ti\u00f1a que ver coa personaxe hist\u00f3rica.\nX\u00e9nero literario.\nColocado entre os profetas menores, os estudosos actuais tenden a consideralo un libro de x\u00e9nero did\u00e1ctico, un pequeno relato cunha ensinanza moral que haber\u00eda que considerar como un m\u00e1is dos libros sapienciais:"}
{"id": "194205", "revid": "56817", "url": "https://gl.wikipedia.org/wiki?curid=194205", "title": "\u00c1cido neuram\u00ednico", "text": "O \u00e1cido neuram\u00ednico (Neu) \u00e9 un monosac\u00e1rido de 9 \u00e1tomos de carbono, derivado dunha cetononosa do grupo dos azucres \u00e1cidos ulos\u00f3nicos. Non ten OH no carbono 2, presenta un grupo carboxilo no carbono 1, un grupo amino no carbono 4 (polo que tam\u00e9n \u00e9 un aminoazucre) e unha cadea de 3 carbonos con 3 OH unida ao C 5, o que fan na mol\u00e9cula un total de 9 carbonos . En teor\u00eda, o \u00e1cido neuram\u00ednico poder\u00eda considerarse como o produto da condensaci\u00f3n ald\u00f3lica do \u00e1cido pir\u00favico e a D-manosamina (2-amino-2-desoximanosa) por acci\u00f3n da \u00e1cido neuram\u00ednico sintase (E.C. 4.1.3.19). Esta mol\u00e9cula, a\u00ednda que non se encontra como tal na natureza, si est\u00e1 amplamente distribu\u00edda en forma dos seus m\u00faltiples produtos derivados, tanto en tecidos animais, coma en bacterias, especialmente como constitu\u00edntes de glicoprote\u00ednas e gangli\u00f3sidos. Os derivados do \u00e1cido neuram\u00ednico orixinados ao substitu\u00edr o grupo amino ou os OH (\"N\"-derivados ou \"O\"-derivados) denom\u00ednanse en conxunto \u00e1cidos si\u00e1licos, entre os cales o m\u00e1is com\u00fan \u00e9 o \u00e1cido N-acetilneuram\u00ednico (Neu5Ac). Os substitu\u00edntes do grupo amino poden ser tanto grupos acetil coma grupos glicosil. Os substitu\u00edntes dos hidroxilos poden ser grupos acetil, lactil, metil, sulfato e fosfato.\nEstas substancias son substratos dos encimas neuraminidases que escinden residuos de \u00e1cido neuram\u00ednico. Os virus da gripe humana te\u00f1en un encima neuraminidase, que \u00e9 importante na s\u00faa acci\u00f3n e na s\u00faa caracterizaci\u00f3n antix\u00e9nica.\nO nome \"\u00e1cido neuram\u00ednico\" foi introducido polo cient\u00edfico alem\u00e1n E. Klenk en 1941, en referencia aos l\u00edpidos de orixe cerebral a partir dos cales se illou por primeira vez como produto derivado do procesamento de ditos l\u00edpidos."}
{"id": "194206", "revid": "1576", "url": "https://gl.wikipedia.org/wiki?curid=194206", "title": "Corpus Xo\u00e1nico", "text": "O Corpus Xo\u00e1nico \u00e9 o nome co que se co\u00f1ece aos libros do Novo Testamento que te\u00f1en como autor, ou que se atrib\u00fae como autor, a Xo\u00e1n o Evanxelista.\nOs libros.\nDestes cinco libros, o \u00fanico que identifica ao seu autor como \u00abXo\u00e1n\u00bb \u00e9 a Apocalipse. A erudici\u00f3n moderna, en xeral, rexeita a idea de que esta obra estea escrita polo mesmo autor que os outros catro documentos."}
{"id": "194207", "revid": "54334", "url": "https://gl.wikipedia.org/wiki?curid=194207", "title": "Celestino Peleteiro", "text": "Celestino Peleteiro Otero, nado en Pontevedra o 31 de decembro de 1935 e finado en Santiago de Compostela o 20 de marzo de 2017, foi un avogado e pol\u00edtico galego.\nTraxectoria.\nFillo de Celestino Peleteiro Su\u00e1rez. Estudou o bacharelato no Instituo Arcebispo Xelmirez de Santiago de Compostela. Foi membro de Acci\u00f3n Cat\u00f3lica. Licenciado en Dereito pola Universidade de Santiago de Compostela. Mestre mercantil. Abriu bufete de avogado en Ponte Caldelas en 1956, foi presidente do Liceo-Casino de Ponte Caldelas at\u00e9 1959, e correspondente de \"El Pueblo Gallego\" en Ponte Caldelas. Nos anos sesenta trasladouse ao Carballi\u00f1o, onde foi presidente do Sindicato mixto do Carballi\u00f1o e presidente do Casino do Carballi\u00f1o. Nas primeiras lexislativas democr\u00e1ticas de Espa\u00f1a, as Xerais de 1977, figuraba como n\u00famero 5, pechando a lista da Uni\u00f3n de Centro Democr\u00e1tico ao Congreso dos Deputados pola Provincia de Ourense. Non sa\u00edu elixido, pero aos seguintes comicios, as Xerais de 1979 presentouse na lista da UCD ao Senado e si sa\u00edu escollido. Nos seguintes comicios, os de 1982 xa non figurou nas candidaturas centristas.\nVida persoal.\nCasou coa mestra Beatriz Mellid Mu\u00ed\u00f1os."}
{"id": "194208", "revid": "1093", "url": "https://gl.wikipedia.org/wiki?curid=194208", "title": "Celestino Peleteiro Otero", "text": ""}
{"id": "194209", "revid": "1093", "url": "https://gl.wikipedia.org/wiki?curid=194209", "title": "Ignacio Mart\u00edn Amaro", "text": "Ignacio Juan Mart\u00edn Amaro, nado en Alacant o 15 de agosto de 1944 e finado o 19 de decembro de 2021, foi un pol\u00edtico galego de centro-dereita.\nTraxectoria.\nCasou para Ourense e empezou a traballar como xefe de persoal na f\u00e1brica que Barreiros ti\u00f1a no pol\u00edgono de San Cibrao. Despois marchou a Vigo, \u00e1 Citro\u00ebn, pero logo volveu a Ourense, onde traballou a parte m\u00e1is importante da s\u00faa vida profesional como empregado de banca en Caixa Ourense.\nResultou escollido senador nas Xerais de 1982 na lista da coalici\u00f3n AP-Partido Dem\u00f3crata Popular. Ao remate desa lexislatura non volveu concorrer a unha candidatura ao Senado nin tampouco ao Congreso dos Deputados, se ben mantivo unha traxectoria pol\u00edtica, ao ocupar diversos cargos de xesti\u00f3n internos no PPdeG en Ourense. Nos conflitos que sacudiron o PP nesa provincia, Mart\u00edn Amaro estaba considerado unha persoa baltarista. En 2015 encabezou as listas do PPdeG nas elecci\u00f3ns ao concello de Parada de Sil, e foi elixido concelleiro, a\u00ednda que non alcalde. Despois estivo en Cidad\u00e1ns, partido co que chegou a concorrer nas elecci\u00f3ns xerais de 2019 na candidatura ao senado.\nActivo no asociacionismo veci\u00f1al de Ourense, nos anos 2004 e 2005 mantivo un contencioso p\u00fablico co concello de Ourense, daquela gobernado por PSdeG-PSOE e BNG, polas obras das termas de Outariz. \nVida persoal.\nCasado, con tres fillos, \u00e9 afeccionado aos deportes de aventura e pescador, onde chegou por exemplo a presidir o Club de Pesca de Ba\u00f1os de Molgas."}
{"id": "194210", "revid": "1888", "url": "https://gl.wikipedia.org/wiki?curid=194210", "title": "Juan Jos\u00e9 Dieste Ortigueira", "text": ""}
{"id": "194211", "revid": "56817", "url": "https://gl.wikipedia.org/wiki?curid=194211", "title": "The Platinum Collection", "text": "The Platinum Collection \u00e9 un disco recompilatorio cos \u00e9xitos do grupo de rock espa\u00f1ol H\u00e9roes del Silencio, publicado no 2006.\nTr\u00e1tase dunha colecci\u00f3n de 3 CD e un DVD.\nLista de canci\u00f3ns.\nDisco 1\nDisco 2\nDisco 3"}
{"id": "194214", "revid": "54334", "url": "https://gl.wikipedia.org/wiki?curid=194214", "title": "Jos\u00e9 Ignacio Portos", "text": "Jos\u00e9 Ignacio Portos V\u00e1zquez, nado en Cardeiro (Boimorto) en 1964, \u00e9 un pol\u00edtico galego do PSdeG-PSOE.\nTraxectoria.\nGandeiro de profesi\u00f3n. Foi concelleiro en Boimorto polo PPdeG (1991-2003). Nas elecci\u00f3ns municipais de 2003 encabezou a candidatura da Agrupaci\u00f3n de Independentes de Boimorto (AIB) e foi elixido alcalde grazas ao apoio de BNG e PSdeG-PSOE. Nas municipais de 2007 encabezou a candidatura do PSdeG-PSOE \u00e1 alcald\u00eda de Boimorto e foi elixido alcalde con maior\u00eda absoluta. Nas municipais de 2011 volveu ser elixido alcalde grazas ao apoio do BNG.\nNo mes de maio de 2014, Jos\u00e9 Ignacio Portos renunciou \u00e1 alcald\u00eda de Boimorto por motivos de sa\u00fade. Foi relevado no cargo por Ana Ledo Fern\u00e1ndez, n\u00famero dous da lista do PSdeG-PSOE."}
{"id": "194216", "revid": "1888", "url": "https://gl.wikipedia.org/wiki?curid=194216", "title": "Jos\u00e9 Ignacio Portos V\u00e1zquez", "text": ""}
{"id": "194217", "revid": "1888", "url": "https://gl.wikipedia.org/wiki?curid=194217", "title": "Cipriano Caama\u00f1o", "text": "Cipriano Jos\u00e9 Caama\u00f1o Castro, nado na Ameixenda (Cee) en 1949, \u00e9 un m\u00e9dico e pol\u00edtico galego do PPdeG.\nTraxectoria.\nM\u00e9dico de profesi\u00f3n no Centro de Sa\u00fade de Bobor\u00e1s. Nas elecci\u00f3ns municipais de 1991 encabezou a candidatura do PPdeG \u00e1 alcald\u00eda de Bobor\u00e1s e foi elixido alcalde con maior\u00eda absoluta. Continuou como alcalde nas sucesivas elecci\u00f3ns, sempre con maior\u00eda absoluta. No 2019 decidiu non presentarse \u00c1s elecci\u00f3ns municipais quedando no seu lugar Ana Patricia Torres Madureira, que fora durante 8 anos concelleira de Cultura, Turismo, Deporte, Educaci\u00f3n, Xuventude e portavoz. A nova candidata ga\u00f1ou por maior\u00eda absoluta conseguindo 8 concelleiros dos 11 posibles. Cipriano Caama\u00f1o xubilouse como m\u00e9dico o 18 de marzo de 2014."}
{"id": "194218", "revid": "1093", "url": "https://gl.wikipedia.org/wiki?curid=194218", "title": "Cipriano Jos\u00e9 Caama\u00f1o Castro", "text": ""}
{"id": "194220", "revid": "89787", "url": "https://gl.wikipedia.org/wiki?curid=194220", "title": "Bono (m\u00fasico)", "text": "Paul David Hewson, m\u00e1is co\u00f1ecido como Bono, nado o 10 de maio de 1960, \u00e9 un m\u00fasico irland\u00e9s, vocalista e l\u00edder da banda de rock U2 e activista pol\u00edtico, especialmente comprometido coa causa humanitaria en \u00c1frica e a favor da cancelaci\u00f3n da d\u00e9beda externa dos pa\u00edses do terceiro mundo, labor reco\u00f1ecido entre outros polos seus nomeamentos consecutivos ao Premio Nobel da Paz no 2005 e 2006. Bono naceu e creceu en Dubl\u00edn (Irlanda) onde co\u00f1eceu a s\u00faa futura esposa, Ali Hewson, e os futuros membros de U2. Bono escribe t\u00f3dalas letras da banda, moitas veces empregando temas sociais, relixiosos e pol\u00edticos. Durante os seus primeiros anos as letras de Bono contribu\u00edron ao ton espiritual e rebeld\u00eda de U2. Como a banda madureceu, as s\u00faas letras torn\u00e1ronse m\u00e1is inspiradas por experiencias persoais compartidas cos membros da banda."}
{"id": "194223", "revid": "1093", "url": "https://gl.wikipedia.org/wiki?curid=194223", "title": "Cipriano Caama\u00f1o Castro", "text": ""}
{"id": "194224", "revid": "1093", "url": "https://gl.wikipedia.org/wiki?curid=194224", "title": "Valle-Incl\u00e1n", "text": ""}
{"id": "194225", "revid": "23204", "url": "https://gl.wikipedia.org/wiki?curid=194225", "title": "A guerra das galaxias (filme)", "text": "Star Wars \u00e9 unha pel\u00edcula estadounidense de 1977 do subx\u00e9nero de ciencia ficci\u00f3n \"space opera\", escrita e dirixida por George Lucas; renomeada como Star Wars: Episode IV - A New Hope en 1999. En galego titulouse orixinalmente A guerra das galaxias e tras ser renomeada co\u00f1\u00e9cese como A guerra das galaxias: Episodio IV - Unha esperanza nova ou Star Wars: Episodio IV - Unha esperanza nova. Foi a primeira pel\u00edcula que se estreou da saga Star Wars, e ord\u00e9nase como a cuarta en termos da s\u00faa cronolox\u00eda interna. Dous filmes subseguintes continuar\u00edan a trama da trilox\u00eda orixinal (\"O imperio contraataca\" e \"O retorno do Jedi\"), namentres que outra trilox\u00eda (', ' e \"\") describir\u00eda os eventos previos a \"A guerra das galaxias\", centrada en torno \u00f3 antagonista principal Darth Vader. A estrea desta precuela provocou o cambio no t\u00edtulo orixinal da primeira pel\u00edcula, que pasou a incorporar o n\u00famero de episodio IV (catro en numeraci\u00f3n romana) e o subt\u00edtulo \"A New Hope\" (\u00ab\"Unha esperanza nova\"\u00bb en galego).\nO gui\u00f3n foi redactado por George Lucas mentres dirix\u00eda a s\u00faa primeira longametraxe, influenciado principalmente polos c\u00f3mics de Flash Gordon, as pel\u00edculas sobre samurais de Akira Kurosawa e a obra \"The Hero with a Thousand Faces\" de Joseph Campbell. \u00d3 finalizar o Festival de Cannes de 1971, Lucas firmou un acordo coa produtora Universal Studios para realizar d\u00faas pel\u00edculas, que m\u00e1is tarde se converter\u00edan en \"American Graffiti\" e \"Star Wars\". O elenco estivo integrado por Mark Hamill, Harrison Ford, Carrie Fisher, Peter Cushing, Alec Guinness, Anthony Daniels, Kenny Baker, Peter Mayhew e David Prowse; a rodaxe realizouse na estepa tunisiana, Londres e Guatemala. Os efectos especiais correron a cargo de Industrial Light &amp; Magic, empresa creada especificamente para esta pel\u00edcula.\nA trama describe a historia dun grupo de guerrilleiros \u2014co\u00f1ecidos como a Alianza Rebelde\u2014 que ten como obxectivo destru\u00edr a estaci\u00f3n espacial Estrela da Morte, creada polo opresor Imperio Gal\u00e1ctico. Dende unha perspectiva xeral, a historia enf\u00f3case nun mozo campesi\u00f1o chamado Luke Skywalker, quen, de xeito repentino se converte nun heroe conforme acompa\u00f1a o Mestre Jedi Obi-Wan Kenobi, nunha misi\u00f3n que o levar\u00e1 a unirse \u00e1 Alianza Rebelde para axudarlles a destru\u00edr a estaci\u00f3n espacial do Imperio.\nA partir do seu lanzamento mundial, o 25 de maio de 1977, foi considerada un fito na historia do cine, principalmente polo uso de efectos especiais innovadores na \u00e9poca. Ademais, \u00e9 unha das pel\u00edculas de m\u00e1is \u00e9xito de t\u00f3dolos tempos, as\u00ed como unha das m\u00e1is influentes na cinematograf\u00eda contempor\u00e1nea. Obtivo sete premios \u00d3scar dun total de dez candidaturas (inclu\u00edndo a de \u00abmellor pel\u00edcula\u00bb, que perdeu fronte a \"Annie Hall\" de Woody Allen). Star Wars converteuse na pel\u00edcula que acadou m\u00e1is recadaci\u00f3n de t\u00f3dolos tempos, superando a \"Tibur\u00f3n\" (1975), alcanzando unha cifra superior \u00f3s 775 mill\u00f3ns USD en todo o mundo, e mantivo o r\u00e9cord ata que foi superada por \"E.T. the Extra-Terrestrial\" (1982) de Steven Spielberg. En 1989 a filmoteca National Film Registry da Biblioteca do Congreso dos Estados Unidos de Am\u00e9rica engadiu o t\u00edtulo \u00e1 s\u00faa escolma, \u00f3 considerala unha \u00abpel\u00edcula cultural, est\u00e9tica ou historicamente relevante\u00bb, e en 2004 o National Recording Registry seleccionou do mesmo xeito a banda sonora. O gui\u00f3n de Lucas foi escollido polo gremio Writers Guild of America como un dos mellores xamais redactados.\nA pel\u00edcula foi reeditada en varias ocasi\u00f3ns a instancia de George Lucas, incorporando moitos cambios que incl\u00faen; a adici\u00f3n de imaxes xeradas por ordenador, alteraci\u00f3n de di\u00e1logos, reedici\u00f3n de secuencias, banda sonora mesturada e escenas engadidas.\nProduci\u00f3n.\nA descrici\u00f3n detallada acerca de como se iniciou A guerra das galaxias non puido ser determinada a consecuencia das diferentes declaraci\u00f3ns emitidas por George Lucas, as cales tenden a cambiar co transcurso do tempo.\nGui\u00f3n.\nEn 1971 o director George Lucas empezou a concibir as primeiras ideas sobre \"A guerra das galaxias\" mentres finalizaba a produci\u00f3n da s\u00faa primeira longametraxe, \"THX 1138\", non obstante Lucas desvelou que realmente o proxecto xurdiu incluso antes de dirixir \"THX 1138\". Influenciado directamente polas historietas do personaxe ficticio Flash Gordon intentou en van obter os dereitos destas para realizar unha adaptaci\u00f3n cinematogr\u00e1fica.\nTras finalizar a rodaxe da s\u00faa primeira pel\u00edcula, e en pleno Festival de Cine de Cannes, a compa\u00f1\u00eda United Artists firmou un contrato co director para a realizaci\u00f3n de d\u00faas pel\u00edculas. A primeira reflectir\u00eda a xuventude estadounidense de principios da d\u00e9cada de 1960 (\"American Graffiti\"), mentres que a outra xirar\u00eda en torno a unha \"space opera\" denominada \"The Star Wars\". Pero United Artists desligouse do proxecto xusto cando Lucas comezaba a escribir o gui\u00f3n da primeira, no entanto, Universal Studios accedeu a encargarse da produci\u00f3n e distribuci\u00f3n do filme, que se estreou en 1973. Tras finalizar \"American Graffiti\" o director comezou a enfocar a s\u00faa atenci\u00f3n en \"The Star Wars\", empezando a redactar os primeiros bosquexos en xaneiro dese mesmo ano. Por aquel ent\u00f3n \u2014a\u00ednda se desco\u00f1ec\u00eda a recepci\u00f3n alcanzada por \"American Graffiti\"\u2014 non contaba cunha estrutura ben definida sobre t\u00f3dolos detalles relacionados coa \"space opera\".\nPrimeiros escritos.\nGeorge Lucas consideraba que a mala recepci\u00f3n de \"THX 1138\" era consecuencia do seu car\u00e1cter sombr\u00edo e decidiu que \"A guerra das galaxias\" fose m\u00e1is optimista. A situaci\u00f3n pol\u00edtica, coa reelecci\u00f3n de Nixon e a guerra de Vietnam a punto de conclu\u00edr, influ\u00edu tam\u00e9n na pel\u00edcula.\nO proceso de redacci\u00f3n do gui\u00f3n comezou de forma progresiva, conforme Lucas \u00eda engadindo os elementos principais da trama. Deste modo inventou varios nomes que ser\u00edan asignados a unha personalidade en particular, os cales ti\u00f1an en com\u00fan o feito de posu\u00edr unha estra\u00f1a pronunciaci\u00f3n. Malia que a maior\u00eda foron descartados en revisi\u00f3ns posteriores do escrito orixinal, unha boa parte conseguiu ser introducida no gui\u00f3n definitivo e nas continuaci\u00f3ns da pel\u00edcula. Entre estes enc\u00f3ntranse \u00abLuke Skywalker\u00bb e \u00abHan Solo\u00bb. De igual xeito outros ser\u00edan considerados durante a produci\u00f3n da trilox\u00eda previa \u00f3s sucesos de \"A guerra das galaxias\", sendo o caso do personaxe Mace Windu, quen logo pasou a ser co\u00f1ecido simplemente como Windu. Deseguido Lucas compilou os seus bosquexos para conformar unha sinopse de d\u00faas p\u00e1xinas de extensi\u00f3n titulada \"The Journal of the Whills\", relato \u2014acerca do fillo dun famoso piloto que logo ser\u00eda instru\u00eddo como aprendiz de \u00abPadawan\u00bb por un respectable \u00abJedi-Bendu\u00bb\u2014 que non ti\u00f1a moito que ver co escrito que ser\u00eda considerado para a adaptaci\u00f3n cinematogr\u00e1fica. Empe\u00f1ado en crear un novo escrito que resultase m\u00e1is comprensible para os estudios Universal Lucas decidiu basearse nos elementos narrativos de \"A fortaleza escondida\" (1958) do director Akira Kurosawa. De xeito similar \u00f3 acontecido con \"Flash Gordon\", tentar\u00eda adquirir os dereitos para unha nova versi\u00f3n f\u00edlmica de \"A fortaleza escondida\", sen progresar tampouco esta vez na s\u00faa pretensi\u00f3n. Finalmente decidiu crear un escrito de 13 p\u00e1xinas, denominado \"The Star Wars\", inspirado nos filmes de Akira Kurosawa. A sinopse ti\u00f1a varias similitudes con \"A fortaleza escondida\", co que semellaba un texto id\u00e9ntico onde a \u00fanica diferenza radicaba nos nomes e nos escenarios principais da historia.\nA negociaci\u00f3n con 20th Century Fox.\nPouco despois de crear o extracto, id\u00e9ntico a \"A fortaleza escondida\", Universal Studios desligouse da pel\u00edcula pensando que o seu orzamento se tornar\u00eda demasiado arriscado como para investir nela. Ante isto Lucas reuniuse co produtor executivo de 20th Century Fox Alan Ladd Jr. \u2014fillo do actor de cine negro Alan Ladd\u2014, con quen firmou un contrato para comezar a rodaxe de \"The Star Wars\" en xu\u00f1o de 1973. Probablemente a raz\u00f3n primordial pola cal Alan Ladd Jr. decidiu apoialo era a fe que ti\u00f1a nas capacidades de George Lucas, quen chegar\u00eda a puntualizar; \u00abLadd investiu en min, non na pel\u00edcula\u00bb. Coa sinatura do contrato o financiaciamento para o filme alcanzou a cifra de 150\u00a0000 USD, co cal o director redactar\u00eda o gui\u00f3n e comezar\u00eda a rodaxe; a partir da s\u00faa \u00faltima sinopse completou o seu primeiro gui\u00f3n en maio de 1974.\nO primeiro libreto de \"Star Wars\" incorporou de novo os jedi, que foran descartados nos anteriores escritos, as\u00ed como os principais antagonistas da historia, \u00e9 dicir, os sith. Ademais o protagonista sufriu un cambio radical na s\u00faa concepci\u00f3n, pois inicialmente era un xeneral adulto e neste texto comezou a ser descrito como un adolescente. Por outra banda o contrabandista do planeta Corellia, Han Solo, era un gran monstro verde con galadas que ti\u00f1a como acompa\u00f1ante ideal a criatura Chewbacca, inspirada en Indiana (nome do Alaskan Malamute de Lucas, nome que tam\u00e9n servir\u00eda de inspiraci\u00f3n para o personaxe de Indiana Jones). Os elementos restantes ser\u00edan perfeccionados nas seguintes revisi\u00f3ns, posto que o cineasta estaba m\u00e1is concentrado nos eventos do argumento que nos personaxes e escenarios. A sinopse que unha vez chegou a ser id\u00e9ntica \u00e1 pel\u00edcula de Kurosawa agora comezaba a diverxer coa inclinaci\u00f3n de Lucas pola ciencia ficci\u00f3n a partir do estudo e an\u00e1lise dalgunhas pel\u00edculas, libros e c\u00f3mics distintivos do x\u00e9nero. Un dos conceptos indispensables que dar\u00eda forma \u00e1 trama principal \u2014a relaci\u00f3n familiar entre un jedi e o seu fillo, quen logo ser\u00eda instru\u00eddo por un dos amigos de seu pai para converterse nun mestre jedi\u2014 foi introducida no primeiro gui\u00f3n, a \u00fanica diferenza xiraba en torno a que o pai era un heroe que a\u00ednda viv\u00eda durante as primeiras secuencias. Tam\u00e9n foi descrito por primeira vez o antagonista Darth Vader, quen peculiarmente era visto por Lucas como un heroe ca\u00eddo m\u00e1is que como un supervil\u00e1n.\nMalia que se entretivo con outros proxectos momentos antes de volver a revisar o gui\u00f3n orixinal, Lucas finalizou un segundo gui\u00f3n en xaneiro de 1975. Este novo escrito a\u00ednda presentaba algunhas diferenzas substanciais entre os personaxes e as s\u00faas relaci\u00f3ns individuais. Por exemplo Luke (apelidado orixinalmente \u00abStarkiller\u00bb) ti\u00f1a varios irm\u00e1ns e seu pai aparec\u00eda en escena xusto antes de finalizar a historia. Debido a isto o segundo libreto de \"Star Wars\" interpret\u00e1base m\u00e1is ben como un conto de fadas que como un relato de acci\u00f3n e aventura, t\u00edpico dos escritos anteriores. Cabe mencionar que esta redacci\u00f3n conclu\u00eda cun texto que avanzaba mencionando os vindeiros acontecementos que continuar\u00edan a historia, sendo daquela a primeira vez que se introduc\u00eda o concepto dos textos que avanzaban pola pantalla para explicar o contexto de cada nova pel\u00edcula de \"Star Wars\". Ademais introduciu o concepto da conversi\u00f3n dun jedi \u00e1 orde escura dos sith, especificamente dun membro notable que optar\u00eda por continuar coa s\u00faa instruci\u00f3n cun mestre sith para perfeccionar as s\u00faas habilidades. Pouco despois o ilustrador Ralph McQuarrie foi contratado para representar os anteriores conceptos en escenas visuais que acompa\u00f1ar\u00edan o segundo gui\u00f3n, unha vez que fora entregado \u00f3s estudios Fox.\n\u00daltimas revisi\u00f3ns.\nUn terceiro libreto foi redactado por Lucas e conclu\u00eddo o 1 de agosto de 1975 baixo o t\u00edtulo \"The Star Wars: From the Adventures of Luke Starkiller\". Este novo escrito conti\u00f1a a maior parte dos elementos definitivos da pel\u00edcula mais a\u00ednda presentaba lixeiras diferenzas nos personaxes e lugares. Por exemplo Luke describ\u00edase como un neno a quen lle morrera o pai tempo atr\u00e1s.\nFinalmente e tras unha revisi\u00f3n do gui\u00f3n anterior Lucas completou un cuarto e \u00faltimo gui\u00f3n o 1 de xaneiro de 1976 coa denominaci\u00f3n \"The Adventures of Luke Starkiller\". En colaboraci\u00f3n cos seus amigos Gloria Katz e Willard Huyck decidiu perfeccionar os \u00faltimos detalles tralos que comezar\u00eda a etapa de produci\u00f3n. Co \u00e9xito de \"American Graffiti\" para a cr\u00edtica especializada o realizador tivo a ocasi\u00f3n de renegociar o seu contrato orixinal con Alan Ladd Jr., nun acto que lle garantiu os dereitos sobre futuras continuaci\u00f3ns da pel\u00edcula as\u00ed como a \u00abprotexer\u00bb os demais bosquexos que non foran utilizados en \"Star Wars\", co que el participar\u00eda directamente das ganancias que acadaran os produtos derivados do que pretend\u00eda ser unha serie de pel\u00edculas. Durante a rodaxe continuou traballando na historia para engadir relatos secundarios, como a morte de Obi-Wan Kenobi, tras decatarse de que este non era absolutamente indispensable para as \u00faltimas secuencias.\nO escrito inexistente.\nCon frecuencia George Lucas comentou que a trilox\u00eda orixinal foi escrita en realidade como unha \u00fanica pel\u00edcula; debido a que o gui\u00f3n era moi longo decidiu dividila en tres partes que logo constituir\u00edan as tres primeiras pel\u00edculas de \"Star Wars\". Non obstante ning\u00fan dos bosquexos creados por Lucas ti\u00f1a m\u00e1is p\u00e1xinas ou escenas que o seu libreto definitivo. De calquera maneira o seu segundo gui\u00f3n poder\u00eda ser o escrito \u00f3 cal fixo referencia nos seus enunciados. Na s\u00faa obra \"The Secret History of Star Wars\", Michael Kaminski dixo que ese libreto foi estruturado dun xeito similar \u00f3 que despois se converter\u00eda no gui\u00f3n final, engadindo que s\u00f3 alg\u00fans dos seus elementos foron retomados nas continuaci\u00f3ns de \"A guerra das galaxias\", tales como a escena da persecuci\u00f3n no campo de asteroides (trasladada a \"O Imperio contraataca\") e unha batalla no bosque onde participan wookiees (en \"O retorno do Jedi\" os wookies ser\u00edan substiu\u00eddos por ewoks). Ademais Kaminski suxeriu que ning\u00fan dos principais f\u00edos argumentais nos que est\u00e1n baseadas as secuelas estivo presente en anteriores escritos, desmentindo ent\u00f3n o mencionado por Lucas. Tempo despois o cineasta admitir\u00eda todo isto.\nDese\u00f1o.\nAfast\u00e1ndose da arquitectura elegante e futurista das pel\u00edculas de ciencia ficci\u00f3n tradicionais \u00abonde todo se ve novo, limpo e brillante\u00bb, Lucas optou polo concepto dun \u00abuniverso preexistente\u00bb onde t\u00f3dolos obxectos (naves espaciais, edificios etc\u00e9tera) se visen \u00abusados e sucios\u00bb.\nLucas xuntou a artistas como Colin Cantwell, que traballara en \"\" (1968) de Stanley Kubrick, para crear os modelos de naves espaciais; constru\u00eddas a partir dos debuxos creados por Joe Johnston. Ralph McQuarrie representou unha noci\u00f3n inicial dos personaxes, disfraces, accesorios e escenarios, que estableceron o ton visual da produci\u00f3n e Alex Tavoularis colaborou nos bosquexos do \"storyboard\" preliminar.\nAs pinturas de McQuarrie durante preproduci\u00f3n sobre determinadas escenas permit\u00edronlle a 20th Century Fox visualizar a pel\u00edcula, influ\u00edndo positivamente na decisi\u00f3n de financiar o proxecto.\nLucas encargoulle o dese\u00f1o de produci\u00f3n a John Barry e Roger Christian, que daquela estaban a traballar en \"Lucky Lady\" (1975) de Stanley Donen. Comezaron a colaborar co director antes de que \"A guerra das galaxias\" recibise o visto e prace de 20th Century Fox; durante catro ou cinco meses planificaron a creaci\u00f3n de accesorios e escenarios sen cartos, nun estudio en Kensal Rise, Londres, Inglaterra, a\u00ednda que Lucas inicialmente proporcionou fondos coas ganancias de \"American Graffiti\".\nBarry e Christian, xunto co seu equipo, empezaron a dese\u00f1ar os decorados e accesorios nos estudios Elstree, preto de Londres. Crearon un total de 30 decorados, que consist\u00edan en naves espaciais, covas, salas de control, cantinas, planetas e os corredores da Estrela da Morte. Empreg\u00e1ronse os nove escenarios cos que contaban os estudios Elstree. Os estudios Shepperton, que posu\u00edan o escenario m\u00e1is grande de Europa naquel momento, empreg\u00e1ronse para acoller o decorado do enorme hangar rebelde.\nJohn Mollo \u2014co\u00f1ecedor destacado dos uniformes militares\u2014 foi o encargado de dese\u00f1ar os traxes e uniformes de \"A guerra das galaxias\". Lucas pediulle a Mollo que o vestiario non fose o com\u00fan das produci\u00f3ns de ciencia ficci\u00f3n, o obxectivo era que o universo de George Lucas parecese aut\u00e9ntico. Mollo baseouse nos esbozos e ilustraci\u00f3ns de McQuarrie para crear os dese\u00f1os. A aparencia de Darth Vader inspirouse na armadura Samurai; os uniformes dos oficiais do Imperio pretend\u00edan asemellarse \u00f3s uniformes dos oficiais nazis. Pola contra, a roupa que vest\u00edan os heroes da pel\u00edcula semellaba do salvaxe Oeste. Un dos maiores desaf\u00edos foi crear a gran cantidade de extraterrestres ex\u00f3ticos que aparecen en escena na cantina de Mos Eisley. Mollo, contando coa colaboraci\u00f3n de George Lucas, compilou dese\u00f1os de m\u00faltiples tipos de personaxes. E colaborou co maquillador Stuart Freeborn, que dese\u00f1ou as m\u00e1scaras e accesorios para complementar cada un dos traxes, xunto co seu equipo.\nRodaxe.\nEn 1975 George Lucas constitu\u00edu a empresa de efectos especiais Industrial Light &amp; Magic (ILM) trala desaparici\u00f3n do departamento respectivo pertencente a 20th Century Fox. En consecuencia, o proceso de realizaci\u00f3n dos efectos que acompa\u00f1ar\u00edan a \"Star Wars\" comezou nun almac\u00e9n de Van Nuys, California, baseado na t\u00e9cnica de \u00abcontrol fotogr\u00e1fico do movemento\u00bb desenvolvida por John Dykstra e o seu equipo, coa que se crea unha ilusi\u00f3n \u00f3ptica respecto \u00f3 tama\u00f1o dos obxectos empregando pequenos modelos e c\u00e1maras de movento lento.\nLucas contratatou o director de fotograf\u00eda brit\u00e1nico Gilbert Taylor, que traballara na fotograf\u00eda de \"Tel\u00e9fono vermello, voamos cara a Moscova\" (1964) do director Stanley Kubrick e en \"A Hard Day's Night\" (1964) de Richard Lester. No entanto a primeira opci\u00f3n para o posto era Geoffrey Unsworth, que traballara na fotograf\u00eda de \"2001: Unha odisea do espazo\" (1968), tam\u00e9n de Stanley Kubrick e quen finalmente rexeitou o ofrecemento.\nCando comezou a rodaxe no deserto tunisiano, o 22 de marzo de 1976, para as escenas correspondentes a Tatooine o equipo de produci\u00f3n enfrontouse a varios problemas. Entre estes destacan o atraso na programaci\u00f3n da axenda de traballo debido a que se formou unha estra\u00f1a tormenta, sumado \u00f3 mal funcionamento do \"attrezzo\" e a algunhas avar\u00edas electr\u00f3nicas. Parte disto resulta descritible nun incidente no cal o actor Anthony Daniels, int\u00e9rprete de C-3PO na pel\u00edcula, resultou ferido despois de que unha das pezas que conformaban a perna esquerda do robot rompese e atravesase o pl\u00e1stico que cubr\u00eda o seu p\u00e9.\nTras d\u00faas semanas e media filmando en Tunisia o equipo trasladouse \u00f3s estudios Elstree, cerca de Londres, tras considerar que \u00abser\u00eda un lugar mellor para filmar\u00bb. Elstree foi elixido pola s\u00faa proximidade \u00f3 norte de \u00c1frica e pola disposici\u00f3n de mellores condici\u00f3ns t\u00e9cnicas. Non obstante volveron a xurdir outro tipo de problemas, entre os que se encontraba o pouco interese na cinta por parte do elenco principal. Debido a que moitos deles consideraban o proxecto como \u00abun filme infantil\u00bb, optaban por non tomar o traballo coa seriedade requirida, calific\u00e1ndoo de \u00abxocoso\u00bb. Tempo despois o actor Kenny Baker confesar\u00eda que, dende o seu punto de vista, a pel\u00edcula estaba destinada a converterse nun fracaso. Para Harrison Ford (co personaxe de Han Solo) \"Star Wars\" era \u00abun proxecto raro\u00bb, posto que describ\u00eda unha historia onde hab\u00eda unha princesa con mo\u00f1os no seu cabelo e \u00abun xigante disfrazado de mono\u00bb (Chewbacca). Igualmente consideraba que os di\u00e1logos eran complexos, algo que logo lle comentar\u00eda a Lucas: \u00abTalvez poidas escribir todas estas parvadas, George, pero estou seguro de que nin ti poder\u00edas pronuncialas ben\u00bb. A rodaxe en Inglaterra durou catorce semanas e media.\nPor outra parte, Lucas tivo desacordos co director de fotograf\u00eda Gilbert Taylor, a quen o produtor Gary Kurtz defin\u00eda como integrante \u00abrigoroso\u00bb da \u00abvella escola\u00bb. Taylor consideraba que Lucas estaba absorbido polos detalles dunha produci\u00f3n complicada; \u00abevitou t\u00f3dalas reuni\u00f3ns e o contacto comigo dende o primeiro d\u00eda, as\u00ed que lin o gui\u00f3n extralongo moitas veces e tomei as mi\u00f1as propias decisi\u00f3ns de como realizar\u00eda a fotograf\u00eda\u00bb. Ante as discordancias e coa experiencia na realizaci\u00f3n de cine independente, Lucas decidiu crear a maior parte das secuencias e elementos da pel\u00edcula pola s\u00faa propia conta. As suxesti\u00f3ns do cineasta foron rexeitadas por un ofendido Taylor, quen sent\u00eda que Lucas o humillaba \u00f3 darlle instruci\u00f3ns espec\u00edficas sobre como facer as cousas. De igual xeito, en varias ocasi\u00f3ns Lucas demostrou a s\u00faa frustraci\u00f3n polo vestiario, as paraxes e alg\u00fans outros elementos, \u00f3s que non consideraba como parte da s\u00faa \u00abvisi\u00f3n orixinal\u00bb de \"A guerra das galaxias\". Raramente conversaba cos actores, que sent\u00edan que el esperaba moito m\u00e1is deles cando a s\u00faa direcci\u00f3n era \u00abm\u00ednima\u00bb \u2014as principais interacci\u00f3ns entre Lucas e o elenco consist\u00edan en termos como \u00abm\u00e1is r\u00e1pido\u00bb e \u00abm\u00e1is intenso\u00bb\u2014.\nFilm\u00e1ronse escenas adicionais de Tatooine no Death Valley, en California.\nLarry Cuba, programador inform\u00e1tico, creou os planos da Estrela da Morte que se amosan no filme; son as \u00fanicas imaxes xeradas por ordenador creadas para a versi\u00f3n orixinal da pel\u00edcula. As escenas de Yavin IV foron filmadas nos templos maias de Tikal, en Guatemala.\nLadd ofreceulle a Lucas parte do \u00fanico apoio que ti\u00f1a da produtora, ante a decisi\u00f3n por escrutinio acordada polos membros da xunta directiva acerca do orzamento crecente e o complexo gui\u00f3n \u2014inicialmente Fox aprobara 8 mill\u00f3ns USD para o proxecto, que non foron suficientes\u2014. Tras d\u00faas semanas m\u00e1is de atraso, Ladd d\u00edxolle a Lucas que ter\u00eda que finalizar a rodaxe \u00f3 cabo dunha semana m\u00e1is ou cancelar\u00edalle definitivamente o financiamento, e por conseguinte o proxecto. Desta forma o equipo realizador dividiuse en tres unidades, dirixidas por Lucas, Kurtz e o supervisor Robert Watts como estratexia para cumprir co ultimato de Fox.\nDurante a seguinte semana o elenco tratou de animar a Lucas (intentando facelo rir, ou polo menos sorrir), xa que estaba deprimido a maior parte do tempo. A realizaci\u00f3n da pel\u00edcula comezaba a facerse m\u00e1is esixente, o cal lle ocasionou cadros de hipertensi\u00f3n arterial e cansazo. A recomendaci\u00f3n dos m\u00e9dicos consistiu en reducir os seus niveis de estr\u00e9s. No entanto a posproduci\u00f3n conduciuno a trazos similares, e inclusive maiores, de estr\u00e9s, ocasionados pola presi\u00f3n dos estudios Fox. A isto engadiuse que o actor Mark Hamill resultou ferido durante un accidente de tr\u00e1fico, mago\u00e1ndose no rostro e facendo practicamente nulas as posibilidades de volver a gravar nos d\u00edas seguintes calquera escena que puidese requirilo.\nEdici\u00f3n.\nOrixinalmente \"Star Wars\" \u00eda estrearse durante o Nadal de 1976 pero cos atrasos na filmaci\u00f3n a data foi movida \u00f3 ver\u00e1n de 1977. Sum\u00e1ndose a proximidade do prazo sinalado no ultimato, Lucas atopouse cunha primeira edici\u00f3n \u00abdesastrosa\u00bb da cinta levada a cabo por John Jympson. Insatisfeito co labor e tras convencer o editor para poder realizar un novo corte final, substitu\u00eduno por Paul Hirsch e Richard Chew. Ademais pediulle \u00e1 s\u00faa esposa de ent\u00f3n, Marcia, que lle axudase na edici\u00f3n \u2014nese instante Marcia xa estaba involucrada no filme \"New York, New York\" (1977), de Martin Scorsese\u2014. De acordo con Chew, a edici\u00f3n orixinal ti\u00f1a unha \u00abpaz lamentable\u00bb, suxerindo que o anterior editor fixera un labor simplista (segundo as s\u00faas propias declaraci\u00f3ns, algunhas escenas foran unidas mediante \u00abtomas mestras\u00bb que terminaban por converterse en \"close-ups\"). No sucesivo, Hirsh e Chew traballaron simultaneamente con d\u00faas pel\u00edculas cada un.\nNamentres, Industrial Light &amp; Magic coordinaba os seus esforzos para brindarlle efectos especiais in\u00e9ditos \u00e1 cinta. \u00d3 final a empresa gastou a metade do seu orzamento en catro tomas que Lucas consideraba como inaceptables. Neses momentos xurd\u00edan rumores sobre unha presunta indisciplina de varios empregados de ILM, en consecuencia o cineasta viuse na obriga de intervir con regularidade para asegurarse que se cumprise co calendario previsto. A\u00ednda con centos de tomas incompletas, ILM tivo que terminar o seu traballo dentro dun per\u00edodo relativo a seis meses, en lugar dun ano (que era o prazo estipulado nun inicio). Durante as s\u00faas intervenci\u00f3ns Lucas procurou inspirar os seus empregados mediante a edici\u00f3n de escenas \"dogfight\" (combates a\u00e9reos de avi\u00f3ns caza) de pel\u00edculas b\u00e9licas antigas para conseguir mellorar o ritmo das escenas.\nEfectos de son.\nA\u00ednda co caos existente entre a produci\u00f3n e posproduci\u00f3n de \"Star Wars\", o equipo realizador tomou importantes decisi\u00f3ns sobre os efectos de son que ser\u00edan introducidos na cinta. Como resultado, o dese\u00f1ador de efectos de son Ben Burtt decidiu crear unha biblioteca de son, \u00e1 que m\u00e1is tarde Lucas definir\u00eda como \u00abunha banda sonora org\u00e1nica\u00bb. Mediante a modificaci\u00f3n do bru\u00eddo dun elefante, Burtt conseguiu crear o ru\u00eddo dos cazas estelares; as explosi\u00f3ns resultaron da gravaci\u00f3n modificada dun cable de aceiro baixo tensi\u00f3n el\u00e9ctrica que era sometido a golpes constantes, mentres que os caracter\u00edsticos zunidos dos sabres de luz xurdiron \u00f3 mesturar os ru\u00eddos do seu televisor avariado cos emitidos por un vello proxector de 35 mm. Os disparos l\u00e1ser son produto dun martelo que golpea o cable dunha torre de antena de radio. Canto \u00f3s veh\u00edculos, tras mesturar gravaci\u00f3ns do caza monomotor P-51 Mustang e o popular interceptor estadounidense Lockheed P-38 Lightning, o dese\u00f1ador logrou compo\u00f1er as vibraci\u00f3ns dunha moto jet. De maneira similar, para o antigravitacional \"landspeeder\" de Luke Skywalker, gravou os estrondos da autoestrada Harbor Freeway nos \u00c1nxeles, California.\nPara crear os gru\u00f1idos de Chewbacca, Burtt gravou e combinou ru\u00eddos provenientes de cans, osos, le\u00f3ns, tigres e morsas, a partir dos cales conformou frases e oraci\u00f3ns. En colaboraci\u00f3n con Lucas, compuxo a voz rob\u00f3tica de R2-D2 tras pasar as s\u00faas voces a trav\u00e9s dun sintetizador, en combinaci\u00f3n con tubos de auga e asub\u00edos. A respiraci\u00f3n de Darth Vader foi lograda a partir da respiraci\u00f3n de Burtt no interior dunha m\u00e1scara de mergullo (provista dun tanque de os\u00edxeno) \u00e1 que lle foi implantada un micr\u00f3fono. Como dato relevante, Lucas nunca intentou utilizar a voz de David Prowse (o int\u00e9rprete fisicamente de Darth Vader foi descartado para prestar a s\u00faa voz debido \u00f3 seu reco\u00f1ecible acento da rexi\u00f3n suroeste de Inglaterra). Nun principio quer\u00eda que Orson Welles prestase a s\u00faa voz para o personaxe, pero axi\u00f1a se convenceu de que a voz de Welles ser\u00eda facilmente identificable, as\u00ed que optou por escoller o pouco co\u00f1ecido James Earl Jones. De igual xeito tampouco pretend\u00eda usar a voz de Anthony Daniels no caso de C-3PO. Ata trinta actores de voz participaron na audici\u00f3n mais finalmente decidiu utilizar a voz de Daniels confund\u00edndoa coa audici\u00f3n do actor Stan Freberg.\nA aprobaci\u00f3n de Fox.\nCando Lucas lle mostrou unha das primeiras edici\u00f3ns definitivas da pel\u00edcula \u00f3s seus amigos, entre eles os directores Brian De Palma, John Milius e Steven Spielberg, as s\u00faas reacci\u00f3ns foron negativas. Spielberg, o \u00fanico da audiencia en expresar a s\u00faa aprobaci\u00f3n, cr\u00eda que a falta de entusiasmo dos demais se deb\u00eda \u00e1 ausencia de efectos especiais nas principais secuencias. M\u00e1is tarde Lucas comentou que eles foran honestos con el, semellando atordados durante a proxecci\u00f3n especial da s\u00faa longametraxe. En contraste coa maior\u00eda, Alan Ladd e 20th Century Fox quedaron fascinados; un dos executivos, Gareth Wigan, d\u00edxolle \u00f3 director \u00abesta \u00e9 a mellor pel\u00edcula que vin en toda a mi\u00f1a vida\u00bb, revelando que incluso chorara durante a exhibici\u00f3n. Lucas escoitou isto con sobresalto, conclu\u00edndo que resultara gratificante para el, posto que nunca lograra que alg\u00fan dos executivos do estudio acreditara nel. Malia que os atrasos incrementaron o orzamento inicial (de 8 a 11 mill\u00f3ns de d\u00f3lares), a pel\u00edcula contin\u00faa sendo a menos custosa da serie.\nBanda sonora.\nPor recomendaci\u00f3n do seu amigo Steven Spielberg Lucas decidiu contratar o compositor John Williams, quen traballara previamente na banda sonora de \"Tibur\u00f3n\", pola cal ganou un premio \u00d3scar. Lucas sent\u00eda que a natureza cinematogr\u00e1fica de Star Wars deb\u00eda representar visualmente mundos completamente novos e desco\u00f1ecidos, e respecto \u00f3 musicado quer\u00eda lograr que as audiencias se familiarizasen emocionalmente coa mesma. En marzo de 1977 Williams comezou a dirixir a Orquestra Sinf\u00f3nica de Londres, buscando gravar a banda sonora da pel\u00edcula en 20 d\u00edas. Tras 8 sesi\u00f3ns de gravaci\u00f3n nos estudios Anvil de Inglaterra e baixo a orquestraci\u00f3n de Herbert W. Spencer a banda foi lanzada de maneira simult\u00e1nea \u00e1 pel\u00edcula co t\u00edtulo \"Star Wars - Original Soundtrack\" en formato de longa duraci\u00f3n, que inclu\u00eda un p\u00f3ster ilustrado por John Berkey onde se describ\u00eda a batalla final do asalto \u00e1 Estrela da Morte. Cabe destacar que Williams optou por non seguir a orde cronol\u00f3xica da pel\u00edcula, coa finalidade de prover unha variedade musical \u00f3 produto final, cun contido de 75 minutos de duraci\u00f3n distribu\u00eddos en 16 pistas. M\u00e1is tarde, Polydor Records distribu\u00edu a banda sonora en formato de disco compacto. En 1993 20th Century Fox lanzou unha caixa recompilaci\u00f3n de 4 discos coas bandas sonoras da primeira trilox\u00eda de \"Star Wars\".\nDebido a que quer\u00eda un son musical maxestoso para \"Star Wars\" a partir de \"leitmotivs\" que brindasen distinci\u00f3n \u00e1s composici\u00f3ns, Lucas xuntou as s\u00faas pezas orquestrais favoritas para conformar a banda sonora do seu filme, malia que despois Williams convencer\u00edao de que un musicado orixinal ti\u00f1a que ser \u00fanico e m\u00e1is unificado. Non obstante, s\u00f3 algunhas pezas finais do compositor foron influenciadas polas melod\u00edas favoritas de Lucas. O tema principal foi inspirado na composici\u00f3n de \"Kings Row\" (1942), creada por Erich Wolfgang Korngold, mentres que a pista \"Dune Sea of Tatooine\" foi trazada a partir da obra musical de Alessandro Cicognini para \"Ladr\u00f3n de bicicletas\" (1948). O American Film Institute catalogou a banda sonora de \"Star Wars\" como \u00aba mellor de t\u00f3dolos tempos\u00bb na s\u00faa lista \"AFI's 100 Years of Film Scores\".\nArgumento.\nDurante a guerra civil gal\u00e1ctica a Alianza Rebelde apropiouse dos planos da poderosa estaci\u00f3n espacial Estrela da Morte cos que agardaban obter vantaxe na guerra. Os planos son transmitidos \u00f3 Tantive IV, unha nave diplom\u00e1tica \u00f3 servizo da princesa Leia do planeta Alderaan. Non obstante a transmisi\u00f3n \u00e9 interceptada polo Imperio Gal\u00e1ctico, dando alcance \u00f3 Tantive IV cerca da \u00f3rbita de Tatooine. De forma inmediata as tropas de asalto imperiais toman o control da Tantive IV, con Darth Vader \u00f3 mando da abordaxe. Durante o asalto \u00f3 Tantive IV capturan a princesa Leia, quen antes de ser prendida consegue depositar os planos roubados e unha gravaci\u00f3n hologr\u00e1fica dentro do droide astromec\u00e1nico chamado R2-D2, o cal logra escapar a bordo dunha pequena c\u00e1psula de escape con destino \u00f3 des\u00e9rtico planeta Tatooine xunto co droide de protocolo e relaci\u00f3ns cibern\u00e9ticas, e amigo seu, chamado C-3PO.\n\u00d3 chegar a Tatooine ambos os droides son capturados polos Jawas, unhas criaturas do deserto que se dedican a comercializar partes de droides e veh\u00edculos abandonados nas areas, e son vendidos m\u00e1is tarde a Owen Lars e \u00f3 seu sobri\u00f1o Luke Skywalker, un mozo con ganas de co\u00f1ecer o espazo. Casualmente, cando Luke se encontra limpando a R2-D2, activa sen querer parte da mensaxe hologr\u00e1fica de Leia, o que lle fai sospeitar que os androides pertencen a un tal Obi-Wan Kenobi. Luke non co\u00f1ece a ningu\u00e9n con ese nome, mais cre que pode estar relacionado con Ben Kenobi, un vello ermit\u00e1n da redonda. Pouco despois, o droide R2-D2 escapa pola noite da granxa dos Lars cara \u00f3 deserto na busca de Obi-Wan Kenobi. Cando se decatan da fuxida de R2-D2, Luke e C-3PO acoden na s\u00faa procura. Durante a s\u00faa traves\u00eda logran atopalo pero repentinamente son atacados polos \u00abmoradores das areas\u00bb, sendo finalmente rescatados por un misterioso home encapuchado que escorrenta os moradores. Cando este se achega, quita a carapucha, s\u00f3 para revelar que \u00e9 Ben Kenobi. Unha vez a salvo Obi-Wan dille a Luke que el \u00e9 un cabaleiro Jedi, desvel\u00e1ndolle ademais que co\u00f1ecera a seu pai, tam\u00e9n Jedi, con quen loitou na guerra dos clons defendendo a Rep\u00fablica e que seu pai morrera nunha batalla. \u00d3 ver a mensaxe hologr\u00e1fica onde a princesa Leia lle pide a s\u00faa axuda, Obi-Wan ofr\u00e9celle a Luke a posibilidade de acompa\u00f1alo na s\u00faa viaxe a Alderaan para entregarlle o droide R2-D2 \u00e1 Alianza rebelde, ensinarlle todo sobre a Forza e obs\u00e9quialle o sabre de luz que fora de seu pai, Anakin Skywalker.\nSeguindo o rastro dos droides, as tropas imperiais chegan \u00e1 granxa de Owen Lars e da s\u00faa esposa Beru, asasinando a quen al\u00ed encontran. \u00d3 regresar \u00e1 s\u00faa casa Luke descobre os cad\u00e1veres carbonizados de seus t\u00edos e a s\u00faa casa destru\u00edda. Motivado por vingar a s\u00faa morte, e porque xa nada o ret\u00e9n al\u00ed, decide aceptar a proposta de Obi-Wan e axudarlle \u00e1 princesa capturada, acompa\u00f1alo na s\u00faa viaxe \u00f3 planeta Alderaan e aprender sobre a Forza.\nSendo perseguidos polas tropas imperiais, Luke e Obi-Wan logran chegar \u00f3 porto espacial da cidade de Mos Eisley co obxectivo de encontrar un veh\u00edculo espacial ou unha nave de carga que os leve a Alderaan. Dentro dunha cantina enc\u00f3ntranse co contrabandista Han Solo e o seu compa\u00f1eiro Chewbacca, que se ofrecen a levalos a bordo da nave, o Falc\u00f3n Milenario \u2014considerada por Han como \u00aba nave m\u00e1is veloz da galaxia\u00bb\u2014.\nPor outra parte, Leia \u00e9 interrogada e torturada por Darth Vader, pois este desexa saber onde se atopa instalada a base rebelde e en consecuencia os planos roubados. Pero a pesar da insistencia de Vader, Leia demostra ter unha forza considerable de control mental e non cede nos interrogatorios, polo que a leva ante o comandante da Estrela da Morte, o Grand Moff Tarkin, quen a ameaza con destru\u00edr o seu planeta de orixe, Alderaan, no caso de que non colabore co Imperio Gal\u00e1ctico. Debido a isto Leia finalmente cede e dille a Tarkin que a base rebelde se encontra en Dantooine. Malia todo Tarkin ordena disparar contra Alderaan, xa que segundo Tarkin, Dantooine se atopa demasiado lonxe como para comprobar as palabras dunha prisioneira pouco fiable e mais para probar a capacidade da arma que porta a Estrela da Morte: un raio de enerx\u00eda de plasma que pode destru\u00edr planetas enteiros. Proxectado dende a estaci\u00f3n espacial prod\u00facese o disparo e o planeta Alderaan \u00e9 destru\u00eddo.\nLuke e Obi-Wan escapan do planeta Tatooine na nave de carga de Han Solo xusto cando un grupo de soldados de asalto imperiais trataban de capturalos, grazas \u00e1 informaci\u00f3n comprada a mercadores e piratas para dar con eles sobre a presenza de dous droides na cidade. Han Solo sospeita que o Imperio os buscaba e decide aumentar o custo do transporte \u00f3s pasaxeiros se queren evadir as naves imperiais. Mentres seguen o seu cami\u00f1o cara a Alderaan Obi-Wan prom\u00e9telle aumentar a recompensa se os mant\u00e9n afastados do Imperio e deseguido, mentres lle aprende a Luke o uso do sabre de luz, nota unha alteraci\u00f3n na Forza pola destruci\u00f3n do planeta coa arma da Estrela da Morte, sentindo que algo malo acontecera en Alderaan.\nCando Han Solo e os demais chegan \u00f3 sistema onde est\u00e1 Alderaan a bordo do Falc\u00f3n descobren que o planeta desapareceu por completo e o \u00fanico que encontran son os restos do planeta, asteroides e entullo flotando no espazo exterior e dec\u00e1tanse da presenza da Estrela da Morte nas proximidades, a cal consegue atraer o Falc\u00f3n ata o seu interior grazas \u00f3 seu campo de tracci\u00f3n. Han Solo trata de librarse do campo de tracci\u00f3n pero Obi-Wan suxire que pense nalgunha outra alternativa. Unha vez que a nave aterra nun hangar de forma controlada na estaci\u00f3n espacial os tripulantes oc\u00faltanse nuns compartimentos utilizados para esconder o contrabando. Mentres buscan a maneira de desactivar o campo de tracci\u00f3n descobren que a princesa Leia est\u00e1 encerrada na estaci\u00f3n cando o droide R2-D2 se conecta \u00f3 terminal da computadora do hangar da estaci\u00f3n espacial, polo que Obi-Wan lle promete a Han Solo unha gran fortuna se rescatan a princesa Leia e escapan da estaci\u00f3n espacial con ela. Deseguido deciden dividirse en dous grupos; Han Solo e Luke acoden \u00f3 rescate de Leia, mentres que Obi-Wan tratar\u00e1 de desactivar o campo de tracci\u00f3n segundo a informaci\u00f3n obtida polo droide R2-D2 no terminal da computadora. Namentres, un oficial do imperio informa a Tarkin e Darth Vader que un escuadr\u00f3n imperial foi enviado a investigar a Dantooine para encontrar a base rebelde en dito planeta, pero a informaci\u00f3n obtida de Leia resultou ser falsa, xa que a base que descubriron en Dantooine estaba abandonada dende hab\u00eda moito tempo. Darth Vader decl\u00e1ralle a Tarkin que Leia non \u00eda traizoar a rebeli\u00f3n a pesar de todo o que lle fixesen, Tarkin anoxado por tal engano ordena a execuci\u00f3n de Leia.\nComo parte do seu plan, Luke e Han fanse pasar por dous soldados que escoltan un \u00abprisioneiro\u00bb (Chewbacca), capturado no Falc\u00f3n Milenario e que \u00e9 enviado \u00f3 bloque de celas, xusto onde se encontra encerrada a princesa Leia. Tras un enfrontamento coas tropas de asalto, conseguen rescatar a Leia. Mentres que por outro lado Obi-Wan consegue desactivar o campo de tracci\u00f3n, baixando os interruptores de forma manual para non ser descubertos, pero cando trata de chegar \u00f3 hangar da nave Obi-Wan at\u00f3pase con Darth Vader, quen sentira a s\u00faa presenza na estaci\u00f3n. Obi-Wan decide enfrontarse con el nun duelo con sabres de luz para ganar algo de tempo. Cando se decata de que o outro grupo conseguiu escapar con \u00e9xito coa princesa Leia e chegar \u00f3 hangar onde se encontra o Falc\u00f3n Milenario, Obi Wan intensifica o combate para distraer os gardas que se encontran xusto na comporta de entrada do Falc\u00f3n e permitir as\u00ed que os seus amigos poidan embarcar e fuxir. Xusto cando Luke e os demais soben no Falc\u00f3n Obi-Wan sorr\u00ed por \u00faltima vez, ergue o seu sabre de luz e r\u00e9ndese, Darth Vader non desaproveita a ocasi\u00f3n e acaba coa s\u00faa vida, por\u00e9n misteriosamente Obi-Wan desaparece deixando atr\u00e1s a s\u00faa capa e o sabre de luz.\nLuke e os seus compa\u00f1eiros son descubertos e empezan a disparar contra os soldados que se atopan no hangar, no medio do intercambio de disparos Leia consegue atinar no mecanismo das comportas blindadas, polo que Darth Vader non pode interferir e conseguen entrar no Falc\u00f3n Milenario, tras acender os motores o grupo logra escapar da Estrela da Morte. No per\u00edmetro de defensa da Estrela da Morte, en plena fuxida, son inmediatamente atacados por un grupo de cazas espaciais TIE do Imperio e tras un combate conseguen zafarse deles e entrar no hiperespazo, onde xa non poden ser interceptados.\nLuke s\u00e9ntese triste pola desaparici\u00f3n do seu amigo Obi-Wan, no entanto Leia desconf\u00eda de que o Imperio os deixase escapar tan facilmente. En realidade as tropas colocaran un rastreador dentro do Falc\u00f3n Milenario por orde de Darth Vader, quen tras percibir a Obi-Wan present\u00eda que lograr\u00edan escapar. O rastreador permitir\u00edalle seguir a nave e encontrar o sistema estelar onde se ocultaba a base rebelde. A base rebelde en Yavin IV estaba en perigo. Mentres tanto os t\u00e9cnicos rebeldes analizan os planos roubados e descobren un punto d\u00e9bil no dese\u00f1o da estaci\u00f3n espacial inimiga, un \u00abbranco\u00bb, un punto d\u00e9bil de apenas dous metros de largo, consistente nunha trapela de ventilaci\u00f3n que comunica directamente co sistema de reactores da estaci\u00f3n especial. Unicamente un disparo certeiro cun torpedo de prot\u00f3ns realizado dende un caza de ataque poder\u00eda alcanzar a apertura, xa que estaba blindado con escudos contra armas l\u00e1ser. Sabendo isto, Luke e un escuadr\u00f3n da Alianza Rebelde deciden preparar o asalto sobre a Estrela da Morte.\nHan Solo rexeita formar parte do contraataque, reclama o rescate da princesa Leia e pretende regresar \u00e1 s\u00faa vida de pirata e \u00f3 contrabando de mercador\u00edas e mais pagar as s\u00faas d\u00e9bedas. Namentres, a Estrela da Morte entra no sistema de Yavin preparada para destru\u00edr a base rebelde, pero para alcanzar o seu obxectivo a estaci\u00f3n necesita rodear o planeta, perdendo trinta minutos para conseguilo. Alertados da presenza da Estrela da Morte no sistema, o grupo de naves da Alianza Rebelde decide iniciar o ataque decontado. Ante o inminente ataque Darth Vader ordena enviar as naves TIE para detelos. No medio da batalla, unha a unha, as naves TIE son abatidas polos rebeldes mais a Alianza tam\u00e9n perde varios dos seus escuadr\u00f3ns conforme se intensifica a batalla.\n\u00d3 ver que as naves TIE fracasan en repeler os rebeldes, Darth Vader decide persoalmente formar parte do combate xunto a un grupo de pilotos imperiais. Os pilotos rebeldes logran entrar na zona onde est\u00e1 o branco pero, a pesar dos seus esforzos, ningunha logra acertar no branco por mor dos disparos das torres de defensa e por Darth Vader e mais a s\u00faa escolta, que os derruban antes de tempo. Mentres, no interior da estaci\u00f3n, Tarkin \u00e9 informado por un oficial de que existe risco no ataque, suxerindo prepararse para unha eventual evacuaci\u00f3n da Estrela da Morte de inmediato, pero Tarkin rexeita abandonar a estaci\u00f3n \u00abno momento do seu triunfo\u00bb e rec\u00e1lcalle \u00f3 seu oficial que subestima as posibilidades da estaci\u00f3n. Cando a Alianza Rebelde conta xa con poucos pilotos para o ataque o l\u00edder do escuadr\u00f3n decide entrar en acci\u00f3n xunto con outros pilotos e trata de alcanzar o branco, non obstante non pode conseguilo, sendo derrubado por Darth Vader, \u00f3 igual que a escolta que o acompa\u00f1aba. \u00d3 ser os \u00fanicos que quedan e coa Estrela da Morte acerc\u00e1ndose cada vez m\u00e1is \u00f3 seu obxectivo, Luke e o seu grupo deciden intentalo, sendo tam\u00e9n perseguidos por Darth Vader, que consegue abater a un dos pilotos da escolta de Luke e dana severamente a nave de Wedge Antilles, polo que decide deixalo todo en mans de Luke. Darth Vader ord\u00e9nalle decontado \u00e1 s\u00faa escolta que deixen ir a nave de Wedge e que concentren a s\u00faa atenci\u00f3n en Luke.\nA Estrela da Morte consegue rodear finalmente o planeta e prep\u00e1rase para disparar o poderoso raio destrutor contra a base rebelde no sat\u00e9lite Yavin IV. Tras escoitar a voz de Obi-Wan, dic\u00edndolle que use a Forza, Luke desconecta o seu ordenador e decide confiar nos seus instintos. Mentres tanto Darth Vader, que intenta detelo, descobre que a Forza \u00e9 intensa en Luke. Xusto cando Darth Vader o ten na mira e preparado para destru\u00edlo, Han Solo aparece sorprendentemente no Falc\u00f3n Milenario no \u00faltimo momento e salva a Luke de Darth Vader. Os seus escoltas desp\u00e9xanlle o cami\u00f1o a Luke para que non te\u00f1a interferencia algunha e poida disparar sen problemas; Luke cun certeiro disparo logra finalmente alcanzar o branco e destr\u00fae a Estrela da Morte. Por outro lado, Darth Vader xira f\u00f3ra de control polo espazo, consegue sobrevivir e logra escapar. Nas escenas finais cel\u00e9brase unha cerimonia na base rebelde do Templo Massassi, onde a princesa Leia concede a Luke e a Han as medallas \u00f3 valor pola s\u00faa intervenci\u00f3n durante a batalla.\nAlusi\u00f3ns literarias e cinematogr\u00e1ficas.\nDe acordo con George Lucas, \"Star Wars\" estivo inspirada por diversas obras tales como \"Beowulf\" e o Ciclo art\u00farico \u2014sobre as que sentou as orixes do mito\u2014 as\u00ed como por varias relixi\u00f3ns (abrah\u00e1mica, confucianismo, xinto\u00edsmo e tao\u00edsmo). Orixinalmente, quer\u00eda partir dos seriais de \"Flash Gordon\" dos anos 1930. Non obstante, recorreu \u00e1 pel\u00edcula \"A fortaleza escondida\" de Akira Kurosawa e \u00f3 libro \"The Hero with a Thousand Faces\" de Joseph Campbell, tras non conseguir os dereitos de antedito c\u00f3mic. Respecto \u00e1s semellanzas con estas e outros elementos multimedia, a pel\u00edcula mostra trazos en com\u00fan con \"Buck Rogers\" e \"Flash Gordon\", os mesmos que poden identificarse co conflito existente entre os rebeldes e as tropas imperiais, os efectos de transici\u00f3n nas escenas e o texto que avanza pola pantalla para explicar os acontecementos \u00f3 inicio das pel\u00edculas. As\u00ed mesmo, un dos conceptos introducidos en \"Flash Gordon\", a fusi\u00f3n entre a tecnolox\u00eda do futuro e a maxia tradicional, fora desenvolvido por H. G. Wells \u2014considerado como un dos fundadores da ciencia ficci\u00f3n\u2014 quen cr\u00eda que a revoluci\u00f3n industrial \u00abdestru\u00edra\u00bb a idea de que as fantas\u00edas m\u00e1xicas pod\u00edan facerse realidade. Desta maneira, conclu\u00edu que para conseguir que todo mito poida desenvolverse como tal \u00e9 necesario que resulte plausible, e Wells decidiu substitu\u00edr os elementos da \u00e9poca industrial introducindo m\u00e1quinas do tempo en lugar de alfombras m\u00e1xicas, extraterrestres en vez de drag\u00f3ns e cient\u00edficos no canto de feiticeiros; as\u00ed, Wells iniciou un novo x\u00e9nero literario que denominou \u00abfantas\u00eda cient\u00edfica\u00bb.\nIgualmente, \"A fortaleza escondida\" foi outra das s\u00faas principais inspiraci\u00f3ns, algo que resulta perceptible nalgunhas expresi\u00f3ns singulares; por exemplo, os dous campesi\u00f1os tunantes do filme de Kurosawa equip\u00e1ranse coas formas rob\u00f3ticas de C-3PO e R2-D2, mentres que a xerarqu\u00eda da familia xaponesa en \"A fortaleza escondida\" \u00e9 semellante estruturalmente \u00e1s forzas imperiais de \"Star Wars\". Non obstante, non s\u00f3 esta pel\u00edcula influ\u00edu en \"A guerra das galaxias\", pois \"Yojimbo\" (1961), do mesmo director, serviu tam\u00e9n de inspiraci\u00f3n. As principais comparaci\u00f3ns radican en que varios homes ameazan o heroe (fanfurri\u00f1ando entre si sobre como son buscados polas autoridades), nas escenas finais (un brazo amputado por unha espada) e o ofrecemento \u00f3 r\u014dnin Sanjur\u014d (interpretado por Toshir\u014d Mifune) de \u00abvinte e cinco ry\u014ds cando complete a misi\u00f3n\u00bb, unha promesa moi parecida \u00e1 que recibe Han Solo de \u00abdous mil agora, e quince mil m\u00e1is cando cheguemos a Alderaan\u00bb. A afecci\u00f3n de Lucas polas pel\u00edculas de Kurosawa puido influ\u00edr na s\u00faa decisi\u00f3n de visitar o Xap\u00f3n nos anos 1970, provocando \u00e1 s\u00faa vez que alg\u00fans pensasen que o termo \u00abjedi\u00bb provi\u00f1a de \u00abjidaigeki\u00bb (drama xapon\u00e9s, que usualmente se refire a pel\u00edculas de samurais).\nOutra alusi\u00f3n literaria est\u00e1 relacionada coa obra \"Dune\" (ganadora do premio N\u00e9bula na categor\u00eda \u00abMellor novela de ciencia ficci\u00f3n\u00bb) de Frank Herbert, e a descrici\u00f3n do planeta Arrakis, que estar\u00eda relacionado co planeta Tatooine. De acordo coa novela, Arrakis \u00e9 o \u00fanico lugar co\u00f1ecido onde se produce unha droga-especia de lonxevidade denominada melange, mentres que Han Solo \u00e9 un contrabandista de especias que foi visto nas minas de Kessel, caracter\u00edsticas polas s\u00faas reservas de especias. Debido a que o concepto orixinal de \"Star Wars\" trataba sobre o transporte da especia, a natureza do material non era moi detallada. Nunha das s\u00faas conversas, Luke com\u00e9ntalle a Obi-Wan que int\u00fae que seu pai fora un navegante a bordo dun cargador de especias. Outras similitudes entrambas as creaci\u00f3ns incl\u00faen a princesa Leia e a princesa Alia, a Forza e \u00aba Voz\u00bb (habilidade usada pola irmandade Bene Gesserit), e a granxa \u00abde humidade\u00bb do t\u00edo Owen e a t\u00eda Beru (a cal se asemella \u00f3 res\u00edo de b\u00e1goas usadas polo pobo fremen como \u00abfonte pequena pero fiable de agua\u00bb). M\u00e1is tarde, Herbert dir\u00eda que \u00abDavid Lynch, director da adaptaci\u00f3n cinematogr\u00e1fica da s\u00faa novela hom\u00f3nima, tivera que pasar por varias complicaci\u00f3ns debido a que \"Star Wars\" utilizou moitos conceptos da s\u00faa obra literaria\u00bb. Tanto Herbert como Lynch encontraron ata \u00ab16 puntos de similitude\u00bb, calculando que as probabilidades de que non fose coincidencia eran moi elevadas.\nA escena do asalto \u00e1 Estrela da Morte foi concibida despois de que Lucas analizara \"The Dam Busters\" (1954), de Michael Anderson, especificamente a secuencia onde o bombardeiro Lancaster da Forza A\u00e9rea Brit\u00e1nica voa sobre uns pantanos para logo dirixir un par de bombas de rebote que ti\u00f1an como obxectivo as presas, como parte dun plan que ti\u00f1a como finalidade paralizar a industria pesada da rexi\u00f3n do Ruhr. Incluso alg\u00fans di\u00e1logos rep\u00edtense durante o cl\u00edmax de \"A guerra das galaxias\" \u2014Gilbert Taylor fora responsable dos efectos especiais de \"The Dam Busters\"\u2014. Outra inspiraci\u00f3n para a mesma escena ser\u00eda o cl\u00edmax da pel\u00edcula \"633 Squadron\" (1956), de Walter Grauman, na que Mosquitos da Forza A\u00e9rea Brit\u00e1nica atacan unha central hidroel\u00e9ctrica alem\u00e1 mediante unha estratexia que consist\u00eda en deixar caer bombas especiais nun punto espec\u00edfico, mentres sobrevoan a baixa altura no medio dun fiorde, protex\u00e9ndose de bombardeos procedentes de can\u00f3ns antia\u00e9reos e de disparos producidos por soldados alem\u00e1ns. \u00d3 final, v\u00eddeos de ambas as cintas foron inclu\u00eddos na versi\u00f3n \"dogfight\" que Lucas usar\u00eda a modo de proba para editar as secuencias dos combates a\u00e9reos.\nAlgunhas outras identidades de \"A guerra das galaxias\" sust\u00e9ntanse en referencias de inferencia a outras pel\u00edculas cl\u00e1sicas do x\u00e9nero, tales como \"\" (1968) de Stanley Kubrick \u2014a escena na que unha nave espacial cobre a parte superior da pantalla, alude \u00e1 secuencia inicial da astronave interplanetaria Discovery 1. Dita cinta influir\u00eda de moitas formas distintas na aparencia de \"Star Wars\". Entre estas semellanzas enc\u00f3ntranse o uso de c\u00e1psulas EVA, corredores hexagonais e gr\u00e1ficos primitivos. Menci\u00f3n similar no referente \u00f3 porto de acoplamento da Estrela da Morte, que alude a un id\u00e9ntico que se atopa na estaci\u00f3n espacial orbitaria de \"2001: Unha odisea do espazo\". Existen tam\u00e9n certas coincidencias con \"The Wizard of Oz\" (1939) de Victor Fleming. Por exemplo, os jawas son moi parecidos \u00f3s munchkin \u2014ananos nativos de Munchkinland nos libros de Oz redactados por L. Frank Baum. Ademais, os personaxes principais disfr\u00e1zanse como soldados das tropas inimigas, mentres que a secuencia onde Obi-Wan morre, deixando caer unicamente a s\u00faa t\u00fanica baleira no sitio, \u00e9 practicamente igual a aquela onde a malvada bruxa do leste se derrete en \"Oz\". Noutros \u00e1mbitos, e malia ser de cor dourada e presentar caracter\u00edsticas masculinas, o androide C-3PO est\u00e1 inspirado no robot Maria de \"Metropolis\" (1927), dirixida por Fritz Lang. Os zunidos emitidos no filme nacer\u00edan a partir dos ru\u00eddos met\u00e1licos de Hickory, un dos protagonistas de \"The Wizard of Oz\".\nPromoci\u00f3n.\nMentres a pel\u00edcula estaba en produci\u00f3n encarg\u00f3uselle un logotipo a Dan Perri, un dese\u00f1ador de t\u00edtulos que traballara nos t\u00edtulos de pel\u00edculas como \"O exorcista\" (1973) e \"Taxi Driver\" (1976). Perri ideou un logotipo de STAR WARS en escorzo que consist\u00eda en letras mai\u00fasculas cheas de estrelas e nesgadas cara a un punto de fuga. O dese\u00f1o deste logotipo concibiuse orixinalmente para seguir a mesma perspectiva que o texto que avanza na secuencia de apertura da pel\u00edcula. \u00d3 final, o logotipo de Perri non se usou para a secuencia que d\u00e1 inicio \u00e1 pel\u00edcula, no entanto utilizouse amplamente na publicidade impresa previa \u00f3 lanzamento do filme e nas marquesi\u00f1as publicitarias dos cines.\nO logotipo introducido finalmente na pel\u00edcula orixinouse a partir dun folleto para promover o filme distribu\u00eddo por Fox e destinado \u00f3s propietarios de cines en 1976. Este folleto foi dese\u00f1ado por Suzy Rice, unha directora de arte da axencia publicitaria Seiniger Advertising dos \u00c1nxeles. Nunha visita a ILM en Van Nuys, Lucas mandoulle crear a Rice un logotipo que intimidase o espectador e pediulle que o estilo do logotipo resultase \u00abmoi fascista\u00bb. A resposta de Rice \u00e1 s\u00faa petici\u00f3n foi utilizar para o dese\u00f1o do logotipo un tipo de imprenta Helv\u00e9tica grosa modificada e co contorno perfilado. Tras recibir algunhas suxesti\u00f3ns de Lucas, Rice decidiu entrelazar o \"S\" e o \"T\" de \"STAR\" e mailo \"R\" e o \"S\" de \"WARS\". Lucas aprobou o cartel no medio da rodaxe das escenas da cantina de Mos Eisley. Gary Kurtz quedou impresionado co logotipo de Rice e escolleuno en lugar do dese\u00f1o de Perri para a secuencia de apertura da pel\u00edcula, despois de modificar a letra \"W\", estreitando as puntas na parte inferior do dese\u00f1o orixinal de Rice. Creouse, en conclusi\u00f3n, o dese\u00f1o definitivo; un dos logotipos m\u00e1is reco\u00f1ecibles no mundo do cine, emporiso, a contribuci\u00f3n de Rice non aparece nos cr\u00e9ditos da pel\u00edcula.\nPara o lanzamento nos Estados Unidos en 1977, 20th Century Fox encargou un p\u00f3ster de promoci\u00f3n \u00e1 axencia de publicidade Smolen, Smith and Connolly. Recorreron \u00f3 artista independente Tom Jung, a quen se lle pediu que representase \u00abo ben sobre o mal\u00bb. O seu p\u00f3ster, co\u00f1ecido como \"Estilo \u2018A\u2019\", mostraba a Luke Skywalker de p\u00e9 nunha pose heroica, brandindo un sabre de luz brillante sobre a s\u00faa cabeza, coa princesa Leia debaixo del, e unha grande imaxe fantasmal do casco de Darth Vader que se achega detr\u00e1s deles. Alg\u00fans executivos de Fox consideraron que este cartel era \u00abdemasiado escuro\u00bb e encarg\u00e1ronlle \u00f3s im\u00e1ns Hildebrandt, dous co\u00f1ecidos artistas do x\u00e9nero de fantas\u00eda, que traballasen nun novo cartel para o lanzamento no Reino Unido. Cando a pel\u00edcula se estreou nos cines brit\u00e1nicos, o cartel \"Estilo \u2018B\u2019\" dos irm\u00e1ns Hildebrandt usouse como reclamo nas estadas publicitarias. Fox e Lucasfilm decidiron posteriormente que quer\u00edan promover a pel\u00edcula cunha nova representaci\u00f3n menos estilizada e m\u00e1is realista dos personaxes principais. O produtor Gary Kurtz acudiu \u00f3 artista Tom Chantrell, quen xa era co\u00f1ecido polo seu prol\u00edfico traballo para as pel\u00edculas de terror da Hammer, e encargoulle unha nova versi\u00f3n do p\u00f3ster. Dous meses despois o cartel dos irm\u00e1ns Hildebrandt foi substitu\u00eddo polo cartel \"Estilo \u2018C\u2019\" de Chantrell nos cines do Reino Unido.\nCharles Lippincott foi o director de mercadotecnia de Star Wars e como 20th Century Fox brindou pouco apoio para a comercializaci\u00f3n, al\u00e9n das licenzas de camisetas e p\u00f3sters, Lippincott viuse na obriga a buscar apoios por outro lado. Conseguiu acordos con Marvel Comics para unha adaptaci\u00f3n en banda dese\u00f1ada e con Del Rey Books para adaptala a unha novela. Como fan\u00e1tico da ciencia ficci\u00f3n, utilizou os seus contactos para promover a pel\u00edcula na Comic-Con de San Diego e noutros \u00e1mbitos relacionados cos adeptos da ciencia ficci\u00f3n. Figuras de \"A guerra das galaxias\" estiveron dispo\u00f1ibles durante varios meses despois do debut da pel\u00edcula, tras aceptar Kenner Products a proposta de licenza presentada polo Charles Lippincott.\nLanzamento.\nMalia que inicialmente s\u00f3 se lanzou nunha serie reducida de cines, \"A guerra das galaxias\" foi un \u00e9xito sen precedentes para 20th Century Fox, que axi\u00f1a se converteu nun \u00e9xito de recadaci\u00f3n e se estendeu m\u00e1is amplamente o seu lanzamento. Finalmente producir\u00edanse moitos outros lanzamentos en anos posteriores, tanto en v\u00eddeo como nos cines.\nEstrea.\n20th Century Fox, cautelosa ante a posibilidade de que outras pel\u00edculas do ver\u00e1n como \"Smokey and the Bandit\" (1977) vencesen a \"Star Wars\", trasladou a data de estrea \u00f3 25 de maio, o m\u00e9rcores anterior \u00f3 D\u00eda dos Ca\u00eddos. Non obstante, a escasa publicidade que tivo a pel\u00edcula provocou que menos de 40 salas de cine aceptasen proxectala, en resposta, 20th Century Fox esixiu que para exhibir \"The Other Side of Midnight\" (1977), pel\u00edcula baseada na novela hom\u00f3nima de Sidney Sheldon, as salas de cine deber\u00edan reservar tam\u00e9n \"A guerra das galaxias\".\n\"A guerra das galaxias\" estreouse o m\u00e9rcores 25 de maio de 1977 en menos de 32 cines, e en oito m\u00e1is o xoves e o venres. Kurtz aseverou no 2002: \u00abresultar\u00eda rid\u00edculo hoxe\u00bb. O filme rompeu decontado os r\u00e9cords de recadaci\u00f3n, convert\u00e9ndose de feito nun dos primeiros \"blockbusters\" e Fox ampliou axi\u00f1a os plans para o seu lanzamento noutras salas de cine. O propio Lucas non puido predicir o \u00e9xito de \"Star Wars\". Despois de visitar o estudio de rodaxe da pel\u00edcula de Steven Spielberg, \"Close Encounters of the Third Kind\" (1977), Lucas estaba seguro de que a pel\u00edcula de Spielberg superar\u00eda a Star Wars en recadaci\u00f3n. Spielberg non estaba de acordo e cr\u00eda que \"A guerra das galaxias\" acadar\u00eda maior \u00e9xito. Lucas propuxo un intercambio do 2,5% das ganancias de ambas pel\u00edculas; Spielberg aceptou o trato e a\u00ednda recibe o 2.5% das ganancias de \"Star Wars\".\nFox inicialmente ti\u00f1a d\u00fabidas sobre se \"A guerra das galaxias\" obter\u00eda un \u00e9xito destacado. Pens\u00e1base que \"The Other Side of Midnight\" ser\u00eda o grande \u00e9xito do ver\u00e1n para o estudio, mentres que a pel\u00edcula de Lucas ti\u00f1a a consideraci\u00f3n de secundar\u00eda para os propietarios das salas de cine nos Estados Unidos. Cando Fox solicitou o Mann's Chinese Theatre, o estudio estimou que a pel\u00edcula s\u00f3 necesitaba d\u00faas semanas. Ante o temor de que o filme fracasase Lucas ti\u00f1a previsto pasar unha estancia en Hawai coa s\u00faa dona Marcia. Despreocup\u00e1ndose de que o filme se estreaba ese d\u00eda, pasou case todo o m\u00e9rcores nun estudio de son nos \u00c1nxeles. Cando Lucas foi xantar con Marcia encontr\u00e1ronse cunha longa ringleira de persoas \u00f3 longo das beirarr\u00faas que conduc\u00edan \u00f3 Mann's Chinese Theatre, agardando para ver \"A guerra das galaxias\". Mais a\u00ednda era esc\u00e9ptico sobre o \u00e9xito do filme, incluso atendendo \u00f3s informes optimistas de Ladd e do estudio. Mentres estivo en Hawai, non foi ata que escoitou os comentarios de Walter Cronkite no \"CBS Evening News\" sobre a enorme multitude de xente que ateigaba os cines cando Lucas se decatou de que se fixera moi rico; Francis Ford Coppola, que necesitaba cartos para terminar \"Apocalypse Now\" (1979), envioulle un telegrama \u00f3 hotel onde se aloxaba Lucas solicitando financiamento. Os actores do elenco convert\u00e9ronse deseguida en personaxes familiares; incluso os membros do equipo t\u00e9cnico, como os decoradores do filme, quer\u00edan aut\u00f3grafos.\nA pel\u00edcula foi un grande \u00e9xito para 20th Century Fox e foi responsable do fortalecemento da compa\u00f1\u00eda. Tres semanas despois da estrea o prezo das acci\u00f3ns do estudio ascenderon a un nivel r\u00e9cord. Antes de 1977 as maiores ganancias anuais de 20th Century Fox foran 37 mill\u00f3ns USD, namentres que en 1977 a compa\u00f1\u00eda rompeu ese r\u00e9cord declarando unha ganancia de 79 mill\u00f3ns USD. Malia que a neutralidade da pel\u00edcula respecto a outras culturas axudou a conseguir \u00e9xito internacional, Ladd mostrouse preocupado durante a estrea no Xap\u00f3n; trala proxecci\u00f3n o p\u00fablico ficou en silencio, o que lle fixo temer a Ladd que o filme non gustara. Os seus contactos asegur\u00e1ronlle a Ladd que esta era unha reacci\u00f3n positiva, pois no Xap\u00f3n o silencio era o mellor xeito de honrar unha pel\u00edcula. Os grandes ingresos de recadaci\u00f3n confirmaron a s\u00faa popularidade.\nPasadas d\u00faas semanas, \"Sorcerer\" (1977) do director William Friedkin, substitu\u00edu a \"Star Wars\" no Mann's Chinese Theatre debido \u00f3s acordos contractuais; o teatro pasou a pel\u00edcula nun lugar de menos prestixio, mais previamente renovou o contrato. Tralo fracaso de \"Sorcerer\", efectuouse a segunda estrea de \"Star Wars\" no Mann's Chinese Theatre o 3 de agosto de 1977, acontecemento sen precedentes \u00f3 que asistiron miles de persoas, cerimonia na que C-3PO, R2-D2 e Darth Vader plasmaron as s\u00faas pegadas na beirarr\u00faa fronte \u00f3 teatro. Nese momento \"A guerra das galaxias\" proxect\u00e1base en 1\u00a0096 salas de cine nos Estados Unidos. Aproximadamente 60 cines mantiveron a proxecci\u00f3n do filme ininterrompidamente durante m\u00e1is dun ano; en 1978 Lucasfilm distribu\u00edu carteis nestes cines o 25 de maio para conmemorar os eventos do primeiro aniversario da estrea do filme. \"A guerra das galaxias\" estreouse no Reino Unido o 27 de decembro de 1977. As noticias sobre a popularidade do filme nos Estados Unidos propiciaron longas ringleiras \u00e1 entrada das salas de cine que ofrec\u00edan a pel\u00edcula por primeira vez en Londres; proxectouse en 12 grandes cidades en xaneiro de 1978 e mais noutros cines de Londres en febreiro.\nReestrea.\n\"A guerra das galaxias\" foi reestreada en 1978, 1979, 1981 e 1982. A pel\u00edcula editouse de novo dixitalmente con algunhas escenas modificadas en 1997 para a estrea da \u00abEdici\u00f3n especial\u00bb. Dende o seu lanzamento orixinal, a pel\u00edcula tam\u00e9n foi dobrada e subtitulada en numerosos idiomas. En 2010 Lucas anunciou que as seis pel\u00edculas de A guerra das galaxias lanzadas anteriormente ser\u00edan escaneadas e convertidas a 3D para un lanzamento cinematogr\u00e1fico, pero unicamente se completou a versi\u00f3n en 3D das tres pel\u00edculas que constit\u00faen a precuela antes de que a serie cinematogr\u00e1fica fora vendida a Disney en 2012.\nEdici\u00f3n especial.\nDespois de que ILM utilizara os efectos xerados por ordenador para a pel\u00edcula \"Parque Xur\u00e1sico\" (1993) de Steven Spielberg, Lucas decidiu que a tecnolox\u00eda dixital acadara a s\u00faa \u00abvisi\u00f3n orixinal\u00bb para A guerra das galaxias. Para o vix\u00e9simo aniversario da pel\u00edcula en 1997, \"A guerra das galaxias\" remasterizouse dixitalmente con algunhas escenas modificadas e volveuse a estrear nos cines, xunto con \"O imperio contraataca\" e o \"Retorno do Jedi\", baixo a campa\u00f1a titulada Star Wars Trilogy: Special Edition. Esta versi\u00f3n da pel\u00edcula dura 124 minutos.\nA edici\u00f3n especial cont\u00e9n tomas e escenas que non se puideron conseguir no lanzamento orixinal debido a limitaci\u00f3ns financeiras, tecnol\u00f3xicas e de tempo; unha desas escenas representa o encontro entre Han Solo e Jabba o Hutt. O proceso de creaci\u00f3n dos novos efectos visuais para \"A guerra das galaxias\" apareceu na pel\u00edcula documental, \"Special Effects: Anything Can Happen\", dirixida polo dese\u00f1ador de efectos de son de \"A guerra das galaxias\" Ben Burtt. A\u00ednda que a maior parte dos cambios son de natureza menor ou est\u00e9ticos, moitos seguidores e cr\u00edticos consideran que Lucas degradou a pel\u00edcula coas adici\u00f3ns. Un cambio particularmente pol\u00e9mico no que un cazador de recompensas chamado Greedo dispara primeiro cando se encontra con Han Solo inspirou camisetas coa frase \u00abHan shot first\u00bb (\u00abHan disparou primeiro\u00bb).\n\"A guerra das galaxias\" necesitou unha extensa recuperaci\u00f3n do filme e a restauraci\u00f3n de toda a pel\u00edcula antes de poder efectuar as modificaci\u00f3ns da edici\u00f3n especial de Lucas. Descubriuse que ademais dos negativos comunmente utilizados nas pel\u00edculas, Lucas tam\u00e9n utilizou Color Reversal Internegative (CRI), unha t\u00e9cnica de inversi\u00f3n de imaxes que Kodak abandonou posteriormente. Resultou que o CRI se deterioraba m\u00e1is r\u00e1pido que os negativos, malia que en teor\u00eda era de mellor calidade, \u00f3 xerarse por duplicado (unha interpositiva e mais unha internegativa) onde se aplicou. En consecuencia todos os negativos compostos tiveron que ser retirados, e os anacos de CRI limp\u00e1ronse por separado dos negativos convencionais. Unha vez completada a limpeza, a pel\u00edcula escaneouse na computadora para efectuar a restauraci\u00f3n. En moitos casos, escenas enteiras tiveron que ser reconstru\u00eddas restaurando individualmente os seus elementos. A tecnolox\u00eda de composici\u00f3n dixital permitiulle \u00f3s restauradores corrixir problemas como o desali\u00f1amento de mates e o \u00abazul derramado\u00bb.\nV\u00eddeo e outros formatos.\nNos Estados Unidos, Francia, Alema\u00f1a Occidental, Italia e o Xap\u00f3n cachos da pel\u00edcula foron lanzados en Super 8, inclu\u00eddas edici\u00f3ns mudas e en espa\u00f1ol nos Estados Unidos, e en Italia en sete escenas breves. \"A guerra das galaxias\" lanzouse en Betamax, CED, LaserDisc, Video 2000 e VHS entre as d\u00e9cadas de 1980 e 1990 por CBS/Fox Video. O \u00faltimo lanzamento da pel\u00edcula orixinal (anterior \u00e1 edici\u00f3n especial) en formato VHS foi en 1995, como parte da campa\u00f1a \"Last Chance to Own the Original\" (\"A \u00faltima oportunidade de ter o orixinal\"), dispo\u00f1ible de forma independente ou como parte da trilox\u00eda completa.\nA pel\u00edcula lanzouse por primeira vez en DVD o 21 de setembro de 2004, nunha caixa con \"O imperio contraataca\", \"O retorno do Jedi\" e un disco extra de material complementario. As pel\u00edculas foron restauradas e remasterizadas dixitalmente, Lucas ademais realizou cambios nos filmes. O DVD presenta unha pista con comentarios de Lucas, Ben Burtt, Dennis Muren e Carrie Fisher. O disco adicional cont\u00e9n o documental \"Empire of Dreams: The Story of the Star Wars Trilogy\", tres longametraxes, avances de filmes, anuncios de televisi\u00f3n, galer\u00eda de imaxes, un avance exclusivo de \"Episode III: Revenge of the Sith\", unha demostraci\u00f3n do videoxogo para Xbox de LucasArts \"\", e un documental sobre o videoxogo do Episodio III. O paquete completo foi reeditado en decembro de 2005 como parte dunha caixa de edici\u00f3n limitada de tres discos, exclu\u00edndo o disco extra.\nA trilox\u00eda orixinal foi lanzada por separado en DVD nunha edici\u00f3n limitada de dous discos, do 12 de setembro \u00f3 31 de decembro de 2006, e novamente nunha caixa de lata nunha edici\u00f3n limitada o 4 de novembro de 2008; inclu\u00edronse as versi\u00f3ns orixinais das pel\u00edculas en LaserDisc como material extra, a\u00ednda que a conversi\u00f3n provocou deficiencias canto \u00e1 calidade de imaxe.\nAs seis pel\u00edculas feitas ata o momento de A guerra das galaxias foron lanzadas por 20th Century Fox Home Entertainment en Blu-ray Disc o 16 de setembro de 2011 en tres edici\u00f3ns diferentes, con \"A New Hope\" dispo\u00f1ible nunha caixa da trilox\u00eda orixinal e coas seis pel\u00edculas de A guerra das galaxias feitas ata o momento en Star Wars: The Complete Saga, que incl\u00fae nove discos e m\u00e1is de 40 horas de contido adicional. As versi\u00f3ns orixinais das pel\u00edculas non se inclu\u00edron na caixa. Fix\u00e9ronse novas modificaci\u00f3ns nas pel\u00edculas.\nO 7 de abril de 2015, Walt Disney Studios, 20th Century Fox e Lucasfilm anunciaron conxuntamente os lanzamentos dixitais das seis pel\u00edculas de A guerra das galaxias. Fox lanzou \"A New Hope\" para descarga dixital o 10 de abril de 2015, Walt Disney Studios Home Entertainment lanzou as outras cinco pel\u00edculas.\nWalt Disney Studios Home Entertainment reeditou a pel\u00edcula en Blu-ray, DVD e descarga dixital o 22 de setembro de 2019. Ademais, as seis pel\u00edculas estaban dispo\u00f1ibles en resoluci\u00f3n 4K HDR e Dolby Atmos en streaming en Disney+ tralo lanzamento do servizo o 12 de novembro de 2019. Esta versi\u00f3n da pel\u00edcula foi lanzada por Disney nunha caixa 4K Ultra HD Blu-ray o 31 de marzo de 2020.\nRecepci\u00f3n.\nRecadaci\u00f3n.\n\"A guerra das galaxias\" contin\u00faa sendo unha das pel\u00edculas de m\u00e1is \u00e9xito de recadaci\u00f3n de t\u00f3dolos tempos. O filme estreouse un m\u00e9rcores en 32 salas que se ampliou a 43 o venres; recadou 2\u00a0556\u00a0418 USD os primeiros 6 d\u00edas, na fin de semana do D\u00eda dos Ca\u00eddos (10,8 mill\u00f3ns de USD de 2019). Foi aumentando o n\u00famero de pantallas gradualmente, acumulando 7 mill\u00f3ns USD en poucas semanas trala s\u00faa estrea (29,5 mill\u00f3ns USD de 2019). Superou a \"Tibur\u00f3n\" (1975) como a pel\u00edcula con m\u00e1is \u00e9xito de recadaci\u00f3n en Am\u00e9rica do Norte apenas seis meses despois da s\u00faa estrea, ingresando m\u00e1is de 220 mill\u00f3ns USD (928 mill\u00f3ns USD de 2019) durante este per\u00edodo. \"A guerra das galaxias\" fixo a s\u00faa estrea internacional contra finais do ano 1978, engadindo o r\u00e9cord mundial \u00f3 seu r\u00e9cord nacional de recadaci\u00f3n, ganando 410 mill\u00f3ns USD en total (1,7 bill\u00f3ns USD de 2018).\nDende 21 de xullo de 1978, cando a\u00ednda se exhib\u00eda en 38 salas de cine nos Estados Unidos, a pel\u00edcula foi ampliando o n\u00famero de salas ata acadar 1\u00a0744, establecendo un novo r\u00e9cord nos Estados Unidos de 10\u00a0202\u00a0726 USD recadados nunha fin de semana. Inicialmente recadou 221\u00a0280\u00a0994 USD e, trala s\u00faa expansi\u00f3n, sumou 43\u00a0774\u00a0911 USD adicionais para elevar os ingresos brutos a 265\u00a0055\u00a0905 USD.\nAs reestreas de 1979 (22\u00a0455\u00a0262 USD), 1981 (17\u00a0247\u00a0363 USD) e 1982 (17\u00a0981\u00a0612) elevaron os ingresos brutos acumulados nos Estados Unidos e o Canad\u00e1 a 323 mill\u00f3ns USD e ampliaron as s\u00faas ganancias globais a 530 mill\u00f3ns USD. A pel\u00edcula seguiu sendo o filme de m\u00e1is recadaci\u00f3n de t\u00f3dolos tempos ata que \"E.T. the Extra-Terrestrial\" (1982) superou ese r\u00e9cord.\nTrala estrea da edici\u00f3n especial en 1997, \"A guerra das galaxias\" recuperou brevemente o r\u00e9cord de Am\u00e9rica do Norte antes de perdelo de novo o ano seguinte con \"Titanic\" (1997). En total, a pel\u00edcula ganou 775\u00a0398\u00a0007 USD en todo o mundo (2\u00a0500 mill\u00f3ns USD de 2011), inclu\u00edndo 460\u00a0998\u00a0007 USD s\u00f3 en Am\u00e9rica do Norte. Segundo o Guinness World Records, a pel\u00edcula \u00e9 a terceira con m\u00e1is recadaci\u00f3n cando se axusta \u00e1 inflaci\u00f3n; no \u00e1mbito de Am\u00e9rica do Norte, ocupa o segundo lugar na lista detr\u00e1s de \"Foise co vento\" (1939), axustada \u00e1 inflaci\u00f3n.\nCr\u00edtica.\nO filme recibiu, en xeral, cr\u00edticas positivas trala s\u00faa estrea. Roger Ebert do \"Chicago Sun-Times\", na s\u00faa cr\u00edtica de 1977, declarou: \u00aba mi\u00f1a imaxinaci\u00f3n esqueceu que realmente estaba presente nunha sala de cine [...] os eventos da pel\u00edcula parecen reais e eu semello ser parte deles\u00bb, cualificou \"A guerra das galaxias\" como \u00abun conto de fadas\u00bb que \u00abaproveita as fantas\u00edas \"pulp\" ocultas nos nosos recordos e, \u00f3 facelo de xeito tan brillante, reactiva as vellas emoci\u00f3ns, medos e sensaci\u00f3ns\u00bb, os personaxes parec\u00e9ronlle \u00abmoi fortes e sinxelos, e te\u00f1en unha morea de pequenas debilidades, e grandes e vas esperanzas, coas que nos podemos sentir identificados\u00bb. A.D. Murphy de \"Variety\" describiu \"A guerra das galaxias\" como \u00abun filme magn\u00edfico. George Lucas procurou crear a maior aventura de fantas\u00eda posible a partir dos seriais e as antigas \u00e9picas de acci\u00f3n da s\u00faa infancia, e tivo un \u00e9xito brillante\u00bb e engadiu: \u00abo excelente equilibrio entre a tecnolox\u00eda e o drama humano \u00e9 un dos moitos logros: un identif\u00edcase cos personaxes e acepta, \u00f3 igual que eles, o intrigante mundo intergal\u00e1ctico no que habitan\u00bb. Vincent Canby de \"The New York Times\" dixo que a pel\u00edcula \u00abentreter\u00e1 a moita xente\u00bb e que fora \u00aba pel\u00edcula m\u00e1is elaborada, m\u00e1is cara e m\u00e1is fermosa endexamais realizada\u00bb. Gary Arnold de \"The Washington Post\" definiu \"Star Wars\" como unha \u00abaventura fant\u00e1stica de ciencia ficci\u00f3n\u00bb e \u00abmalia que \"Star Wars\" foi influenciada por Kubrick \u2014moitos do equipo t\u00e9ninco traballaron con el ou estiveron directamente influenciados por el\u2014 o ton e o tempo son completamente diferentes a \"2001: Unha odisea do espazo\" [...]. O filme de Lucas \u00e9 alegre no canto de portentoso [...] non acouga, mentres Kubrick vai paseni\u00f1o [...]. O xeneroso estilo de ciencia ficci\u00f3n de Lucas \u00e9 alegremente entretido\u00bb.\nNon obstante, o filme non estivo exento de cr\u00edticas negativas. Pauline Kael da revista \"The New Yorker\" criticou \"A guerra das galaxias\" afirmando que \u00abnon hai respiro na imaxe, non hai lirismo\u00bb e que non ti\u00f1a \u00abcontrol emocional\u00bb, e comentou; \u00abnun xesto cara \u00e1 igualdade de x\u00e9nero, a animadora de instituto / princesa en apuros fala coma un macholo duro e atrevido\u00bb. Stanley Kauffmann de \"The New Republic\" opinou que \u00ab\"Star Wars\" \u00e9 unha pel\u00edcula rancia, corrente e para homes que estra\u00f1an a adolescencia\u00bb, o traballo \u00abparece menos enxe\u00f1oso que en \"TX 1138\"\u00bb. John Simon da revista \"New York\" escribiu; \u00ab\"Star Wars\" espida das s\u00faas imaxes a mi\u00fado sorprendentes e a s\u00faa xerga cient\u00edfica elevada, ofrece unha historia, personaxes e di\u00e1logo dunha banalidade insoportable\u00bb.\nCando \"A guerra das galaxias\" se estreou no Reino Unido, Derek Malcolm de \"The Guardian\" afirmou; \u00abnon mellora o traballo anterior de Lucas, excepto en termos de recadaci\u00f3n. Non \u00e9 a mellor pel\u00edcula do ano, non \u00e9 a mellor ciencia ficci\u00f3n que se levou \u00e1 pantalla [...]. Pero, por outra banda, \u00e9 unha diversi\u00f3n enorme e emocionante para quen estea disposto a acomodarse na s\u00faa butaca e deixar que todo se apodere del\u00bb. O correspondente de \"The Daily Telegraph\", Adrian Berry, dixo que \"Star Wars\" \u00ab\u00e9 a mellor pel\u00edcula deste tipo dende \"2001\" [: \"A Space Odyssey\"] e, en certos aspectos, \u00e9 unha das m\u00e1is emocionantes xamais realizadas\u00bb, describiu a trama como \u00abnon pretensiosa e agradablemente desprovista de calquera 'mensaxe'\u00bb.\nPremios e candidaturas.\nA pel\u00edcula obtivo numerosos premios trala s\u00faa estrea nas pantallas. \"A guerra das galaxias\" ganou seis premios \u00d3scar na s\u00faa 50\u00aa edici\u00f3n dentro das categor\u00edas de \u00abmellor direcci\u00f3n art\u00edstica\u00bb, \u00abmellor vestiario\u00bb, \u00abmellor montaxe\u00bb, \u00abmellor banda sonora\u00bb, \u00abmellor son\u00bb, \u00abmellores efectos visuais\u00bb e logrou un \u00d3scar especial pola edici\u00f3n dos efectos de son de Ben Burtt. Foi candidata a \u00abmellor filme\u00bb, que conseguiu \"Annie Hall\" (1977) de Woody Allen, aspirou a \u00abmellor gui\u00f3n orixinal\u00bb polo escrito de George Lucas, quen optou tam\u00e9n a \u00abmellor director\u00bb \u2014non obstante ambos f\u00f3ronlle concedidos a Woody Allen\u2014, e finalmente optou \u00f3 \u00abmellor actor secundario\u00bb pola interpretaci\u00f3n de Alec Guinness, que conseguiu no seu lugar Jason Robards por \"Julia\" (1977). Un Academy Scientific and Technical Award foille concedido, entre outros, a John Dykstra polo seu desempe\u00f1o.\nNos premios Globo de Ouro, a pel\u00edcula foi candidata a \u00abmellor filme dram\u00e1tico\u00bb, \u00abmellor director\u00bb, \u00abmellor actor secundario\u00bb (Alec Guinness) e ganou o premio \u00e1 \u00abmellor banda sonora\u00bb. Na 32\u00aa edici\u00f3n dos premios BAFTA, foi candidata a \u00abmellor filme\u00bb, \u00abmellor montaxe\u00bb, \u00abmellor vestiario\u00bb, \u00abmellor dese\u00f1o art\u00edstico\u00bb, \u00abmellor son\u00bb e \u00abmellor banda sonora\u00bb; venceu nas d\u00faas \u00faltimas categor\u00edas. A pel\u00edcula conseguiu o premio Hugo \u00e1 \u00abmellor presentaci\u00f3n dram\u00e1tica\u00bb e a banda sonora de John Williams obtivo o premio Grammy \u00e1 \u00abmellor banda sonora de cine ou televisi\u00f3n\u00bb.\nO filme obtivo doce candidaturas nos premios Saturn, ganando oito: \u00abmellor filme de ciencia ficci\u00f3n\u00bb, \u00abmellor director\u00bb, \u00abmellor gui\u00f3n\u00bb, \u00abmellor actor secundario\u00bb, \u00abmellor m\u00fasica\u00bb, \u00abmellor vestiario\u00bb, \u00abmellor maquillaxe\u00bb e \u00abmellores efectos especiais\u00bb.\nInfluencia.\nO cr\u00edtico de cine Roger Ebert escribiu no seu libro \"The Great Movies\": \u00ab\u00f3 igual que \"The Birth of a Nation\" e \"Cidad\u00e1n Kane\", \"A guerra das galaxias\" foi un fito t\u00e9cnico que influ\u00edu en moitas pel\u00edculas posteriores\u00bb. Empezou unha nova xeraci\u00f3n de efectos especiais e filmes en\u00e9rxicos. A pel\u00edcula foi unha das primeiras en combinar varios x\u00e9neros cinematogr\u00e1ficos para crear un novo concepto de x\u00e9nero. Finalmente, xunto a \"Tibur\u00f3n\" (1975) de Steven Spielberg, cambiou a atenci\u00f3n da industria cinematogr\u00e1fica, afast\u00e1ndose das pel\u00edculas de car\u00e1cter m\u00e1is persoal, cara \u00f3s \"blockbusters\" de grande orzamento centrados en espectadores m\u00e1is novos.\nEntre os cineastas que admitiron a influencia de \"A guerra das galaxias\" na s\u00faa carreira enc\u00f3ntranse James Cameron, J. J. Abrams, Damon Lindelof, Dean Devlin, Gareth Edwards, Roland Emmerich, John Lasseter, David Fincher, Peter Jackson, Joss Whedon, Christopher Nolan, Ridley Scott, John Singleton e Kevin Smith. Scott, Cameron e Jackson asimilaron o concepto de Lucas de \u00abfuturo preexistente\u00bb introducindo o concepto nas s\u00faas pel\u00edculas, como \"Alien\" (1979) e \"Blade Runner\" (1982) de Scott , e \"Terminator\" (1984) de Cameron \u2014quen tam\u00e9n dirixiu \"Aliens\" (1986)\u2014. Peter Jackson aplicou o concepto na s\u00faa trilox\u00eda \"The Lord of the Rings\" para producir a sensaci\u00f3n de realismo e credibilidade. Christopher Nolan citou \"A guerra das galaxias\" como un influxo para o seu filme \"Orixe\" (2010).\nAlg\u00fans cr\u00edticos consideran que \"A guerra das galaxias\", \u00f3 igual que \"Tibur\u00f3n\", prexudicaron notablemente a Hollywood \u00f3 cambiar a preferencia por pel\u00edculas como \"O padri\u00f1o\" (1972), \"Taxi Driver\" (1976) e \"Annie Hall\" (1977) cara a pel\u00edculas de fantas\u00eda e espectaculares para un p\u00fablico m\u00e1is novo. Peter Biskind aseverou: \u00abcando todo estivo dito e feito, Lucas e Spielberg cambiaron os espectadores da d\u00e9cada de 1970, que se volveran m\u00e1is sofisticados consumindo pel\u00edculas europeas e do Novo Hollywood, cara \u00e1 simplicidade das pel\u00edculas da Idade de ouro de Hollywood anterior \u00e1 d\u00e9cada de 1960, cami\u00f1aron de regreso \u00f3 outro lado do espello\u00bb. Pola contra, Tom Shone escribiu que a trav\u00e9s de \"A guerra das galaxias\" e \"Tibur\u00f3n\", Lucas e Spielberg \u00abnon traizoaron o cine en absoluto: conectaron novamente, devolveron o medio \u00e1s s\u00faas ra\u00edces, como nun espect\u00e1culo festivo, un acto m\u00e1xico e un enorme efecto especial\u00bb, que representou \u00abunha especie de renacemento\u00bb.\nPor outra banda, a pel\u00edcula foi obxecto de diversas parodias; a curtametraxe \"Hardware Wars\" (1978) foi unha das primeiras; \"Spaceballs\" (1987) de Mel Brooks \u00e9 unha comedia sat\u00edrica de \"A guerra das galaxias\"; e algunhas series como \"Family Guy\", \"Robot Chicken\" e \"The Simpsons\" produciron episodios parodiando o filme.\nReco\u00f1ecemento.\nEn 1989, a versi\u00f3n cinematogr\u00e1fica de \"A guerra das galaxias\" de 1977 foi seleccionada polo National Film Registry da Biblioteca do Congreso dos Estados Unidos de Am\u00e9rica para a s\u00faa preservaci\u00f3n. A pel\u00edcula de 35 mm da edici\u00f3n especial de 1997 presentouse inicialmente para efectuar a preservaci\u00f3n debido \u00e1 dificultade para transferila dende os positivos orixinais, pero m\u00e1is tarde desvelouse que a Biblioteca posu\u00eda unha pel\u00edcula como dep\u00f3sito dos dereitos de autor do lanzamento cinematogr\u00e1fico orixinal. No 2015 esta copia fora transferida a unha resoluci\u00f3n 2K mediante escaneo, dispo\u00f1ible para a s\u00faa visi\u00f3n mediante solicitude previa. No ano 2004 o National Recording Registry seleccionou para a s\u00faa conservaci\u00f3n a banda sonora creada por John Williams para a pel\u00edcula.\nNo seu n\u00famero do 30 de maio de 1977 da revista \"Time\", Gerald Clarke declarou \"A guerra das galaxias\" \u00abpel\u00edcula do ano\u00bb. Nunha cerimonia celebrada durante a segunda estrea de \"A guerra das galaxias\" no Mann's Chinese Theatre o 3 de agosto de 1977, nun acontecemento sen precedentes \u00f3 que asistiron miles de persoas, C-3PO, R2-D2 e Darth Vader plasmaron as s\u00faas pegadas na beirarr\u00faa fronte a debandito teatro. O gui\u00f3n orixinal de George Lucas foi escollido polo Writers Guild of America como un dos mellores de t\u00f3dolos tempos. Para conmemorar o 30\u00ba aniversario da pel\u00edcula, en maio de 2007, o Servizo Postal dos Estados Unidos de Am\u00e9rica emitiu un conxunto de 15 selos que representan os personaxes de A guerra das galaxias.\nAdaptaci\u00f3ns.\nNovela e banda dese\u00f1ada.\n\"A guerra das galaxias\" foi novelada e publicada como \"Star Wars: From the Adventures of Luke Skywalker\" en decembro de 1976, seis meses antes do lanzamento da pel\u00edcula. George Lucas figura como o autor, non obstante Alan Dean Foster foi o responsable de escribir o libro baseandose no gui\u00f3n de Lucas. O director de mercadotecnia Charles Lippincott acadou un acordo en novembro de 1976 con Ballantine Books para publicar a novela, no mes de febreiro de 1977 vend\u00e9ranse medio mill\u00f3n de copias. Foster escribiu unha secuela da novela titulada \"Splinter of the Mind's Eye\" e publicada por Del Rey Books (unha filial de Ballantine Books) en 1978. O libro foi escrito coa intenci\u00f3n de ser unha continuaci\u00f3n de baixo orzamento de \"A guerra das galaxias\" no caso de que a pel\u00edcula non tivese \u00e9xito.\nMarvel Comics, tras acadar un acordo para obter a licenza, adaptou \"A guerra das galaxias\" nos seis primeiros n\u00fameros do seu c\u00f3mic \"Star Wars\". A adaptaci\u00f3n foi escrita por Roy Thomas con ilustraci\u00f3ns de Howard Chaykin, o primeiro n\u00famero foi publicado en abril de 1977 e foi un \u00e9xito de vendas para Marvel.\nLucasfilm adaptou a historia a un libro para nenos, con casete ou disco inclu\u00eddo, publicado en 1979; en cada p\u00e1xina do libro repres\u00e9ntase un fotograma da pel\u00edcula cunha explicaci\u00f3n sucinta da historia.\nNo ano 2013 Dark Horse Comics publicou unha adaptaci\u00f3n en banda dese\u00f1ada da trama descrita no gui\u00f3n orixinal.\nRadio.\nNa d\u00e9cada de 1980, os dramas radiof\u00f3nicos estaban en declive nos Estados Unidos. Richard Toscan, decano asociado da escola de artes esc\u00e9nicas da University of Southern California (USC), que empezara coa dramatizaci\u00f3n dos contos de Raymond Carver na emisora de radio KUSC-FM \u2014cadea de radio da universidade afiliada \u00e1 National Public Radio (NPR)\u2014 contando co apoio de John Houseman, produtor responsable do drama radiof\u00f3nico \"The War of the Worlds\" de Orson Welles en 1938. Trala suxesti\u00f3n de Frank Mankiewicz, alumno seu, considerou que a popularidade de \"A guerra das galaxias\" atraer\u00eda novos o\u00edntes e m\u00e1is novos. Non obstante, estimaban que os custos de produci\u00f3n eran excesivamente elevados, emporiso, a USC era a alma m\u00e1ter de George Lucas e estes lazos resultaron ser vantaxosos; o director cedeulle decontado os dereitos de \"A guerra das galaxias\", inclu\u00eddos os dereitos da m\u00fasica e os efectos de son, polo prezo simb\u00f3lico de 1 USD.\nA pesar de todo a NPR necesitaba de escribir gui\u00f3ns, contratar actores e alugar o estudio. Sen fondos para cubrir o orzamento de 200\u00a0000 USD, a NPR alcanzou un acordo de coproduci\u00f3n coa cadea de radiotelevisi\u00f3n brit\u00e1nica BBC, cunha longa tradici\u00f3n na produci\u00f3n de dramas radiof\u00f3nicos. A BBC proporcionou un equipo de produci\u00f3n, inclu\u00eddo o director John Madden, e a cambio recibiu os dereitos de transmisi\u00f3n no Reino Unido. Dende o principio, os produtores de NPR pensaron que o gui\u00f3n se adaptar\u00eda ben a un relato epis\u00f3dico, base\u00e1ndose no formato de seriais da d\u00e9cada de 1930 como \"Flash Gordon\" e \"Buck Rogers\", que tam\u00e9n inspiraran a Lucas.\nContrataron o novelista de ciencia ficci\u00f3n Brian Daley para escribir o gui\u00f3n. Daley tivo acceso \u00f3s primeiros borradores do gui\u00f3n de \"A guerra das galaxias\" e ampliou a narrativa inclu\u00edndo material que quedou f\u00f3ra da edici\u00f3n final do filme, en consecuencia a adaptaci\u00f3n de radio dura aproximadamente catro horas m\u00e1is que a versi\u00f3n cinematogr\u00e1fica. Os produtores puideron conseguir os actores Mark Hamill e Anthony Daniels para interpretar o rol de Luke Skywalker e C-3PO respectivamente, o personaxe de Han Solo interpretouno Perry King, quen xa fora \u00e1 audici\u00f3n para interpretar ese papel no filme.\nA radionovela gravouse durante dez d\u00edas nos estudios Westlake Recording en West Hollywood, California, consta de 13 cap\u00edtulos (cunha duraci\u00f3n total de 5 horas e 57 minutos) e empezouse a emitir o 9 de marzo de 1981. Adaptada por Brian Daley, dirixida por John Madden, coa m\u00fasica de John Williams e os efectos de son creados por Ben Burtt. As transmisi\u00f3ns recibiron comentarios positivos por parte da cr\u00edtica. O drama radiof\u00f3nico proporcionoulle \u00e1 cadea 750\u00a0000 novos o\u00edntes, que representaba un aumento do 40\u00a0% da audiencia de NPR e cuadriplicando a audiencia m\u00e1is nova. Con semellante \u00e9xito acado, KUSC produciu tam\u00e9n a adaptaci\u00f3n radiof\u00f3nica de \"O imperio contraataca\".\nEn 1993 lanzouse unha recompilaci\u00f3n en formato CD da adaptaci\u00f3n radiof\u00f3nica de \"A guerra das galaxias\", que inclu\u00eda o drama radiof\u00f3nico orixinal emitido en 1981, xunto coa adaptaci\u00f3n dos dramas radiof\u00f3nicos de \"O imperio contraataca\" e \"O retorno do Jedi\"."}
{"id": "194227", "revid": "1131", "url": "https://gl.wikipedia.org/wiki?curid=194227", "title": "United Center", "text": "O United Center \u00e9 un pavill\u00f3n deportivo situado en Chicago, Illinois. \u00c9 a cancha dos Chicago Blackhawks, o equipo de h\u00f3ckey sobre xeo da National Hockey League (NHL), e dos Chicago Bulls e do equipo de baloncesto da National Basketball Association (NBA).\nA capacidade de espectadores \u00e9 de 19.717 para h\u00f3ckey sobre xeo; 20.916 para partidos da NBA; e un m\u00e1ximo de 23.500 para concertos. \u00c9 o m\u00e1is grande en tama\u00f1o f\u00edsico, pero non en capacidade de espectadores."}
{"id": "194230", "revid": "89787", "url": "https://gl.wikipedia.org/wiki?curid=194230", "title": "\u00c1cido N-acetilneuram\u00ednico", "text": "O \u00e1cido \"N\"-acetilneuram\u00ednico (Neu5Ac ou NANA) \u00e9 un aminoazucre acetilado pertencente aos azucres \u00e1cidos. \u00c9 o \u00e1cido si\u00e1lico predominante nos tecidos dos mam\u00edferos. Pode considerarse como un \u00e1cido neuram\u00ednico co seu grupo amino acetilado . O seu grupo \u00e1cido est\u00e1 ionizado a pH celular, polo que est\u00e1 cargado negativamente.\nAt\u00f3pase en glicanos complexos nas mucinas e nas glicoprote\u00ednas da membrana celular. Por exemplo, pode aparecer no querat\u00e1n sulfato. As s\u00faas cargas negativas son responsables das propiedades lubricantes e esvarad\u00edas da saliva e mucinas. Tam\u00e9n hai residuos de \u00e1cido N-acetilneuram\u00ednico en glicol\u00edpidos, como os gangli\u00f3sidos, uns compo\u00f1entes moi importantes das membranas celulares do cerebro.\nFunci\u00f3ns.\nAdemais da s\u00faa implicaci\u00f3n na prevenci\u00f3n de infecci\u00f3ns (mucus asociado coas membranas mucosas da boca, fosas nasais, tracto gastrointestinal e respiratorio), o \u00e1cido N-acetilneuram\u00ednico act\u00faa como un receptor do virus da gripe, que permite que o virus se una \u00e1s c\u00e9lulas mucosas por medio da s\u00faa hemaglutinina nas primeiras fases do establecemento da infecci\u00f3n.\nO \u00e1cido N-acetilneuram\u00ednico \u00e9 tam\u00e9n importante na biolox\u00eda de diversas bacterias pat\u00f3xenas, xa que pode ser utilizado como un nutriente, que fornece carbono e nitr\u00f3xeno \u00e1 bacteria, ou, nalg\u00fans pat\u00f3xenos, pode ser activado e situado na superficie celular. As bacterias evolucionaron producindo transportadores para o \u00e1cido N-acetilneuram\u00ednico que lles permiten tomalo do seu medio, e foron caracterizados varios destes transportadores, como a prote\u00edna NanT de \"Escherichia coli\", o transportador TRAP SiaPQM de \"Haemophilus influenzae\" e o transportador ABC SatABCD de \"Haemophilus ducreyi\"."}
{"id": "194231", "revid": "10599", "url": "https://gl.wikipedia.org/wiki?curid=194231", "title": "Pisuerga", "text": ""}
{"id": "194232", "revid": "98629", "url": "https://gl.wikipedia.org/wiki?curid=194232", "title": "O imperio contraataca", "text": "O imperio contraataca ou A guerra das galaxias, episodio V: O imperio contraataca (en ) \u00e9 un filme estadounidense dirixido por Irvin Kershner e producido por George Lucas que se estreou en 1980. \u00c9 o segundo filme da saga de Star Wars, pero o quinto en orde cronol\u00f3xica interna da saga. Estreouse en galego na TVG o 28 de decembro de 1990.\nSinopse.\nTras un ataque sorpresa das tropas imperiais \u00e1s bases camufladas da alianza rebelde, Luke Skywalker, en compa\u00f1a de R2-D2, parte cara o planeta Dagobah en busca de Yoda, o derradeiro mestre Jedi, para que lle ensine os segredos da Forza. Mentres, Han Solo, a Princesa Leia, Chewbacca, e C-3PO esquivan as forzas imperiais e piden refuxio \u00f3 antigo propietario do Falc\u00f3n Milenario, Lando Calrissian, no planeta mineiro de Bespin, onde lles agarda unha trampa de Darth Vader."}
{"id": "194234", "revid": "56817", "url": "https://gl.wikipedia.org/wiki?curid=194234", "title": "As nosas canci\u00f3ns. Vol. 2", "text": "As nosas canci\u00f3ns. Vol. 2 \u00e9 un disco recompilatorio cos \u00e9xitos do grupo de folk galego A Quenlla, publicado en 1998."}
{"id": "194235", "revid": "56817", "url": "https://gl.wikipedia.org/wiki?curid=194235", "title": "\u00c1cido N-acetilmur\u00e1mico", "text": "O \u00e1cido \"N\"-acetilmur\u00e1mico ou MurNAc \u00e9 un monosac\u00e1rido orixinado pola uni\u00f3n por enlace \u00e9ter do \u00e1cido l\u00e1ctico coa N-acetilglicosamina. \u00c9 un aminoazucre acetilado e un azucre \u00e1cido, xa que leva un grupo amino (acetilado por incorporaci\u00f3n dun grupo -CO-CH3) e un grupo carboxilo (COOH) .\nForma parte do peptidoglicano da parede celular bacteriana, que est\u00e1 constitu\u00eddo por unidades alternantes do \u00e1cido N-acetilmur\u00e1mico e de N-acetilglicosamina, xunto con p\u00e9ptidos (que se unen aos residuos de \u00e1cido l\u00e1ctico do \u00e1cido N-acetilmur\u00e1mico).\nImportancia cl\u00ednica.\nNa parede celular das bacterias \"Chlamydia\" non se detecta \u00e1cido mur\u00e1mico (e, por tanto, non te\u00f1en \u00e1cido N-acetilmur\u00e1mico) , o cal \u00e9 unha excepci\u00f3n entre as bacterias. Isto ten importancia cl\u00ednica porque \u00e9 a raz\u00f3n pola que a penicilina non \u00e9 efectiva no tratamento da infecci\u00f3n por estas bacterias. No seu lugar util\u00edzanse inhibidores da s\u00edntese de prote\u00ednas como a doxiciclina ou a azitromicina.\nA s\u00edntese do \u00e1cido N-acetilmur\u00e1mico \u00e9 inhibida pola fosfomicina, un antibi\u00f3tico obtido a partir de certas especies de bacterias do x\u00e9nero \"Streptomyces\"."}
{"id": "194236", "revid": "89787", "url": "https://gl.wikipedia.org/wiki?curid=194236", "title": "As nosas canci\u00f3ns. Vol. 1", "text": "As nosas canci\u00f3ns. Vol. 1 \u00e9 un disco recompilatorio cos \u00e9xitos do grupo de folk galego A Quenlla, publicado en 1997."}
{"id": "194237", "revid": "56817", "url": "https://gl.wikipedia.org/wiki?curid=194237", "title": "A casa que nunca tivemos", "text": "A casa que nunca tivemos \u00e9 o sexto \u00e1lbum de estudio do grupo de folk galego A Quenlla, publicado en 1996."}
{"id": "194238", "revid": "23204", "url": "https://gl.wikipedia.org/wiki?curid=194238", "title": "Royal Philharmonic Orchestra", "text": "A Royal Philharmonic Orchestra (en galego: Orquestra Filharm\u00f3nica Real; Orquestra Filharm\u00f3nica Real Brit\u00e1nica), tam\u00e9n co\u00f1ecida polo acr\u00f3nimo RPO, \u00e9 unha orquestra inglesa da cidade de Londres. \u00c9 \u00e1s veces denominada a \"Orquestra Nacional Brit\u00e1ncia\" e o seu actual director \u00e9 o su\u00edzo Charles Dutoit, nomeado para o cargo no 2009.\nHistoria.\nA Royal Philharmonic foi fundada en 1946 polo director Thomas Beecham, presentando o seu primeiro concerto na cidade de Croydon o d\u00eda 15 de setembro dese mesmo ano. Beecham foi o seu director art\u00edstico e director titular ata s\u00faa morte, en 1961. Foi sucedido polo daquela director asistente Rudolf Kempe, a quen foi concedido o t\u00edtulo de director vitalicio en 1970. Posteriores directores musicais e principais foron Antal Dor\u00e1ti (1975-78), Walter Weller (1980-85), Andr\u00e9 Previn (1985-92), Vladimir Ashkenazy (1987-94). Yuri Temirk\u00e1nov foi nomeado director principal en 1992, e Daniele Gatti director musical en 1996.\nA orquestra realizou unha xira polos Estados Unidos no ano 1950, sendo a segunda orquestra brit\u00e1nica en visitar o territorio estadounidense - a primeira foi a London Symphony Orchestra, en 1912.\nAdemais de tocar obras do repertorio cl\u00e1sico, a RPO ten gravado varias bandas sonoras para pel\u00edculas, entre elas a de \"The Red Shoes\" de Michael Powell e Emeric Pressburger's. Gravou a serie de gravaci\u00f3ns Hooked on Classics, e tam\u00e9n ten gravado varios arranxos orquestrais de m\u00fasica pop xunto a Pink Floyd, Queen ou ABBA. Tam\u00e9n realizou o fondo orquestral do \u00e1lbum/canci\u00f3n, Art of Life do grupo xapon\u00e9s X Japan. A m\u00fasica foi composta polo membro da banda Yoshiki. Recentemente, a orquestra asociouse estreitamente coa radio Classic FM. A versi\u00f3n oficial do tema musical da Liga de Campi\u00f3ns da UEFA foi gravado pola RPO e o Coro da Academy of St. Martin in the Fields.\nEn setembro de 1993 a orquestra acompa\u00f1ou ao c\u00e9lebre pianista e compositor grego Yanni nun concerto na acr\u00f3pole de Atenas. En outubro do 2003, 14 dos m\u00fasicos da RPO gravaron as partes das cordas para varias pistas do \u00e1lbum A Semblance of Normality do 2004 da banda brit\u00e1nica de folk metal Skyclad.\nO \u00fanico asi\u00e1tico que compuxo unha sinfon\u00eda para a RPO \u00e9 Ilayaraaja (un eminente compositor indio).\nA RPO est\u00e1 asociada coa Orquestra de Concertos Filharm\u00f3nica Real, fundada en 1987, que se dedica a interpretar m\u00fasica cl\u00e1sica lixeira.\nNo ano 2020 colaboraron \u00e1lbum Pangea do music\u00f3logo galego Abraham Cupeiro."}
{"id": "194239", "revid": "56817", "url": "https://gl.wikipedia.org/wiki?curid=194239", "title": "Nam\u00f3rate da vida", "text": "Nam\u00f3rate da vida \u00e9 o s\u00e9timo \u00e1lbum de estudio do grupo de folk galego A Quenlla, publicado en 1999.\nO contido deste disco \u00e9 unha compilaci\u00f3n de versos de diversos poetas que evidencian os perigos da droga."}
{"id": "194240", "revid": "1093", "url": "https://gl.wikipedia.org/wiki?curid=194240", "title": "Manuel Antonio Mart\u00ednez Randulfe", "text": ""}
{"id": "194241", "revid": "85894", "url": "https://gl.wikipedia.org/wiki?curid=194241", "title": "Manuel Mart\u00ednez Randulfe", "text": "Manuel Mart\u00ednez Randulfe, nado en Ourense o 13 de xu\u00f1o de 1936, \u00e9 un avogado, empresario e pol\u00edtico galego do PPdeG.\nTraxectoria.\nComezou traballando como profesor no colexio Concepci\u00f3n Arenal de Ourense, propiedade do seu pai, \u00c1ngel Mart\u00ednez Doval, antes de dedicarse \u00e1 avogac\u00eda. Militante do PPdeG, figurou na candidatura dese partido ao Senado nas Xerais de 1986 pola provincia de Ourense e resultou elixido. Catro anos despois, nas Xerais de 2000 volveu a resultar escollido para a C\u00e1mara Alta.\nProfesionalmente, ademais de ter un bufete de avogados na cidade de Ourense, \u00e9 propietario de negocios agropecuarios, dun colexio, foi vicepresidente de Caixa Ourense e asesor da C\u00e1mara de Comercio da mesma cidade. Ademais, foi profesor de ensino medio e directivo de diversas empresas, como Castros\u00faa, de automoci\u00f3n, da que \u00e9 membro do seu consello de administraci\u00f3n.\nTam\u00e9n \u00e9 c\u00f3nsul honorario de Bolivia en Galicia.\nVida persoal.\nEst\u00e1 casado e ten seis fillos. \u00c9 o maior de sete irm\u00e1ns, entre os que se atopan quen fora parlamentario auton\u00f3mico de Esquerda Galega Fernando Mart\u00ednez Randulfe e da embaixadora Teresa Mart\u00ednez Randulfe."}
{"id": "194242", "revid": "56817", "url": "https://gl.wikipedia.org/wiki?curid=194242", "title": "Silencios na memoria", "text": "Silencios na memoria \u00e9 o oitavo \u00e1lbum de estudio do grupo de folk galego A Quenlla, publicado en 2004.\nAs letras deste disco volven ser duras e cr\u00edticas como nos primeiros \u00e1lbums do grupo, e incl\u00faen un poema do poeta castel\u00e1n Marcos Ana traducido ao galego no que relata a dura experiencia da cadea e a represi\u00f3n franquista.\nLista de canci\u00f3ns.\nDisco 1\nDisco 2"}
{"id": "194243", "revid": "56817", "url": "https://gl.wikipedia.org/wiki?curid=194243", "title": "17 canciones de troula", "text": "17 canciones de troula \u00e9 o noveno \u00e1lbum de estudio do grupo de folk galego A Quenlla, publicado en 2007."}
{"id": "194244", "revid": "6017613", "url": "https://gl.wikipedia.org/wiki?curid=194244", "title": "Fernando Mart\u00ednez Randulfe", "text": "\u00c1ngel Fernando Mart\u00ednez Randulfe, nado en Ourense en 1934 e finado en Vigo o 12 de marzo de 2022, foi un avogado e pol\u00edtico galego, que militou en Esquerda Galega.\nTraxectoria.\nA\u00ednda que naceu en Ourense e comezou a traballar no colexio Concepci\u00f3n Arenal desa cidade, propiedade do seu pai \u00c1ngel Mart\u00ednez Doval, trasladouse a Vigo, onde desenvolveu a s\u00faa carreira profesional como avogado especializado en asuntos laborais, no despacho fundado con Elvira Land\u00edn. Vencellado inicialmente aos xesu\u00edtas, afiliouse a Esquerda Galega, encabezou a candidatura polo provincia de Ourense nas primeiras elecci\u00f3ns auton\u00f3micas, pero non conseguiu escano. Catro anos m\u00e1is tarde si que o obtivo, ao figurar como n\u00famero dous da candidatura do PSG-EG pola provincia de Pontevedra nos comicios de 1985.\nNos \u00faltimos anos foi presidente de Esculca, observatorio para a defensa dos dereitos e liberdades civ\u00eds en Galicia. Finou en Vigo o 12 de marzo de 2022.\nVida persoal.\nEstivo casado con Elvira Land\u00edn, coa que tivo d\u00faas fillas, Amaya e Iria. \u00c9 irm\u00e1n de quen fora senador do PPdeG Manuel Mart\u00ednez Randulfe e da embaixadora Teresa Mart\u00ednez Randulfe, ademais de catro irm\u00e1ns m\u00e1is."}
{"id": "194245", "revid": "65337", "url": "https://gl.wikipedia.org/wiki?curid=194245", "title": "Constance Markievicz", "text": "A condesa Constance Markievicz, nada o 4 de febreiro de 1868 en Londres (Inglaterra) e finada o 15 de xullo de 1927 en Dubl\u00edn (Irlanda), tam\u00e9n co\u00f1ecida como \"a Condesa Vermella\", foi unha feminista, nacionalista e revolucionaria irlandesa que xogou un papel destacado na loita pola independencia de Irlanda.\nTraxectoria.\nNada como Constance Georgine Gore-Booth, casou cun conde polon\u00e9s. Loitou no Alzamento de Pascua de 1916 en Dubl\u00edn, polo que foi condenada a morte, e encadeada por conmutaci\u00f3n da pena. Foi a primeira muller en ser elixida deputada no Parlamento Brit\u00e1nico en 1918, mais renunciou ao escano para ser coherente coa posici\u00f3n abstencionista do seu partido. Por\u00e9n, constitu\u00edu o primeiro Parlamento Provisional de Irlanda xunto a outros cargos electos do Sinn F\u00e9in. Tam\u00e9n foi a primeira muller en formar parte dun goberno en Europa, xa que foi Ministra de Traballo da nova Rep\u00fablica de Irlanda entre 1919 e 1922."}
{"id": "194246", "revid": "19415", "url": "https://gl.wikipedia.org/wiki?curid=194246", "title": "Constance Markiewicz", "text": ""}
{"id": "194247", "revid": "98629", "url": "https://gl.wikipedia.org/wiki?curid=194247", "title": "O retorno do Jedi", "text": "A guerra das galaxias, episodio VI: O retorno do Jedi (en ) \u00e9 un filme dirixido por Richard Marquand e producido por George Lucas que se estreou en 1983. \u00c9 o terceiro filme da saga Star Wars e o sexto en orde cronol\u00f3xica interna da saga.\nSinopse.\nLuke Skywalker e a Princesa Leia te\u00f1en que ir a Tatooine para liberar a Han Solo, pero, para conseguilo, deben infiltrarse na perigosa guarida de Jabba o Hutt, o g\u00e1nster m\u00e1is temido da galaxia. Unha vez reunidos, o equipo recruta tribos de Ewoks para combater as forzas imperiais nos bosques da l\u00faa de Endor. Mentres tanto, o Emperador e Darth Vader conspiran para atraer a Luke \u00f3 lado escuro, pero o xove est\u00e1 decidido a reavivar o esp\u00edrito dos Jedi no seu pai. A guerra civil gal\u00e1ctica remata cun derradeiro enfrontamento entre as forzas rebeldes unificadas e unha segunda Estrela da Morte, indefensa e incompleta, nunha batalla que decidir\u00e1 o destino da galaxia."}
{"id": "194248", "revid": "89787", "url": "https://gl.wikipedia.org/wiki?curid=194248", "title": "Cruzcampo", "text": "Cruzcampo \u00e9 a primeira empresa cervexeira do Estado espa\u00f1ol no que se refire a volume de vendas. A s\u00faa sede est\u00e1 na cidade de Sevilla (Espa\u00f1a), e pertence ao Grupo Heineken.\nHistoria.\nCruzcampo foi fundada en 1904 polos portuenses Roberto e Tom\u00e1s Osborne Guezala, pertencentes \u00e1 saga dos Osborne. A fundaci\u00f3n en Sevilla, toma o seu nome de \"La Cruz del Campo\", un templete situado no que daquela eran os campos que circundaban Sevilla.\nO rei lendario de Gambrinus (Flandres, B\u00e9lxica, s\u00e9culo XIII), \u00e9 o s\u00edmbolo oficial da empresa dende 1926.\nActualidade.\nNa actualidade forma parte da multinacional neerlandesa Heineken, que lla comprou a Guinness no 2000. Segue sendo a m\u00e1is vendida en Sevilla."}
{"id": "194249", "revid": "36474", "url": "https://gl.wikipedia.org/wiki?curid=194249", "title": "\u00c1cido mur\u00e1mico", "text": "O \u00e1cido mur\u00e1mico \u00e9 un monosac\u00e1rido que se orixina pola uni\u00f3n por enlace \u00e9ter do \u00e1cido l\u00e1ctico e a glicosamina. \u00c9 un azucre \u00e1cido porque leva un grupo carboxilo (COOH) e tam\u00e9n un aminoazucre, porque leva un grupo amino.\nForma parte da estrutura do \u00e1cido N-acetilmur\u00e1mico, que \u00e9 un dos compo\u00f1entes do peptidoglicano que forma a parede celular bacteriana. Na parede das bacterias \"Chlamydia\" non se detecta \u00e1cido mur\u00e1mico, o cal \u00e9 unha excepci\u00f3n dentro das bacterias ."}
{"id": "194250", "revid": "23204", "url": "https://gl.wikipedia.org/wiki?curid=194250", "title": "Teresa Mart\u00ednez Randulfe", "text": "Teresa Mart\u00ednez Randulfe, nada en Ourense, \u00e9 unha diplom\u00e1tica galega de nacionalidade costarrique\u00f1a.\nTraxectoria.\nFilla de \u00c1ngel Mart\u00ednez Doval, trasladouse a Madrid a estudar Filosof\u00eda e Letras. Al\u00ed co\u00f1eceu o seu home, o enxe\u00f1eiro costarrique\u00f1o Guillermo Constenla. Despois de viviren en distintos pa\u00edses europeos en 1987 instalouse en Costa Rica, onde se afiliou ao Partido de Liberaci\u00f3n Nacional, un partido pol\u00edtico local de tendencia socialdem\u00f3crata. Na formaci\u00f3n desenvolveu distintos labores, ata que en 1986 asesorou o seu l\u00edder, \u00d3scar Arias, na campa\u00f1a presidencial.\nLogo da vitoria de Arias neses comicios, Teresa Mart\u00ednez Randulfe foi nomeada embaixadora de Costa Rica en Espa\u00f1a, mentres que o seu home era elevado ao cargo de ministro de Obras P\u00fablicas e Transportes. Ocupou ese cargo ata 1990.\nDivorciada, en 1999 foi acusada da extorsi\u00f3n polo seu home, pero sa\u00edu absolta. Con todo a sentenza foi anulada e reabriuse o caso en 2002, co mesmo resultado.\nVida persoal.\nTen d\u00faas fillas. \u00c9 a menor de sete irm\u00e1ns, entre eles os avogados e pol\u00edticos galegos Manuel Mart\u00ednez Randulfe (PPdeG) e Fernando Mart\u00ednez Randulfe (Esquerda Galega)."}
{"id": "194251", "revid": "1093", "url": "https://gl.wikipedia.org/wiki?curid=194251", "title": "\u00d3scar Arias S\u00e1nchez", "text": ""}
{"id": "194253", "revid": "5863", "url": "https://gl.wikipedia.org/wiki?curid=194253", "title": "Volta r\u00e1pida", "text": "En automobilismo e motociclismo, co\u00f1\u00e9cese como volta r\u00e1pida \u00e1 volta m\u00e1is r\u00e1pida lograda por un piloto durante unha carreira. Nalgunhas competici\u00f3ns, como as A1 Grand Prix e as GP2 Series, pr\u00e9miase con puntos aos pilotos ou equipos que a logren.\nEn F\u00f3rmula 1 d\u00e1base un punto ao piloto que a lograse ata a tempada . Desde , o piloto que m\u00e1is voltas r\u00e1pidas marque durante a tempada \u00e9 premiado co Trofeo DHL Volta r\u00e1pida. Michael Schumacher pos\u00fae a marca de voltas r\u00e1pidas dadas na categor\u00eda, cun total de 77.\nEn MotoGP non se dan puntos pola volta r\u00e1pida. Giacomo Agostini ten a marca actual da categor\u00eda, con 117 voltas r\u00e1pidas. Valentino Rossi, quen a\u00ednda participa na categor\u00eda, ocupa o segundo lugar con 92 voltas r\u00e1pidas.\nPilotos de F\u00f3rmula 1 con m\u00e1is voltas r\u00e1pidas.\n\"Os pilotos en letra grosa compiten actualmente na categor\u00eda. Clasificaci\u00f3n actualizada antes do comezo do Campionato Mundial de F\u00f3rmula 1 de 2015.\"\nPilotos de MotoGP con m\u00e1is voltas r\u00e1pidas.\n\"Os pilotos en letra grosa compiten actualmente na categor\u00eda.\""}
{"id": "194254", "revid": "65337", "url": "https://gl.wikipedia.org/wiki?curid=194254", "title": "Ouro (hom\u00f3nimos)", "text": "O termo ouro pode designar:\nOu formar parte dos seguintes conceptos:"}
{"id": "194256", "revid": "98629", "url": "https://gl.wikipedia.org/wiki?curid=194256", "title": "Control Room", "text": "Control Room \u00e9 un documental do 2004 sobre Al Jazeera e a s\u00faa relaci\u00f3n co Comando Central dos Estados Unidos (CENTCOM), como tam\u00e9n doutros organismos xornal\u00edsticos que cubriron a invasi\u00f3n de Iraq de 2003. Feito polo exipcio-estadounidense Jehane Noujaim, foi distribu\u00eddo por Magnolia Pictures (propiedade de 2929 Entertainment).\nNo documental aparecen voces tales coma, por parte estadounidense, a do tenente Josh Rushing, un oficial de prensa do Comando Central estadounidense; David Shuster, un correspondente da NBC; Tom Mintier, da CNN; e por parte de Al Jazeera, Samir Khader, produtor; Hassan Ibrahim, xornalista sudan\u00e9s que asistiu a universidades norteamericanas e liderou o servizo das novas \u00e1rabes da BBC antes de unirse a Al Jazeera; Dima Khatib, xornalista siria e produtora. Samir Khader converteuse m\u00e1is tarde no editor de Al-Jazeera. Josh Rushing tam\u00e9n acabou traballando para Al Jazeera.\nDurante o documental, vese ao Secretario de Defensa dos Estados Unidos, Donald Rumsfeld, en conferencias de prensa, queix\u00e1ndose da li\u00f1a propagand\u00edstica de Al Jazeera, e, por outra parte, tam\u00e9n se ve ao Ministro de Informaci\u00f3n iraqu\u00ed, Muhammad Saeed al-Sahhaf, acusando ao medio de transmitir propaganda norteamericana. \nPolo principio do documental aparece o oficial de prensa Rushing remarcando a parcialidade de Al Jazeera, dicindo que centran o seu foco nos tanques estadounidense e nos feridos iraqu\u00eds, a\u00ednda que tam\u00e9n acaba confesando despois que as axencias tales como a Fox News tam\u00e9n parecen seleccionar coidadosamente o seu material e que non contan todo tampouco. Samir Khader, produtor, afirma que o prop\u00f3sito de Al Jazeera \u00e9 sacudir a r\u00edxida estrutura da sociedade \u00e1rabe, que el cre que ficou atr\u00e1s, culturalmente e tecnoloxicamente, debido \u00e1 intolerancia cara a outras culturas e perspectivas.\nRushing lam\u00e9ntase da tendencia de Al Jazeera e especula porque non amosa material de atrocidades militares iraqu\u00eds, como poden ser soldados tomando familias como ref\u00e9ns. Abdallah Schleifer, un reporteiro norteamericano, conta que tal material non existe, e a\u00ednda que non ten d\u00fabida de que as atrocidades existan, explica que os simples rumores pola CentCom non convencen aos esc\u00e9pticos \u00e1rabes. Un punto crucial no documental \u00e9 cando o Tenente Rushing se d\u00e1 conta que Fox News emite coa mesma falta de obxectividade da que acusa a Al-Jazeera de perpetrar - a s\u00faa conclusi\u00f3n \u00e9 que a parcialidade dos medios est\u00e1 institucionalizada polas d\u00faas partes.\nMais o momento m\u00e1is importante \u00e9 cando o centro de Al Jazeera en Bagdad \u00e9 atacada o 8 de abril de 2003, sendo a versi\u00f3n oficial que o ataque \u00eda dirixido contra un grupo de insurxentes que operaban desde o edificio de Al Jazeera. Mais durante o ataque un xornalista desta cadea, que se encontraba no alto do edificio para informar da situaci\u00f3n, morre, o mesmo d\u00eda que os estadounidense tam\u00e9n mataron a Xos\u00e9 Couso e a un xornalista da Reuters, Taras Protsyuk..\nTam\u00e9n no mesmo d\u00eda, a televisi\u00f3n Abu Dhabi tam\u00e9n foi atacada.\nDespois deste ataque, a maior\u00eda das opini\u00f3ns revelan que este ataque se produciu para acalar os medios \u00e1rabes para non contar os crimes de guerra perpetrados polos estadounidense;\nsendo a ataque a Al Jazeera totalmente deliberado, teor\u00eda que defende por exemplo Robert Fisk."}
{"id": "194257", "revid": "98629", "url": "https://gl.wikipedia.org/wiki?curid=194257", "title": "\u00c1cido si\u00e1lico", "text": "\u00c1cido si\u00e1lico \u00e9 un termo xen\u00e9rico que se aplica aos derivados \"N\"- ou \"O\"-substitu\u00eddos do \u00e1cido neuram\u00ednico, un monosac\u00e1rido de 9 \u00e1tomos de carbono do grupo dos azucres \u00e1cidos. \u00c1s veces o nome util\u00edzase especificamente para o membro m\u00e1is com\u00fan do grupo, o \u00e1cido N-acetilneuram\u00ednico (Neu5Ac ou NANA).\nOs \u00e1cidos si\u00e1licos est\u00e1n amplamente distribui\u00eddos nos tecidos animais e en menor extensi\u00f3n en especies doutros grupos de seres vivos como plantas, fungos e bacterias, principalmente formando parte de glicoprote\u00ednas e gangli\u00f3sidos. O grupo amino xeralmente est\u00e1 substitu\u00eddo cun grupo acetil ou glicolilo pero describ\u00edronse outras modificaci\u00f3ns. Os substitu\u00edntes dos grupos hidroxilo son moi variables, e poden ser: grupos acetil, lactilo, metilo, sulfato, e fosfato. O grupo \u00e1cido est\u00e1 ionizado a pH celular, o que lles d\u00e1 carga negativa, que \u00e9 moi importante nas propiedades e funci\u00f3ns destas mol\u00e9culas.\nO termo \u00e1cido si\u00e1lico procede do grego \"\u03c3\u03af\u03b1\u03bb\u03bf\u03bd\" (\"sialon\"), saliva, e foi introducido polo bioqu\u00edmico sueco Gunnar Blix en 1952. Nas mucinas e na saliva abundan os \u00e1cidos si\u00e1licos, que lles dan as s\u00faas propiedades lubricantes.\nEstrutura.\nA numeraci\u00f3n da estrutura dos \u00e1cidos si\u00e1licos comeza no carbono do carboxilato e contin\u00faa arredor da cadea no sentido das agullas do reloxo. A configuraci\u00f3n do an\u00f3mero alfa \u00e9 a que sit\u00faa o carboxilato en posici\u00f3n axial.\nBios\u00edntese.\nEn sistemas bacterianos os \u00e1cidos si\u00e1licos sintet\u00edzanse polo encima \u00e1cido si\u00e1lico aldolase. O substrato do encima \u00e9 a manosa ou un derivado da manosa, no que o encima insire tres carbonos procedentes do piruvato orixinando o \u00e1cido si\u00e1lico. Estas aldolases, xunto con CMP-\u00e1cido si\u00e1lico sintetases, e sialiltransferases poden utilizarse para a s\u00edntese quimioencim\u00e1tica de derivados de \u00e1cidos si\u00e1licos.\nNas c\u00e9lulas humanas o \u00e1cido N-acetilneuram\u00ednico sintet\u00edzase por epimerizaci\u00f3n da UDP-N-acetilglicosamina a N-acetilgalactosamina, que acaba dando lugar a N-acetilmanosamina-6-fosfato. Este \u00faltimo composto reacciona co fosfoenolpiruvato para dar lugar ao \u00e1cido si\u00e1lico, que, para poder entrar na ruta de bios\u00edntese de oligosac\u00e1ridos na c\u00e9lula, debe activarse por medio da adici\u00f3n dun nucle\u00f3sido monofosfato, proporcionado pola CMP, o que d\u00e1 lugar \u00e1 formaci\u00f3n de \u00abcitidina monofosfato-\u00e1cido si\u00e1lico\u00bb (CMP-\u00e1cido si\u00e1lico). Nesta reacci\u00f3n o CMP-\u00e1cido si\u00e1lico sintet\u00edzase no n\u00facleo celular das c\u00e9lulas animais, mentres que o resto de azucres ligados a nucle\u00f3sidos o fan no citosol.\nFunci\u00f3ns.\nAs glicoprote\u00ednas ricas en \u00e1cidos si\u00e1licos (sialoglicoprote\u00ednas) \u00fanense \u00e1 selectina en humanos e outros organismos. \u00c9 frecuente que as c\u00e9lulas metast\u00e1ticas de cancro expesen unha alta densidade de gliccoprote\u00ednas ricas en \u00e1cidos si\u00e1licos. Isto favorece o paso destas c\u00e9lulas \u00e1 circulaci\u00f3n sangu\u00ednea.\nAs prote\u00ednas lectinas presentes en numerosas especies te\u00f1en unha grande afinidade por diferentes azucres, inclu\u00eddos os \u00e1cidos si\u00e1licos ; e son importantes en moitos procesos patol\u00f3xicos . Con frecuencia pat\u00f3xenos como virus e bacterias identifican grazas aos \u00e1cidos si\u00e1licos certas composici\u00f3ns de azucres espec\u00edficos que utilizan como dianas na superficie celular para iniciar a infecci\u00f3n en determinados tecidos . As Siglecs, ou \"lectinas de tipo I\" son unha familia de lectinas que reco\u00f1ecen especificamente o \u00e1cido si\u00e1lico . Pertencen \u00e1 superfamilia das inmunoglobulinas.\nOs \u00e1cidos si\u00e1licos tam\u00e9n desempe\u00f1an un importante papel nas infecci\u00f3ns gripais en humanos. Os virus da gripe (orthomyxoviridae) te\u00f1en glicoprote\u00ednas con actividade de hemaglutinina (HA) na s\u00faa superficie , que se unen aos \u00e1cidos si\u00e1licos que se encontran na superficie dos eritrocitos humanos e nas membranas das c\u00e9lulas das v\u00edas respiratorias superiores. Esta \u00e9 a base da hemaglutinaci\u00f3n cando os virus se mesturan con c\u00e9lulas sangu\u00edneas, e na entrada dos virus nas c\u00e9lulas das v\u00edas a\u00e9reas superiores. Un exemplo que ilustra a importancia dos \u00e1cidos si\u00e1licos na gripe \u00e9 que os f\u00e1rmacos antivirais zanamivir e oseltamivir son inhibidores da neuraminidase do virus da gripe, que act\u00faa sobre os \u00e1cidos si\u00e1licos, que son a diana molecular que permite que o virus se adhira \u00e1s c\u00e9lulas que vai infectar.\nOs oligosac\u00e1ridos ricos en \u00e1cidos si\u00e1licos de glicoconxugados como glicol\u00edpidos, glicoprote\u00ednas ou proteoglicanos que se encontran na superficie das membranas axudan a manter hidratada a superficie das c\u00e9lulas. As rexi\u00f3ns ricas en \u00e1cidos si\u00e1licos contrib\u00faen a crear unha carga negativa na superficie das c\u00e9lulas. Como a auga \u00e9 unha mol\u00e9cula polar con cargas parciais positivas (\u03b4+) nos seus dous hidr\u00f3xenos, \u00e9 atra\u00edda pola superficie celular. Isto tam\u00e9n contrib\u00fae \u00e1 entrada de auga na c\u00e9lula.\nOs \u00e1cidos si\u00e1licos poden \"ocultar\" os ant\u00edxenos de manosa da superficie das c\u00e9lulas hospedadoras ou bacterias da lectina que se une \u00e1 manosa. Isto impide a activaci\u00f3n do sistema de complemento.\nA uni\u00f3n de \u00e1cidos si\u00e1licos en forma de \u00e1cidos polisi\u00e1licos \u00e9 unha modificaci\u00f3n postraducional infrecuente que ocorre nas mol\u00e9culas de adhesi\u00f3n celular neural, NCAM. Na sinapse, a forte carga negativa dos \u00e1cidos polisi\u00e1licos impide os enlaces cruzados de NCAM nas c\u00e9lulas ."}
{"id": "194259", "revid": "124656", "url": "https://gl.wikipedia.org/wiki?curid=194259", "title": "Agust\u00edn Vega", "text": "Agust\u00edn Vega Fuente, nado en Nogarejas (Le\u00f3n) o 10 de marzo de 1954, \u00e9 un sindicalista e pol\u00edtico galego.\nTraxectoria.\nCamareiro nunha cafeter\u00eda, afiliouse \u00e1 UXT, e en 1978 f\u00edxose cargo da secretar\u00eda xeral dese sindicato na provincia de Ourense, cargo que ocupou ata 1988. Nese ano abandona o traballo interno sindical para saltar \u00e1 area pol\u00edtica, ao entrar como concelleiro suplente no pleno municipal de Ourense, en representaci\u00f3n do PSdeG-PSOE, no goberno de Manuel Veiga Pombo. Tam\u00e9n accede conseguintemente ao cargo de deputado provincial. Nas elecci\u00f3ns xerais de 1989 encabezou a candidatura ao Senado do socialistas pola provincia de Ourense, e sa\u00edu elixido.\nNas elecci\u00f3ns locais de 1991 mudou o concello de Ourense polo de Amoeiro, por onde sa\u00edu elixido concelleiro, pero onde non conseguiu a alcald\u00eda. Ao deixar o Senado concorreu \u00e1s elecci\u00f3ns ao Parlamento de Galicia 1993, onde foi elixido parlamentario pola provincia de Ourense, sempre en representaci\u00f3n do PSdeG-PSOE. En 1995 deixa a conceller\u00eda en Amoeiro e en 1997 tam\u00e9n o escano no H\u00f3rreo. En 1995 foi condenado a un ano de c\u00e1rcere por un delito de falsidade ao asinar os resultados dunhas elecci\u00f3ns sindicais en 1982, logo do caso pasar por distintos tribunais dado a s\u00faa condici\u00f3n de aforado.\nApartado durante anos da vida pol\u00edtica, en 2011 presentouse \u00e1s elecci\u00f3ns locais ao concello de Ourense encabezando a candidatura de UPyD, pero non sa\u00edu elixido concelleiro. Ten unha granxa en Amoeiro onde se dedica \u00e1 produci\u00f3n de caracol. Neste municipiopresentouse nas municipais de 2019 como cabeza de lista de Espazo Com\u00fan, logrando un concelleiro."}
{"id": "194260", "revid": "89787", "url": "https://gl.wikipedia.org/wiki?curid=194260", "title": "Distrito electoral de Pontedeume", "text": "O Distrito electoral de Pontedeume era unha demarcaci\u00f3n electoral vixente desde 1847 ata 1923 con d\u00faas interruci\u00f3ns de 1853 a 1857, e de 1865 a 1871. Elix\u00edase un deputado no Congreso dos Deputados de Espa\u00f1a. Estaba formado polos concellos de Ares, Cabanas, A Capela, Castro (actualmente Mi\u00f1o), Fene, Monfero, Mugardos, Neda, Pontedeume, San Sadurni\u00f1o e Vilarmaior."}
{"id": "194261", "revid": "1093", "url": "https://gl.wikipedia.org/wiki?curid=194261", "title": "Agust\u00edn Vega Fuente", "text": ""}
{"id": "194262", "revid": "1093", "url": "https://gl.wikipedia.org/wiki?curid=194262", "title": "Mar\u00eda del Pilar Novoa Carcac\u00eda", "text": ""}
{"id": "194263", "revid": "85894", "url": "https://gl.wikipedia.org/wiki?curid=194263", "title": "Mar\u00eda del Pilar N\u00f3voa Carcac\u00eda", "text": "Mar\u00eda del Pilar N\u00f3voa Carcac\u00eda, nada en Vilamar\u00edn o 13 de abril de 1957 , \u00e9 unha psic\u00f3loga e pol\u00edtica galega.\nTraxectoria.\nLicenciada en psicolox\u00eda e diplomada en Traballo Social, \u00e9 funcionaria e traballou como psic\u00f3loga no sistema de ensino de Galicia. Nas Xerais de 1986 foi elixida deputada polo PSdeG-PSOE na provincia de Ourense, cargo que revalidar\u00eda en Xerais de 1989, en 1993 e en 1996. Antes de rematar a s\u00faa cuarta lexislatura na C\u00e1mara Baixa, en 1999 presentouse nas listas municipais en Ourense do PSdeG-PSOE \u00e1s locais, e resultou escollida concelleira pero non recibiu responsabilidades de goberno.\nNo ano 2000 deu o salto de c\u00e1mara e foi elixida como senadora nas Xerais dese ano, e ocupou a cadeira ata o ano 2004, en que deixou a pol\u00edtica activa e se reincorporou ao seu traballo na atenci\u00f3n ao proceso educativo na cidade de Ourense."}
{"id": "194265", "revid": "5863", "url": "https://gl.wikipedia.org/wiki?curid=194265", "title": "Mercedes Gallego", "text": "Mar\u00eda de las Mercedes Gallego Esperanza, nada en Ourense o 1 de xaneiro de 1952, \u00e9 unha historiadora da arte e pol\u00edtica galega.\nTraxectoria.\nLicenciouse e posteriormente doutorouse en Historia da Arte pola Universidade Complutense de Madrid. Posteriormente aprobou unhas oposici\u00f3ns para dar clase no ensino secundario como catedr\u00e1tica de Xeograf\u00eda e Historia no IES O Couto da cidade de Ourense, do que foi directora entre 1999 e 2004. Nese ano presentouse \u00e1s elecci\u00f3ns de 2004 encabezando a candidatura ourens\u00e1 do PPdeG ao Senado, pola que resultou elixida. Permaneceu na C\u00e1mara Alta durante os catro anos da lexislatura, tempo tras o que se reincorporou ao ensino. No ano 2012 ocupou a xefatura Territorial de Cultura, Educaci\u00f3n e Ordenaci\u00f3n Universitaria de Ourense.\nFoi presidenta do Grupo de Arte Francisco de Moure (Ourense) entre 1993 - 2005.\nObra.\nTam\u00e9n escribiu os textos dos cat\u00e1logos de diversas exposici\u00f3ns, como as dos artistas Xavier Cu\u00ed\u00f1as ou Carmucha V\u00e1zquez Prats, ademais de numerosos artigos de arte en xornais e revistas especializadas."}
{"id": "194267", "revid": "98629", "url": "https://gl.wikipedia.org/wiki?curid=194267", "title": "As Salam al Amiri", "text": "As Salam al Amiri (en lingua \u00e1rabe \u0627\u0644\u0633\u0644\u0627\u0645 \u0627\u0644\u0623\u0645\u064a\u0631\u064a, transliterado: \"As-sal\u0101m al-am\u012br\u012b\", que significa \"A paz sexa para o Emir\") \u00e9 o himno nacional do estado de Qatar desde 1996, substitu\u00edndo ao que hab\u00eda desde 1954. Foi escrito polo Xeque Mubarak bin Sa\u00eff al Thani."}
{"id": "194268", "revid": "23204", "url": "https://gl.wikipedia.org/wiki?curid=194268", "title": "Teorema de Torricelli", "text": "O teorema de Torricelli \u00e9 unha aplicaci\u00f3n do principio de Bernoulli e estuda o fluxo dun l\u00edquido contido nun recipiente, a trav\u00e9s dun pequeno orificio, sobre a acci\u00f3n da gravidade.\nA partir do teorema de Torricelli p\u00f3dese calcular o caudal de sa\u00edda dun l\u00edquido por un burato. \"A velocidade de sa\u00edda dun l\u00edquido dun recipiente aberto, por un orificio, \u00e9 a que ter\u00eda un corpo calquera, caendo libremente no baleiro desde o nivel do l\u00edquido at\u00e9 o centro de gravidade do orificio\", matematicamente:\nOnde:\nPara velocidades de aproximaci\u00f3n baixas, a maior\u00eda dos casos, a expresi\u00f3n anterior transf\u00f3rmase en:\nOnde:\ntomando formula_8 =1\nExperimentalmente tense comprobado que a velocidade media dun chorro dun orificio de parede delgada, \u00e9 un pouco menor que a ideal, debido \u00e1 viscosidade do flu\u00eddo e outros factores tales como a tensi\u00f3n superficial, de a\u00ed sae a idea do coeficiente de velocidade.\nCaudal descargado.\nO caudal ou volume do flu\u00eddo que pasa polo orificio nun tempo, formula_11, pode ser calculado como o produto de formula_12, a \u00e1rea real da secci\u00f3n contra\u00edda do flu\u00eddo, por formula_13, a velocidade real media do flu\u00eddo que pasa por esa secci\u00f3n, e por conseguinte, p\u00f3dese escribir a seguinte ecuaci\u00f3n:\nonde\nO coeficiente de descarga variar\u00e1 coa carga e o di\u00e1metro do orificio. Os seus valores para a auga foron determinados de forma experimental, que de forma orientativa, pode tomar valores en torno a 0,6. As\u00ed p\u00f3dese apreciar a importancia do uso destes coeficientes para obter resultados de caudal acept\u00e1beis."}
{"id": "194269", "revid": "94208", "url": "https://gl.wikipedia.org/wiki?curid=194269", "title": "Gradiente", "text": "No c\u00e1lculo vectorial, o gradiente formula_1 dun campo escalar formula_2 \u00e9 un campo vectorial. O vector gradiente de formula_2 dun punto xen\u00e9rico formula_4 do dominio de formula_2, formula_1(formula_4), indica a direcci\u00f3n na cal o campo formula_2 var\u00eda m\u00e1is rapidamente e o seu m\u00f3dulo representa o ritmo de variaci\u00f3n de formula_2 na direcci\u00f3n de dito vector gradiente. O gradiente repres\u00e9ntase co operador diferencial nabla formula_10 seguido da funci\u00f3n (non confundir o gradiente coa diverxencia, pois esta \u00faltima den\u00f3tase cun punto de produto escalar entre o operador nabla e o campo). Tam\u00e9n pode representarse mediante formula_11, ou usando a notaci\u00f3n formula_12. A xeneralizaci\u00f3n do concepto de gradiente a campos formula_2 vectoriais \u00e9 o concepto de matriz xacobiana.\nSe se toma como campo escalar un ao que se lle asigna a cada punto do espazo unha presi\u00f3n P (campo escalar de 3 variables), ent\u00f3n o vector gradiente nun punto xen\u00e9rico do espazo indica a direcci\u00f3n na cal a presi\u00f3n muda m\u00e1is rapidamente. Outro exemplo \u00e9 o de considerar un mapa con li\u00f1as de nivel como campo escalar ao que lle asigna a cada parella de coordenadas latitude/lonxitude un escalar altitude (campo escalar de 2 variables). Neste caso o vector gradiente nun punto xen\u00e9rico indica a direcci\u00f3n de m\u00e1xima inclinaci\u00f3n da superficie. N\u00f3tese que o vector gradiente ser\u00e1 perpendicular \u00e1s li\u00f1as de contorno (li\u00f1as \"equiescalares\") do mapa.\nDefinici\u00f3n.\nO gradiente def\u00ednese como o campo vectorial cunhas funci\u00f3ns coordenadas que son as derivadas parciais do campo escalar, isto \u00e9:\nEsta definici\u00f3n bas\u00e9ase en que o gradiente permite calcular facilmente as derivadas direccionais. Definindo en primeiro lugar a derivada direccional segundo un vector:\n)-\\phi(\\mathbf{r})}{\\epsilon}&lt;/math&gt;\nUnha forma equivalente de definir o gradiente \u00e9 como o \u00fanico vector que, multiplicado polo vector unitario, d\u00e1 a derivada direccional do campo escalar:\nCoa definici\u00f3n anterior, o gradiente est\u00e1 caracterizado de forma un\u00edvoca. O gradiente expr\u00e9sase alternativamente mediante o uso do operador nabla, \u00e9 dicir:\nInterpretaci\u00f3n do gradiente.\nDe forma xeom\u00e9trica o gradiente \u00e9 un vector normal a unha superficie ou curva do espazo que se est\u00e1 a estudar, nun punto calquera, ch\u00e1mese (x,y), (x,y,z), (tempo, temperatura) etc\u00e9tera. Alg\u00fans exemplos son:\nPropiedades.\nformula_17\nExpresi\u00f3n en diferentes sistemas de coordenadas.\nA partir da s\u00faa definici\u00f3n pode calcularse a s\u00faa expresi\u00f3n en diferentes sistemas de coordenadas. En coordenadas cartesianas, a s\u00faa expresi\u00f3n \u00e9 simplemente\nNun sistema de coordenadas ortogonais, o gradiente require os factores de escala, mediante a expresi\u00f3n\nPara coordenadas cil\u00edndricas (formula_18, formula_19) resulta\ne para coordenadas esf\u00e9ricas (formula_20, formula_21, formula_22)\nNun sistema de coordenadas curvil\u00edneo xeral o gradiente ten a forma:\nonde na expresi\u00f3n anterior se usou o convenio de sumaci\u00f3n de Einstein.\nGradiente dun campo vectorial.\nNun espazo eucl\u00eddeo tridimensional, o concepto de gradiente tam\u00e9n pode estenderse ao caso dun campo vectorial, sendo o gradiente de formula_23 un tensor que d\u00e1 o diferencial do campo ao realizar un desprazamento:\n\\frac{ \\mathbf{F}(\\mathbf{r}+\\mathbf{v}) - \\mathbf{F}(\\mathbf{r}) }{\\|\\mathbf{v}\\|} \n= (\\nabla\\mathbf{F})\\cdot \\mathbf{v}&lt;/math&gt;\nFixada unha base vectorial, este tensor poder\u00e1 ser representado por unha matriz 3x3, que en coordenadas cartesianas est\u00e1 formada polas tres derivadas parciais das tres compo\u00f1entes do campo vectorial. O gradiente de deformaci\u00f3n estar\u00e1 ben definido s\u00f3 se o l\u00edmite anterior existe para todo formula_24 e \u00e9 unha funci\u00f3n continua de dito vector.\nTecnicamente o gradiente de deformaci\u00f3n non \u00e9 outra cousa que a aplicaci\u00f3n linear da que a matriz xacobiana \u00e9 a s\u00faa expresi\u00f3n expl\u00edcita en coordenadas.\nExemplo.\nDada a funci\u00f3n formula_25, o seu vector gradiente \u00e9:\n\\end{pmatrix} = \n\\end{pmatrix}.&lt;/math&gt;\nAplicaci\u00f3ns.\nAproximaci\u00f3n linear dunha funci\u00f3n.\nO gradiente dunha funci\u00f3n formula_2 definida de R\"n\" \u2192 R caracteriza a mellor aproximaci\u00f3n linear da funci\u00f3n nun punto particular formula_27 en R\"n\".\nExpr\u00e9sase as\u00ed:\nAplicaci\u00f3ns en f\u00edsica.\nA interpretaci\u00f3n f\u00edsica do gradiente \u00e9 a comentada: mide a rapidez de variaci\u00f3n dunha magnitude f\u00edsica ao desprazarse unha certa distancia. Un gradiente alto significa que dun punto a outro pr\u00f3ximo, a magnitude pode presentar variaci\u00f3ns importantes (aqu\u00ed ent\u00e9ndese por gradiente alto un cun m\u00f3dulo elevado). Un gradiente dunha magnitude pequeno ou nulo implica que dita magnitude apenas var\u00eda dun punto a outro.\nO gradiente dunha magnitude f\u00edsica pos\u00fae innumerables aplicaci\u00f3ns en f\u00edsica, especialmente en electromagnetismo e mec\u00e1nica de flu\u00eddos. En particular, existen moitos campos vectoriais que poden escribirse como o gradiente dun potencial escalar."}
{"id": "194271", "revid": "56817", "url": "https://gl.wikipedia.org/wiki?curid=194271", "title": "Intensidade", "text": "O termo intensidade pode referirse a:"}
{"id": "194272", "revid": "27249", "url": "https://gl.wikipedia.org/wiki?curid=194272", "title": "Intensidade sonora", "text": ""}
{"id": "194273", "revid": "27249", "url": "https://gl.wikipedia.org/wiki?curid=194273", "title": "Intensidade el\u00e9ctrica", "text": ""}
{"id": "194280", "revid": "1987", "url": "https://gl.wikipedia.org/wiki?curid=194280", "title": "Intensidade (m\u00fasica)", "text": "Na m\u00fasica, a intensidade \u00e9 o par\u00e1metro que diferenza un son d\u00e9bil dun son forte. Depende da forza coa que un instrumento musical sexa tocado e tam\u00e9n da distancia do receptor da fonte sonora.\nAc\u00fasticamente a intensidade depende da amplitude das vibraci\u00f3ns, e particularmente est\u00e1 conectada coa magnitude definida como intensidade ac\u00fastica, que se mide en W/m2, ou m\u00e1is comunmente en decibelios (dB) cando se mide logaritmicamente (Nivel de Presi\u00f3n Sonora)\nA psicoac\u00fastica define como sonoridade a diferenza que se percibe da intensidade musical.\nNotaci\u00f3n.\nA notaci\u00f3n da intensidade real\u00edzase mediante signos especiais, denominados signos din\u00e1micos ou indicaci\u00f3ns de din\u00e1mica\".\nPara indicar unha intensidade en particular empr\u00e9ganse letras, en cursiva, escritas xeralmente baixo o pentagrama, do seguinte xeito\nAlgunhas partituras, particularmente da \u00e9poca contempor\u00e1nea, chegaron a unha indicaci\u00f3n m\u00e1is extrema, con m\u00e1is de 3 \"p\" ou \"f\".\nPara indicar o paso gradual dunha intensidade a outra, hai d\u00faas formas de facelo: a forma escrita, por exemplo \"crescendo\" para indicar un aumento de intensidade, ou un s\u00edmbolo que represente graficamente a mesma indicaci\u00f3n, que \u00e9 o arriba exposto.\nOs acentos tam\u00e9n son parte dos signos din\u00e1micos, indicando que unha nota en particular debe ser executada cunha intensidade superior."}
{"id": "194283", "revid": "89787", "url": "https://gl.wikipedia.org/wiki?curid=194283", "title": "Paulo R\u00f3nai", "text": "Paulo R\u00f3nai, nado en Budapest o 13 de abril de 1907 e finado en Nova Friburgo (Estado do R\u00edo de Xaneiro) o 1 de decembro de 1992, foi un tradutor, cr\u00edtico, e profesor brasileiro de franc\u00e9s e lat\u00edn, de orixe h\u00fangara. \u00c9 o pai da periodista Cora R\u00f3nai."}
{"id": "194284", "revid": "23204", "url": "https://gl.wikipedia.org/wiki?curid=194284", "title": "Jos\u00e9 Manuel Castro Blanco", "text": "Jos\u00e9 Manuel Castro Blanco, nado nos Blancos en 1969, \u00e9 un pol\u00edtico galego.\nTraxectoria.\nConcelleiro nos Blancos por Terra Galega, figuraba como n\u00famero 2 na candidatura Alternativa Popular Galega (APGA) que encabezaba o alcalde Juan Antonio Lama Barreiro de cara \u00e1s elecci\u00f3ns municipais de 2011, pero ante o ingreso deste no hospital finalmente foi el quen encabezou a lista. Nos comicios houbo un empate a votos entre Alternativa Popular Galega e o PPdeG o cal nun principio se resolveu mediante un sorteo que lle deu o concelleiro en disputa ao PPdeG. Por\u00e9n, dado que nunha das mesas se contabilizaran 422 votantes, e no escrutinio s\u00f3 apareceron 421 votos, os resultados da mesa foron impugnados. O Tribunal Superior de Xustiza de Galicia anulou o resultado e ordenou repetir as elecci\u00f3ns nesa mesa, e o Consello de Ministros fixou a data do 20 de novembro (coincidido coas elecci\u00f3ns xerais).. O resultado foi a vitoria da APG e polo tanto Jos\u00e9 Manuel Castro foi elixido alcalde.\nO outubro do 2014 deixou o seu partido independente, Alternativa Popular Galega, e uniuse o Partido Popular. Nas elecci\u00f3ns municipais de 2015, xa sendo do Partido Popular, volveu ga\u00f1ar con maior\u00eda absoluta, con 6 concelleiros, fronte a 1 do PSdeG.. Nas municipais de 2019 revalidar\u00eda a alcald\u00eda con 5 concelleiros fronte a 2 do PSdeG. En 2023 foi reelixido con 6 concelleiros de 7."}
{"id": "194287", "revid": "1131", "url": "https://gl.wikipedia.org/wiki?curid=194287", "title": "Tacho Gonz\u00e1lez", "text": "C\u00e9sar Gonz\u00e1lez Somoza, nado en Vilagarc\u00eda de Arousa en 1961, \u00e9 un actor galego m\u00e1is co\u00f1ecido como Tacho Gonz\u00e1lez.\nTen traballado como actor en filmes e series de televisi\u00f3n, e como actor de dobraxe e director de dobraxe dende 1987. Ademais foi presentador de varios programas na Televisi\u00f3n de Galicia, como \"A repanocha\", \"Mar a mar\" ou \"A gran verbena\"."}
{"id": "194289", "revid": "23204", "url": "https://gl.wikipedia.org/wiki?curid=194289", "title": "C\u00e9sar Gonz\u00e1lez Somoza", "text": ""}
{"id": "194290", "revid": "22795", "url": "https://gl.wikipedia.org/wiki?curid=194290", "title": "Cisma de Oriente", "text": ""}
{"id": "194291", "revid": "27155", "url": "https://gl.wikipedia.org/wiki?curid=194291", "title": "Prostaciclina", "text": "A prostaciclina (ou PGI2) \u00e9 un l\u00edpido da familia dos eicosanoides , e dentro destes, xunto coas prostaglandinas e tromboxanos, forma o grupo dos prostanoides. A prostaciclina pode considerarse tam\u00e9n un tipo de prostaglandina, pero presenta dous aneis c\u00edclicos na s\u00faa mol\u00e9cula, que a distinguen das prostaglandinas, que te\u00f1en un. Como f\u00e1rmaco a prostaciclina recibe o nome de epoprostenol.\nHistoria.\nNa d\u00e9cada de 1960, un equipo de investigadores brit\u00e1nicos encabezado polo profesor John Vane empezou a explorar o papel das prostaglandinas en doenzas respirartorias e anafilaxes. descubriron que a aspirina e outros medicamenteos orais antiinflamatorios funcionaban inhibindo a s\u00edntese de prostaglandinas. Este importante descubrimento serviu para comprender mellor a funci\u00f3n das prostaglandinas no corpo.\nJohn Vane e un equipo de investigadores da \"Wellcome Foundation\", identificaran un mediador lip\u00eddico que denominaron \u201cPG-X,\u201d que inhib\u00eda a agregaci\u00f3n plaquetaria. A PG-X, que m\u00e1is tarde se co\u00f1ecer\u00eda como prostaciclina, \u00e9 30 veces m\u00e1is potente que calquera outro axente antiagregatorio das plaquetas co\u00f1ecido.\nEn 1976, John Vane, Salvador Moncada, Ryszard Gryglewski e Stuart Bunting publicaron o primeiro artigo cient\u00edfico sobre a prostaciclina, na revista \"Nature\". Produciron unha mol\u00e9cula sintetizada, que se denominou epoprostenol. Pero, igual que ocorr\u00eda coa prostaciclina nativa, a estrutura do epoprostenol era inestable en disoluci\u00f3n, e tend\u00eda a ser rapidamente degradada. Isto supuxo un reto para os experimentos \"in vitro\" e as aplicaci\u00f3ns cl\u00ednicas.\nPara superar este problema os investigadores sintetizaron case 1.000 an\u00e1logos.\nOs innovadores traballos de Lucy Clapp co treprostinil demostraron un efecto deste f\u00e1rmaco sobre o PPAR gamma, un factor de transcrici\u00f3n importante na patox\u00e9nese vascular, que act\u00faa como mediador da proliferaci\u00f3n, inflamaci\u00f3n, e apoptose. A trav\u00e9s dunha ruta complementaria independente do AMPc, o treprostinil activa o PPAR, outro mecanismo que contrib\u00fae aos beneficios anticrecemento da clase das prostaciclinas.\nProduci\u00f3n.\nA prostaciclina prod\u00facese nas c\u00e9lulas do endotelio dos vasos sangu\u00edneos a partir da prostaglandina H2 (PGH2) pola acci\u00f3n do encima prostaciclina sintase. A\u00ednda que a prostaciclina se considera un mediador independente, denom\u00ednase PGI2 (prostaglandina I2) na nomenclatura dos eicosanoides, polo que tam\u00e9n pode considerarse un tipo de prostaglandina. O termo prostanoides designa o grupo de eicosanoides formado polas prostaglandinas (e prostaciclina) e tromboxanos.\nA serie-3 da prostaglandina PGH3 tam\u00e9n segue a v\u00eda da prostaciclina sintase, orixinando a PGI3. O termo prostaciclina xeralmente designa especificamente \u00e1 PGI2. A PGI2 deriva do \u00e1cido graxo \u03c9-6 \u00e1cido araquid\u00f3nico. A PGI3 deriva do \u00e1cido graxo \u03c9-3 \u00e1cido eicosapentaenoico (EPA).\nFunci\u00f3ns.\nA prostaciclina (PGI2) principalmente impide a formaci\u00f3n de agregados plaquetarios implicados na hemostase primaria (unha parte da formaci\u00f3n de co\u00e1gulos sangu\u00edneos). Faino ao inhibir a activaci\u00f3n das plaquetas. Tam\u00e9n \u00e9 un efectivo vasodilatador. A PGI2 e o tromboxano TXA2 funcionan como antagonistas fisiol\u00f3xicos.\nDegradaci\u00f3n.\nA prostaciclina ten unha vida media de s\u00f3 42 segundos , e degr\u00e1dase orixinando 6-ceto-PGF1, a cal \u00e9 un vasodilatador moito m\u00e1is feble.\nModo de acci\u00f3n.\nA prostaciclina (PGI2) \u00e9 liberada poloas c\u00e9lulas do endotelio san e desempe\u00f1a a s\u00faa funci\u00f3n por medio dunha fervenza de sinalizaci\u00f3n par\u00e1crina que implica a receptores acoplados \u00e1 prote\u00edna G das plaquetas e c\u00e9lulas endoteliais pr\u00f3ximas. Os receptores acoplados \u00e1 prote\u00edna G das plaquetas (receptor da prostaciclina) act\u00edvanse cando se unen \u00e1 PGI2. Esta activaci\u00f3n, \u00e1 s\u00faa vez, fai que as adenilciclases produzan adenos\u00edn monofosfato c\u00edclico (AMPc). O AMPc inhibe calquera activaci\u00f3n plaquetaria indebida (para facilitar a circulaci\u00f3n) e tam\u00e9n contrarresta calquera incremento dos niveis de calcio citos\u00f3lico que resultar\u00edan da uni\u00f3n do tromboxano A2 (TXA2) (orixinando a activaci\u00f3n das plaquetas e a conseguinte coagulaci\u00f3n). A PGI2 tam\u00e9n se une ao receptor de prostaciclina endotelial e igualmente eleva os niveis de AMPc no citosol. Este AMPc despois activa a prote\u00edna quinase A (PKA), e esta contin\u00faa a cascada fosforilando e inhibindo o encima cadea lixeira da miosina quinase, que fai que se relaxe o m\u00fasculo liso e provoca vasodilataci\u00f3n. A PGI2 e o TXA2 funcionan como antagonistas fisiol\u00f3xicos.\nTipos de prostaciclinas.\nNa t\u00e1boa res\u00famense os principais membros do grupo das prostaciclinas e as s\u00faas caracter\u00edsticas \nFarmacolox\u00eda.\nOs an\u00e1logos sint\u00e9ticos da prostaciclina (iloprost, cisaprost) util\u00edzanse por v\u00eda intravenosa, subcut\u00e1nea ou por inhalaci\u00f3n:\nA s\u00faa produci\u00f3n \u00e9 inhibida indirectamente polas antiinflamatorios non esteroideos (AINEs ou, en ingl\u00e9s, NSAIDs), que inhiben os encimas ciclooxixenases COX1 e COX2, entre as que est\u00e1 a aspirina. Estes encimas converten o \u00e1cido araquid\u00f3nico en prostaglandina H2 (PGH2), que \u00e9 o precursor inmediato da prostaciclina. Como o tromboxano (un eicosanoide estimulador da agragaci\u00f3n das plaquetas) se forma tam\u00e9n en pasos posteriores da ruta dos encimas COX, poder\u00eda pensarse que os efectos dos AINEs deber\u00edan actuar equilibrando os da prostaciclina. Por\u00e9n, as concentraci\u00f3ns de prostaciclina recup\u00e9ranse moito m\u00e1is rapidamente ca as de tromboxanos, polo que a administraci\u00f3n de aspirina inicialmente ten pouco ou ning\u00fan efecto pero despois impide a agregaci\u00f3n plaquetaria (o efecto das prostaglandinas predomina a medida que son rexeneradas). Isto expl\u00edcase vendo como funcionan as c\u00e9lulas que producen cada mol\u00e9cula, o TXA2 e a PGI2. Como a PGI2 se produce fundamentalmente nas c\u00e9lulas nucleadas endoteliais, a inhibici\u00f3n ds COX polos AINE pode ser superada co tempo aumentando a activaci\u00f3n do xene das COX, que far\u00e1 que se produzan m\u00e1is encimas COX para catalizar a formaci\u00f3n de m\u00e1is PGI2. Polo contrario, o TXA2 prod\u00faceno principalmente as plaquetas (c\u00e9lulas sen n\u00facleo), que son incapaces de responder \u00e1 inhibici\u00f3n das COX polos AINE cun incremento da transcrici\u00f3n do xene das COX porque non te\u00f1en o ADN necesario para facelo. Isto permite que os AINEs orixinen o predominio do efecto da PGI2 que promove a circulaci\u00f3n e atrasa a trombose.\nEn pacientes con hipertensi\u00f3n pulmonar, o epoprostenol inhalado reduce a presi\u00f3n pulmonar, e mellora a eficacia do bombeo ventricular no coraz\u00f3n en pacientes que sufriron cirurx\u00eda card\u00edaca. Unha dose de 60\u00a0\u00b5g \u00e9 segura hemodinamicamente, e os seus efectos reverten completamente en 25 minutos. Non hai evidencias de disfunci\u00f3n plaquetaria ou de incremento de hemorraxias cir\u00farxicas despois da administraci\u00f3n de epoprostenol inhalado."}
{"id": "194293", "revid": "85894", "url": "https://gl.wikipedia.org/wiki?curid=194293", "title": "Maci\u00f1eiro, Corvelle, Vilalba", "text": "Maci\u00f1eiro \u00e9 un lugar da parroquia de Corvelle no concello lucense de Vilalba na comarca da Terra Ch\u00e1. Segundo o Instituto Galego de Estat\u00edstica, en 2022 ti\u00f1a 4 habitantes, dos cales 2 eran homes e 2 eran mulleres."}
{"id": "194294", "revid": "111586", "url": "https://gl.wikipedia.org/wiki?curid=194294", "title": "Lembranza (disco)", "text": "Lembranza \u00e9 un disco recompilatorio (e d\u00e9cimo quinto na discograf\u00eda) con \u00e9xitos do cantante de folk galego Suso Vaamonde. Foi publicado no 2000, baixo o selo Producci\u00f3ns Treb\u00f3n.\nA edici\u00f3n componse dun dobre compacto recompilatorio que foi presentado o 29 de novembro de 2000 en Pontevedra, con presenza da s\u00faa vi\u00fava e da s\u00faa irm\u00e1, e a continuaci\u00f3n proxectouse un v\u00eddeo cun concerto dado por Vaamonde no Teatro Principal de Ourense. A portada componse dun debuxo realizado por Xos\u00e9 Guillermo e no interior conta cunha biograf\u00eda feita por Miguel Boo.\nFoi bastante criticado por obviar boa parte das canci\u00f3ns de intervenci\u00f3n pol\u00edtica e centrarse nos temas l\u00edricos."}
{"id": "194295", "revid": "75439", "url": "https://gl.wikipedia.org/wiki?curid=194295", "title": "La Granja de San Ildefonso", "text": "O Palacio Real de la Granja de San Idelfonso \u00e9 unha das residencias da Familia Real Espa\u00f1ola. Est\u00e1 xestionado por Patrimonio Nacional e at\u00f3pase aberto ao p\u00fablico.\nAt\u00f3pase situado no municipio segoviano de Real Sitio de San Idelfonso, na vertente norte da Serra de Guadarrama, a 13 quil\u00f3metros de Segovia e a uns 80 de Madrid. O seu nome prov\u00e9n dunha antiga granxa que os monxes xer\u00f3nimos do mosteiro de El Parral ti\u00f1an nas inmediaci\u00f3ns.\nHistoria.\nO palacio foi mandando constru\u00edr por orde de Filipe V de Espa\u00f1a. Teodoro Ardemans, mestre maior do Real Palacio e da Vila de Madrid, foi o encargado de realizar os planos e o proxecto do novo palacio, inici\u00e1ndose as obras en 1721 e remat\u00e1ronse no 1724.\nSufriu un incendio o 2 de xaneiro de 1918, no que se destru\u00edron os frescos que decoraban os teitos da planta alta, algunhas l\u00e1mpadas de cristal e bronce, mobles e unha importante colecci\u00f3n de tapices."}
{"id": "194296", "revid": "89787", "url": "https://gl.wikipedia.org/wiki?curid=194296", "title": "Cousas da l\u00faa", "text": "Cousas da l\u00faa \u00e9 o duod\u00e9cimo \u00e1lbum de estudio (e d\u00e9cimo cuarto na discograf\u00eda) do cantante de folk galego Suso Vaamonde. Foi publicado en 1999 baixo o selo Producci\u00f3ns Treb\u00f3n.\nAcompa\u00f1ado do grupo C\u00f3digo de Barras, o disco \u00e9 unha homenaxe ao xornalista e poeta Roberto Blanco Torres, ao que se lle dedicaba o D\u00eda das Letras Galegas ese mesmo ano."}
{"id": "194297", "revid": "89787", "url": "https://gl.wikipedia.org/wiki?curid=194297", "title": "As palabras dos galegos", "text": "As palabras dos galegos \u00e9 o und\u00e9cimo \u00e1lbum de estudio (e d\u00e9cimo terceiro na discograf\u00eda) do cantante de folk galego Suso Vaamonde. Foi publicado en 1998 baixo o selo Producci\u00f3ns Treb\u00f3n.\nTr\u00e1tase dun disco de poemas populares e m\u00e1is dos autores Manuel Mar\u00eda, Mill\u00e1n Picouto, Noriega Varela e Xos\u00e9 Fraga Iglesias."}
{"id": "194298", "revid": "42924", "url": "https://gl.wikipedia.org/wiki?curid=194298", "title": "Pirelli", "text": "Pirelli &amp; C. SPA \u00e9 unha empresa multinacional con sede en Mil\u00e1n, Italia. A compa\u00f1\u00eda, o quinto fabricante maior do mundo de pneum\u00e1ticos, est\u00e1 presente en m\u00e1is de 160 pa\u00edses, conta con 20 plantas de fabricaci\u00f3n en todo o mundo e unha rede de ao redor de 10.000 distribuidores e comerciantes polo mi\u00fado.\nFundada en Mil\u00e1n en 1872, Pirelli \u00e9 hoxe o quinto operador no mundo no sector dos pneum\u00e1ticos en termos de vendas e l\u00edder na modalidade \"Premium\" do sector cun alto nivel de contido tecnol\u00f3xico.\nA compa\u00f1\u00eda cotiza na Bolsa de Mil\u00e1n desde 1922, dist\u00ednguese por unha longa tradici\u00f3n industrial e tam\u00e9n se asocia coa capacidade de innovaci\u00f3n, a calidade do produto e a fortaleza da marca. Hoxe en d\u00eda hai 19 plantas de Pneum\u00e1ticos Pirelli no mundo en catro continentes e o grupo opera en m\u00e1is de 160 pa\u00edses e ten preto de 30.000 persoas empregadas en todo o mundo. En 2010, os ingresos, dos que o 90% x\u00e9ranse f\u00f3ra de Italia, ascenderon ao redor de 4 800 mill\u00f3ns de euros.\nA empresa produce pneum\u00e1ticos para coches, motos e veh\u00edculos industriais, combinando a tecnolox\u00eda coas s\u00faas estratexias de \"prestaci\u00f3ns verdes\" que leva \u00e1 empresa a conseguir un alto rendemento e seguridade, reducindo o impacto ambiental. Entre os pneum\u00e1ticos de m\u00e1is \u00e9xito lanzados por Pirelli nos \u00faltimos anos est\u00e1n o \"Cinturato\" para coches, o \"Diablo\" pneum\u00e1ticos para motos e a serie 01 para cami\u00f3ns.\nPirelli \u00e9 hoxe unha das marcas m\u00e1is co\u00f1ecidas no mundo. A s\u00faa reputaci\u00f3n viuse reforzada cando ga\u00f1ou o contrato en exclusiva para a F\u00f3rmula 1 para os tres anos -, ademais da presenza do grupo no automobilismo \u00e9 o \u00fanico provedor de Superbike. Comprometida co mundo do deporte, Pirelli foi desde 1995 o principal patrocinador do FC Internazionale Football Club e este ano converteuse en patrocinador oficial da Copa de Rusia de F\u00fatbol 2011-2012.\nDesde 1964, o nome de Pirelli estivo inseparablemente vinculado co calendario Pirelli, que se converteu nun obxecto de culto exclusivo que cada ano ofrece retratos fotogr\u00e1ficos, executado polos fot\u00f3grafos m\u00e1is famosos do mundo, dalgunhas das actrices e modelos m\u00e1is belas no mundo a nivel internacional. Para fortalecer a\u00ednda m\u00e1is a marca Pirelli, p\u00faxose en marcha Pzero a marca de moda de alta tecnolox\u00eda, con li\u00f1as de roupa e accesorios innovadores.\nNo ano 2009, para salvagardar e valorizar o patrimonio cultural e hist\u00f3rico de Pirelli, e a promoci\u00f3n da cultura empresarial como unha parte do amplo patrimonio cultural dun pa\u00eds, Pirelli creou a Fundaci\u00f3n Pirelli, que coida o vasto arquivo da empresa e promove iniciativas que representan a cultura corporativa da empresa. A Fundaci\u00f3n foi aberta ao p\u00fablico desde 2010 e at\u00f3pase na sede de Pirelli en Mil\u00e1n.\nHistoria.\nO 28 de xaneiro de 1872, constit\u00faese en Mil\u00e1n a empresa \"GB Pirelli &amp; C.\", co obxecto de producir artigos de goma el\u00e1stica con 23 anos de idade, o enxe\u00f1eiro Giovanni Battista Pirelli era o administrador \u00fanico. En 1890 comeza a produci\u00f3n de pneum\u00e1ticos para \"Veloc\u00edpedes\" e nos primeiros anos do s\u00e9culo 20 iniciase a expansi\u00f3n internacional de Pirelli coa construci\u00f3n en Espa\u00f1a, preto de Barcelona, da primeira f\u00e1brica estranxeira do grupo. \nEn 1907, cr\u00e9ase o logotipo da \"P lunga\" (P longa) que fai o seu debut p\u00fablico na primeira carreira automobil\u00edstica da historia que foi ga\u00f1ada polo pr\u00edncipe Scipione Borghese que corr\u00eda cos pneum\u00e1ticos Pirelli. Segue sendo o logotipo do grupo hoxe en d\u00eda.\nA historia de Pirelli non s\u00f3 trata de gomas. En 1924, realiz\u00e1ronse as primeiras probas positivas do cable de aceite flu\u00eddo, inventado por Luigi Emanueli para o transporte de enerx\u00eda. Tr\u00e1tase dunha tecnolox\u00eda revolucionaria e ser\u00e1 un grande \u00e9xito nos anos seguintes. \nCo final da segunda guerra mundial, introd\u00facense novos procedementos nas plantas, e modern\u00edzase a s\u00faa tecnolox\u00eda. Coa presentaci\u00f3n do novo pneum\u00e1tico Cinturato, a empresa marca a chegada de Pirelli \u00e1 tecnolox\u00eda radial. Os anos 50 dist\u00ednguense tam\u00e9n pola creaci\u00f3n do que se converter\u00eda nun s\u00edmbolo da cidade de Mil\u00e1n. En 1955 Pirelli comezou a constru\u00edrse a nova sede de 125 metros de altura dese\u00f1ada por Gio Ponti que se inaugurar\u00e1 en 1960.\nDurante os anos de auxe econ\u00f3mico de Italia, precisamente en 1965, o fillo do fundador, Alberto Pirelli conv\u00e9rtese en presidente honorario do grupo \u00e1 idade de 83 anos e pasa \u00e1 direcci\u00f3n executiva ao seu fillo Leopoldo, que guiar\u00e1 \u00e1 compa\u00f1\u00eda por 25 anos. Estes son os anos do acordo entre Pirelli e Dunlop a trav\u00e9s do cal as actividades dos dous grupos industriais integranse e levan a cabo un novo salto tecnol\u00f3xico, co Cinturato con cinto de metal, que leva ao nacemento do P6, P7 e P8, pneum\u00e1ticos radiais para veh\u00edculos con baixa resistencia ao rozamento. \nEn 1978, Pirelli vende o ra\u00f1aceos Pirelli ao goberno rexional da Lombard\u00eda, mentres que na d\u00e9cada a mediados de 1980 \u00e9 adquirido polo grupo alem\u00e1n Metzeler, un especialista en pneum\u00e1ticos de moto.\nNa d\u00e9cada de 1990, en particular, 1992 e 1993, logo dun esixente programa de reestruturaci\u00f3n iniciado en 1990, tralo errado intento de adquisici\u00f3n de Continental de Alema\u00f1a, que avoga pola venda de actividades non estrat\u00e9xicas no sector, o novo CEO Marco Tronchetti Provera, consol\u00edda unha fase de internacionalizaci\u00f3n, con novas tecnolox\u00edas, novos produtos e, sobre todo, a entrada en mercados emerxentes como o Afastado Oriente e \u00c1frica. No sector dos pneum\u00e1ticos, ponse en marcha a li\u00f1a P Zero, destinada aos m\u00e1is prestixiosos coches tope da gama. En 1998, fortalece o seu liderado no sector enerx\u00e9tico de cables e sistemas coa adquisici\u00f3n de diferentes empresas no sector e no ano 2000 vende os sistemas de \u00f3ptica terrestre a Cisco e o negocio dos compo\u00f1entes \u00f3pticos v\u00e9ndese a Corning, por un total de m\u00e1is de 5 bill\u00f3ns euro. Coa liquidez que se deriva destas operaci\u00f3ns, en 2001 Pirelli, a trav\u00e9s de Olimpia SPA, a compa\u00f1\u00eda formada co Grupo Benetton, Banca Intesa e Unicredit, conv\u00e9rtese no accionista de referencia en Telecom Italia, o m\u00e1is grande grupo de telecomunicaci\u00f3ns de Italia, do que posteriormente sae en 2007.\nO novo milenio ve unha nova revoluci\u00f3n no sector dos pneum\u00e1ticos: a realizaci\u00f3n do proceso de produci\u00f3n MIRS para a produci\u00f3n automatizada de pneum\u00e1ticos de alto rendemento. Durante eses mesmos anos, na planta piloto de Mil\u00e1n Bicocca entra en funcionamento o sistema automatizado de compostos futuristas. O sistema CCM-composto continuo mesturado instalarase posteriormente nas principais plantas do grupo en todo o mundo. No sector inmobiliario, Pirelli RE cotiza na bolsa de valores e desenvolve o seu negocio ata o punto de converterse nun l\u00edder no mercado italiano.\nEn 2005, Pirelli vende as s\u00faas actividades de Cables e Sistemas de Enerx\u00eda e Telecomunicaci\u00f3ns a Goldman Sachs e a nova empresa toma o nome de Prysmian. O mesmo ano, a expansi\u00f3n internacional de Pirelli contin\u00faa coa inauguraci\u00f3n da primeira planta de produci\u00f3n de pneum\u00e1ticos do grupo na China, na provincia de Shandong. Un ano logo da apertura do centro da China, segue unha planta en Roman\u00eda, na \u00e1rea de Slatina. En 2007, Pirelli reforza a s\u00faa presenza na China.\nUnha nova etapa para o grupo comeza en 2009 coa presentaci\u00f3n do plan industrial 2009-2011, centrado na racionalizaci\u00f3n das actividades dos pneum\u00e1ticos, e o inicio das negociaci\u00f3ns con socios locais para entrar no mercado ruso e da construci\u00f3n en Italia dun nova planta en Settimo Torinese. En 2010, Pirelli c\u00e9ntrase no negocio dos pneum\u00e1ticos, en particular no segmento Premium, os pneum\u00e1ticos para a gama ultra-alta na que o grupo xa \u00e9 un l\u00edder, e na transformaci\u00f3n nunha \"empresa de pneum\u00e1ticos pura\", concl\u00fae o ano coa eliminaci\u00f3n das actividades na \u00e1rea de banda larga, Pirelli Broadband Solutions, e a separaci\u00f3n das actividades inmobiliarias de Pirelli Re, hoxe Prelios. Tam\u00e9n se anuncia a construci\u00f3n dunha nova planta en M\u00e9xico, onde a produci\u00f3n esp\u00e9rase que comece no ano 2012 para atender os mercados da zona Nafta.\nExpansi\u00f3n no estranxeiro.\nPirelli &amp; C SpA e PT Astra Autoparts Tbk accedeu a facer unha nova f\u00e1brica de pneum\u00e1ticos en Indonesia cunha composici\u00f3n accionaria de 60 por cento e 40 por cento, respectivamente. A planta de 90 $ mill\u00f3ns iniciarase en 2012, esperase a primeira produci\u00f3n en 2013 e funcionar\u00e1 a plena capacidade, con 7 mill\u00f3ns de unidades en 2016. En 2010, as vendas de motocicletas en Indonesia foi de 7,3 mill\u00f3ns e esp\u00e9rase rexistrar un m\u00e1ximo hist\u00f3rico de 8 mill\u00f3ns de unidades en 2011.\nEstrutura accionarial.\nDo capital social ordinario de Pirelli, o 45,5% est\u00e1 vinculado por un acordo de accionistas entre os seguintes accionistas: \nPreto do 48\u00b46% do capital cotiza en bolsa.\nMercadotecnia.\nO Calendario Pirelli publ\u00edcase anualmente, e ofrece regularmente actrices e modelos famosas. O calendario tam\u00e9n conta co traballo de moitos dos fot\u00f3grafos de moda m\u00e1is respectados no mundo, inclu\u00edndo a Herb Ritz, Richard Avedon, Mert &amp; Marcus, Peter Lindbergh, Annie Leibovitz e Patrick Demarchelier.\nO Premio Pirelli\"Internet\"ional out\u00f3rgase anualmente \u00e1 mellor multimedia internacional para traballos de Comunicaci\u00f3n de Ciencia e Tecnolox\u00eda realizada na s\u00faa totalidade no Internet.\n\"Power is nothing without control\" (o poder non \u00e9 nada sen control) \u00e9 o lema ben co\u00f1ecido da empresa Pirelli Tyre, e aparece en numerosos anuncios de televisi\u00f3n e impresos.\nPirelli \u00e9 o patrocinador principal desde hai moitos anos do club de f\u00fatbol italiano FC Inter de Mil\u00e1n.\nPatrocinio.\nF\u00fatbol.\nPirelli ten unha historia como patrocinador de equipos de f\u00fatbol. Pirelli \u00e9 ben co\u00f1ecido polo seu patrocinio a longo prazo do principal equipo de f\u00fatbol italiano o Inter. Pirelli apareceu previamente como patrocinador nas camisetas dos clubs de f\u00fatbol de Malta Valletta por un curto tempo. O patrocinio de Pirelli de equipos de f\u00fatbol non s\u00f3 se d\u00e1 en Europa, Am\u00e9rica do Sur \u00e9 un mercado clave e como resultado os clubs m\u00e1is exitosos de Am\u00e9rica do Sur foron patrocinados pola compa\u00f1\u00eda de pneum\u00e1ticos. No Brasil o equipo do Palmeiras, no Uruguai o equipo do Pe\u00f1arol e na Arxentina o V\u00e9lez S\u00e1rsfield ti\u00f1an a Pirelli como patrocinador da camiseta. Cando o Burton Albion Football Club da Football League Two (cuarta divisi\u00f3n) inglesa constru\u00edu o seu novo estadio en 2005, Pirelli converteuse no patrocinador principal do novo campo. Isto debeuse a que o novo estadio, chamado Pirelli Stadium at\u00f3pase xunto \u00e1 f\u00e1brica de Pirelli en Burton-upon-Trent, Staffordshire, en Inglaterra. En 2009, Pirelli converteuse no patrocinador principal da China Super League (CSL), a liga da China de f\u00fatbol.\nRally.\nPirelli tam\u00e9n patrocina rally co seu programa Pirelli Star Driver como unha iniciativa de apoio a novos pilotos de rally, organizado por Pirelli e a F\u00e9d\u00e9ration Internationale de l'Automobile (FIA).\nDeportes de motor.\nPirelli \u00e9 a \u00fanica marca de pneum\u00e1ticos permitida pola FIM no Campionato Mundial de Superbike desde 2007 (xunto coas s\u00faas carreiras de apoio, como o Campionato do Mundo de Supersport). \nPirelli tam\u00e9n ga\u00f1ou o contrato para a subministraci\u00f3n de pneum\u00e1ticos no British Superbike Championship a partir de 2008 ata polo menos 2010. \nPirelli tam\u00e9n \u00e9 o provedor oficial de pneum\u00e1ticos da World Rally Championship substitu\u00edndo a BF Goodrich para a tempada 2008, con todos os coches usando pneum\u00e1ticos Pirelli e calcamonias de Pirelli ata que a empresa retirouse para centrarse nos seus compromisos coa F\u00f3rmula 1 ao final da tempada 2010.\nPirelli \u00e9 o \u00fanico provedor de pneum\u00e1ticos en F\u00f3rmula Un, despois da decisi\u00f3n de Bridgestone de retirarse da competici\u00f3n ao final de . Pirelli xa competiu na F\u00f3rmula Un de - , -, - e -presente."}
{"id": "194300", "revid": "54334", "url": "https://gl.wikipedia.org/wiki?curid=194300", "title": "Ram\u00f3n Garc\u00eda V\u00e1zquez", "text": "Jos\u00e9 Ram\u00f3n Garc\u00eda V\u00e1zquez, nado en Betanzos o 18 de marzo de 1952, \u00e9 un pol\u00edtico galego do PSdeG-PSOE.\nTraxectoria.\nIncorporouse \u00e1 pol\u00edtica brigantina nas elecci\u00f3ns municipais de 1987, como n\u00famero 8 da lista do PSdeG-PSOE encabezada por Manuel Lagares P\u00e9rez. A vitoria do seu partido permitiulle ser investido como concelleiro e facerse cargo da \u00e1rea de acci\u00f3n rural. Volveu ser elixido concelleiro en todas as elecci\u00f3ns municipais, sempre nas listas do partido socialista, e ocupou diversos cargos na administraci\u00f3n local.\nLogo da perda da alcald\u00eda polos socialistas nas municipais de 2007, e a posterior dimisi\u00f3n do seu cabeza de lista en novembro dese ano, asumiu a funci\u00f3n de portavoz do seu partido na oposici\u00f3n, para posteriormente concorrer \u00e1s municipais de 2011 como cabeza de lista e candidato a alcalde. Os seis concelleiros obtidos, unidos aos dous do BNG e ao \u00fanico logrado polos independentes Cidad\u00e1ns por Betanzos, permit\u00edronlle formar goberno en minor\u00eda e ser investido alcalde o 11 de xu\u00f1o. Revalidou a alcald\u00eda nas municipais de 2015, subindo a 7 concelleiros e gobernando en minor\u00eda.\nO 17 de xullo de 2018 presentou a s\u00faa dimisi\u00f3n por motivos de sa\u00fade, polo que foi substitu\u00eddo pola s\u00faa n\u00famero 2 Mar\u00eda Barral Varela."}
{"id": "194302", "revid": "1888", "url": "https://gl.wikipedia.org/wiki?curid=194302", "title": "Jos\u00e9 Ram\u00f3n Garc\u00eda V\u00e1zquez", "text": ""}
{"id": "194303", "revid": "85894", "url": "https://gl.wikipedia.org/wiki?curid=194303", "title": "Igrexa de Nosa Se\u00f1ora de T\u00fdn", "text": "A Igrexa de Nosa Se\u00f1ora de T\u00fdn (en , \"T\u00fdnsk\u00fd chr\u00e1m\" ou sinxelamente \"T\u00fdn\") foi a igrexa m\u00e1is importante do Star\u00e9 M\u011bsto (Barrio Vello) de Praga, Rep\u00fablica Checa. A igrexa foi constru\u00edda en 1256 sobre a antiga igrexa rom\u00e1nica.\nHistoria.\nNo s\u00e9culo XI, esta zona foi ocupada por unha igrexa rom\u00e1nica que se constru\u00edu para os comerciantes estranxeiros que \u00edan ao pr\u00f3ximo Patio de T\u00fdn. M\u00e1is tarde foi substitu\u00edda primixenia igrexa g\u00f3tica de Nosa Se\u00f1ora de T\u00fdn en 1256. A construci\u00f3n da igrexa actual comezou no s\u00e9culo XIV en estilo g\u00f3tico tard\u00edo baixo a influencia de Mathieu de Arras e m\u00e1is tarde Peter Parler. A principios do s\u00e9culo XV, a construci\u00f3n estaba case completa, e s\u00f3 quedaban por constru\u00edr as torres. A igrexa estivo controlada polos husitas durante alg\u00fan tempo, como Jan of Rokycany, futuro arcebispo de Praga, que se converteu en vicario da igrexa en 1427. \nO teito completouse na d\u00e9cada de 1450, mentres que a torre norte completouse pouco despois, durante o reinado de Xurxo de Pod\u011bbrady. A s\u00faa escultura foi colocada no front\u00f3n, baixo un enorme c\u00e1liz de ouro, s\u00edmbolo dos husitas. A torre sur non se completou ata 1511, con Mat\u011bj Rejsek. En 1626, logo da Batalla da Monta\u00f1a Branca, as esculturas de Xurxo de Pod\u011bbrady e o c\u00e1liz foron retiradas e substitu\u00eddas por unha escultura da Virxe Mar\u00eda, cun halo xigante. En 1679 a igrexa foi alcanzada por un raio e o posterior incendio deixou moi danada a b\u00f3veda, que foi substitu\u00edda m\u00e1is tarde por unha b\u00f3veda inferior barroca."}
{"id": "194304", "revid": "19415", "url": "https://gl.wikipedia.org/wiki?curid=194304", "title": "Igrexa de Tyn", "text": ""}
{"id": "194305", "revid": "1987", "url": "https://gl.wikipedia.org/wiki?curid=194305", "title": "Oviedo (hom\u00f3nimos)", "text": "Oviedo pode referirse a:"}
{"id": "194306", "revid": "89787", "url": "https://gl.wikipedia.org/wiki?curid=194306", "title": "Aranda", "text": "Aranda \u00e9 unha comarca de Arag\u00f3n, en Espa\u00f1a, situada no oeste da provincia de Zaragoza. A s\u00faa capital \u00e9 Illueca.\nXeograf\u00eda.\nLimita ao norte coa comarca de Tarazona y el Moncayo e o Campo de Borja, ao oeste coa provincia de Soria, ao sur e ao leste coa Comunidad de Calatayud e co Jal\u00f3n Medio. Por esta comarca traviesan os r\u00edos Aranda e Isuela.\nEconom\u00eda.\nA industria c\u00e9ntrase na produci\u00f3n de calzado en Illueca e Brea de Arag\u00f3n, onde tam\u00e9n se concentra a maior\u00eda da poboaci\u00f3n.\nCultura.\nEntre o seu patrimonio destaca o castelo do Papa Luna en Illueca e o castelo de Mesones de Isuela, unha fortaleza do s\u00e9culo XV."}
{"id": "194308", "revid": "25871", "url": "https://gl.wikipedia.org/wiki?curid=194308", "title": "Comarca de Oviedo", "text": "A Comarca de Oviedo \u00e9 unha das oito comarcas funcionais ou \u00e1reas de planificaci\u00f3n territorial en que est\u00e1 dividido o Principado de Asturias para os efectos de homoxeneizaci\u00f3n espacial dos datos procedentes dos concellos nas estat\u00edsticas rexionais. \nA\u00ednda que o Estatuto de Autonom\u00eda de Asturias prev\u00e9 a divisi\u00f3n do territorio asturiano en comarcas, estas a\u00ednda non foron desenvolvidas oficialmente."}
{"id": "194310", "revid": "89787", "url": "https://gl.wikipedia.org/wiki?curid=194310", "title": "Daniel Ricciardo", "text": "Daniel Joseph Ricciardo, nado en Perth, Australia Occidental, o 1 de xullo de 1989 \u00e9 un piloto de carreiras australiano que actualmente compite na F\u00f3rmula 1 como terceiro pilotode Red Bull Racing. Ga\u00f1ou o Campionato brit\u00e1nico de F\u00f3rmula Tres de 2009. Logo de que Mark Webber anunciara a s\u00faa retirada da F\u00f3rmula Un, Ricciardo foi confirmado como o seu substituto en Infiniti Red Bull Racing para 2014. Na s\u00faa primeira tempada con Red Bull, Ricciardo terminou terceiro no campionato logrando as s\u00faas tres primeiras vitorias na F\u00f3rmula Un, no Canad\u00e1, Hungr\u00eda, e B\u00e9lxica.\nDespois de dous anos sen vitorias, Ricciardo regresou ao m\u00e1is alto do podio no Gran Premio de Malaisia de 2016, acabando por acadar o terceiro posto no campionato por segunda vez en tres anos no Gran Premio de M\u00e9xico de 2016. Desde ent\u00f3n sumou vitorias no Gran Premio de Acerbaix\u00e1n en 2017 e nos grandes premios de China e M\u00f3nacoen 2018. Despois de 2018, Ricciardo asinou con Renault e competiu con eles nas tempadas e . Asinou con McLaren para as tempadas e de F\u00f3rmula Un xunto a Lando Norris. Obtivo a s\u00faa primeira vitoria con McLaren no Gran Premio de Italia de 2021. Logo da tempada 2021, Ricciardo foi nomeado Membro da Orde de Australia nos Honors do D\u00eda de Australia de 2022.\nEn Daniel Ricciardo volveu \u00e1 estrutura de Red Bull. O de Perth chega no papel de terceiro piloto.\nAndaina.\nComezos.\nRicciardo comezou no karting \u00e1 idade de nove anos. En 2005, participou no campionato de F\u00f3rmula Ford de Australia Occidental cun coche Van Diemen, terminando oitavo na clasificaci\u00f3n. Ao final da tempada Ricciardo participou nunha carreira en Sandown Raceway do campionato nacional da F\u00f3rmula Ford, pero obtendo resultados pouco interesantes debido a antig\u00fcidade do coche. Ao ano seguinte ga\u00f1ou a oportunidade de participar na F\u00f3rmula BMW Asia con Eurasia Motorsport. Obt\u00e9n d\u00faas vitorias, \u00e1mbalas d\u00faas no circu\u00edto Bira, e tam\u00e9n marca a pole position no circu\u00edto de Zhuhai. Rematou terceiro na clasificaci\u00f3n final con 231 puntos, 59 menos que o primeiro, Earl Bamber.\nEn agosto dese ano tomou parte, grazas a \"Motaworld Racing\", nunha carreira do Campionato de F\u00f3rmula BMW. Na primeira carreira ret\u00edrase, mentres que na segunda carreira chegou oitavo. Ao final da tempada participar\u00e1 nas Finais da Form\u00fala BMW World con Fortec Motorsport onde termina quinto a 14 segundos do ga\u00f1ador Christian Vietoris.\nF\u00f3rmula Renault.\nNo 2007 o Australiano pasa \u00e1 F\u00f3rmula Renault con \"RP Motorsport\" que participa tanto no Campionato de Europa como no campionato italiano. Terminou sexto no campionato italiano con 196 puntos e conseguiu un podio na carreira de Valencia, pero non sumou puntos en catro carreiras da tempada do campionato europeo.\nContinuou na f\u00f3rmula Renault en 2008, competindo tanto na serie europea como na do oeste de Europa. A final de ano, o novo piloto conseguiu o seu primeiro t\u00edtulo europeo na Copa de Europa occidental e terminou segundo na Eurocup tras o finland\u00e9s Valtteri Bottas.\nF\u00f3rmula 3.\nA mediados de 2008 Ricciardo debuta na F\u00f3rmula 3 nunha carreira celebrada en N\u00fcrburgring, co equipo SG Formula F\u00f3rmula 3 Euroseries, conseguindo un oitavo posto na cualificaci\u00f3n e un sexto posto na carreira logo de problemas t\u00e9cnicos de James Jakes e Vietoris.\nRicciardo pasa ao Campionato brit\u00e1nico de F\u00f3rmula 3 de 2009 con Carlin Motorsport. Ga\u00f1a o campionato, o \u00faltimo australiano que o ga\u00f1ara foi David Brabham en 1989. Do mesmo xeito que o seu predecesor, pilotou un autom\u00f3bil propulsado por Volkswagen. Ga\u00f1ou con 87 puntos de marxe sobre Walter Grubm\u00fcller.\nRicciardo, sempre co equipo Carlin, participou no Gran Premio de Macau. Ricciardo \u00e9 segundo m\u00e1is r\u00e1pido (e o novato m\u00e1is r\u00e1pido) por detr\u00e1s de Marcus Ericsson na primeira cualificaci\u00f3n, a continuaci\u00f3n, \u00e9 quinto na segunda rolda para determinar a grella da clasificaci\u00f3n. Logo dun sexto lugar na carreira de cualificaci\u00f3n Ricciardo viuse obrigado a retirarse logo de chocar contra o muro na curva \"San Francisco\". Continua cunha picada antes de golpear a curva \"Esses Solitarias\", causando un grande accidente ao bloquear o circu\u00edto o que eliminou outros sete competidores.\nWorld Series by Renault.\nDebuta nas World Series by Renault en 2009 con Charles Pic como compa\u00f1eiro no \"Tech 1 Racing\" na carreira celebrada no Aut\u00f3dromo Internacional do Algarve. Retirouse na primeira carreira e chegou 15\u00ba na 2\u00aa carreira.\nO 30 de outubro de 2009 firma co equipo \"Tech 1\" para competir na World Series by Renault de 2010. O seu compa\u00f1eiro de equipo \u00e9 Brendon Hartley ata que \u00e9 substitu\u00eddo despois da carreira de Hungaroring. Esa tempada logra terminar subcampi\u00f3n a 2 puntos do campionato absoluto. Para a tempada seguinte repite na competici\u00f3n, altern\u00e1ndo o seu asento na F1, no entanto logra terminar 5\u00ba no campionato a pesar de non disputar 4 carreiras polo motivo anterior.\nF\u00f3rmula 1.\nRicciardo fai o seu debut cun monopraza de F1 logo de ser seleccionado para o programa de novos pilotos de Red Bull Racing nun test que se celebrou en Xerez do 1 ao 3 de decembro de 2009. No \u00faltimo d\u00eda marcou o mellor tempo, foi o \u00fanico que rodou nun 1:17.\nPosteriormente, Ricciardo (xunto con Hartley) \u00e9 designado como piloto de probas do equipo austr\u00edaco e da Scuderia Toro Rosso para a tempada de , participando nos adestramentos libres do venres.\nHRT (2011).\nO 30 de xu\u00f1o de 2011, conf\u00edrmase a s\u00faa fichaxe como piloto oficial de Hispania polo resto da tempada, substitu\u00edndo a Narain Karthikeyan.\nToro Rosso (2012-2013).\nO 14 de decembro de 2011, confirmouse que Ricciardo poder\u00eda pilotar un Scuderia Touro Rosso para a tempada , xunto co franc\u00e9s Jean-Eric Vergne.\nNo Gran Premio de Australia de 2012 o 18 de marzo de 2012, Ricciardo logrou superar ao seu compa\u00f1eiro de equipo Vergne na \u00faltima volta para chegar \u00e1 meta no noveno lugar, acadando os seus dous primeiros puntos no Campionato do Mundo.\nEn condici\u00f3ns de mollado en Malaisia terminou 12\u00ba, logo de ser dos primeiros en cambiar a pneum\u00e1ticos lisos. En Bahrain clasificouse sexto, pero deixouse caer durante a carreira e terminou 15\u00ba. No Gran Premio de M\u00f3naco de 2012 sufriu a s\u00faa \u00fanica retirada da tempada, logo de sa\u00edr desde a 15\u00aa posici\u00f3n.\nO 31 de outubro de 2012, Toro Rosso anunciou a renovaci\u00f3n do contrato de Ricciardo para a tempada .\nRed Bull (2014 - 2018).\nO 2 de setembro de 2013 Ricciardo revelouse como o substituto de Mark Webber en Red Bull, ser\u00e1 o compa\u00f1eiro de Sebastian Vettel, que \u00e9 o actual campi\u00f3n do mundo.\nRenault (2019\u20132020).\nO 3 de agosto de 2018, o equipo Renault anunciou a fichaxe de Ricciardo por d\u00faas tempadas, a partir de , con Nico H\u00fclkenberg como compa\u00f1eiro de equipo. Daniel afirmou que \"Probablemente foi unha das decisi\u00f3ns m\u00e1is dif\u00edciles da mi\u00f1a carreira ata agora. Pero pensei que era hora de probar algo diferente, un novo reto\" e tam\u00e9n que \"(...) Sei que sempre que Renault estivo no deporte, dalg\u00fan xeito, ga\u00f1ou. Espero poder axudalos nesta viaxe e tam\u00e9n contribu\u00edr dentro e f\u00f3ra das pistas\".\nMcLaren (2021\u20132022).\nO 14 de maio de 2020, McLaren anunciou que Ricciardo competir\u00eda polo equipo a partir da tempada , xunto a Lando Norris. Ricciardo asinou un contrato de tres anos co equipo brit\u00e1nico.\nO 12 de setembro de 2021, Ricciardo volveu ga\u00f1ar na F\u00f3rmula 1 no Gran Premio de Italia e puxo fin \u00e1 racha de McLaren de non ga\u00f1ar na F\u00f3rmula 1 desde o Gran Premio do Brasil de 2012 e tam\u00e9nlogrou o dobrete do equipo con Lando Norris, en segundo lugar, algo que non acontecera dende o Gran Premio do Canad\u00e1 de 2010.\nO 24 de agosto de 2022, McLaren anunciou que Ricciardo deixar\u00eda o equipo ao final da tempada , despois de que o seu contrato se rescinda de com\u00fan acordo.\nTerceiro piloto de Red Bull (2023-).\n2023.\nDespois de non poder conseguir un asento de F\u00f3rmula Un para a tempada , Ricciardo volveu unirse \u00e1 Red Bull Racing como terceiro piloto.\nCedido a AlphaTauri (2023\u2013).\nNyck de Vries foi substitu\u00eddo do seu asento en AlphaTauri despois do Gran Premio do reino Unido de 2023. O mesmo d\u00eda que Ricciardo pilotaba o Red Bull RB19 nas probas de pneum\u00e1ticos de Pirelli, anunciouse que ocupar\u00eda o asento vacante, facendo o seu regreso ao equipo AlphaTauri e \u00e1 F\u00f3rmula Un para o Gran Premio de Hungr\u00eda de 2023. Est\u00e1 preparado para correr xunto a Yuki Tsunoda.\nAndaina.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "194311", "revid": "55340", "url": "https://gl.wikipedia.org/wiki?curid=194311", "title": "Comarca de Oriente", "text": "A Comarca de Oriente \u00e9 unha das oito comarcas funcionais ou \u00e1reas de planificaci\u00f3n territorial en que est\u00e1 dividido o Principado de Asturias para os efectos de homoxeneizaci\u00f3n espacial dos datos procedentes dos concellos nas estat\u00edsticas rexionais.\nA\u00ednda que o Estatuto de Autonom\u00eda de Asturias prev\u00e9 a divisi\u00f3n do territorio asturiano en comarcas, estas a\u00ednda non foron desenvolvidas oficialmente."}
{"id": "194312", "revid": "5863", "url": "https://gl.wikipedia.org/wiki?curid=194312", "title": "Materia fecal", "text": ""}
{"id": "194313", "revid": "55340", "url": "https://gl.wikipedia.org/wiki?curid=194313", "title": "Comarca de Avil\u00e9s", "text": "A Comarca de Avil\u00e9s \u00e9 unha das oito comarcas funcionais ou \u00e1reas de planificaci\u00f3n territorial en que est\u00e1 dividido o Principado de Asturias para os efectos de homoxeneizaci\u00f3n espacial dos datos procedentes dos concellos nas estat\u00edsticas rexionais. \nA\u00ednda que o Estatuto de Autonom\u00eda de Asturias prev\u00e9 a divisi\u00f3n do territorio asturiano en comarcas, estas non foron desenvolvidas oficialmente, a\u00ednda que cada vez esta m\u00e1is desenvolvida a denominada \"Comarca Avil\u00e9s\", que incl\u00fae aos concellos de Avil\u00e9s, Castrill\u00f3n, Illas e Corvera, en temas como o transporte p\u00fablico, turismo, urbanismo e comercio, facendo destes catro concellos funcionar en moitos casos como un s\u00f3."}
{"id": "194314", "revid": "5863", "url": "https://gl.wikipedia.org/wiki?curid=194314", "title": "Excremento", "text": ""}
{"id": "194315", "revid": "55340", "url": "https://gl.wikipedia.org/wiki?curid=194315", "title": "Comarca do Caudal", "text": "A Comarca do Caudal \u00e9 unha das oito comarcas funcionais ou \u00e1reas de planificaci\u00f3n territorial en que est\u00e1 dividido o Principado de Asturias para os efectos de homoxeneizaci\u00f3n espacial dos datos procedentes dos concellos nas estat\u00edsticas rexionais.\nA\u00ednda que o Estatuto de Autonom\u00eda de Asturias prev\u00e9 a divisi\u00f3n do territorio asturiano en comarcas, estas a\u00ednda non foron desenvolvidas oficialmente."}
{"id": "194316", "revid": "98629", "url": "https://gl.wikipedia.org/wiki?curid=194316", "title": "Comarca do Nal\u00f3n", "text": "A Comarca do Nal\u00f3n \u00e9 unha das oito comarcas funcionais ou \u00e1reas de planificaci\u00f3n territorial en que est\u00e1 dividido o Principado de Asturias para os efectos de homoxeneizaci\u00f3n espacial dos datos procedentes dos concellos nas estat\u00edsticas rexionais. \nA\u00ednda que o Estatuto de Autonom\u00eda de Asturias prev\u00e9 a divisi\u00f3n do territorio asturiano en comarcas, estas a\u00ednda non foron desenvolvidas oficialmente."}
{"id": "194317", "revid": "55340", "url": "https://gl.wikipedia.org/wiki?curid=194317", "title": "Comarca do Narcea", "text": "A Comarca do Narcea \u00e9 unha das oito comarcas funcionais ou \u00e1reas de planificaci\u00f3n territorial en que est\u00e1 dividido o Principado de Asturias para os efectos de homoxeneizaci\u00f3n espacial dos datos procedentes dos concellos nas estat\u00edsticas rexionais. \nA\u00ednda que o Estatuto de Autonom\u00eda de Asturias prev\u00e9 a divisi\u00f3n do territorio asturiano en comarcas, estas a\u00ednda non foron desenvolvidas oficialmente."}
{"id": "194318", "revid": "55340", "url": "https://gl.wikipedia.org/wiki?curid=194318", "title": "Comarca de Xix\u00f3n", "text": "A Comarca de Xix\u00f3n (en castel\u00e1n e oficialmente: Gij\u00f3n) \u00e9 unha das oito comarcas funcionais ou \u00e1reas de planificaci\u00f3n territorial en que est\u00e1 dividido o Principado de Asturias para os efectos de homoxeneizaci\u00f3n espacial dos datos procedentes dos concellos nas estat\u00edsticas rexionais. \nA\u00ednda que o Estatuto de Autonom\u00eda de Asturias prev\u00e9 a divisi\u00f3n do territorio asturiano en comarcas, estas a\u00ednda non foron desenvolvidas oficialmente."}
{"id": "194320", "revid": "27155", "url": "https://gl.wikipedia.org/wiki?curid=194320", "title": "PGI2", "text": ""}
{"id": "194321", "revid": "27155", "url": "https://gl.wikipedia.org/wiki?curid=194321", "title": "Epoprostenol", "text": ""}
{"id": "194322", "revid": "5132", "url": "https://gl.wikipedia.org/wiki?curid=194322", "title": "Rep\u00fablica de Austria", "text": ""}
{"id": "194323", "revid": "1131", "url": "https://gl.wikipedia.org/wiki?curid=194323", "title": "Asociaci\u00f3n folkl\u00f3rica e cultural Orballo", "text": "A Asociaci\u00f3n folkl\u00f3rica e cultural Orballo \u00e9 unha asociaci\u00f3n cultural de Pontedeume que centra as s\u00faas actividades na recuperaci\u00f3n e espallamento de festas, danzas e tradici\u00f3ns de Pontedeume e comarca, con referencia ao patrimonio ling\u00fc\u00edstico, antropol\u00f3xico e cultural galego, e a s\u00faa difusi\u00f3n e defensa do idioma galego. \u00c9 membro da Federaci\u00f3n de Asociaci\u00f3ns de Coros e Danzas de Espa\u00f1a, FACYDE.\nTraxectoria.\nFoi fundada en 1979 e desde ent\u00f3n mant\u00e9n unha escola de baile. En 1982 sum\u00e1ronselle as escolas de gaita e pandeireta. Froito destas tres escolas son os grupos de baile, que xa te\u00f1en actuado en Galicia, no resto de Espa\u00f1a (Madrid, Zaragoza, Asturias) e Europa (Portugal, Francia, Su\u00edza, Italia), o grupo de gaitas, e o grupo de pandeiretas chamado \"Ardora\" que busca a recompilaci\u00f3n de canci\u00f3ns populares antigas e se reco\u00f1ecen polo uso de antigos instrumentos coma son culleres e pandeiros, amais da pandeireta.\nNo repertorio dos distintos grupos incl\u00faense todo tipo de danzas, m\u00fasica e canci\u00f3ns do folclore galego tradicional. Te\u00f1en un vestiario de gran vistosidade con alg\u00fans traxes elaborados con teares orixinais de principios do s\u00e9culo XX e dese\u00f1ados seguindo as tradici\u00f3ns m\u00e1is antigas da comarca eumesa. No ano 1985, e tras dous anos de investigaci\u00f3n, recuperan a \"Danza de Arcos\" ou do Biouteiro, que se bailaba ata principios do s\u00e9culo pasado.\nEn febreiro de 2013 a asociaci\u00f3n publicou un disco feito por membros da asociaci\u00f3n.\nAs compo\u00f1entes do grupo Faltriqueira form\u00e1ronse en Orballo.\nActividades.\nAs principais actividades organizadas pola asociaci\u00f3n son o D\u00eda da Mui\u00f1eira desde 1984 e o Festival Folkl\u00f3rico Internacional desde 1988. Neste festival participaron desde o seu inicio grupos folcl\u00f3ricos de t\u00f3dolos continentes.\nOutras actividades son a Festa da Cabaza, o Magosto, o D\u00eda da \u00c1rbore e a celebraci\u00f3n do D\u00eda das Letras Galegas."}
{"id": "194324", "revid": "89787", "url": "https://gl.wikipedia.org/wiki?curid=194324", "title": "Estatuto de Autonom\u00eda de Asturias", "text": "O Estatuto de Autonom\u00eda do Principado de Asturias \u00e9 unha Lei Org\u00e1nica espa\u00f1ola que determina as competencias, os \u00f3rganos e a forma da comunidade aut\u00f3noma do Principado de Asturias.\nHistoria.\nO r\u00e9xime preauton\u00f3mico inst\u00e1urase en Asturias por Decreto Lei 29/1978, de 27 de setembro, institu\u00edndo o Consello Rexional de Asturias \"como \u00f3rgano de goberno e administraci\u00f3n da Rexi\u00f3n\" (art. 2). Creouse unha Comisi\u00f3n Mixta de representantes da Administraci\u00f3n do Estado e do Consello Rexional de Asturias para propor ao Goberno os acordos sobre transferencias da xesti\u00f3n de funci\u00f3ns, actividades e servizos da competencia da Administraci\u00f3n do Estado.\nO 1 de xu\u00f1o de 1979 os partidos pol\u00edticos con representaci\u00f3n parlamentaria na Deputaci\u00f3n de Oviedo toman a decisi\u00f3n de formalizar o inicio o proceso auton\u00f3mico. Para elaborar un Anteproxecto de Estatuto f\u00f3rmase a chamada \"Comisi\u00f3n dos 24\" (composta por seis representantes de cada partido: UCD, FSA-PSOE, PCA e CD) foi encargada de elaborar un grupo de traballo, a \"Comisi\u00f3n dos 8\", para elaborar o primeiro borrador de Estatuto. As deliberaci\u00f3ns desta comisi\u00f3n levan a elixir a forma prevista polo artigo 143.1 da Constituci\u00f3n para desenvolver o Estatuto e rexeitar, en cambio, o 151, ante a negativa de CD. En decembro do mesmo ano, o Consello Rexional de Asturias adopta a iniciativa de constitu\u00edr Asturias en Comunidade Aut\u00f3noma -seguindo o T\u00edtulo VIII da Constituci\u00f3n- e traslada aos concellos esta decisi\u00f3n para que adopten similar iniciativa: 72 municipios (o 95% do censo electoral) deciden acollerse ao procedemento do artigo 143.\nO 18 de xaneiro de 1980 constit\u00faese a Asemblea de Parlamentarios e Deputados provinciais encargada de elaborar o Proxecto de Estatuto de autonom\u00eda terminando os seus traballos o 12 de abril.\nDez d\u00edas despois, rem\u00edtese este Proxecto \u00e1 Comisi\u00f3n Constitucional do Congreso e \u00e9 aprobado na s\u00faa versi\u00f3n definitiva o 15 de decembro de 1981.\nA Lei Org\u00e1nica 7/1981, de Estatuto de Autonom\u00eda para Asturias publ\u00edcase no BOE n\u00fam. 9, de 11 de xaneiro de 1982, entrando en vigor o 30 de xaneiro de 1982."}
{"id": "194325", "revid": "124656", "url": "https://gl.wikipedia.org/wiki?curid=194325", "title": "Alejandra P\u00e9rez M\u00e1quez", "text": "Alejandra P\u00e9rez M\u00e1quez, nada en Londres en 1971, \u00e9 unha pol\u00edtica galega do PSdeG-PSOE.\nTraxectoria.\nConcelleira de Bergondo polo PSdeG-PSOE, era primeira tenente de alcalde e Concelleira de Cultura e Deportes. Foi unha das m\u00e1is estreitas colaboradoras do alcalde Jos\u00e9 Fern\u00e1ndez Ramos. Logo do seu falecemento en maio de 2008 foi elixida alcaldesa de Bergondo. Nas municipais de 2011 encabezou a candidatura do PSdeG, sendo elixida alcaldesa co apoio de Veci\u00f1os de Bergondo (VB) e BNG. Nas municipais de 2015 foi a candidatura m\u00e1is votada, pasando de 4 a 5 concelleiros, e gobernou en minor\u00eda ata decembro de 2016, cando estableceu un pacto de goberno con Anova. Nas elecci\u00f3ns municipais de 2019 ga\u00f1ou con 6 concelleiros e volveu a acadar a alcald\u00eda, gobernando en coalici\u00f3n con Alternativa dos Veci\u00f1os, partido no que se integraron os concelleiros de Anova cos que gobernara no anterior mandato. Nas municipais de 2023 baixou a 4 concelleiros e foi reelixida grazas ao apoio de Alternativa dos Veci\u00f1os."}
{"id": "194326", "revid": "75439", "url": "https://gl.wikipedia.org/wiki?curid=194326", "title": "Estatuto de Autonom\u00eda da Rioxa", "text": "O Estatuto de Autonom\u00eda da Rioxa (tam\u00e9n co\u00f1ecido como Estatuto de San Mill\u00e1n) \u00e9 a norma institucional b\u00e1sica da rexi\u00f3n espa\u00f1ola da Rioxa, sancionada por lei org\u00e1nica de 9 de xu\u00f1o de 1982 e mediante o cal constit\u00faese oficialmente como comunidade aut\u00f3noma. O estatuto permitiu, ao amparo do artigo 147 da Constituci\u00f3n espa\u00f1ola -a denominada \"v\u00eda lenta\", para as rexi\u00f3ns \"non hist\u00f3ricas\"- obter un certo grao de autogoberno; unhas competencias que foron ampliadas en sucesivas reformas aplicadas nos anos 1994 e 1999.\nHistoria.\nR\u00e9xime preauton\u00f3mico.\nAo contrario que a maior\u00eda das outras comunidades espa\u00f1olas, exceptuando Madrid e Cantabria, A Rioxa non formou unha \"preautonom\u00eda\" (r\u00e9xime aprobado pola constituci\u00f3n de 1978), sen\u00f3n que formou parte da de Castela e Le\u00f3n. Ata se chegou a expor a s\u00faa incorporaci\u00f3n dentro doutras autonom\u00edas, como o Pa\u00eds Vasco, Navarra ou Arag\u00f3n. Con todo, desde a sociedade civil, grupos como a Asociaci\u00f3n de Amigos da Rioxa, o \"Colectivo Rioxano\" (grupo de estudantes rioxanos fincados en Madrid) ou Carmen, Jes\u00fas e I\u00f1aki (banda folcl\u00f3rica rexional), axudaron a impulsar unha identidade propia para a rexi\u00f3n.\nAntes das primeiras elecci\u00f3ns democr\u00e1ticas de 1979 foi constitu\u00edda unha asemblea de parlamentarios co obxectivo de discutir o r\u00e9xime preauton\u00f3mico, cheg\u00e1ndose a redactar un proxecto de \"Decreto Lei sobre R\u00e9xime Preauton\u00f3mico para A Rioxa\". Con todo, a campa\u00f1a electoral levou o interese dos pol\u00edticos cara a outros temas, deixando en suspenso a cuesti\u00f3n auton\u00f3mica.\nProxecto de estatuto.\nO concello de Logro\u00f1o iniciou en 1979 os tr\u00e1mites para a creaci\u00f3n do estatuto, realizando unha consulta aos 174 concellos, dos cales 172 mostr\u00e1ronse a favor, quedando \u00e1 marxe Quel por reclamar a v\u00eda do artigo 153 (seguida polo Pa\u00eds Vasco e Catalu\u00f1a) e Entrena por non decantarse por un modelo espec\u00edfico. Tras o apoio dos municipios, trasl\u00e1dase a cuesti\u00f3n \u00e1 deputaci\u00f3n provincial, que se pronuncia coa s\u00faa incorporaci\u00f3n ao proceso auton\u00f3mico o 12 de decembro do mesmo ano. Tanto o cambio de nome da provincia (aprobada por lei do 15 de novembro de 1980), ata ent\u00f3n co\u00f1ecida como provincia de Logro\u00f1o, como a selecci\u00f3n da s\u00faa bandeira (usada popularmente desde 1978), foron tarefas non triviais e que xeraron gran discusi\u00f3n.\nA chamada \"asemblea dos 32\", formada en 1980 polos 24 deputados provinciais e os 8 parlamentarios da primeira lexislatura democr\u00e1tica, traballaron nun proxecto de estatuto, que foi asinado finalmente o 8 de maio de 1981 no Mosteiro de San Mill\u00e1n de Yuso (de a\u00ed o nome popular de \"Estatuto de San Mill\u00e1n\"). O proxecto foi levado \u00e1s cortes, aprobado polo senado (21 de abril) e o congreso (25 de maio), e sancionada polo Rei o 9 de xu\u00f1o; desde ese d\u00eda, o D\u00eda da Rioxa.\nReformas.\nDesde a s\u00faa aprobaci\u00f3n en 1982, o Estatuto de San Mill\u00e1n foi modificado d\u00faas veces, polas leis org\u00e1nicas 3/1994 e 2/1999.\nO 24 de marzo de 1994 eng\u00e1dese ao estatuto a Lei Org\u00e1nica 9/1992, para incorporar as novas transferencias de competencias pactadas entre o goberno central e o auton\u00f3mico. A reforma foi proposta no Parlamento da Rioxa o 11 de febreiro de 1993, como unha proposici\u00f3n de Lei dos grupos PSOE e Partido Popular.\nO 7 de xaneiro de 1999, a iniciativa dos grupos socialista, populares e Esquerda Unida, leva a cabo a reforma do Estatuto, modific\u00e1ndose esta vez, non s\u00f3 as competencias da rexi\u00f3n, sen\u00f3n tam\u00e9n as disposici\u00f3ns xerais, a regulaci\u00f3n, administraci\u00f3n, relaci\u00f3ns e facenda da mesma. A proposta foi presentada o 16 de marzo de 1998.\nAs\u00ed mesmo, en 2002, modif\u00edcase o apartado 1 da disposici\u00f3n adicional primeira, que cambia o r\u00e9xime de financiamento da comunidade pola Lei 22/2002 (non org\u00e1nica), que como prev\u00e9 o propio apartado 2, non ten consideraci\u00f3n de modificaci\u00f3n do Estatuto.\nContido.\nA Lei Org\u00e1nica 3/1982 (e as s\u00faas modificaci\u00f3ns) estableceron un marco regulador base que foi posteriormente desenvolvido por distintas leis aprobadas na Comunidade da Rioxa.\nDefinici\u00f3ns.\nComo outras normativas parecidas, o estatuto comeza no seu t\u00edtulo preliminar aclarando o sentido dalg\u00fans termos relacionados coa identidade rioxana: \nCompetencias.\nNo t\u00edtulo I, enumeran as s\u00faas competencias, as\u00ed como a s\u00faa execuci\u00f3n: \nOrganizaci\u00f3n.\nNos t\u00edtulos II, III e IV, desenvolve a s\u00faa organizaci\u00f3n pol\u00edtica, xesti\u00f3n administrativa e xur\u00eddica. \nDefine os \u00f3rganos institucionais como o Parlamento, o Goberno e o seu Presidente. Tam\u00e9n delimita a actuaci\u00f3n e competencias do Tribunal Superior de Xustiza da Rioxa, as\u00ed como as fontes de financiamento e regulaci\u00f3n dos seus orzamentos."}
{"id": "194327", "revid": "89787", "url": "https://gl.wikipedia.org/wiki?curid=194327", "title": "\u00c1cido sac\u00e1rico", "text": "O \u00e1cido sac\u00e1rico, tam\u00e9n chamado \u00e1cido glic\u00e1rico, \u00e9 un monosac\u00e1rido de 6 carbonos pertencente ao grupo dos azucres \u00e1cidos ald\u00e1ricos, que presenta dous grupos carboxilo, un en cada extremo da mol\u00e9cula . Os sales e \u00e9steres do \u00e1cido sac\u00e1rico denom\u00ednanse sacaratos (ou glicaratos).\nOs mam\u00edferos, inclu\u00eddos os humanos producimos pequenas cantidades de \u00e1cido sac\u00e1rico ou glic\u00e1rico nas nosas c\u00e9lulas como produtos finais da v\u00eda de s\u00edntese do \u00e1cido glicur\u00f3nico. Tam\u00e9n se atopa en moitas froitas e verduras.\nObtense por oxidaci\u00f3n con \u00e1cido n\u00edtrico da D-glicosa (ou derivados) no seu grupo aldehido do carbono 1 e no seu grupo hidroxilo do carbono 6, orixinando dous grupos COOH. Pode obterse tam\u00e9n por bios\u00edntese en bacterias \"Escherichia coli\" transx\u00e9nicas \u00e1s que se lle introduciron tres xenes procedentes do l\u00e9vedo \"Saccharomyces cerevisiae\", de rato e da bacteria \"Pseudomonas syringae\" .\nEn soluci\u00f3n acuosa hai un equilibrio entre o \u00e1cido sac\u00e1rico li\u00f1al e tres lactonas diferentes que se poden formar, o que foi investigado por resonancia magn\u00e9tica nuclear \nO \u00e1cido sac\u00e1rico inhibe a \u03b2-glicuronidase . Invest\u00edgase o seu potencial uso contra o c\u00e1ncer, xa que hai unha asociaci\u00f3n entre o incremento da actividade da glicuronidase e un maior risco de certos tipos de c\u00e1ncer .\nA determinaci\u00f3n da cantidade de \u00e1cido sac\u00e1rico ou glic\u00e1rico na urina pode ser un \u00edndice da actividade dos encimas micros\u00f3micos do f\u00edgado, que interve\u00f1en na excreci\u00f3n de substancias end\u00f3xexas e ex\u00f3xenas e cuxa actividade se ve influ\u00edda por diversas drogas, polo que \u00fatil no estudo dos efectos de ditas drogas ou de contaminantes t\u00f3xicos "}
{"id": "194328", "revid": "47401", "url": "https://gl.wikipedia.org/wiki?curid=194328", "title": "Esqu\u00ed (deporte)", "text": "O esqu\u00ed \u00e9 un deporte que consiste en esvarar pola neve empregando d\u00faas t\u00e1boas suxeitas \u00e1s botas, co obxectivo de percorrer un trazado no menor tempo posible. Nas s\u00faas diferentes variantes, \u00e9 un deporte ol\u00edmpico, que se practica en \u00e1reas especialmente preparadas, chamadas estaci\u00f3ns de esqu\u00ed.\nA pr\u00e1ctica do esqu\u00ed require dun equipamento especial, composta polas d\u00faas t\u00e1boas de esqu\u00ed, as d\u00faas botas de esqu\u00ed, dous bast\u00f3ns, e opcionalmente tam\u00e9n uns lentes, roupa t\u00e9rmica especial e protecci\u00f3ns para cabeza, xeonllos e c\u00f3bados.\nDisciplinas.\nO esqu\u00ed de alta competici\u00f3n div\u00eddese en varias disciplinas, que se diferencian unhas das outras segundo sexan probas individuais ou en grupo, pola lonxitude da proba, pola distancia entre os obst\u00e1culos que se deben salvar, pola inclinaci\u00f3n do terreo, ou mesmo polos saltos.\nCompetici\u00f3ns.\nCada ano disp\u00fatanse a Copa do Mundo de Esqu\u00ed Alpino e a Copa do Mundo de Esqu\u00ed N\u00f3rdico, consistentes \u00e1mbalas d\u00faas en ducias de probas que se levan a cabo entre novembro e marzo, completando unha clasificaci\u00f3n individual por puntos, dun xeito semellante \u00e1 F\u00f3rmula 1 en coches ou \u00e1 MotoGP en motos.\nAdemais diso, en anos impares disp\u00fatanse o Campionato do Mundo de Esqu\u00ed Alpino e o Campionato do Mundo de Esqu\u00ed N\u00f3rdico, que consisten nunha \u00fanica proba por disciplina.\n\u00c1mbalas copas do mundo e campionatos do mundo, son organizados pola Federaci\u00f3n Internacional de Esqu\u00ed (FIS).\nPor \u00faltimo, cada 4 anos l\u00e9vanse a cabo os Xogos Ol\u00edmpicos de Inverno, nos que se disputan t\u00f3dalas probas do esqu\u00ed."}
{"id": "194329", "revid": "1131", "url": "https://gl.wikipedia.org/wiki?curid=194329", "title": "Fernando Alonso Amat", "text": "Fernando Alonso Amat, nado o 3 de decembro de 1918 en Madrid e finado na mesma cidade o 3 de xaneiro de 1990, foi un escritor e avogado galego.\nTraxectoria.\nFillo de pai galego. Licenciado en Dereito pola Universidade de Santiago de Compostela, foi inspector t\u00e9cnico fiscal en Vigo, presidente do Real Club N\u00e1utico de Vigo e Delegado Especial do Estado na Zona Franca de Vigo dende 1978 ata 1989. Publicou moitos traballos literarios e artigos sobre cine, temas fiscais e outros en xornais e revistas.\nVida persoal.\n\u00c9 pai de Fernando Alonso Romero."}
{"id": "194330", "revid": "1410", "url": "https://gl.wikipedia.org/wiki?curid=194330", "title": "Darko Mili\u010di\u0107", "text": "Darko Mili\u010di\u0107, nado o 20 de xu\u00f1o de 1985 en Novi Sad, Serbia, RFS Iugoslavia, \u00e9 un xogador de baloncesto profesional que actualmente \u00e9 axente libre.\nTraxectoria profesional.\nMili\u010di\u0107 foi seleccionado na 2\u00aa posici\u00f3n do Draft da NBA de 2003 polos Detroit Pistons por detr\u00e1s de LeBron James, e por delante de xogadores do nivel de Carmelo Anthony, Chris Bosh e Dwyane Wade. Por\u00e9n, Mili\u010di\u0107 nunca recibiu moitos minutos de xogo nas d\u00faas tempadas e media que estivo no equipo, as\u00ed que foi traspasado aos Orlando Magic xunto ao base Carlos Arroyo a cambio de Kelvin Cato e unha elecci\u00f3n de primeira rolda do Draft de 2007 (Rodney Stuckey).\nO 12 de xullo de 2007, o primeiro d\u00eda de axencia libre, Mili\u010di\u0107 asinou cos Memphis Grizzlies un contrato de tres anos, por valor de 21 mill\u00f3ns de d\u00f3lares.\nO 25 de xu\u00f1o de 2009, Mili\u010di\u0107 foi traspasado aos New York Knicks a cambio de Quentin Richardson e di\u00f1eiro. O 17 de decembro de 2009, dixo que a s\u00faa intenci\u00f3n era deixar a NBA e volver ao baloncesto europeo na seguinte tempada.\nO 17 de febreiro de 2010, Mili\u010di\u0107 foi traspasado aos Minnesota Timberwolves a cambio de Brian Cardinal. O 1 de xullo, os Timberwolves e Mili\u010di\u0107 acordaron unha ampliaci\u00f3n de contrato por 4 anos e 20 mill\u00f3ns de d\u00f3lares. O 12 de xullo de 2012, os Timberwolves aplicaron a cl\u00e1usula de amnist\u00eda para cortar a Mili\u010di\u0107.\nEn setembro de 2012, Mili\u010di\u0107 asinou cos Boston Celtics. O 21 de novembro de 2012, os Celtics cortaron a Mili\u010di\u0107 a petici\u00f3n do propio xogador, para atender uns asuntos persoais."}
{"id": "194331", "revid": "7523", "url": "https://gl.wikipedia.org/wiki?curid=194331", "title": "Darko Milicic", "text": ""}
{"id": "194332", "revid": "27155", "url": "https://gl.wikipedia.org/wiki?curid=194332", "title": "\u00c1cido glic\u00e1rico", "text": ""}
{"id": "194333", "revid": "98629", "url": "https://gl.wikipedia.org/wiki?curid=194333", "title": "S\u00f3 na casa", "text": "S\u00f3 na casa (en ) \u00e9 un filme estadounidense dirixido por Chris Columbus que se estreou en 1990. Est\u00e1 protagonizado por Macaulay Culkin.\nSinopse.\nKevin McAllister \u00e9 un neno de oito anos, membro dunha familia numerosa, que accidentalmente queda esquecido na s\u00faa casa cando toda a familia se marcha a pasar as vacaci\u00f3ns a Francia. Kevin aprende a valerse el s\u00f3 e mesmo a protexerse de Harry e Marv, dous ladr\u00f3ns que se propo\u00f1en roubar en t\u00f3dolos fogares da s\u00faa r\u00faa. En canto a s\u00faa nai o vote en falta, regresa apresuradamente a Chicago para recuperar \u00f3 seu fillo."}
{"id": "194334", "revid": "23204", "url": "https://gl.wikipedia.org/wiki?curid=194334", "title": "Home Alone", "text": ""}
{"id": "194335", "revid": "98629", "url": "https://gl.wikipedia.org/wiki?curid=194335", "title": "Red Planet", "text": "Red Planet \u00e9 un filme estadounidense dirixido por Antony Hoffman e protagonizado por Val Kilmer e Carrie-Anne Moss, que se estreou no ano 2000.\nSinopse.\nNo ano 2050, a Terra est\u00e1 a piques de sucumbir a un desastre ecol\u00f3xico global provocado polos propios humanos, e por iso cr\u00e9ase o \"Proxecto de Terraformaci\u00f3n de Marte\" coa esperanza de poder crear al\u00ed unha nova civilizaci\u00f3n humana. Pero o proxecto periga por causas desco\u00f1ecidas. A comandante Kate Bowman dirixir\u00e1 unha misi\u00f3n \u00f3 planeta para intentar reactivar a terraformaci\u00f3n e investigar as causas que o impiden."}
{"id": "194336", "revid": "7596", "url": "https://gl.wikipedia.org/wiki?curid=194336", "title": "Xogos Ol\u00edmpicos de Inverno", "text": "Os Xogos Ol\u00edmpicos de Inverno son un grande evento deportivo organizado polo Comit\u00e9 Ol\u00edmpico Internacional que se celebra cada 4 anos dende 1924. Os deportes que te\u00f1en acollida nesta competici\u00f3n son aqueles que se practican sobre neve ou sobre xeo, e que polo tanto son m\u00e1is propios do inverno. Disciplinas como o esqu\u00ed de fondo, a patiaxe de velocidade, a patinaxe art\u00edstica, o h\u00f3ckey sobre xeo, o bobsleigh e os saltos de esqu\u00ed forman parte dos xogos ol\u00edmpicos de inverno dende a s\u00faa primeira edici\u00f3n, que tivo lugar na localidade francesa de Chamonix.\nEdici\u00f3ns.\nAs edici\u00f3ns dos xogos ol\u00edmpicos de inverno celebr\u00e1ronse sempre cada 4 anos con 2 excepci\u00f3ns: Entre a edici\u00f3n de 1936 e a de 1948 pasaron 12 anos por mor da segunda guerra mundial, que provocou a suspensi\u00f3n das edici\u00f3ns de 1940 e 1944. Entre as edici\u00f3ns de 1992 e 1994 pasaron s\u00f3 2 anos por mor da decisi\u00f3n do COI de que deixasen de coincidir no mesmo ano os xogos de ver\u00e1n e os xogos de inverno. Os Estados Unidos acolleron catro edici\u00f3ns dos xogos ol\u00edmpicos de inverno, mentres que Francia o fixo en tres ocasi\u00f3ns, as mesmas que ter\u00e1 celebrado Italia para 2026."}
{"id": "194337", "revid": "22570", "url": "https://gl.wikipedia.org/wiki?curid=194337", "title": "Econom\u00eda de Acerbaix\u00e1n", "text": "A econom\u00eda do Acerbaix\u00e1n segue nun proceso de transici\u00f3n, na que o estado segue a desempe\u00f1ar un papel importante. Pos\u00fae grandes reservas de petr\u00f3leo e un gran potencial agr\u00edcola, grazas aos seus variados climas. Desde 1995 o Acerbaix\u00e1n coopera co FMI, e conseguiu \u00e9xito co seu programa econ\u00f3mico de estabilizaci\u00f3n, que reduciu a s\u00faa inflaci\u00f3n a 1,8% anual en 2000, contra 1800% anual en 1994. En 2000, o PIB creceu m\u00e1is do 11 % ao ano, a quinta alta consecutiva. A moeda nacional, o manat, quedou estable en 2000, depreciado-se 3,8 % en relaci\u00f3n ao d\u00f3lar. O elevado crecemento da econom\u00eda de Acerbaix\u00e1n no per\u00edodo 2006-2008 foi asignado ao aumento das exportaci\u00f3ns de petr\u00f3leo, pero alg\u00fans sectores non exportadores presentaron significativo crecemento, tales como a construci\u00f3n, o sector financeiro e de inmobles, a pesar da enorme importancia do sector petroleiro."}
{"id": "194339", "revid": "98629", "url": "https://gl.wikipedia.org/wiki?curid=194339", "title": "Home Alone 3", "text": "Home Alone 3 \u00e9 un filme estadounidense dirixido por Raja Gosnell que se estreou en 1997.\nSinopse.\nCatro esp\u00edas de alta tecnolox\u00eda industrial rouban un microchip ultra secreto e confiadamente ag\u00f3chano nun coche de xoguete de control remoto. Por causa dunha confusi\u00f3n de equipaxes no aeroporto, a anci\u00e1 se\u00f1ora Hess recolle o xoguete e reg\u00e1lallo \u00f3 seu veci\u00f1o de oito anos Alex. Os esp\u00edas desexar\u00e1n recuperar o valioso chip a toda costa, pero Alex est\u00e1 preparado para darlles a benvida."}
{"id": "194340", "revid": "98629", "url": "https://gl.wikipedia.org/wiki?curid=194340", "title": "Quen enganou a Roger Rabbit?", "text": "Quen enganou a Roger Rabbit? (en ) \u00e9 un filme estadounidense dirixido por Robert Zemeckis que se estreou en 1988. Bas\u00e9ase na novela \"Who Censored Roger Rabbit?\" de Gary K. Wolf.\nSinopse.\nHollywood, 1947. Eddie Valiant (Bob Hoskins), un detective de pouca monta, foi contratado para atopar probas que demostren que Marvin Acme, magnate do negocio dos artigos de broma e dono de Toontown, est\u00e1 rondando a Jessica Rabbit, muller fatal e esposa da superestrela do Marron Cartoon, Roger Rabbit. Cando Acme aparece asasinado, todas as probas apuntan a Roger, e o sinistro e ambicioso Xu\u00edz Doom (Christopher Lloyd) est\u00e1 decidido a condenalo como sexa. Roger suplica a Valiant que lle axude a atopar \u00f3 verdadeiro culpable, pero o asunto irase complicando a medida que Eddie vai descubrindo, esc\u00e1ndalo tras esc\u00e1ndalo, que a propia existencia de Toontown corre perigo."}
{"id": "194341", "revid": "6165679", "url": "https://gl.wikipedia.org/wiki?curid=194341", "title": "Jos\u00e9 Ulla Rocha", "text": "Jos\u00e9 Ulla Rocha, nado en [[San Vicente de Pena, Begonte|([[Begonte]]) en [[1970]], \u00e9 un pol\u00edtico galego do [[PPdeG]].\nTraxectoria.\n\u00c9 veterinario de profesi\u00f3n. Concelleiro do [[PPdeG]] en [[Begonte]] dende [[1999]], foi membro do equipo de goberno e portavoz dos populares na oposici\u00f3n (2007-2011). Nas [[Elecci\u00f3ns Municipais 2011 en Galicia|elecci\u00f3ns municipais de 2011]] encabezou a candidatura do PPdeG na que se integrou o anterior alcalde [[Jos\u00e9 Antonio V\u00e1zquez Garc\u00eda]], sendo elixido alcalde de [[Begonte]] por maior\u00eda absoluta.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Alcaldes de Begonte]]\n[[Categor\u00eda:Alcaldes de Galicia polo PPdeG]]\n[[Categor\u00eda:Alcaldes de Galicia durante a democracia]]\n[[Categor\u00eda:Nados en Begonte]]\n[[Categor\u00eda:Nados en 1970]]\n[[Categor\u00eda:Personalidades de Galicia sen imaxes]]"}
{"id": "194342", "revid": "23204", "url": "https://gl.wikipedia.org/wiki?curid=194342", "title": "Who Framed Roger Rabbit", "text": ""}
{"id": "194343", "revid": "25871", "url": "https://gl.wikipedia.org/wiki?curid=194343", "title": "Radiometr\u00eda", "text": "A radiometr\u00eda \u00e9 a ciencia que se ocupa do estudo da medida da radiaci\u00f3n electromagn\u00e9tica.\nO seu campo abrangue todas as lonxitudes de onda do espectro electromagn\u00e9tico (frecuencias entre 3\u00d71011 e 3\u00d71016\u00a0Hz ou lonxitudes de onda de entre 0,01 e 1000\u00a0micr\u00f3metros), en contraste coa fotometr\u00eda, que s\u00f3 se ocupa da parte visible do espectro, a que d\u00e1 percibido o ollo humano.\nA radiometr\u00eda \u00e9 importante en astronom\u00eda, especialmente na radioastronom\u00eda e en xeof\u00edsica. A medida cuantitativa da intensidade da radiaci\u00f3n faise por medio de diferentes tipos de detectores que converten parte da radiaci\u00f3n en calor ou nun sinal el\u00e9ctrico, con termopares o fotod\u00edodos."}
{"id": "194344", "revid": "89787", "url": "https://gl.wikipedia.org/wiki?curid=194344", "title": "\u00c1cido xil\u00f3nico", "text": "O \u00e1cido xil\u00f3nico, tam\u00e9n chamado \u00e1cido lix\u00f3nico, \u00e9 un monosac\u00e1rido de 5 carbonos coa f\u00f3rmula C5H10O6, que pertence ao grupo dos azucres \u00e1cidos ald\u00f3nicos . Orix\u00ednase por oxidaci\u00f3n suave da xilosa, durante a cal o grupo aldehido do carbono 1 se converte en grupo carboxilo (COOH). O encima que interv\u00e9n na s\u00faa bios\u00edntese \u00e9 a xilosa deshidroxenase, que require NAD+ como coencima. Os sales e \u00e9steres do \u00e1cido xil\u00f3nico denom\u00ednanse xilonatos.\nO \u00e1cido xil\u00f3nico ten is\u00f3meros D e L e pode orixinar lactonas.\nA produci\u00f3n de \u00e1cido xil\u00f3nico a partir de xilosa comprobouse en varias especies de bacterias e l\u00e9vedos. A bacteria \"Pseudomonas fragi\" mostrou un alto rendemento na produci\u00f3n de \u00e1cido xil\u00f3nico (ata o 92% da xilosa inicial), a cal estaba asociada ao crecemento da bacteria e era sensible ao decrecemento do pH e \u00e1 formaci\u00f3n de xilonolactonas inhibitorias . Na produci\u00f3n de \u00e1cido xil\u00f3nico tam\u00e9n se poden utilizar bacterias \"Escherichia coli\" transx\u00e9nicas ou outros microorganismos.\nO \u00e1cido xil\u00f3nico probouse como un aditivo do cemento, xa que funciona como axente dispersante, e demostrou ser moi efectivo ."}
{"id": "194345", "revid": "7802", "url": "https://gl.wikipedia.org/wiki?curid=194345", "title": "Terceira divisi\u00f3n espa\u00f1ola 2011/12", "text": "A tempada 2011\u201312 da Terceira Divisi\u00f3n de Espa\u00f1a foi a 78\u00ba edici\u00f3n deste torneo. Empezou o 19 de agosto de 2011 e rematou o 24 de xu\u00f1o de 2012 coas finais da promoci\u00f3n de ascenso \u00e1 Segunda Divisi\u00f3n B."}
{"id": "194346", "revid": "895", "url": "https://gl.wikipedia.org/wiki?curid=194346", "title": "CD Cultural Areas", "text": ""}
{"id": "194347", "revid": "895", "url": "https://gl.wikipedia.org/wiki?curid=194347", "title": "Alondras CF", "text": ""}
{"id": "194349", "revid": "1410", "url": "https://gl.wikipedia.org/wiki?curid=194349", "title": "Alphonse Allais", "text": "Charles-Alphonse Allais, nado en Honfleur (Normand\u00eda) o 20 de outubro de 1854 e finado en Par\u00eds o 28 de outubro de 1905, foi un escritor e xornalista franc\u00e9s."}
{"id": "194350", "revid": "2167280", "url": "https://gl.wikipedia.org/wiki?curid=194350", "title": "FOTA", "text": ""}
{"id": "194351", "revid": "89787", "url": "https://gl.wikipedia.org/wiki?curid=194351", "title": "Playmate", "text": "Unha playmate \u00e9 aquela modelo que aparece na revista \"Playboy\" sinalada como tal de forma mensual. No artigo sobre a Playmate do Mes incl\u00faense fotograf\u00edas da modelo espida e un p\u00f3ster central co\u00f1ecido como \"centerfold\", as\u00ed como unha curta biograf\u00eda e unha folla de datos na que se incl\u00faen medidas, estatura, aniversarios e unha breve presentaci\u00f3n. Ao final do ano, unha das doce playmates \u00e9 elixida Playmate do ano.\nM\u00e1is de seiscentas mulleres foron Playmates dende o segundo n\u00famero da revista Playboy, en xaneiro de 1954. Hoxe en d\u00eda, unha playmate cobra preto de 25.000 d\u00f3lares polo seu artigo; \u00e9lle entregado ademais un coche e 100.000 d\u00f3lares se \u00e9 elixida Playmate do Ano."}
{"id": "194370", "revid": "7523", "url": "https://gl.wikipedia.org/wiki?curid=194370", "title": "Josh Harrellson", "text": "Josh Douglas Harrellson, nado o 12 de febreiro de 1989 en St. Charles, Missouri, \u00e9 un xogador estadounidense de baloncesto profesional que xoga no Osaka Evessa da B.League.\nTraxectoria.\nHarrellson foi elixido na 45\u00aa posici\u00f3n do Draft da NBA de 2011 polos New Orleans Hornets, pero foi traspasado aos New York Knicks a cambio dunha compensaci\u00f3n econ\u00f3mica. O 11 de xullo de 2012, Harrellson foi traspasado \u00f3s Houston Rockets xunto a Toney Douglas, Jerome Jordan e d\u00faas elecci\u00f3ns da 2\u00aa rolda do Draft de 2014 e 2015 a cambio de Marcus Camby. O 15 de agosto de 2012, Harrellson foi cortado polos Rockets. O 17 de setembro de 2012, Harrellson asinou cos Miami Heat. O 7 de xaneiro de 2013, foi cortado polos Heat. Por\u00e9n, o 10 de xaneiro asinou de novo con Miami un contrato de dez d\u00edas. O 21 de agosto de 2013, Harrellson asinou cos Detroit Pistons."}
{"id": "194375", "revid": "98629", "url": "https://gl.wikipedia.org/wiki?curid=194375", "title": "Paul Carrack", "text": "Paul Melvyn Carrack, nado o 22 de abril de 1951 en Sheffield, Inglaterra, \u00e9 un teclista, cantante e compositor do Reino Unido. Foi membro de varios grupos musicais tales como Ace, Roxy Music, Squeeze ou Mike &amp; The Mechanics, como tam\u00e9n tivo carreira en solitario.\nTraxectoria.\nD\u00e9cada de 1970.\nO seu cami\u00f1o musical in\u00edciase no conxunto de rock progresivo Warm Dust, que publicou tres \u00e1lbums entre 1970 e 1972. Carrack era o pianista, e de vez en cando utilizaba outros instrumentos, pero sen ser solista do grupo. Despois da disoluci\u00f3n de Warm Dust, Carrack e o baixista Tex Comer crearon o grupo de pop-rock chamado Ace. Carrack compuxo e cantou \"How long\", un sinxelo que se converteu en \u00e9xito a ambos lados do Atl\u00e1ntico en 1975, sen que ningunha outra gravaci\u00f3n do grupo obtivera popularidade. En 1977, Ace disolveuse e Carrack comezou a traballar como m\u00fasico de apoio para Frankie Miller. Logo incorporouse como membro de Roxy Music, tocando os teclados no \u00e1lbum de 1979 \"Manifesto\". Carrack tam\u00e9n participar\u00eda nos dous seguintes \u00e1lbums do grupo, a\u00ednda que como m\u00fasico de sesi\u00f3n, non como membro da banda.\nD\u00e9cada de 1980.\nTras o seu paso por Roxy Music publica o seu primeiro \u00e1lbum en solitario, \"Nightbird\", que non foi un \u00e9xito comercial. En 1981, Glenn Tilbrook recr\u00fatao para unirse a Squeeze como substituto do pianista Jools Holland. Esta nova formaci\u00f3n alcanzou \u00e9xito internacional co \u00e1lbum \"East Side Story\", onde Carrack \u00e9 o vocalista na canci\u00f3n \"Tempted\", o seu maior \u00e9xito desa \u00e9poca en Estados Unidos. En 1982, Carrack abandona o grupo, sendo substitu\u00eddo por Don Snow.\nPreviamente, a finais de 1981, Carrack un\u00edrase con Nick Lowe para formar unha banda de acompa\u00f1amento denominada Noise To Go, cuxo prop\u00f3sito era intervir nos respectivos \u00e1lbums en solitario de ambos artistas, de modo similar \u00e1 banda Rockpile nos \u00e1lbums de Dave Edmunds e do propio Lowe. Noise To Go tam\u00e9n aparecer\u00e1 en \"Blue Nun\", LP en solitario de Carlene Carter, esposa de Nick Lowe. A banda complet\u00e1base con Martin Belmont na guitarra, James Eller no baixo e Bobby Irwin na bater\u00eda. En 1982, a formaci\u00f3n acompa\u00f1ou o LP en solitario de Carrack \"Suburban Voodoo\".\nTras ese \u00e1lbum, James Eller abandona Noise To Go, Nick Lowe enc\u00e1rgase do baixo el\u00e9ctrico e a banda rebaut\u00edzase como Nick Lowe and His Cowboy Outfit, que grava dous \u00e1lbums entre 1983 e 1985, con Lowe como vocalista. Durante esta \u00e9poca, Carrack tam\u00e9n traballou como m\u00fasico de sesi\u00f3n para The Smiths e The Pretenders.\nEn 1985, Nick Lowe and His Cowboy Outfit foi disolto e Mike Rutherford, de Genesis, p\u00faxose en contacto con Carrack para que se unira a Mike &amp; The Mechanics, o novo proxecto de Rutherford. Nos principios, Carrack era un dos dous cantantes alternos xunto a Paul Young; e as\u00ed canta o \u00e9xito de 1985 \"Silent Running (On Dangerous Ground)\". Entrementres tam\u00e9n compaxina a s\u00faa intervenci\u00f3n no grupo con outras actividades musicais. En 1986, Carrack incorp\u00f3rase ao recente grupo de Roger Waters, The Bleeding Hearts Band, con quen grava nese ano a banda sonora da pel\u00edcula \"When The Wind Blows\" e ao ano seguinte o \u00e1lbum en solitario de Waters \"Radio KAOS\", ao que segue unha xira por Europa e os Estados Unidos. Aproveitando o \u00e9xito de Mike &amp; The Mechanics, en 1987 edita o seu propio \u00e1lbum \"One Good Reason\", e o sinxelo \"Don't Shed A Tear\". Desde aquelas, logra manter tanto a s\u00faa carreira en solitario como con Mike &amp; The Mechanics, unha banda que gravou e viaxou irregularmente debido aos compromisos de Rutherford con Genesis. En 1989 a banda consegue o n\u00famero 2 das listas brit\u00e1nicas con \"The Living Years\" con Carrack como voz. Tam\u00e9n en 1989, interpreta a d\u00fao con Terri Nunn \u00abRomance\u00bb, unha canci\u00f3n baseada nun \u00e9xito de sintetizador dunha banda alem\u00e1. A canci\u00f3n apareceu na banda sonora da pel\u00edcula \"Sing\".\nD\u00e9cada de 1990.\nA principios da d\u00e9cada prod\u00facense un pequeno relanzo na s\u00faa carreira, a\u00ednda que contin\u00faa traballando con Mike + The Mechanics, sobre todo cos teclados. En 1990, en Berl\u00edn, traballa no innovador espect\u00e1culo \"The Wall\" de Roger Waters, interpretando \"Hey You\" ante 250.000 persoas. En 1993, \u00fanese co baixista Tony Levin, co bater\u00eda Steve Ferrone, co guitarrista Phil Palmer e co produtor e tecladista Rupert Hine para formar a banda \"Spin 1ne 2wo\", lanzando un \u00e1lbum con temas de Jimi Hendrix, The Who, Led Zeppelin, Blind Faith, Steely Dan ou Bob Dylan. Tam\u00e9n en 1993, Squeeze contrata a Carrack para o seu \u00e1lbum \"Some Fantastic Place\" e a xira de promoci\u00f3n. Con Carrack \u00e1 voz, o disco foi un \u00e9xito coa s\u00faa canci\u00f3n \"Tempted\" que apareceu no filme \"Reality Bites\" (1994). Carrack acaba abandonando de novo o grupo un ano despois, cando se une con Timothy B. Schmit e Don Felder de The Eagles para un novo e ambicioso proxecto de gravaci\u00f3n que finalmente non culmina. En 1996 recopila a s\u00faa carreira en solitario no disco \"Blue Views\".\nD\u00e9cada de 2000.\nMantivo a s\u00faa carreira activa como artista en solitario e m\u00fasico de sesi\u00f3n compaxinando o seu traballo en Mike + The Mechanics en 2000, que no 2004, se rebautiza como Mike + The Mechanics &amp; Paul Carrack."}
{"id": "194376", "revid": "23204", "url": "https://gl.wikipedia.org/wiki?curid=194376", "title": "Pedro Passos Coelho", "text": "Pedro Manuel Mamede Passos Coelho nado en Co\u00edmbra o 24 de xullo de 1964, \u00e9 un economista e pol\u00edtico portugu\u00e9s, Primeiro Ministro do seu pa\u00eds de 2011, cando herdou o cargo de Jos\u00e9 S\u00f3crates, a 2015, cando foi substitu\u00eddo por Ant\u00f3nio Costa.\nTraxectoria.\nPasou a s\u00faa infancia entre Silva Porto (hoxe Kuito) e Luanda en Angola, onde o seu pai exerceu a medicina. Regresou a Portugal cando ti\u00f1a 9 anos e estableceuse coa s\u00faa familia en Vale de Nogueiras e estudou no Liceo Nacional Camilo Castelo Branco, en Vila Real.\nAo catorce anos uniuse \u00e1 Mocidade Social Dem\u00f3crata, onde foi membro do Consello Nacional, entre 1980 e 1982, e chegou \u00e1 presidencia da Comisi\u00f3n Pol\u00edtica en 1990, ocupando o cargo at\u00e9 1995. Foi deputado na Asemblea Nacional, pola circunscrici\u00f3n de Lisboa, entre 1991 e 1999, onde se uniu \u00e1 Asemblea Parlamentaria da OTAN at\u00e9 1995 e foi vicepresidente do Grupo parlamentario do Partido Socialdem\u00f3crata -PSD, desde 1996 a 1999. Presentouse como candidato para alcalde de Amadora e foi elixido rexedor entre 1997 e 2001."}
{"id": "194377", "revid": "89787", "url": "https://gl.wikipedia.org/wiki?curid=194377", "title": "Carl Landry", "text": "Carl Christopher Landry, nado o 19 de setembro de 1983 en Milwaukee, Wisconsin, \u00e9 un xogador de baloncesto profesional estadounidense.\nTraxectoria profesional.\nLandry foi elixido na 31\u00aa posici\u00f3n do Draft da NBA de 2007 polos Seattle SuperSonics, e foi traspasado aos Houston Rockets a cambio dunha futura elecci\u00f3n de segunda rolda. Na s\u00faa tempada coma rookie, apenas xogou ao principio da tempada, pero coa lesi\u00f3n do seu compa\u00f1eiro Yao Ming converteuse nunha peza importante nos Rockets, que lograron 22 vitorias consecutivas, a segunda mellor marca da historia da NBA. Foi elixido no segundo equipo de Rookies ao remate da tempada.\nTras esa tempada, Landry converteuse en axente libre restrinxido. O 24 de setembro de 2008, aceptou unha oferta dos Charlotte Bobcats, por 9 mill\u00f3ns de d\u00f3lares durante 3 anos. Ao d\u00eda seguinte, os Rockets igualaron a oferta.\nNa s\u00faa terceira tempada en Houston, Landry recibiu moitos minutos, debido \u00e1 baixa de Yao Ming, que se recuperaba dunha lesi\u00f3n. Xogou 52 partidos, nos cales fixo 16.2 puntos, 5.5 rebotes e 1 tap\u00f3n por partido.\nO 18 de febreiro de 2010, Landry foi traspasado aos Sacramento Kings nun traspaso entre tres equipos que levou a Tracy McGrady aos New York Knicks e a Kevin Martin aos Rockets. Foi titular nos 28 partidos que xogou cos Kings, acadando 18 puntos, 6.5 rebotes, 1 asistencia e 1 roubo de bal\u00f3n por partido.\nO 23 de febreiro de 2011, Landry foi traspasado aos New Orleans Hornets a cambio de Marcus Thornton e algo de di\u00f1eiro. O 17 de decembro de 2011, Landry asinou un novo contrato cos Hornets por un ano e 9 mill\u00f3ns de d\u00f3lares.\nO 1 de agosto de 2012, Landry fichou polos Golden State Warriors.\nO 15 de xullo de 2013, Landry asinou un contrato multianual cos Sacramento Kings."}
{"id": "194378", "revid": "89787", "url": "https://gl.wikipedia.org/wiki?curid=194378", "title": "Monty Williams", "text": "Tavares Montgomery (Monty) Williams, Jr., nado o 8 de outubro de 1971 en Fredericksburg, Virxinia, \u00e9 un ex xogador americano de baloncesto profesional e actual adestrador dos Phoenix Suns da National Basketball Association (NBA).\nTraxectoria deportiva.\nXogador.\nWilliams foi seleccionado na 24\u00aa posici\u00f3n do Draft da NBA de 1994 polos New York Knicks. Xogou 9 tempadas na NBA, para os Knicks, San Antonio Spurs, Denver Nuggets, Orlando Magic e Philadelphia 76ers.\nNa s\u00faa carreira na NBA, Williams xogou 456 partidos, e conseguiu un total de 2.884 puntos. O 8 de abril de 1997, conseguiu a mellor anotaci\u00f3n da s\u00faa carreira, ao anotar 30 puntos contra os Denver Nuggets, sendo xogador dos Spurs.\nAdestrador.\nEn 2005, Williams foi contratado coma asistente polo novo adestrador dos Portland Trail Blazers, Nate McMillan. O 7 de xu\u00f1o de 2010, os New Orleans Hornets ofrec\u00e9ronlle un contrato por tres anos para ser o seu adestrador."}
{"id": "194379", "revid": "85894", "url": "https://gl.wikipedia.org/wiki?curid=194379", "title": "Aciveiro, Goiriz, Vilalba", "text": "Aciveiro (do lat\u00edn acifu- 'acivro' + -ario, sufixo abundancial, 'lugar con abundancia de acivros') \u00e9 un lugar da parroquia de Goiriz, no concello lugu\u00e9s de Vilalba, na comarca da Terra Ch\u00e1. Segundo o IGE, en 2010 ti\u00f1a 17 habitantes (7 homes e 10 mulleres)."}
{"id": "194380", "revid": "23204", "url": "https://gl.wikipedia.org/wiki?curid=194380", "title": "\u00c1cido m\u00facico", "text": "O \u00e1cido m\u00facico ou \u00e1cido galact\u00e1rico, C6H10O8 ou HOOC-(CHOH)4-COOH, \u00e9 un azucre \u00e1cido ald\u00e1rico de 6 carbonos, con dous grupos carboxilo (COOH), un en cada extremo da mol\u00e9cula . \u00c9 un derivado da oxidaci\u00f3n da galactosa. Obtense pola oxidaci\u00f3n n\u00edtrica das seguintes substancias: o azucre do leite (lactosa), a dulcita, a galactosa, a quercita e a maior\u00eda das variedades de goma natural . Os sales e \u00e9steres deste \u00e1cido denom\u00ednanse mucatos (ou galactaratos).\nForma un po cristalino que funde aos 213\u00a0\u00b0C. \u00c9 insoluble en alcohol, e practicamente insoluble en auga fr\u00eda. \u00c9 opticamente inactivo. Cando se quenta con piridina ata os 140\u00b0 conv\u00e9rtese en \u00e1cido al\u00f3mico. Cando se dixire con \u00e1cido clorh\u00eddrico fumante conv\u00e9rtese en furfural. Se o quentamos con sulfuro de bario transf\u00f3rmase no \u00e1cido carbox\u00edlico tiofeno. A destilaci\u00f3n seca do seu sal de amonio d\u00e1 lugar a di\u00f3xido de carbono, amon\u00edaco, pirrol e outras substancias. Mesturado con bases c\u00e1usticas d\u00e1 lugar ao \u00e1cido ox\u00e1lico.\nCon bisulfato pot\u00e1sico o \u00e1cido m\u00facico forma 3-hidroxi-2-pirona por deshidrataci\u00f3n e descarboxilaci\u00f3n.\nPode utilizarse para substitu\u00edr o \u00e1cido tart\u00e1rico en axentes levedantes e tabletas de soda. A combinaci\u00f3n do \u00e1cido m\u00facico con substancias como a morfina e a adrenalina formando mucatos, prolonga os seus efectos ."}
{"id": "194381", "revid": "54488", "url": "https://gl.wikipedia.org/wiki?curid=194381", "title": "Bidueiros, Goiriz, Vilalba", "text": "Bidueiros \u00e9 un lugar da parroquia de Goiriz, no concello lugu\u00e9s de Vilalba, na comarca da Terra Ch\u00e1. Segundo o IGE, en 2010 ti\u00f1a 31 habitantes (14 homes e 17 mulleres)."}
{"id": "194382", "revid": "22570", "url": "https://gl.wikipedia.org/wiki?curid=194382", "title": "Broz, Goiriz, Vilalba", "text": "Broz \u00e9 un lugar da parroquia de Goiriz, no concello lugu\u00e9s de Vilalba, na comarca da Terra Ch\u00e1. Segundo o IGE, en 2010 ti\u00f1a 59 habitantes (27 homes e 32 mulleres)."}
{"id": "194383", "revid": "85894", "url": "https://gl.wikipedia.org/wiki?curid=194383", "title": "O Campo do Cristo, Goiriz, Vilalba", "text": "O Campo do Cristo \u00e9 un lugar da parroquia de Goiriz, no concello lugu\u00e9s de Vilalba, na comarca da Terra Ch\u00e1. Segundo o IGE, en 2010 ti\u00f1a 59 habitantes (33 homes e 26 mulleres)."}
{"id": "194384", "revid": "85894", "url": "https://gl.wikipedia.org/wiki?curid=194384", "title": "A Carballeira, Goiriz, Vilalba", "text": "A Carballeira \u00e9 un lugar da parroquia de Goiriz, no concello lugu\u00e9s de Vilalba, na comarca da Terra Ch\u00e1."}
{"id": "194385", "revid": "85894", "url": "https://gl.wikipedia.org/wiki?curid=194385", "title": "Caxigal, Goiriz, Vilalba", "text": "Caxigal \u00e9 un lugar da parroquia de Goiriz, no concello lugu\u00e9s de Vilalba, na comarca da Terra Ch\u00e1. Segundo o IGE en 2010 ti\u00f1a dous habitantes (un home e unha muller)."}
{"id": "194386", "revid": "22570", "url": "https://gl.wikipedia.org/wiki?curid=194386", "title": "Cend\u00e1n, Goiriz, Vilalba", "text": "Cend\u00e1n \u00e9 un lugar da parroquia de Goiriz, no concello lugu\u00e9s de Vilalba, na comarca da Terra Ch\u00e1. Segundo o IGE, en 2010 ti\u00f1a 21 habitantes (12 homes e 9 mulleres)."}
{"id": "194387", "revid": "27155", "url": "https://gl.wikipedia.org/wiki?curid=194387", "title": "\u00c1cido galact\u00e1rico", "text": ""}
{"id": "194388", "revid": "85894", "url": "https://gl.wikipedia.org/wiki?curid=194388", "title": "Fab\u00e1s, Goiriz, Vilalba", "text": "Fab\u00e1s \u00e9 un lugar da parroquia de Goiriz, no concello lugu\u00e9s de Vilalba, na comarca da Terra Ch\u00e1. Segundo o IGE, en 2010 ti\u00f1a 11 habitantes (7 homes e 4 mulleres)."}
{"id": "194389", "revid": "85894", "url": "https://gl.wikipedia.org/wiki?curid=194389", "title": "Fontoira, Goiriz, Vilalba", "text": "Fontoira (do lat\u00edn \"fontem auream\", 'fonte de ouro'), \u00e9 un lugar da parroquia de Goiriz, no concello lugu\u00e9s de Vilalba, na comarca da Terra Ch\u00e1. Segundo o IGE, en 2010 ti\u00f1a 34 habitantes (15 homes e 19 mulleres)."}
{"id": "194390", "revid": "54488", "url": "https://gl.wikipedia.org/wiki?curid=194390", "title": "Fra, Goiriz, Vilalba", "text": "Fra \u00e9 un lugar da parroquia de Goiriz, no concello lugu\u00e9s de Vilalba, na comarca da Terra Ch\u00e1. Segundo o IGE, en 2010 ti\u00f1a 3 habitantes (2 homes e 1 muller)."}
{"id": "194391", "revid": "22570", "url": "https://gl.wikipedia.org/wiki?curid=194391", "title": "Gocendre, Goiriz, Vilalba", "text": "Gocendre \u00e9 un lugar da parroquia de Goiriz, no concello lugu\u00e9s de Vilalba, na comarca da Terra Ch\u00e1. Segundo o IGE, en 2010 ti\u00f1a 10 habitantes (6 homes e 4 mulleres)."}
{"id": "194392", "revid": "85894", "url": "https://gl.wikipedia.org/wiki?curid=194392", "title": "Gomariz, Goiriz, Vilalba", "text": "Gomariz \u00e9 un lugar da parroquia de Goiriz, no concello lugu\u00e9s de Vilalba, na comarca da Terra Ch\u00e1. Segundo o IGE, en 2010 ti\u00f1a 15 habitantes (7 homes e 8 mulleres)."}
{"id": "194393", "revid": "22570", "url": "https://gl.wikipedia.org/wiki?curid=194393", "title": "Gradu\u00edn, Goiriz, Vilalba", "text": "Gradu\u00edn \u00e9 un lugar da parroquia de Goiriz, no concello lugu\u00e9s de Vilalba, na comarca da Terra Ch\u00e1. Segundo o IGE, en 2010 ti\u00f1a 24 habitantes (12 homes e 12 mulleres)."}
{"id": "194394", "revid": "22570", "url": "https://gl.wikipedia.org/wiki?curid=194394", "title": "Lodeiro, Goiriz, Vilalba", "text": "Lodeiro \u00e9 un lugar da parroquia de Goiriz, no concello lugu\u00e9s de Vilalba, na comarca da Terra Ch\u00e1. Segundo o IGE, en 2010 ti\u00f1a 10 habitantes (7 homes e 3 mulleres)."}
{"id": "194395", "revid": "85894", "url": "https://gl.wikipedia.org/wiki?curid=194395", "title": "A M\u00e1moa, Goiriz, Vilalba", "text": "A M\u00e1moa \u00e9 un lugar da parroquia de Goiriz, no concello lugu\u00e9s de Vilalba, na comarca da Terra Ch\u00e1. Segundo o IGE, en 2010 ti\u00f1a 2 habitantes (1 home e 1 muller)."}
{"id": "194396", "revid": "85894", "url": "https://gl.wikipedia.org/wiki?curid=194396", "title": "Orbaz\u00e1n, Goiriz, Vilalba", "text": "Orbaz\u00e1n \u00e9 un lugar da parroquia de Goiriz, no concello lugu\u00e9s de Vilalba, na comarca da Terra Ch\u00e1. Segundo o IGE, en 2010 ti\u00f1a 8 habitantes (3 homes e 5 mulleres)."}
{"id": "194397", "revid": "22570", "url": "https://gl.wikipedia.org/wiki?curid=194397", "title": "P\u00edgara, Goiriz, Vilalba", "text": "P\u00edgara \u00e9 un lugar da parroquia de Goiriz, no concello lugu\u00e9s de Vilalba, na comarca da Terra Ch\u00e1. Segundo o IGE, en 2010 ti\u00f1a 3 habitantes (2 homes e 1 muller)."}
{"id": "194398", "revid": "22570", "url": "https://gl.wikipedia.org/wiki?curid=194398", "title": "Reboiros, Goiriz, Vilalba", "text": "Reboiros \u00e9 un lugar da parroquia de Goiriz, no concello lugu\u00e9s de Vilalba, na comarca da Terra Ch\u00e1. Segundo o IGE, en 2010 ti\u00f1a 9 habitantes (6 homes e 3 mulleres)."}
{"id": "194399", "revid": "85894", "url": "https://gl.wikipedia.org/wiki?curid=194399", "title": "Santa Comba, Goiriz, Vilalba", "text": "Santa Comba \u00e9 un lugar da parroquia de Goiriz, no concello lugu\u00e9s de Vilalba, na comarca da Terra Ch\u00e1. Segundo o IGE, en 2010 ti\u00f1a 6 habitantes (2 homes e 4 mulleres)."}
{"id": "194400", "revid": "85894", "url": "https://gl.wikipedia.org/wiki?curid=194400", "title": "Santo Adrao, Goiriz, Vilalba", "text": "Santo Adrao \u00e9 un lugar da parroquia de Goiriz, no concello lugu\u00e9s de Vilalba, na comarca da Terra Ch\u00e1. Segundo o IGE, en 2010 ti\u00f1a 8 habitantes (3 homes e 5 mulleres)."}
{"id": "194401", "revid": "22570", "url": "https://gl.wikipedia.org/wiki?curid=194401", "title": "Tronco, Goiriz, Vilalba", "text": "Tronco \u00e9 un lugar da parroquia de Goiriz, no concello lugu\u00e9s de Vilalba, na comarca da Terra Ch\u00e1. Segundo o IGE, en 2010 ti\u00f1a 18 habitantes (9 homes e 9 mulleres)."}
{"id": "194402", "revid": "54488", "url": "https://gl.wikipedia.org/wiki?curid=194402", "title": "A Uceira, Goiriz, Vilalba", "text": "A Uceira \u00e9 un lugar da parroquia de Goiriz, no concello lugu\u00e9s de Vilalba, na comarca da Terra Ch\u00e1. Segundo o IGE, en 2010 ti\u00f1a 26 habitantes (12 homes e 14 mulleres)."}
{"id": "194403", "revid": "85894", "url": "https://gl.wikipedia.org/wiki?curid=194403", "title": "Ver, Goiriz, Vilalba", "text": "Ver \u00e9 un lugar da parroquia de Goiriz, no concello lugu\u00e9s de Vilalba, na comarca da Terra Ch\u00e1. Segundo o IGE, en 2010 ti\u00f1a 26 habitantes (13 homes e 13 mulleres)."}
{"id": "194404", "revid": "25871", "url": "https://gl.wikipedia.org/wiki?curid=194404", "title": "Gai\u00e1n, Soexo, Vilalba", "text": "Gai\u00e1n \u00e9 un lugar da parroquia de Soexo, no concello lugu\u00e9s de Vilalba, na comarca da Terra Ch\u00e1. Segundo o IGE, en 2020 ti\u00f1a 20 habitantes (9 homes e 11 mulleres)."}
{"id": "194405", "revid": "25871", "url": "https://gl.wikipedia.org/wiki?curid=194405", "title": "A Capela, Tardade, Vilalba", "text": "A Capela \u00e9 un lugar da parroquia de Tardade, no concello lugu\u00e9s de Vilalba, na comarca da Terra Ch\u00e1. Segundo o IGE, en 2015 ti\u00f1a 2 habitantes (1 home e 1 muller)."}
{"id": "194406", "revid": "89787", "url": "https://gl.wikipedia.org/wiki?curid=194406", "title": "Cart\u00edn, Tardade, Vilalba", "text": "Cart\u00edn \u00e9 un lugar da parroquia de Tardade, no concello lugu\u00e9s de Vilalba, na comarca da Terra Ch\u00e1. Segundo o IGE, en 2015 ti\u00f1a 6 habitantes (2 homes e 4 mulleres)."}
{"id": "194407", "revid": "25871", "url": "https://gl.wikipedia.org/wiki?curid=194407", "title": "A Corredoira, Tardade, Vilalba", "text": "A Corredoira \u00e9 un lugar da parroquia de Tardade, no concello lugu\u00e9s de Vilalba, na comarca da Terra Ch\u00e1. Segundo o IGE, en 2015 ti\u00f1a 3 habitantes (2 homes e 1 muller).\nTop\u00f3nimo.\nO top\u00f3nimo \"Corredoira\" fai referencia a un cami\u00f1o para carros."}
{"id": "194408", "revid": "25871", "url": "https://gl.wikipedia.org/wiki?curid=194408", "title": "Fontao, Tardade, Vilalba", "text": "Fontao \u00e9 un lugar da parroquia de Tardade, no concello lugu\u00e9s de Vilalba, na comarca da Terra Ch\u00e1. Segundo o IGE, en 2015 ti\u00f1a 11 habitantes (6 homes e 5 mulleres)."}
{"id": "194409", "revid": "89787", "url": "https://gl.wikipedia.org/wiki?curid=194409", "title": "Lameir\u00f3s, Tardade, Vilalba", "text": "Lameir\u00f3s \u00e9 un lugar da parroquia de Tardade, no concello lugu\u00e9s de Vilalba, na comarca da Terra Ch\u00e1. Segundo o IGE, en 2015 ti\u00f1a 9 habitantes (6 homes e 3 mulleres)."}
{"id": "194410", "revid": "89787", "url": "https://gl.wikipedia.org/wiki?curid=194410", "title": "Lanz\u00e1n, Tardade, Vilalba", "text": "Lanz\u00e1n \u00e9 un lugar da parroquia de Tardade, no concello lugu\u00e9s de Vilalba, na comarca da Terra Ch\u00e1. Segundo o IGE, en 2015 ti\u00f1a 2 habitantes (1 home e 1 muller)."}
{"id": "194411", "revid": "25871", "url": "https://gl.wikipedia.org/wiki?curid=194411", "title": "A Pena, Tardade, Vilalba", "text": "A Pena \u00e9 un lugar da parroquia de Tardade, no concello lugu\u00e9s de Vilalba, na comarca da Terra Ch\u00e1. Segundo o IGE, en 2015 ti\u00f1a 6 habitantes (3 homes e 3 mulleres)."}
{"id": "194412", "revid": "25871", "url": "https://gl.wikipedia.org/wiki?curid=194412", "title": "O Pereiro, Tardade, Vilalba", "text": "O Pereiro \u00e9 un lugar da parroquia de Tardade, no concello lugu\u00e9s de Vilalba, na comarca da Terra Ch\u00e1. Segundo o IGE, en 2015 ti\u00f1a 9 habitantes (6 homes e 3 mulleres)."}
{"id": "194413", "revid": "89787", "url": "https://gl.wikipedia.org/wiki?curid=194413", "title": "Xurbal, Tardade, Vilalba", "text": "Xurbal \u00e9 un lugar da parroquia de Tardade, no concello lugu\u00e9s de Vilalba, na comarca da Terra Ch\u00e1. Segundo o IGE, en 2015 ti\u00f1a 8 habitantes (2 homes e 6 mulleres)."}
{"id": "194414", "revid": "23204", "url": "https://gl.wikipedia.org/wiki?curid=194414", "title": "As Casas Novas, Alba, Vilalba", "text": "As Casas Novas \u00e9 un lugar da parroquia de Alba, no concello lugu\u00e9s de Vilalba, na comarca da Terra Ch\u00e1. Segundo o Instituto Galego de Estat\u00edstica, en 2021 ti\u00f1a 27 habitantes, dos cales 14 eran homes e 13 eran mulleres."}
{"id": "194415", "revid": "23204", "url": "https://gl.wikipedia.org/wiki?curid=194415", "title": "Estatuto de Autonom\u00eda de Andaluc\u00eda", "text": "O Estatuto de Autonom\u00eda de Andaluc\u00eda \u00e9 o texto xur\u00eddico que regula o r\u00e9xime auton\u00f3mico de Andaluc\u00eda, en Espa\u00f1a.\nAndaluc\u00eda accedeu \u00e1 autonom\u00eda mediante a denominada \"v\u00eda r\u00e1pida\", recollida no artigo 151 da Constituci\u00f3n espa\u00f1ola de 1978. Seguindo este procedemento, constituirase a Comunidade Aut\u00f3noma de Andaluc\u00eda o 28 de febreiro de 1980, declarando no artigo 1\u00ba do seu Estatuto de autonom\u00eda que tal autonom\u00eda est\u00e1 xustificada na \"identidade hist\u00f3rica, no autogoberno que a Constituci\u00f3n permite a toda nacionalidade, en plena igualdade ao resto de nacionalidades e rexi\u00f3ns que compo\u00f1an Espa\u00f1a, e cun poder que emana da Constituci\u00f3n e o pobo andaluz reflectido no seu Estatuto de Autonom\u00eda\". Foi a \u00fanica comunidade aut\u00f3noma que someteu a referendo devandito acceso.\nEstatuto de Autonom\u00eda de 1981.\nOs relatores do Estatuto de Carmona foron \u00c1ngel M. L\u00f3pez y L\u00f3pez, Juan Carlos Aguilar Moreno, Jos\u00e9 Rodr\u00edguez de la Borbolla y Camoy\u00e1n, Miguel \u00c1ngel Pino Mench\u00e9n, Carlos Rosado Cobi\u00e1n, Pedro Serrera Contreras e Javier P\u00e9rez Royo.\nEstatuto de Autonom\u00eda de 2007.\nO 18 de febreiro de 2007 celebrouse un referendo para a reforma do estatuto andaluz.\n\u00c1 pregunta \"Aproba o proxecto de Estatuto de Autonom\u00eda para Andaluc\u00eda?\", o pobo andaluz respondeu:\nFoi promulgado o 19 de marzo de 2007."}
{"id": "194416", "revid": "85894", "url": "https://gl.wikipedia.org/wiki?curid=194416", "title": "Lamelas, Goiriz, Vilalba", "text": "Lamelas \u00e9 un lugar da parroquia de Goiriz, no concello lugu\u00e9s de Vilalba, na comarca da Terra Ch\u00e1. Segundo o IGE, en 2010 ti\u00f1a 15 habitantes (7 homes e 8 mulleres).\nToponimia.\nO or\u00f3nimo Lamelas \u00e9 un top\u00f3nimo que prov\u00e9n do lat\u00edn , e indica un lugar con lama ou lodo."}
{"id": "194417", "revid": "1505", "url": "https://gl.wikipedia.org/wiki?curid=194417", "title": "Estatuto de Autonom\u00eda de Castela-A Mancha", "text": "O Estatuto de Autonom\u00eda de Castela-A Mancha \u00e9 a norma institucional b\u00e1sica da Comunidade Aut\u00f3noma de Castela-A Mancha (Espa\u00f1a). O Estatuto de autonom\u00eda regula os \u00f3rganos de autogoberno desta rexi\u00f3n, chamados de forma xen\u00e9rica como Xunta de Comunidades de Castela-A Mancha.\nA Lei Org\u00e1nica 9/1982 de 10 de agosto do Estatuto de Autonom\u00eda de Castela-A Mancha foi aprobada polas Cortes Xerais e sancionada polo rei Xo\u00e1n Carlos I e o presidente do Goberno Leopoldo Calvo Sotelo no Palacio de Marivent (Palma) o 10 de agosto de 1982.\nReformas.\nfoi reformado en tres ocasi\u00f3ns: en 1991, 1994 e 1997 para aumentar as competencias auton\u00f3micas e as atribuci\u00f3ns do Presidente da Xunta e comprende 54 artigos, organizados en 6 t\u00edtulos, ademais das disposici\u00f3ns adicionais, transitorias, derogatorias e final.\nProposta de reforma de 2007-2008.\nO 29 de xaneiro de 2007, o Pleno das Cortes rexionais de Castela-A Mancha aprobou por unanimidade a reforma do Estatuto de Autonom\u00eda de Castela-A Mancha. O texto est\u00e1 composto por 170 artigos cos que a Comunidade Aut\u00f3noma expresa as s\u00faas ansias de autogoberno e que incl\u00fae un novo modelo de financiamento e a caducidade, en 2015, do transvasamento Texo-Segura. O 1 de febreiro foi levado a tr\u00e1mite ao Congreso dos Deputados, onde foi defendido polo portavoz do Grupo Socialista nas Cortes rexionais, Jos\u00e9 Molina, e o deputado auton\u00f3mico do PP Leandro Esteban.\nO 14 de outubro do mesmo ano, o Congreso dos Deputados aprobou o primeiro tr\u00e1mite para a tramitaci\u00f3n da reforma por 315 votos a favor, 3 en contra e ningunha abstenci\u00f3n."}
{"id": "194418", "revid": "85894", "url": "https://gl.wikipedia.org/wiki?curid=194418", "title": "A Cruz, Alba, Vilalba", "text": "A Cruz \u00e9 un lugar da parroquia de Alba no concello lugu\u00e9s de Vilalba na comarca da Terra Ch\u00e1. Segundo o Instituto Galego de Estat\u00edstica, en 2021 ti\u00f1a 15 habitantes, dos cales 7 eran homes e 8 eran mulleres."}
{"id": "194419", "revid": "85894", "url": "https://gl.wikipedia.org/wiki?curid=194419", "title": "Curr\u00e1s, Alba, Vilalba", "text": "Curr\u00e1s \u00e9 un lugar da parroquia de Alba no concello lugu\u00e9s de Vilalba na comarca da Terra Ch\u00e1. Segundo o Instituto Galego de Estat\u00edstica, en 2021 ti\u00f1a 26 habitantes, dos cales 13 eran homes e 13 eran mulleres."}
{"id": "194420", "revid": "23204", "url": "https://gl.wikipedia.org/wiki?curid=194420", "title": "O Curro, Alba, Vilalba", "text": "O Curro \u00e9 un lugar da parroquia de Alba no concello lugu\u00e9s de Vilalba na comarca da Terra Ch\u00e1. Segundo o Instituto Galego de Estat\u00edstica, en 2021 ti\u00f1a 4 habitantes, dos cales 1 era home e 3 eran mulleres."}
