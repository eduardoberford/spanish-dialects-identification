{"id": "173534", "revid": "85894", "url": "https://gl.wikipedia.org/wiki?curid=173534", "title": "Jos\u00e9 Tarr\u00edo", "text": "Jos\u00e9 Tarr\u00edo Garc\u00eda, finado en Santiago de Compostela o 24 de marzo de 1894, foi un xornalista e pol\u00edtico galego.\nTraxectoria.\nProcedente do tradicionalismo, en novembro de 1890 integrouse no Comit\u00e9 Central Regionalista presidido por Manuel Murgu\u00eda e ao ano seguinte formou parte da Asociaci\u00f3n Regionalista Gallega. Foi elixido concelleiro en Santiago de Compostela nas elecci\u00f3ns municipais de 1891. Fundou e dirixiu a revista \"La Peque\u00f1a Patria\" con Enrique Labarta Pose e colaborou en \"La Patria Gallega\".\nCasou con Dolores Mart\u00ednez Mart\u00ednez."}
{"id": "173535", "revid": "1888", "url": "https://gl.wikipedia.org/wiki?curid=173535", "title": "Jos\u00e9 Tarr\u00edo Garc\u00eda", "text": ""}
{"id": "173537", "revid": "98629", "url": "https://gl.wikipedia.org/wiki?curid=173537", "title": "Bandeira de Casaquist\u00e1n", "text": "A bandeira de Casaquist\u00e1n (en \"Qazaqstan tw\u0131\") foi adoptada o 4 de xu\u00f1o de 1992, substitu\u00edndo \u00e1 bandeira da Rep\u00fablica Socialista Sovi\u00e9tica de Casaquist\u00e1n. A bandeira \u00e9 un dese\u00f1o de Shaken Niyazbekov.\nDescrici\u00f3n.\nConsiste nun pano de cor azul celeste no que aparecen representados unha aguia esteparia, o sol (ouro) con 32 raios no centro e un estampado dourado pr\u00f3ximo ao bordo m\u00e1is pr\u00f3ximo ao mastro.\nO estampado representa \u00e1 arte e as tradici\u00f3ns culturais do pobo casaco. A cor azul celeste do fondo da bandeira alude aos diversos pobos t\u00farquicos que conforman a poboaci\u00f3n actual do pa\u00eds (que incl\u00fae entre outros a poboaci\u00f3ns de orixe t\u00e1rtara, mongol e uigur). Para eses pobos a cor azul celeste estaba dotado de simbolismo relixioso e representaba ao deus G\u00f6k-Tanry a\u00ednda que actualmente a cor da bandeira \u00e9 interpretado como o s\u00edmbolo do ceo despexado que se divisa no pa\u00eds e da liberdade do seu pobo.\nA aguia dourada \u00e9 un s\u00edmbolo asociado co imperio de Xenxis Kan que dominou Casaquist\u00e1n baixo un estandarte de cor azul cunha figura semellante a unha aguia."}
{"id": "173539", "revid": "88215", "url": "https://gl.wikipedia.org/wiki?curid=173539", "title": "Jesualdo Ferreira", "text": "Manuel Jesualdo Ferreira, nado en Mirandela o 24 de maio de 1946, \u00e9 un adestrador de f\u00fatbol portugu\u00e9s. Na actualidade adestra o Al-Sadd Sports Club."}
{"id": "173540", "revid": "785", "url": "https://gl.wikipedia.org/wiki?curid=173540", "title": "Xo\u00e1n Neira Cancela", "text": "Xo\u00e1n Neira Cancela, nado en Vigo o 22 de maio de 1849 e finado en Ourense o 23 de setembro de 1909, foi un militar, escritor e xornalista galego.\nTraxectoria.\nFoi redactor de \"El Meteoro\" de Vigo en 1867, fundou en Ourense os peri\u00f3dicos \"Galicia Literaria\" (1883) e \"Galicia en Caricatura\" (1889), e colaborou en \"El Eco de Orense\", \"La Peque\u00f1a Patria\", \"La Tertulia\", \"La Concordia\", \"El Trabajo\", \"Follas Novas\", \"Galicia\", \"Galicia Moderna\", \"Galicia Recreativa\" e \"La Actualidad\". Publicou en \"Galicia Humor\u00edstica\" unha secci\u00f3n titulada \"Tipos de Orense\" na que se ocupa de persoeiros curiosos como Xan da Coba ou Paco Roque. Foi membro correspondente da Real Academia da Historia e cronista de Ourense (1907-1909)."}
{"id": "173541", "revid": "85894", "url": "https://gl.wikipedia.org/wiki?curid=173541", "title": "O Galo, La\u00f1as, Arteixo", "text": "O Galo \u00e9 un lugar da parroquia de La\u00f1as no concello coru\u00f1\u00e9s de Arteixo na comarca da Coru\u00f1a. Segundo o Instituto Nacional de Estad\u00edstica en 2010 ti\u00f1a nove habitantes (catro homes e cinco mulleres)."}
{"id": "173542", "revid": "85894", "url": "https://gl.wikipedia.org/wiki?curid=173542", "title": "O Igrexario, La\u00f1as, Arteixo", "text": "O Igrexario \u00e9 un lugar da parroquia de La\u00f1as no concello coru\u00f1\u00e9s de Arteixo na comarca da Coru\u00f1a. Ti\u00f1a 32 habitantes no ano 2010 segundo datos do Instituto Nacional de Estad\u00edstica dos cales 15 eran homes e 17 eran mulleres."}
{"id": "173543", "revid": "85894", "url": "https://gl.wikipedia.org/wiki?curid=173543", "title": "O Pazo, La\u00f1as, Arteixo", "text": "O Pazo \u00e9 un lugar da parroquia de La\u00f1as no concello coru\u00f1\u00e9s de Arteixo na comarca da Coru\u00f1a. Ti\u00f1a 10 habitantes no ano 2010 segundo datos do Instituto Nacional de Estad\u00edstica dos cales 6 eran homes e 4 eran mulleres."}
{"id": "173544", "revid": "85894", "url": "https://gl.wikipedia.org/wiki?curid=173544", "title": "A Casanova, Lar\u00edn, Arteixo", "text": "A Casanova \u00e9 un lugar da parroquia de Lar\u00edn no concello coru\u00f1\u00e9s de Arteixo na comarca da Coru\u00f1a. Ti\u00f1a 15 habitantes no ano 2010 segundo datos do Instituto Nacional de Estad\u00edstica dos cales 7 eran homes e 8 eran mulleres.\nToponimia.\nSegundo Nicandro Ares \"Casanova\" coincide co lat\u00edn: \"casa nova\"."}
{"id": "173545", "revid": "85894", "url": "https://gl.wikipedia.org/wiki?curid=173545", "title": "O Coque, Lar\u00edn, Arteixo", "text": "O Coque \u00e9 un lugar da parroquia de Lar\u00edn no concello coru\u00f1\u00e9s de Arteixo na comarca da Coru\u00f1a. Segundo o Instituto Nacional de Estad\u00edstica en 2010 ti\u00f1a 23 habitantes (9 homes e 14 mulleres)."}
{"id": "173546", "revid": "85894", "url": "https://gl.wikipedia.org/wiki?curid=173546", "title": "A Fraga, Lar\u00edn, Arteixo", "text": "A Fraga \u00e9 un lugar da parroquia de Lar\u00edn no concello coru\u00f1\u00e9s de Arteixo na comarca da Coru\u00f1a. Ti\u00f1a 29 habitantes no ano 2010 segundo datos do Instituto Nacional de Estad\u00edstica dos cales 14 eran homes e 15 eran mulleres."}
{"id": "173547", "revid": "85894", "url": "https://gl.wikipedia.org/wiki?curid=173547", "title": "Lar\u00edn de Arriba, Lar\u00edn, Arteixo", "text": "Lar\u00edn de Arriba \u00e9 un lugar da parroquia de Lar\u00edn no concello coru\u00f1\u00e9s de Arteixo na comarca da Coru\u00f1a. Ti\u00f1a 42 habitantes no ano 2010 segundo datos do Instituto Nacional de Estad\u00edstica dos cales 22 eran homes e 20 eran mulleres."}
{"id": "173548", "revid": "85894", "url": "https://gl.wikipedia.org/wiki?curid=173548", "title": "Paradela, Lar\u00edn, Arteixo", "text": "Paradela \u00e9 un lugar da parroquia de Lar\u00edn no concello coru\u00f1\u00e9s de Arteixo na comarca da Coru\u00f1a. Ti\u00f1a 20 habitantes no ano 2010 segundo datos do Instituto Nacional de Estad\u00edstica dos cales 10 eran homes e 10 eran mulleres."}
{"id": "173549", "revid": "85894", "url": "https://gl.wikipedia.org/wiki?curid=173549", "title": "Paiosaco, Lar\u00edn, Arteixo", "text": "Paiosaco \u00e9 un lugar da parroquia de Lar\u00edn no concello coru\u00f1\u00e9s de Arteixo na comarca da Coru\u00f1a. Ti\u00f1a 84 habitantes no ano 2010 segundo datos do Instituto Nacional de Estad\u00edstica dos cales 40 eran homes e 44 eran mulleres."}
{"id": "173550", "revid": "85894", "url": "https://gl.wikipedia.org/wiki?curid=173550", "title": "A Pedra, Lar\u00edn, Arteixo", "text": "A Pedra \u00e9 un lugar da parroquia de Lar\u00edn no concello coru\u00f1\u00e9s de Arteixo na comarca da Coru\u00f1a. Ti\u00f1a 33 habitantes no ano 2010 segundo datos do Instituto Nacional de Estad\u00edstica dos cales 15 eran homes e 18 eran mulleres."}
{"id": "173551", "revid": "85894", "url": "https://gl.wikipedia.org/wiki?curid=173551", "title": "A R\u00faa, Lar\u00edn, Arteixo", "text": "A R\u00faa \u00e9 un lugar da parroquia de Lar\u00edn no concello coru\u00f1\u00e9s de Arteixo na comarca da Coru\u00f1a. Ti\u00f1a 37 habitantes no ano 2010 segundo datos do Instituto Nacional de Estad\u00edstica dos cales 20 eran homes e 17 eran mulleres."}
{"id": "173553", "revid": "85894", "url": "https://gl.wikipedia.org/wiki?curid=173553", "title": "Vigo, Lar\u00edn, Arteixo", "text": "Vigo \u00e9 un lugar da parroquia de Lar\u00edn no concello coru\u00f1\u00e9s de Arteixo na comarca da Coru\u00f1a. Ti\u00f1a 22 habitantes no ano 2010 segundo datos do Instituto Nacional de Estad\u00edstica dos cales 10 eran homes e 12 eran mulleres."}
{"id": "173555", "revid": "85894", "url": "https://gl.wikipedia.org/wiki?curid=173555", "title": "A Groba de Abaixo, Lar\u00edn, Arteixo", "text": "A Groba de Abaixo \u00e9 un lugar da parroquia de Lar\u00edn no concello coru\u00f1\u00e9s de Arteixo na comarca da Coru\u00f1a. Xunto coa Groba de Arriba ti\u00f1a 62 habitantes no ano 2018 segundo datos do Instituto Nacional de Estad\u00edstica dos cales 27 eran homes e 35 eran mulleres."}
{"id": "173556", "revid": "85894", "url": "https://gl.wikipedia.org/wiki?curid=173556", "title": "A Groba de Arriba, Lar\u00edn, Arteixo", "text": "A Groba de Arriba \u00e9 un lugar da parroquia de Lar\u00edn no concello coru\u00f1\u00e9s de Arteixo na comarca da Coru\u00f1a. Xunto coa Groba de Abaixo ti\u00f1a 62 habitantes no ano 2018 segundo datos do Instituto Nacional de Estad\u00edstica dos cales 27 eran homes e 35 eran mulleres."}
{"id": "173562", "revid": "5132", "url": "https://gl.wikipedia.org/wiki?curid=173562", "title": "Primeira Rep\u00fablica francesa", "text": ""}
{"id": "173564", "revid": "98629", "url": "https://gl.wikipedia.org/wiki?curid=173564", "title": "Favo", "text": "Un favo, tam\u00e9n chamado entena, panal, trevo ou zarapata \u00e9 unha estrutura constru\u00edda con cera polas abellas mel\u00edferas, como resultado das celas hexagonais que comparten paredes en com\u00fan.\nConstruci\u00f3n e caracter\u00edsticas.\nEsta capacidade d\u00e9bese a que as obreiras contan con gl\u00e1ndulas cereiras que producen este elemento natural. O panal \u00e9 empregado para depositar os seus alimentos: pole e mel. Tam\u00e9n a cela \u00e9 utilizada como habit\u00e1culo para a cr\u00eda de obreiras e abell\u00f3ns. O tama\u00f1o da cela var\u00eda segundo a necesidade da abella, sendo de aproximadamente 6 mil\u00edmetros para obreiras e 8 mil\u00edmetros para abell\u00f3ns no caso de \"Apis mellifera\".\nAs diferentes especies do x\u00e9nero \"Apis\" constr\u00faen diferentes tama\u00f1os de celas, adecuados \u00e1s s\u00faas respectivas castes, o que \u00e9 moi \u00fatil para distinguir as especies e as razas do x\u00e9nero.\nNas abellas de ni\u00f1o pechado, \"Apis cerana\" e \"Apis mellifera\", os panais son constru\u00eddos en forma transversal ao orificio de entrada da colmea. Deste xeito, os panais anteriores pr\u00f3ximos \u00e1 entrada (piqueira) fan de barreira natural \u00e1 entrada de aire fr\u00edo.\nA unha distancia de dez celas de panal constru\u00eddo pola abella oriental (\"Apis cerana\") en Filipinas ten unha media de 4,1 cent\u00edmetros, e no sur da India, a distancia \u00e9 4,3 a 4,4 cent\u00edmetros. As razas africanas da abella occidental (\"Apis mellifera\") constr\u00faen panais con medidas de 4,7 a 4,9 cent\u00edmetros por cada 10 celas, mentres a distancia dos panais constru\u00eddos polas razas europeas com\u00fans \u00e9 5,2 a 5,6 cent\u00edmetros cada 10 celas.\nNos panais de cera da colmea r\u00fastica (ocos de \u00e1rbores) ou nas colmeas que non te\u00f1en cadros m\u00f3biles a construci\u00f3n non \u00e9 sempre paralela, xa que as abellas constr\u00faen os panais en diferentes radios.\nEspazo abella.\nO espazo abella, que \u00e9 o lugar polo cal as abellas transitan entre os cadros e na colmea, \u00e9 o espazo natural que a abella separa un panal do adxacente. Este espazo foi descuberto por Lorenzo Langstroth para a \"Apis mellifera\", sendo diferente do da \"Apis cerana\", a\u00ednda que moi parecido. Non respectar este espazo fai que a abella encha o mesmo con pr\u00f3pole. Nunca debe ser menor a 5 mil\u00edmetros, nin maior a 9 mil\u00edmetros porque construir\u00e1 panal de cera. Hai autores que definen o espazo abella como 7,5\u00a0mm.\nPanais de cera en apicultura racional.\nNa apicultura racional, o panal de cera \u00e9 constru\u00eddo dentro dun marco m\u00f3bil de madeira, para que a abella mante\u00f1a unha li\u00f1a de construci\u00f3n determinada con antelaci\u00f3n polos apicultores. Para iso se desenvolveu unha l\u00e1mina de cera estampada que \u00e9 adherida a arames que cruzan o marco en forma horizontal ou vertical. Estes panais te\u00f1en dimensi\u00f3ns preestablecidas polos tama\u00f1os dos cadros m\u00f3biles, o mesmo que a l\u00e1mina de cera estampada. Sobre esta base as abellas constr\u00faen as s\u00faas celas cunha leve inclinaci\u00f3n superior dende o fondo \u00e1 boca, co prop\u00f3sito de que non se derramo o mel que gardan no interior.\nNa apicultura racional a disposici\u00f3n dos panais que se emprega frecuentemente \u00e9 lonxitudinal con respecto \u00e1 entrada da colmea (piqueira), o que permite unha mellor aireaci\u00f3n dos mesmos e facilita o secado do n\u00e9ctar, evitando o traballo de ventilaci\u00f3n que te\u00f1en que desenvolver as obreiras. A diferenza dos panais naturais que son constru\u00eddos transversalmente ao orificio de entrada da colmea, denominado \"exposici\u00f3n en quente\", a colmea racional utiliza o m\u00e9todo chamado \"exposici\u00f3n en fr\u00edo\" para os seus panais lonxitudinais con respecto \u00e1 entrada da mesma. Hai colmeas constru\u00eddas para ser empregadas con panais de exposici\u00f3n en quente, pero son as menos e xeralmente util\u00edzanse en climas fr\u00edos ou t\u00e9pedos fr\u00edos.\n\u00c1ngulo das celas dos panais.\n\u00c9 interesante ver a xeometr\u00eda dunha cela de panal, e a forma en que estas encastran co panal oposto do marco m\u00f3bil.\n\"Xeometr\u00eda tridimensional dunha cela de panal.\"\n\"Celas de panal de lados opostos.\"\nEn 1700 fix\u00e9ronse c\u00e1lculos referentes \u00e1 medida dos \u00e1ngulos dos rombos nos fondos piramidais das celas do panal. O enxe\u00f1eiro italiano, Maraldi, astr\u00f3nomo, estudou as celas da abella e mediu o longo das mesmas atopando que son aproximadamente iguais unhas das outras. Ent\u00f3n mediu os \u00e1ngulos das celas dun panal, calculando que era de 109\u00ba 28'.\nReaumur sospeitou que as abellas economizaban cera, consultando \u00f3 matem\u00e1tico Koenig, para resolver o \"problema de celas da abella\". Koenig calculou o \u00e1ngulo m\u00e1is grande dos rombos obtendo 109\u00ba 26'. Investigaci\u00f3ns posteriores demostraron que 109\u00ba 28' era a resposta correcta. \nOutros cient\u00edficos que viron nas abellas a posibilidade de atopar o \u00e1ngulo perfecto obtiveron o mesmo resultado que Koenig. Anos m\u00e1is tarde, a investigaci\u00f3n dun accidente mar\u00edtimo demostrou que o capit\u00e1n dirixira mal o curso do seu barco, debido ao c\u00e1lculo das t\u00e1boas de logaritmo existentes que eran defectuosos. As t\u00e1boas foron corrixidas para previr un erro adicional. Ent\u00f3n descubriuse que estas eran as mesmas t\u00e1boas logar\u00edtmicas coas cales Koenig fixera os seus c\u00e1lculos. O problema do \u00e1ngulo das celas foi solucionado outra vez, coas t\u00e1boas corrixidas, e os \u00e1ngulos obtidos foron os que as abellas utilizaran sempre: 109\u00ba 28'. "}
{"id": "173565", "revid": "23204", "url": "https://gl.wikipedia.org/wiki?curid=173565", "title": "Entena", "text": ""}
{"id": "173569", "revid": "5749", "url": "https://gl.wikipedia.org/wiki?curid=173569", "title": "Javier Corcobado", "text": ""}
{"id": "173570", "revid": "23204", "url": "https://gl.wikipedia.org/wiki?curid=173570", "title": "Bandeira de Italia", "text": "A bandeira de Italia (en italiano: \"bandiera d'Italia\", popularmente: \"il Tricolore\") foi adoptada oficialmente o 1 de xaneiro de 1948, a\u00ednda que a s\u00faa actual forma xa se utilizaba dende o 19 de xu\u00f1o de 1946.\nDese\u00f1o.\nEn 2003, despois de 206 anos de uso, as cores aut\u00e9nticas da bandeira foron especificadas polo Goberno, a\u00ednda que foron posteriormente modificados tras un quente debate. A 2006, as cores oficiais Pantone definidas por lei (e os seus equivalentes noutros sistemas de cor) as seguintes:\nHistoria.\nA bandeira de Italia ten a s\u00faa orixe nun estandarte con eses mesmas cores entregado por Napole\u00f3n en novembro de 1796 a un corpo de voluntarios da Lexi\u00f3n Lombarda que se incorporaron ao ex\u00e9rcito franc\u00e9s. O 7 de xaneiro de 1797, o estandarte tricolor foi adoptado como emblema da Rep\u00fablica Cispadana reunida en Reggio Emilia. Comprend\u00eda un territorio duns 40\u00a0000\u00a0km\u00b2 atravesados polo r\u00edo Po e con Mil\u00e1n como sede do goberno. Estaba provista dun ex\u00e9rcito integrado por tropas francesas. A Rep\u00fablica Cisalpina creada o 9 de xullo de 1797 por Napole\u00f3n Bonaparte utilizou a disposici\u00f3n actual das franxas tricolores.\nExiste unha teor\u00eda sobre a orixe das tres cores, a cal os vincula coa insignia dunha sociedade secreta que desenvolv\u00eda unha influencia notable na pol\u00edtica daqueles tempos. Os representantes de Reggio Emilia propuxeron adoptar a tricolor como bandeira do novo Estado libre que se creou naqueles momentos. Na asemblea de Reggio prop\u00faxose unir Mil\u00e1n \u00e1s catro cidades de Reggio Emilia que se atopaban baixo dominio napole\u00f3nico, pero como non foi posible, decidiuse polo menos estabelecer unha mesma bandeira. Esta foi a orixe da bandeira italiana. Coa ca\u00edda de Napole\u00f3n en 1814, foi abolida pola restauraci\u00f3n, pero volveu ser utilizada durante as \"cinco xornadas de Mil\u00e1n\".\nPouco tempo despois foi izada sobre os campanarios de Mil\u00e1n e no punto m\u00e1is alto da cidade. O 24 de marzo de 1848, os austr\u00edacos tiveron que abandonar Mil\u00e1n que estivera baixo dominio seu. O rei de Piemonte-Sarde\u00f1a, Carlos Alberte de Savoia, repartiu a bandeira tricolor entre as diferentes unidades do ex\u00e9rcito piemont\u00e9s que entraban na Lombard\u00eda en apoio dos insurxentes e dispuxo que no centro da mesma incorpor\u00e1sese o escudo da Casa de Savoia. Desde este episodio a bandeira tricolor foi o s\u00edmbolo da naci\u00f3n italiana.\nEn 1849 en Roma, constitu\u00eduse a Rep\u00fablica Romana e Giuseppe Mazzini adoptou como bandeira a tricolor, escribindo sobre a franxa branca as iniciais da Rep\u00fablica Romana. Pero oficialmente, coa proclamaci\u00f3n do reino de Italia, o 17 de marzo de 1861 adoptouse a versi\u00f3n creada por Carlos Alberte de Savoia, co escudo savoiano rematado por unha coroa real na bandeira de estado. Este modelo permaneceu vixente oitenta anos, at\u00e9 a ca\u00edda da monarqu\u00eda o 2 de xu\u00f1o de 1946, e desde aquel momento a bandeira nacional est\u00e1 conformada sen ningunha insignia ou escudo. O poeta do s\u00e9culo XIX, Francesco Dall'Ongaro, expuxo a simbolox\u00eda das cores da bandeira empregando unha descrici\u00f3n do territorio italiano. \"Branco como os Alpes, vermello como os volc\u00e1ns e verde como as chairas da Lombard\u00eda\"."}
{"id": "173575", "revid": "1410", "url": "https://gl.wikipedia.org/wiki?curid=173575", "title": "Bandeira de Liechtenstein", "text": "A bandeira de Liechtenstein (en alem\u00e1n: \"Flagge Liechtensteins\") consiste en d\u00faas bandas horizontais de igual tama\u00f1o, sendo a superior azul e a inferior vermella, cunha coroa de duque dourada no lado do mastro da banda de arriba. As cores \u00e9 probable que deriven das da familia real do Principado no s\u00e9culo XVIII.\nA bandeira azul e vermella de Liechtenstein data de 1921. A coroa foi engadida en 1937, despois de que se descubrise que a bandeira utilizada polo equipo ol\u00edmpico nos Xogos de 1936 era id\u00e9ntica \u00e1 bandeira de Hait\u00ed. O dese\u00f1o da coroa foi lixeiramente modificado en 1982. A bandeira pode ser pendurada verticalmente ou horizontalmente, pero coa coroa sempre arriba \u00e1 dereita.\nV\u00e9xase tam\u00e9n.\nLigaz\u00f3ns externas.\n&lt;br&gt;"}
{"id": "173576", "revid": "5749", "url": "https://gl.wikipedia.org/wiki?curid=173576", "title": "Data Center", "text": ""}
{"id": "173577", "revid": "56817", "url": "https://gl.wikipedia.org/wiki?curid=173577", "title": "Declaraci\u00f3n de Xenebra", "text": "Co\u00f1\u00e9cese como Declaraci\u00f3n de Xenebra a:"}
{"id": "173578", "revid": "5749", "url": "https://gl.wikipedia.org/wiki?curid=173578", "title": "Declaraci\u00f3n de Xenebra sobre os Dereitos do Neno", "text": ""}
{"id": "173579", "revid": "29443", "url": "https://gl.wikipedia.org/wiki?curid=173579", "title": "Dessommes", "text": "Co apelido Dessommes atopamos:"}
{"id": "173580", "revid": "56817", "url": "https://gl.wikipedia.org/wiki?curid=173580", "title": "Dixon", "text": "Co apelido Dixon podemos atopar:"}
{"id": "173582", "revid": "89787", "url": "https://gl.wikipedia.org/wiki?curid=173582", "title": "Experimento BOOMERanG", "text": "O experimento BOOMERanG (acr\u00f3nimo en ingl\u00e9s de \"Balloon Observations Of Millimetric Extragalactic Radiation ANd Geophysics\", \"Observaci\u00f3ns en globo da radiaci\u00f3n milim\u00e9trica extragal\u00e1ctica e xeof\u00edsicas\") consistiu en elevar en globo aerost\u00e1tico un telescopio (cunha micromalla de 18 bol\u00f3metros) por riba das capas m\u00e1is baixas da atmosfera terrestre para poder captar o fondo c\u00f3smico de microondas. O globo permaneceu suspendido a 37 quil\u00f3metros de altura, durante os dez d\u00edas e medio que durou o experimento (a finais de 1998) aproveitando as correntes adiab\u00e1ticas da Ant\u00e1rtida.\nMediuse o fondo c\u00f3smico de microondas correspondente a uns 300.000 anos despois do \"Big Bang\". Os resultados fix\u00e9ronse p\u00fablicos na revista \"Nature\", que publicou un artigo titulado: \"Un Universo plano consonte os mapas de alta resoluci\u00f3n da radiaci\u00f3n do fondo c\u00f3smico de microondas\".\nInstrumentaci\u00f3n.\nConsist\u00eda nun globo aerost\u00e1tico de helio cun volumen de 800.000 metros c\u00fabicos, que portaba un telescopio de infravermello de d\u00faas toneladas de peso. O telescopio consist\u00eda nun espello de 1,2 metros de di\u00e1metro que dirix\u00eda a luz reflectida ata unha malla de detectores bolom\u00e9tricos de polarizaci\u00f3n dese\u00f1ados no laboratorio de Microdevices do JPL., cunha sensibilidade de 100 millon\u00e9simas de grao Celsius (equivalente a captar dende a Terra a calor desprendida por unha cafeteira situada na L\u00faa), ou 300 millon\u00e9simas de Kelvin, que estaban arrefriados a ultrabaixas temperaturas para garantir a estabilidade da medici\u00f3n (os detectores ti\u00f1an que estar a unha temperatura por debaixo das 100 millon\u00e9simas de graos Celsius mediante refrixeraci\u00f3n criox\u00e9nica).\nResultados.\nXunto con outros experimentos, ao determinar o car\u00e1cter plano da xeometr\u00eda do Universo \u00e9 unha das probas da existencia da Enerx\u00eda escura. As imaxes cobren o 3% do ceo."}
{"id": "173583", "revid": "89787", "url": "https://gl.wikipedia.org/wiki?curid=173583", "title": "Adri\u00e1n Colunga", "text": "Adri\u00e1n Colunga P\u00e9rez, nado o 17 de novembro de 1984 en Oviedo, \u00e9 un futbolista espa\u00f1ol. Xoga de dianteiro e o seu actual club \u00e9 o Anorthosis Famagusta FC chipriota.\nTraxectoria.\nComo xogador formouse na canteira do Sporting de Gij\u00f3n, onde xogara xa o seu av\u00f3 Sindo, extremo dereito do Sporting nos anos 50. Foi m\u00e1ximo goleador en todas as categor\u00edas inferiores de devandito club asturiano, desde alev\u00edn ata xuvenil, co que chegou a marcar nunha tempada 65 goles. Co Sporting conseguiu o t\u00edtulo de campi\u00f3n de Espa\u00f1a en categor\u00eda cadete. Tam\u00e9n foi habitual na selecci\u00f3n asturiana de f\u00fatbol.\nA\u00ednda en idade xuvenil \u00e9 cedido a un equipo da Terceira Divisi\u00f3n asturiana, o Club Deportivo Tur\u00f3n, onde anotou 8 tantos en 8 partidos e logrou chamar a atenci\u00f3n de equipos de maior categor\u00eda sendo ese mesmo ano en decembro onde debutar\u00eda na categor\u00eda de bronce. A\u00ednda en idade xuvenil, o Marino de Luanco de Segunda B solicita os seus servizos. Despois milita no Ceares e regresa ao Sporting de Gij\u00f3n B, desde onde regresa ao Marino de Luanco.\nTras tantas cesi\u00f3ns, decide sa\u00edr da \u00f3rbita do Sporting. O seu periplo contin\u00faa f\u00f3ra de Asturias, concretamente no Soledad Paguera de Mallorca en Terceira e posteriormente ao P\u00e1jara Playas de Fuerteventura en Segunda B.\nNo ver\u00e1n de 2007 foi traspasado ao UD Las Palmas da Segunda Divisi\u00f3n, club que nun primeiro momento exp\u00faxose a s\u00faa cesi\u00f3n a un equipo de Segunda B, pero acabou integr\u00e1ndose no primeiro equipo. Aos poucos f\u00edxose un oco entre os titulares e terminou a tempada 2007\u201308 con 13 tantos, sendo o segundo m\u00e1ximo goleador do equipo tras Marcos M\u00e1rquez.\nEn xullo de 2008 foi traspasado ao Recreativo de Huelva por 2,7 mill\u00f3ns de euros, asinando por catro tempadas, cunha cl\u00e1usula de rescisi\u00f3n de 15 mill\u00f3ns de euros. As\u00ed se produciu o seu debut en Primeira Divisi\u00f3n na primeira xornada ante o Real Betis no Ruiz de Lopera anotando o gol da vitoria do seu novo equipo.\nNa tempada 2009\u201310 volve a Segunda co Recreativo e o seu rendemento \u00e9 menor, e rodeado de pol\u00e9mica marcha cedido ao Real Zaragoza de Primeira ata o final da tempada. Comeza a tempada marcando en Tenerife e axudando \u00e1 remontada do seu equipo. Co paso dos partidos afi\u00e1nzase no once titular e acaba a tempada pichichi do Real Zaragoza con 7 goles, entre eles 2 a V\u00edctor Vald\u00e9s, porteiro do FC Barcelona, e a Iker Casillas, porteiro do Real Madrid. \u00c1 s\u00faa vez acaba pichichi dos reforzos de inverno na Liga BBVA empatado con Osvaldo, dianteiro do Espanyol cedido tam\u00e9n en decembro.\nO ver\u00e1n do 2010 volveu ao Recreativo, pero o seu desexo de xogar en Primeira pono no mercado. Finalmente foi traspasado ao Getafe CF por 2,5 mill\u00f3ns de euros, club co que consegue, o 19 de agosto de 2010, debutar na UEFA Europa League fronte ao APOEL FC de Chipre."}
{"id": "173584", "revid": "88215", "url": "https://gl.wikipedia.org/wiki?curid=173584", "title": "Jos\u00e9 Callej\u00f3n", "text": "Jos\u00e9 Mar\u00eda Callej\u00f3n Bueno, nado en Motril (Granada) o 11 de febreiro de 1987, \u00e9 un futbolista espa\u00f1ol. Xoga de dianteiro e o seu actual club \u00e9 a Fiorentina.\nTraxectoria.\nEmpezou nos seus inicios a xogar ao f\u00fatbol sala e previo paso polo f\u00fatbol 7.\nFormado na escola de f\u00fatbol Costa Tropical e nas categor\u00edas inferiores do Real Madrid CF, debutou como xogador profesional no Real Madrid Castilla a tempada 2006\u201307, en Segunda Divisi\u00f3n. Disputou cinco partidos sen anotar un gol.\nA seguinte campa\u00f1a, en Segunda Divisi\u00f3n B, anotou 21 goles en 37 partidos, sendo o m\u00e1ximo anotador da categor\u00eda.\nO 18 de xu\u00f1o de 2008 foi traspasado por 1,2 mill\u00f3ns de euros ao RCD Espanyol de Barcelona, co que asinou un contrato por catro tempadas. Ata ese momento compartira vestiario co seu irm\u00e1n xemelgo Juanmi. Co equipo \"perico\" debutou en Primeira Divisi\u00f3n o 20 de setembro de 2008, nun partido ante o Getafe CF."}
{"id": "173586", "revid": "59564", "url": "https://gl.wikipedia.org/wiki?curid=173586", "title": "Celia D\u00edaz", "text": "Celia D\u00edaz N\u00fa\u00f1ez, nada nas Eiras (O P\u00e1ramo) o 3 de xaneiro de 1961, \u00e9 unha escritora galega.\nTraxectoria.\nAos poucos anos trasladouse a Quiroga. Tras estudar o bacharelato en Monforte de Lemos, licenciouse en Filolox\u00eda Galego-Portuguesa, en Filolox\u00eda Hisp\u00e1nica pola Universidade de Santiago de Compostela, diplomada en Maxisterio pola Escola Universitaria de Formaci\u00f3n do Profesorado de Lugo e diplomada en Estudos Avanzados en Teor\u00eda da Literatura pola Universidade de Vigo. Reside en Ourense, onde exerce como profesora de Lingua Galega e Literatura en Ensino Secundario, actividade que compaxinou coa docencia universitaria na Facultade de Ciencias da Educaci\u00f3n na materia de Did\u00e1ctica da Lingua Galega.\n\u00c9 filla adoptiva de Quiroga."}
{"id": "173589", "revid": "1888", "url": "https://gl.wikipedia.org/wiki?curid=173589", "title": "Pedro \u00c1lvarez de Osorio", "text": ""}
{"id": "173590", "revid": "6575520", "url": "https://gl.wikipedia.org/wiki?curid=173590", "title": "Kary Mullis", "text": "Kary Banks Mullis, nado o 28 de decembro de 1944 en Carolina do Norte \u00e9 un bioqu\u00edmico estadounidense, co\u00f1ecido pola invenci\u00f3n da t\u00e9cnica PCR para amplificar secuencias de ADN. A t\u00e9cnica introduciu unha revoluci\u00f3n na investigaci\u00f3n biol\u00f3xica e m\u00e9dica, o que lle levou a recibir o premio Nobel de Qu\u00edmica de 1993.\nTraxectoria.\nCriouse en Columbia (Carolina do Sur) e licenciouse en qu\u00edmica no Instituto de Tecnolox\u00eda de Xeorxia. En 1966 trasladouse a (California), para estudar bioqu\u00edmica, conseguindo un doutoramento na especialidade baixo a direcci\u00f3n de J. B. Neilands na Universidade de California, Berkeley.\nEn 1972 trasladouse a Kansas seguindo \u00e1 s\u00faa esposa, e conseguiu emprego como investigador en cardiolox\u00eda pedi\u00e1trica, adquirindo formaci\u00f3n en biolox\u00eda. Roto o seu matrimonio, volveu a California, traballando un tempo na Universidade de San Francisco, como investigador en qu\u00edmica farmac\u00e9utica, no campo das endorfinas. En 1979 foi contratado pola compa\u00f1\u00eda californiana Cetus Corporation, onde traballaba con oligonucle\u00f3tidos (secuencias curtas de ADN ou ARN).\nEn 1985, mentres segu\u00eda traballando en Cetus, desenvolveu a t\u00e9cnica da reacci\u00f3n en cadea da polimerase, (PCR nas s\u00faas siglas en ingl\u00e9s), unha das t\u00e9cnicas centrais en biolox\u00eda molecular, que permite a amplificaci\u00f3n dunha secuencia espec\u00edfica de ADN usando nucle\u00f3tidos trifosfatados e unha polimerase de ADN. A idea de multiplicar unha hebra de ADN mill\u00f3ns de veces veulle en 1983 pero non convenceu aos seus colegas da compa\u00f1\u00eda, polo que tivo que demostrar en por si a aplicabilidade da t\u00e9cnica. A versi\u00f3n da t\u00e9cnica desenvolvida inicialmente por Mullis, a\u00ednda que efectiva, era pouco eficiente, ata que se lle ocorreu empregar polimerases do ADN termoestables, extra\u00eddas de microorganismos termof\u00edlicos, inicialmente a polimerase chamada \"Taq\", procedente de \"Thermus aquaticus\".\nPor esta invenci\u00f3n, de gran valor en biotecnolox\u00eda e como ferramenta de investigaci\u00f3n cient\u00edfica e forense, en 1993 recibiu o Premio Xap\u00f3n e o Premio Nobel de Qu\u00edmica, compartido co canadense Michael Smith. Cetus, a compa\u00f1\u00eda de Mullis, deulle unha recompensa de 10.000 d\u00f3lares pola invenci\u00f3n da PCR e logo vendeu a patente por 300\u00a0000\u00a0000 de d\u00f3lares a Roche Molecular Systems, unha secci\u00f3n da importante compa\u00f1\u00eda farmac\u00e9utica Hoffmann-A Roche.\nA PCR foi o fundamento de varias revoluci\u00f3ns en campos pr\u00e1cticos, como a identificaci\u00f3n da orixe de mostras de sangue ou saliva (aos que recorre masivamente a ciencia forense), e a secuenciaci\u00f3n de xenes humanos ou doutros organismos. A secuenciaci\u00f3n xen\u00e9tica era ata ent\u00f3n un proceso moi complicado, aplicable s\u00f3 cando se pod\u00edan obter de xeito natural moitas copias do mesmo ADN. A PCR converteu nunha rutina a investigaci\u00f3n da secuencia xen\u00e9tica, permitindo a lectura completa do xenoma humano, as\u00ed como de moitos organismos que se toman como modelos na investigaci\u00f3n de distintos problemas biol\u00f3xicos. A t\u00e9cnica permitiu tam\u00e9n investigar a filoxenia (historia evolutiva) comparando as secuencias xen\u00e9ticas de distintas estirpes, que \u00e1 s\u00faa vez \u00e9 o fundamento dun mundo de hip\u00f3teses cient\u00edficas do m\u00e1ximo interese.\nNunha orde de cousas m\u00e1is anecd\u00f3tica, sen a PCR non ter\u00eda sentido o argumento da novela Parque Xur\u00e1sico de Michael Crichton, levada ao cine en 1993 baixo a direcci\u00f3n de Steven Spielberg, onde se reconstr\u00fae o xenoma de animais extintos a partir de restos m\u00ednimos do seu sangue conservado en \u00e1mbar."}
{"id": "173591", "revid": "25871", "url": "https://gl.wikipedia.org/wiki?curid=173591", "title": "Fran\u00e7ois Davo", "text": "Fran\u00e7ois Alain Davo, nado en Le Mans o 26 de setembro de 1966, \u00e9 un escritor, tradutor e profesor franc\u00e9s en lingua galega e francesa.\nTraxectoria.\nLicenciado en Letras e Civilizaci\u00f3ns Ib\u00e9ricas pola Universidade da Sorbona (Par\u00eds). Entre 1987 e 1989 dirixiu a revista \"Azertyuiop\" en Par\u00eds. Foi cofundador da Asociaci\u00f3n \"Amigos de Azertyuiop\" (editora dos \"Cadernos de Azertyuiop\") en 1995, xunto a Dulce Fern\u00e1ndez Gra\u00f1a, Alfredo Ferreiro e Tati Mancebo, na Coru\u00f1a. Colaborou con poemas na revista \"Luzes de Galiza\". Actualmente \u00e9 profesor de franc\u00e9s no IES Pluriling\u00fce Eusebio da Guarda da Coru\u00f1a. Reside permanentemente na Galiza desde o ano 2000."}
{"id": "173592", "revid": "15490", "url": "https://gl.wikipedia.org/wiki?curid=173592", "title": "Odoario (bispo)", "text": "Odoario, finado probablemente en 786, foi un bispo de Lugo e Braga entre 740 e 780.\nTraxectoria.\nFuxiu da diocese de Lugo coa chegada dos \u00e1rabes (716) e volveu en 740 cando a reconquistou Afonso I o Cat\u00f3lico. Cons\u00e9rvase o seu \"primeiro testamento\" de 15 de maio de 747, no que especifica a doaz\u00f3n a Santa Mar\u00eda de Lugo, da cidade e doutros bens e igrexas. Este falso documento foi confeccionado probablemente no s\u00e9culo XI. O \"segundo testamento\", de 5 de xu\u00f1o de 760 relata o seu nomeamento en \u00c1frica e a s\u00faa viaxe ata Lugo para reconstru\u00edla e repoboala despois dos ataques musulm\u00e1ns."}
{"id": "173593", "revid": "1131", "url": "https://gl.wikipedia.org/wiki?curid=173593", "title": "Henrique Dacosta", "text": "Henrique Xos\u00e9 Dacosta L\u00f3pez, nado en Ferrol o 30 de xullo de 1964, \u00e9 un escritor galego.\nTraxectoria.\nProfesor de Lingua Galega e Literatura. Foi T\u00e9cnico Especialista en Lingua Galega na Comisi\u00f3n de Educaci\u00f3n, Cultura e Deportes do Concello de Fene.\nColabora habitualmente no suplemento \"Nordes\u00eda\" do \"Diario de Ferrol\". Ten publicado artigos e investigaci\u00f3ns en diversos tipos de revistas e peri\u00f3dicos (\"Ag\u00e1lia\", \"A Nosa Terra\", \"Ferrolan\u00e1lisis\", \"Cr\u00f3nica de Ferrolterra\", \"Columba\", \"O Sil\", \"\u00d3lisbos\", \"Poes\u00eda Galicia\" etc.), e ten participado como relator en distintos congresos e xornadas sobre lingua galega."}
{"id": "173594", "revid": "1505", "url": "https://gl.wikipedia.org/wiki?curid=173594", "title": "Beatriz Dacosta", "text": "Beatriz Dacosta Molanes, nada en Cangas en 1967, \u00e9 unha escritora galega.\nTraxectoria.\nEn 1999 obtivo acc\u00e9sit no VII Premio de novela curta Manuel Lueiro Rey polo relato \"O cabalo das sete cores\". En 2004 ga\u00f1ou o Premio Terra de Melide con \"Contrato temporal\" e o I Premio de Contos do Liceo de Noia co relato \"Goodbye my friend\"."}
{"id": "173597", "revid": "22570", "url": "https://gl.wikipedia.org/wiki?curid=173597", "title": "Bandeira de Luxemburgo", "text": "A bandeira de Luxemburgo (en luxemburgu\u00e9s: \"L\u00ebtzebuerger F\u00e4ndel\", en alem\u00e1n: \"Flagge Luxemburgs\", en franc\u00e9s: \"Drapeau du Luxembourg\") consiste en tres bandas horizontais, vermella, branca e azul, pudendo ser as s\u00faas proporci\u00f3ns 1:2 ou 3:5.\nDese\u00f1o.\nDe acordo co R\u00e8glement Grand-Ducal de 27 de xullo de 1993, as cores da bandeira son:\nHistoria.\nAs cores da bandeira de Luxemburgo foron utilizadas por primeira ao redor do ano 1830, durante a revoluci\u00f3n belga. Estas cores probablemente derivasen do escudo dos condes, duques e posteriormente Grandes Duques de Luxemburgo, o cal data do s\u00e9culo XIII. O dese\u00f1o da bandeira como se co\u00f1ece foi fixado o 12 de xu\u00f1o de 1845, a\u00ednda que non foi adoptada oficialmente o 23 de xu\u00f1o de 1972.\nLuxemburgo non posu\u00edu ningunha bandeira at\u00e9 1830, cando se instou aos patriotas amosar as s\u00faas cores nacionais. A bandeira de Luxemburgo \u00e9 moi semellante \u00e1 dos Bandeira dos Pa\u00edses Baixos, a\u00ednda que difire desta na cor do azul, que no caso da luxemburguesa \u00e9 azul claro.\nPavill\u00f3n.\nO \"le\u00f3n vermello\" \u00e9 o pavill\u00f3n oficial paras buques rexistrados en Luxemburgo. Util\u00edzase para o transporte fluvial e mar\u00edtimo, as\u00ed como para a aviaci\u00f3n. Este indicador bas\u00e9ase no Escudo de armas de Luxemburgo e \u00e9 usado como a insignia para evitar a posibilidade de que o pavill\u00f3n sexa confundida coa dos Pa\u00edses Baixos. A bandeira consiste en dez raias brancas e azuis cun le\u00f3n vermello de lingua amarela con coroa superposto. A proporci\u00f3n axeitada desta pavill\u00f3n \u00e9 de 5:7.\nO \"R\u00e9glement Grand-Ducal\" de 27 de xullo de 1993 define as cores do pavill\u00f3n como:\nDiscusi\u00f3n sobre a bandeira.\nO 5 de outubro de 2006, o deputado Michel Wolter presentou unha proposta lexislativa para substitu\u00edr a actual bandeira nacional polo pavill\u00f3n do le\u00f3n vermello. Sostivo que a bandeira actual \u00e9 confundida frecuentemente co dos Pa\u00edses Baixos e que, por outro lado, o le\u00f3n vermello era m\u00e1is popular, m\u00e1is est\u00e9tico e de maior valor hist\u00f3rico. Wolter tam\u00e9n afirmou que falara persoalmente o asunto cunhas trescentas persoas, a maior\u00eda dos cales expresaron o seu apoio \u00e1 s\u00faa iniciativa.\nO 24 de outubro de 2006 unha iniciativa local chamada \"Initiativ Roude L\u00e9iw\"(iniciativa Le\u00f3n Vermello) organizou unha rolda de prensa explicando a s\u00faa intenci\u00f3n de apoiar o proxecto de Wolter. As s\u00faas primeiras acci\u00f3ns inclu\u00edron a distribuci\u00f3n de adhesivos co pavill\u00f3n para coche, unha petici\u00f3n e unha enquisa. Un obst\u00e1culo para a substituci\u00f3n da bandeira poder\u00eda ser que os veci\u00f1os da provincia belga de Luxemburgo utilizan un escudo de armas semellante ao da bandeira do le\u00f3n vermello. Ademais, o estado alem\u00e1n de Hesse tam\u00e9n incorpora un dese\u00f1o, semellante dalg\u00fan xeito, no seu escudo e bandeira."}
{"id": "173599", "revid": "5749", "url": "https://gl.wikipedia.org/wiki?curid=173599", "title": "Xo\u00e1n Neira", "text": "Co nome de Xo\u00e1n Neira podemos atopar:"}
{"id": "173600", "revid": "5749", "url": "https://gl.wikipedia.org/wiki?curid=173600", "title": "Juan Jos\u00e9 Moralejo \u00c1lvarez", "text": ""}
{"id": "173601", "revid": "2074", "url": "https://gl.wikipedia.org/wiki?curid=173601", "title": "Experimento BOOMERANG", "text": ""}
{"id": "173602", "revid": "98629", "url": "https://gl.wikipedia.org/wiki?curid=173602", "title": "Agust\u00edn Abad\u00eda", "text": "Agust\u00edn Abad\u00eda Plana, co\u00f1ecido como \"Tato\" Abad\u00eda, nado o 15 de abril de 1962 en Bin\u00e9far (Huesca), \u00e9 un exfutbolista e actual adestrador de f\u00fatbol espa\u00f1ol. Na actualidade adestra a SD Logro\u00f1\u00e9s."}
{"id": "173607", "revid": "85894", "url": "https://gl.wikipedia.org/wiki?curid=173607", "title": "Lapela, A Arnoia, A Arnoia", "text": "Lapela \u00e9 un lugar situado no extremo sueste do concello ourens\u00e1n da Arnoia, entre as aldeas de Mer\u00e9ns (Cortegada) e Remui\u00f1o, na comarca do Ribeiro.\nSegundo o INE e o IGE en 2011 ti\u00f1a 27 habitantes (15 homes e 12 mulleres), os mesmos ca en 2010.\nPatrimonio.\nConta cunha pequena capela. Destacan un pazo do s. XVIII (dos Armada-Ara\u00fajo) e un castro situado enriba da desembocadura do r\u00edo Arnoia no r\u00edo Mi\u00f1o. Este castro xa foi estudado por Florentino Cuevillas, que recolle a existencia dunha p\u00eda megal\u00edtica \u00e1 que na d\u00e9cada de 1930 se levaba unha imaxe da Virxe a facerlle rogativas."}
{"id": "173609", "revid": "1131", "url": "https://gl.wikipedia.org/wiki?curid=173609", "title": "Mer\u00e9ns", "text": "O top\u00f3nimo galego Mer\u00e9ns pode referirse a:"}
{"id": "173610", "revid": "89787", "url": "https://gl.wikipedia.org/wiki?curid=173610", "title": "Line array", "text": "Un line array \u00e9 un sistema de altofalantes que se comp\u00f3n dunha serie de altofalantes acoplados entre si, nunha estrutura lineal para crear unha fonte pr\u00f3xima \u00e1 li\u00f1a de son.\nA distancia entre os condutores dun lado son o suficientemente pequenas para que interfiran construtivamente entre si, para enviar ondas de son mellores que os tradicionais altofalantes, e cun padr\u00f3n de sa\u00edda que ten unha distribuci\u00f3n m\u00e1is uniforme de son.\nLine array p\u00f3dese orientar en calquera direcci\u00f3n, pero o seu uso principal \u00e9 na direcci\u00f3n cara ao p\u00fablico en arranxos verticais, que proporcionan un padr\u00f3n vertical de sa\u00edda moi estreita, \u00fatil para enfocar o son a un p\u00fablico sen perder a enerx\u00eda de sa\u00edda, no teito ou no baleiro por riba da audiencia.\nUnha ampla li\u00f1a vertical que mostra un patr\u00f3n horizontal normalmente en toda a unidade para a subministraci\u00f3n de son para a maior\u00eda da audiencia nos concertos.As matrices de li\u00f1a horizontal, pola contra, ten un patr\u00f3n horizontal de sa\u00edda moi estreito e un patr\u00f3n vertical de altura.\nUnha ringleira de subwoofers o longo do bordo dianteiro do escenario dun concerto pode comportarse coma unha ampla li\u00f1a horizontal a menos que o sinal que lle fora facilitado e axustado (en diferido, polarizado ou ecualizado) para formalo patr\u00f3n doutra maneira. O altofalante pode ser dese\u00f1ado para o despregue horizontal sen comportarse coma unha fonte da li\u00f1a horizontal.\nNo moderno line array, p\u00f3dese empregar os controladores por separado para separala alta, media ou baixa frecuencia para a orixe da li\u00f1a de traballo, os controladores en cada banda de frecuencias te\u00f1en que estar nunha li\u00f1a.\nPolo tanto, cada recinto debe estar dese\u00f1ado en estreita colaboraci\u00f3n para formalas columnas compostas de controladores dos altofalantes en alta, media e baixa frecuencia.\nO aumentalo n\u00famero de condutores en cada recinto aumenta o rango de frecuencia e o nivel m\u00e1ximo de presi\u00f3n sonora, mentres que a adicci\u00f3n das caixas adicionais a matriz tam\u00e9n diminuir\u00e1 a frecuencia na que a matriz logra un patr\u00f3n de dispersi\u00f3n direccional.\nO line array de gran formato converteuse no est\u00e1ndar para as grandes salas de concertos e festivais o aire libre, onde estes sistemas poden voar (elevarse do chan) dende unha viga estrutural, a torre de apoio na terra e cunha torre de altura de bastidor.\nXa que o aparello e colgado dun so punto, e \u00e9 m\u00e1is conveniente para reunilos e cablealos que outros m\u00e9todos de orden de altofalantes.\nA parte inferior do line array e xeralmente curva cara atr\u00e1s para aumentala dispersi\u00f3n na parte inferior da matriz e permiten que o son chegue a m\u00e1is membros da audiencia. Polo xeral, os gabinetes utilizados nos arranxos lineais son trapezoides, conectados entre si polo hardware especializado para estes equipos.\nHistoria.\nAs primeiras teor\u00edas que se deduciron sobre o efecto line array sen ser no campo do son veu dado por Fresnel, que demostrou que dous raios de luz polarizados no mesmo plano interfiren, pero non ocorre o mesmo se est\u00e1n polarizados perpendicularmente entre eles.\nIsto levoulle a idea de que nun raio polarizado deb\u00eda ocorrer algo m\u00e1is na s\u00faa direcci\u00f3n perpendicularmente ou na propagaci\u00f3n e que ese algo non poder\u00eda ser moito m\u00e1is que a propia vibraci\u00f3n luminosa.\nAs vibraci\u00f3ns da luz non poden ser lonxitudinais, sen\u00f3n perpendiculares na direcci\u00f3n de programaci\u00f3n, e dicir, transversais\nO efecto line array da reduci\u00f3n dun feixe con incremento da frecuencia demostrouse por primeira vez por un pioneiro da ac\u00fastica. Harry.F Olson empregaba conceptos de line array para o desenvolvemento dunha columna de altofalantes na que ali\u00f1ados verticalmente, estes nun recinto produc\u00edan un patr\u00f3n medio en vertical, horizontal dunha forma estreita e ampla.\nOs line array existiron m\u00e1is de medio s\u00e9culo, pero ata fai pouco eran dunha soa gama. A aplicaci\u00f3n destes foron para espazos moi reverberantes en dese\u00f1o, estreitos verticalmente que imped\u00edan excitar o campo reverberante.\nUn line array multibanda \u00e9 un recinto orientado horizontalmente e foi suxerido por Jos\u00e9 D`Appolito en 1983. Finalmente, en 1992 o Dr. Christian Heil presentou unha AES (Audio Engineering Society) o estudo. \u201cFuentes sonoras irradiadas por unidades m\u00faltiples de son\u201d, as\u00ed pois nestes anos foi o line array V-DOSC de L-Acoustics en mostrar o mundo que un concerto do m\u00e1is alto nivel e suavidade na s\u00faa resposta de frecuencia pode vir de menos caixas nun line array.\nNo que respecta \u00e1 xente que se deu conta de que non hai interferencias destrutivas no plano horizontal e nas ondas que se combinan sobre todo na fase na que o plano \u00e9 vertical, a carreira que foi cara aos fabricantes de altofalantes.\nTeor\u00eda.\nLine array crea unha fronte de onda cil\u00edndrica nun campo pr\u00f3ximo, proporcionando 3dBs o duplicala distancia debido a combinaci\u00f3n de frecuencias en fase. Isto e m\u00e1is salientable nas frecuencias altas, xa que crean m\u00e1is interferencias que as frecuencias baixas, debido as lonxitudes de onda m\u00e1is curtas pero co tempo, a fronte da onda converterase de cil\u00edndrica a esf\u00e9rica, isto co\u00f1ecese coma o campo afastado.\nCando o l\u00edmite reduza en 6\u00a0dB o duplicala distancia, isto oponse a fonte puntual que irradia nunha onda esf\u00e9rica que equivale a 6\u00a0dB SPL de ca\u00edda.\nO patr\u00f3n de interferencia \u00e9 o termo que se aplica o patr\u00f3n de dispersi\u00f3n dun line array, isto significa que cando a pila de altofalantes est\u00e1 na posici\u00f3n vertical, o \u00e1ngulo de dispersi\u00f3n vertical dimin\u00fae porque os controladores individuais est\u00e1n fora de fase, un con respecto o outro para escoitar as posici\u00f3n fora do eixe no plano vertical.\nDise que canto m\u00e1is estreito \u00e9 a dispersi\u00f3n vertical, maior ser\u00e1 a sensibilidades no eixe.\nUn conxunto vertical de altofalantes ter\u00e1 o mesmo patr\u00f3n de polarizaci\u00f3n horizontal coma un so altofalante.\nAdemais da cobertura vertical estreita, a lonxitude do array (matriz) tam\u00e9n xoga un papel no que as lonxitudes de onda veranse afectadas pola reduci\u00f3n da dispersi\u00f3n. Canto m\u00e1is longo sexa o array, menor ser\u00e1 o patr\u00f3n de frecuencia de control. Nas frecuencias por baixo de 100\u00a0Hz (lonxitude de onda de 11, 3m) os altofalantes nunha ampla li\u00f1a comezar\u00e1n a ser omnidireccionais, polo que o sistema non se conformar\u00e1 coa teor\u00eda do line array a trav\u00e9s de t\u00f3dalas frecuencias.\nNa teor\u00eda, \u00e9 posible constru\u00edr un line array que siga a teor\u00eda das frecuencias baixas. Con todo, a matriz require m\u00e1is de 1000 condutores de 15\u201d, espazados 50, 8\u00a0cm de centro a centro, para facelo. Por riba dos 400\u00a0Hz os conos de baixa frecuencia ser\u00e1n direccionais, salt\u00e1ndose unha vez m\u00e1is os supostos da teor\u00eda e nas frecuencias altas moitos sistemas de uso pr\u00e1ctico os fabricar\u00e1n de donda direccional co fin de que o seu comportamento non se poida describir utilizando a teor\u00eda cl\u00e1sica do line array.\nEn resumo, a xeometr\u00eda da orde da real-world do line array de son \u00e9 demasiado complicada para ser modelados con precisi\u00f3n pola teor\u00eda \u201cpura\u201d line array.\nAs altas frecuencias.\nNa pr\u00e1ctica os sistemas de line array act\u00faan coma fontes de li\u00f1a so en baixas e medias frecuencias, para frecuencias m\u00e1is altas, empregase outro m\u00e9todo para alcanzalas caracter\u00edsticas direccionais que coinciden coas dos baixos e medios. O m\u00e9todo m\u00e1is pr\u00e1ctico para os sistemas de reforzou \u00e9 o emprego de gu\u00edas de ondas (homs), xunto os condutores de compresi\u00f3n. Cada bucina debe ter unha dispersi\u00f3n moi estreita en vertical e ampla en horizontal.\nEn vez de empregar a interferencia construtiva e destrutiva, os homs logran direccionalidade o reflectir o son nun patr\u00f3n de cobertura espec\u00edfico. Nun sistema line array axeitadamente dese\u00f1ado, o patr\u00f3n debe ser igual a da baixa frecuencia caracter\u00edstica direccional da matriz. \nSe por exemplo a dispersi\u00f3n vertical da matriz \u00e9 de 60 graos e hai 12 caixas, cada hom debe contar con 5 graos de cobertura vertical, (cobertura vertical estreita que te\u00f1en a vantaxe de que reduce o m\u00ednimo m\u00faltiples chegadas, co que prexudica a intelixibilidade). Se isto lograse, ent\u00f3n os elementos da gu\u00eda de onda poden ser integrados no line array cunha ecualizaci\u00f3n axeitada e crossovers, o feixe das frecuencias altas e a interferencia construtiva das baixas frecuencias, p\u00f3dese facer que ali\u00f1en de maneira que o sistema resultante proporcione unha cobertura consistente.\nConfiguraci\u00f3ns.\nO problema coas matrices o curvalas \u00e9 que non se adaptan moi ben a sede de media. Mentres que a metade inferior angular\u00edase para abaixo para proporcionar unha cuberta adicional nos lugares pr\u00f3ximos a parte dianteira do escenario, a metade superior dir\u00edxese cara arriba no teito e a parte afastada do escenario. Ademais, o problema coa recta dos line array \u00e9 que o raio \u00e9 demasiado estreito nas frecuencias altas.\nUnha soluci\u00f3n para utilizalas mellores caracter\u00edsticas de \u00e1mbalas matrices \u00e9 utilizar un J-array. Este componse dunha porci\u00f3n de li\u00f1a recta e unha curva, normalmente na parte inferior.\nIsto proporciona o compo\u00f1ente de longo alcance na li\u00f1a recta para as persoas relativamente afastadas, mentres que a curva na parte inferior act\u00faa como recheo para a zona baixa da matriz que doutro modo ser\u00edan esquecidas.\nOs spiral arrays son o desenvolvemento pr\u00f3ximo dos J-arrays, e te\u00f1en unha resposta de frecuencia superior debido o seu patr\u00f3n polar similar nas frecuencias cambiantes, mentres que a\u00ednda conserva o longo alcance e recheo de beneficios que os J-arrays ofrecen. O concepto \u00e9 que os spiral arrays curvan todo o cami\u00f1o o longo da matriz, pero a curva \u00e9 progresiva. Isto significa que a parte superior da matriz \u00e9 case recta con \u00e1ngulos de 1\u00ba entre as caixas e aumenta a parte inferior de entre 6\u00ba e 10\u00ba. Unha ampla espiral ben dese\u00f1ada poder\u00e1 ter un patr\u00f3n de directividade case constante coa frecuencia, con alg\u00fans pequenos l\u00f3bulos expostos a baixas frecuencias.\nDese\u00f1o e montaxe.\nOs grandes formatos de line array est\u00e1n dese\u00f1ados para grandes salas ou festivais o aire libre. Estes cadros soen inclu\u00edr m\u00faltiples ali\u00f1aci\u00f3ns verticais, controladores de compresi\u00f3n de alta frecuencia e de rango medio e varios controladores de baixas frecuencias dispostos simetricamente o redor do motor de compresi\u00f3n.\nO altofalante de baixa frecuencia \u00e9 de 15\u201d ou 18\u201d de di\u00e1metro e os formatos medios de line array soen ser de d\u00faas ou tres v\u00edas e o uso de 10\u201d ou 12\u201d de altofalantes de baixa frecuencia.\nA cobertura horizontal \u00e9 tipicamente de 90 graos de ancho, pero nalg\u00fans sistemas empregan unha cobertura m\u00e1is estreita en caixas na parte superior ou m\u00e1is amplas na parte inferior do array.\nO uso dun marco de transici\u00f3n (que se ali\u00f1e no aparello en sistemas diferentes), os enxe\u00f1eiros de sistemas as veces poden colgar un cadro de formato medio por debaixo dun de gran formato para cubrir os membros m\u00e1is pr\u00f3ximos a audiencia. As caixas de altofalantes de diversos fabricantes non se mesturan porque cada sistema ten unha particularidade, que pode ser com\u00fan a un so fabricante.\nOs fabricantes soen proporcionar unha folla de c\u00e1lculo ou un programa personalizado para o dese\u00f1o dos array. Os exemplos incl\u00faen -Acoustics SoundVision, Adamson Shooter, Electro-Voice LAPS (Line Array software de predicci\u00f3n), e JBL Vertec Line Array Calculadora. Renkus Heinz ofrece un programa chamado EaseFocus que \u00e9 similar o EASE, pero so ten caracter\u00edsticas espe\u00edificas e os c\u00e1lculos de line arrays. EaseFocus ten datos para un gran numero de fabricantes que che permiten comparalos sistemas de altofalantes. Meyer Sound ofr\u00e9ceche unha soluci\u00f3n diferente, proporcionando un line array chamado MAPP Online Pro.\nO proceso de dese\u00f1o in\u00edciase mediante a introduci\u00f3n das dimensi\u00f3ns da habitaci\u00f3n e o nivel necesario de presi\u00f3n sonora.Ent\u00f3n o programa suxire o numero e disposici\u00f3n das caixas.\nPor outra parte nalg\u00fans programas requ\u00edrese que se ingrese o numero de caixas e se calculen os niveis de son resultante de presi\u00f3n nas diferentes partes da habitaci\u00f3n.\nUnha vez dese\u00f1ada, os puntos dos equipos c\u00f3lganse da estrutura, seguida polos motores da cadea (o blocks), marco de voo e logo altofalantes. As caixas p\u00f3dense unir dunha en unha ou unilas xuntas no chan e logo levalas. A medida que a matriz levantase, os \u00e1ngulos individuais das caixas son axustadas o programa de predici\u00f3n do array.\nO marco superior pode ter un inclin\u00f3metro para confirmalo \u00e1ngulo da estrutura ou un l\u00e1ser que indique o punto m\u00e1is alto do array.\nSe a altura ou a falta de puntos de montaxe non permiten voar o equipo, os altofalantes soen ser amontoados no escenario os altofalantes de subgraves cun cadro personalizado de amoreamento. Amoreamento dos arranxos lineais \u00e9 com\u00fan nos lugares m\u00e1is pequenos e nas instalaci\u00f3n temporais, en comparaci\u00f3n cun equipo voado, que require unha menor dispersi\u00f3n vertical para cubrir a fronte cara atr\u00e1s e a matriz resultante ter\u00e1 pouca curvatura."}
{"id": "173611", "revid": "98629", "url": "https://gl.wikipedia.org/wiki?curid=173611", "title": "Gavilanes (serie de televisi\u00f3n)", "text": "Gavilanes \u00e9 unha telenovela espa\u00f1ola producida por Gestmusic Endemol para Antena 3 e que foi emitida entre o 19 de abril de 2010 e o 22 de febreiro de 2011. \u00c9 unha adaptaci\u00f3n para o p\u00fablico espa\u00f1ol da telenovela colombiana \"Paix\u00f3n de gabi\u00e1ns\" polo que consecuentemente, os personaxes orixinais foron modificados e os seus perf\u00eds reescritos para a audiencia espa\u00f1ola. Conta con 26 cap\u00edtulos repartidos en d\u00faas tempadas.\nArgumento.\nA historia desta serie vira ao redor dos irm\u00e1ns Reyes, Juan (Rodolfo Sancho), \u00d3scar (Roger Berruezo) e Frank (Alejandro Albarrac\u00edn), quen xuran vingar a morte da s\u00faa irm\u00e1, o que lles leva a instalarse como traballadores na mansi\u00f3n da familia Elizondo. O profundo odio comeza a cambiar cando os irm\u00e1ns Reyes int\u00e9granse na vida da familia Elizondo. Xurdir\u00e1n amores, enredos e intrigas, que presidir\u00e1n o desenvolvemento da serie.\nCo que non conta Juan \u00e9 que a s\u00faa vida e as dos seus dous irm\u00e1ns cruzarase coa das tres fillas de Bernardo Elizondo: Norma (Claudia Bassols), Sara (Diana Palaz\u00f3n) e Luc\u00eda (Alicia Sanz), correndo o risco de caer presos da s\u00faa propia vinganza.\nCap\u00edtulos e audiencias.\n&lt;br=\"clear\"&gt;"}
{"id": "173612", "revid": "89787", "url": "https://gl.wikipedia.org/wiki?curid=173612", "title": "Berinxia", "text": "Berinxia, tam\u00e9n chamada Ponte Terrestre de Bering - foi unha porci\u00f3n de terra firme, con aproximadamente 1600\u00a0km de norte a sur na s\u00faa m\u00e1xima extensi\u00f3n, que xuntou Alasca e Siberia, onde neste momento se atopa o Estreito de Bering, durante as glaciaci\u00f3ns.\nTanto o Estreito de Bering, como o Mar de Chukchi ao norte e o Mar de Bering ao sur, son mares de pequenas profundidades e durante as glaciaci\u00f3ns a auga do mar concentrouse nos casquetes polares e nas xeeiras, facendo baixar o nivel do mar e expondo os fondos mari\u00f1os de pequenas profundidades. Outras pontes terrestres se formaran e desapareceran nos per\u00edodos interglaciais: hai 14 mil anos Australia estivo unida a Nova Guinea e a Tasmania e as Illas Brit\u00e1nicas estiveron unidas a Europa.\nA Ponte Terrestre de Bering foi importante porque permitiu a migraci\u00f3n de seres humanos de Asia a Am\u00e9rica, as\u00ed como varias especies de animais terrestres, inclu\u00edndo le\u00f3ns e guepardos, que evolucionaron a especies end\u00e9micas de Am\u00e9rica do Norte, actualmente extintas, e exportando cam\u00e9lidos a Asia.\nA medida que o clima se altera, tam\u00e9n as condici\u00f3ns ambientais cambian, determinando que plantas e animais poden sobrevivir \u2013 a masa de terra pode funcionar, tanto como unha ponte, como constitu\u00edndo unha barreira, unha vez que, en per\u00edodos menos fr\u00edos, a chuvia e os glaciares alteran o solo e a orograf\u00eda.\nRexistros f\u00f3siles mostran que, en Am\u00e9rica do Norte, os abetos, bidueiros e chopos xa poboaran rexi\u00f3ns ao norte da s\u00faa zona de distribuci\u00f3n actual, indicando que esa rexi\u00f3n foi m\u00e1is quente que actualmente.\nAs flutuaci\u00f3ns do nivel do mar expuxeron a Ponte Terrestre de Bering en varios per\u00edodos durante o per\u00edodo Plistoceno, tanto na glaciaci\u00f3n que ocorreu hai 35 mil anos, como durante a m\u00e1is recente, entre 22 mil e 7000 anos. Hai preto de 6000 anos, as li\u00f1as de costa de Am\u00e9rica e de Asia ti\u00f1an xa a s\u00faa configuraci\u00f3n actual."}
{"id": "173613", "revid": "23204", "url": "https://gl.wikipedia.org/wiki?curid=173613", "title": "Rodolfo Sancho", "text": "Rodolfo Sancho Aguirre, nado en Madrid o 14 de xaneiro de 1975, \u00e9 un actor espa\u00f1ol. \u00c9 fillo do tam\u00e9n actor Sancho Gracia.\nBiograf\u00eda.\nA s\u00faa extensa filmograf\u00eda incl\u00fae varios papeis en televisi\u00f3n, destacando o de Nico de \"Al salir de clase\", coa que se deu a co\u00f1ecer e, m\u00e1is recentemente, o de \u00c1ngel en \"La Se\u00f1ora\" entre outros.\nEn cine traballou con directores do talle de \u00c1lex de la Iglesia en \"La comunidad\" ou \"Muertos de risa\" ou Javier Elorrieta (en \"Pacto de brujas\") entre outros.\nEn 2006 participou cun pequeno papel no debut como director de Jorge S\u00e1nchez-Cabezudo, \"La noche de los girasoles\", as\u00ed como na pel\u00edcula \"La bicicleta\" de Sigfrid Monle\u00f3n.\nFoi un dos protagonistas da serie m\u00e9dica \"MIR\" de Telecinco no ano 2007. M\u00e1is tarde formou parte do elenco da serie de TVE \"La Se\u00f1ora\". En 2010 interpreta o papel de Juan Reyes, un dos tres irm\u00e1ns protagonistas da serie de Antena 3 \"Gavilanes\".\nEn 2011 volta a La 1 coa rodaxe de \"Isabel\", serie biogr\u00e1fica sobre Isabel I de Castela na que interpreta a Fernando II de Arag\u00f3n. A serie foi estreada en setembro de 2012. Tam\u00e9n participa na Tv-movie de Antena 3 \"Historias robadas\".\nTivo un fillo, Daniel, nado en 1994 coa actriz Silvia Bronchalo cando el tan s\u00f3 ti\u00f1a 19 anos. Actualmente a s\u00faa parella \u00e9 a tam\u00e9n actriz Xenia Tostado \u00e1 que co\u00f1eceu en 2005 na rodaxe da pel\u00edcula \"Cuba Libre\"."}
{"id": "173614", "revid": "5863", "url": "https://gl.wikipedia.org/wiki?curid=173614", "title": "Casamento", "text": ""}
{"id": "173615", "revid": "1131", "url": "https://gl.wikipedia.org/wiki?curid=173615", "title": "Curro da Enxa", "text": "O curro da Enxa \u00e9 unha instalaci\u00f3n ecuestre situada nos Chans de Ra\u00f1a, no monte da Enxa (538 m), en Baro\u00f1a (Porto do Son). As instalaci\u00f3ns incl\u00faen un circu\u00edto de carreiras de cabalos, 3 curros de madeira, unha zona de lecer e picnic, e 2 alpendres.\nRapa das bestas.\nNeste recinto cel\u00e9brase a primeira semana de agosto a rapa das bestas da Enxa, unha rapa que foi resucitada en 2010 despois de 8 anos sen levarse a cabo por mor da falta de entendemento entre os gandeiros locais e a comunidade de montes. A rapa da Enxa xunta a m\u00e1is de 100 cabalos das leiras que est\u00e1n a car\u00f3n, \u00f3s que se lle cortan a crin. Os asistentes tam\u00e9n comen no recinto, e pola tarde hai carreiras no circu\u00edto de carreiras adxacente \u00f3s curros.\nCircu\u00edto de carreiras.\nJuan Rivadulla, presidente da Asociaci\u00f3n Monte da Enxa. comentou con motivo da rapa do 2010, que durante os pr\u00f3ximos anos haber\u00e1 carreiras de cabalos cada 1 de maio no hip\u00f3dromo do recinto. Tr\u00e1tase dun circu\u00edto de area para carreiras de cabalos cunha lonxitude duns 500 metros que non est\u00e1 homologado pola Federaci\u00f3n H\u00edpica Galega, pois non ten valos nin pola corda nin \u00f3 redor."}
{"id": "173618", "revid": "5132", "url": "https://gl.wikipedia.org/wiki?curid=173618", "title": "Luxemburgu\u00e9s", "text": ""}
{"id": "173619", "revid": "98629", "url": "https://gl.wikipedia.org/wiki?curid=173619", "title": "Lista de experimentos do fondo c\u00f3smico de microondas", "text": "Dende o descubrimento en 1964 da radiaci\u00f3n c\u00f3smica de fondo de microondas (tam\u00e9n chamado fondo c\u00f3smico de microondas, ou FCM) polos astr\u00f3nomos Arno Penzias e Robert Woodrow Wilson, v\u00e9\u00f1ense realizando unha variedade de experimentos destinados a captar e estudar a radiaci\u00f3n c\u00f3smica de fondo, ou CMB (acr\u00f3nimo do FCM, en ingl\u00e9s \"Cosmic Microwave Background\"). Os m\u00e1is importantes polos seus resultados foron:\nOs proxectos de experimentaci\u00f3n do fondo c\u00f3smico de microondas son alg\u00fans dos maiores retos para a tecnolox\u00eda cient\u00edfica actual. Os principais problemas son os receptores, a \u00f3ptica do telescopio, e a atmosfera terrestre. Moitas tecnolox\u00edas foron desenvolvidas para os receptores de microondas coma o HEMT, o supercondutor-illante-supercondutor, os circu\u00edtos monol\u00edticos integrados de microondas e os bol\u00f3metros. Xeralmente, os experimentos montan no telescopio complexos sistemas criox\u00e9nicos para manter a ultrabaixa temperatura o amplificador-receptor. Outros experimentos consisten nun ou m\u00e1is interfer\u00f3metros que simplemente miden as flutuaci\u00f3ns espaciais dos sinais do cosmos, e son insens\u00edbeis \u00e1 temperatura media de fondo, situada nos 2,7K.\nOutro problema para estes experimentos \u00e9 o ru\u00eddo 1 / f inherente a todos os detectores. Xeralmente, os experimentos est\u00e1n dese\u00f1ados para minimizar este tipo de ru\u00eddo. Para minimizar os l\u00f3bulos laterais do sinal adoitan usar elaborados sistemas de lentes e antenas corneta. Finalmente, a atmosfera \u00e9 un problema porque a auga absorbe a radiaci\u00f3n de microondas (o principio utilizado no forno de microondas): Como o sinal da radiaci\u00f3n de fondo se atopa na lonxitude de onda de microondas, ese problema fai que sexa dif\u00edcil de observar dende a Terra. Por esta raz\u00f3n, o estudo das experiencias do FCM (CMB) fai unha crecente utilizaci\u00f3n da zona suborbital (alta atmosfera) e do espazo exterior. As experiencias en terra, con todo, case sempre fanse en lugares ultrasecos, como a Cordilleira dos Andes de Chile ou o Polo Sur (que son desertos de humidade)."}
{"id": "173622", "revid": "1131", "url": "https://gl.wikipedia.org/wiki?curid=173622", "title": "El Roc\u00edo", "text": "El Roc\u00edo \u00e9 unha aldea do municipio de Almonte, na provincia de Huelva. Nela cel\u00e9brase unha importante peregrinaci\u00f3n mariana, a Romar\u00eda de El Roc\u00edo. O pobo conta con 1.635 habitantes (INE 2008), a\u00ednda que durante a romar\u00eda de Pentecoste o n\u00famero de visitantes chegou a alcanzar a cifra de aproximadamente un mill\u00f3n de persoas. A romar\u00eda est\u00e1 declarada actualmente de interese tur\u00edstico internacional.\nA primeira referencia a unha ermida con culto mariano nesta zona data da primeira metade do s\u00e9culo XIV e at\u00f3pase no \"Libro de monter\u00eda\" de Afonso XI, en que se menciona unha \u00abermita de Sancta Mar\u00eda de las Rocinas\u00bb. En 1587 Baltasar Tercero Ruiz funda na ermida unha capelan\u00eda, e a mediados do s\u00e9culo XVII cambia o nome de Santa Mar\u00eda de las Rocinas a Virxe de El Roc\u00edo, f\u00fandanse as primeiras irmandades e Almonte proclama \u00e1 virxe patroa desta localidade."}
{"id": "173623", "revid": "6370762", "url": "https://gl.wikipedia.org/wiki?curid=173623", "title": "Bandeira de Moldavia", "text": "A bandeira de Moldavia (en ) foi adoptada o 12 de maio de 1990 (antes de proclamarse independente o 27 de agosto de 1991).\nDese\u00f1o.\nA bandeira de Moldavia \u00e9 tricolor de franxas verticais coas cores azul (xunto ao mastro), amarelo (no centro) e vermello (no exterior). No medio da franxa central, sit\u00faase o escudo nacional (unha aguia suxeitando un escudo coa imaxe dun uro) para distinguila da bandeira de Roman\u00eda, que ten os mesmos cores. At\u00e9 a segunda guerra mundial, Moldavia formaba parte de Roman\u00eda, e comparte con este idioma e cultura, de a\u00ed a similitude das bandeiras.\n&lt;br&gt;\nDiferenza anverso-reverso.\nXunto coas bandeiras de Paraguai e M\u00e9xico, a de Moldavia \u00e9 unha das poucas bandeiras nacionais con anverso e reverso diferentes. A\u00ednda que a lei indica que o reverso da bandeira de Moldavia non debe conter o escudo de armas, \u00e9 habitual atopar bandeiras co anverso e reverso iguais. At\u00e9 2010 o dese\u00f1o da bandeira era o seguinte:\nO dese\u00f1o actual do anverso e reverso do pavill\u00f3n moldovo \u00e9 o seguinte:\nBandeiras hist\u00f3ricas.\nAntes da bandeira actual, durante a etapa da Rep\u00fablica Socialista Sovi\u00e9tica de Moldavia, us\u00e1base unha bandeira vermella cunha fouce e un martelo dourados na esquina superior de lado da hasta, cunha franxa horizontal de cor verde no centro, que foi adoptada o 31 de xaneiro de 1952.\nAntes desta, a bandeira era vermella coa fouce e o martelo dourados, e cos caracteres \u0420\u0421\u0421\u041c (RSSM en cir\u00edlico) escritos tam\u00e9n en dourado baixo estes."}
{"id": "173624", "revid": "5749", "url": "https://gl.wikipedia.org/wiki?curid=173624", "title": "Enide", "text": ""}
{"id": "173625", "revid": "5749", "url": "https://gl.wikipedia.org/wiki?curid=173625", "title": "Etxarri", "text": ""}
{"id": "173626", "revid": "22795", "url": "https://gl.wikipedia.org/wiki?curid=173626", "title": "Rastafari", "text": ""}
{"id": "173627", "revid": "22795", "url": "https://gl.wikipedia.org/wiki?curid=173627", "title": "Rastafarismo", "text": ""}
{"id": "173628", "revid": "5132", "url": "https://gl.wikipedia.org/wiki?curid=173628", "title": "Jo\u00e3o Chagas", "text": ""}
{"id": "173629", "revid": "5132", "url": "https://gl.wikipedia.org/wiki?curid=173629", "title": "Era dos Descubrimentos", "text": ""}
{"id": "173630", "revid": "5863", "url": "https://gl.wikipedia.org/wiki?curid=173630", "title": "Bandeira de Portugal", "text": "A bandeira de Portugal componse dun rect\u00e1ngulo dividido verticalmente por unha franxa de cor verde, pegada ao mastro, e outra vermella. Na uni\u00f3n de ambas as cores at\u00f3pase unha versi\u00f3n simplificada do escudo nacional (inclu\u00edndo a esfera armilar). Foi aprobada pola Asemblea Portuguesa o 19 de xu\u00f1o de 1911. A s\u00faa descrici\u00f3n oficial figura no Decreto n\u00famero 150, de 30 de xu\u00f1o de 1911, que \u00e9 a norma \u00e1 que remite a propia Constituci\u00f3n Portuguesa para definila, substitu\u00edndo \u00e1 insignia utilizada durante a monarqu\u00eda constitucional. O dese\u00f1o foi escollido entre varias propostas por un xurado, no que participaron Columbano Bordalo Pinheiro, Jo\u00e3o Pinheiro Chagas e Abel Botelho.\nAs novas cores, especialmente o verde, non eran tradicionais, xa que representaban un cambio radical republicano que romp\u00eda coa tradici\u00f3n mon\u00e1rquica e relixiosa do pa\u00eds. Tras a insurrecci\u00f3n republicana errada de 1891, o vermello e o verde pasaron a ser as cores do Partido Republicano Portugu\u00e9s e asoci\u00e1ronse a todos os eventos que propiciaron a Revoluci\u00f3n do 5 de outubro de 1910 que instaurou a rep\u00fablica. Durante as d\u00e9cadas seguintes, as cores foron ga\u00f1ando popularidade entre o pobo, pois desde o goberno tentouse inculcar que esas cores representaban a esperanza da naci\u00f3n (verde) e o sangue (vermello) daqueles que perderan a vida pola patria. Con estas medidas tentouse dar un car\u00e1cter m\u00e1is patri\u00f3tico que pol\u00edtico \u00e1 bandeira.\nA bandeira actual constit\u00fae un importante cambio en comparaci\u00f3n coa evoluci\u00f3n que tivera a insignia nacional durante as diferentes etapas da historia, posto que at\u00e9 esa \u00e9poca estivera intimamente asociada \u00e1s armas reais. Coa fundaci\u00f3n do pa\u00eds, a bandeira nacional baseouse tanto na cruz azul do rei Afonso Henriques como no fondo branco, que representaba a ideolox\u00eda liberal. Os diferentes sucesos acaecidos na Historia de Portugal afectaron en gran medida ao desenvolvemento do Escudo de Portugal, at\u00e9 chegar ao dese\u00f1o actual.\nDese\u00f1o.\nO decreto que substitu\u00edu a bandeira utilizada durante a monarqu\u00eda constitucional foi aprobado pola Asemblea constitu\u00ednte e publicado no diario oficial n\u00famero 141 o d\u00eda 19 de xu\u00f1o de 1911. O 30 de xu\u00f1o de 1911, public\u00e1ronse no mesmo diario (n\u00famero 150) as regulaci\u00f3ns oficiais relativas \u00e1 bandeira.\nDimensi\u00f3ns.\nA lonxitude da bandeira \u00e9 unha vez e media m\u00e1is grande que a anchura, o que se traduce a un cociente de 2:3. Est\u00e1 verticalmente dividida en d\u00faas cores fundamentais: verde escuro, na parte m\u00e1is pr\u00f3xima ao mastro, e vermello escarlata na outra parte. A divisi\u00f3n por cores \u00e9 de tal forma que o verde ocupa dous quintos da lonxitude e o vermello o resto.\nUnha versi\u00f3n do Escudo de Portugal sen a coroa de loureiro, o escudo nacional rodeado de branco sobre unha esfera armilar amarela, at\u00f3pase sobre a fronteira entre ambas as cores. A esfera armilar ten un di\u00e1metro igual \u00e1 metade da anchura e at\u00f3pase nunha posici\u00f3n equidistante aos puntos superior e inferior da bandeira. Pos\u00fae cinco arcos representando a ecl\u00edptica, o ecuador, dous Paralelos (os tr\u00f3picos) e un Meridiano. O escudo interior pos\u00fae cinco pequenos escudos azuis (\"quinas\") colocados en forma de cruz grega. Cada un pos\u00fae cinco moedas brancas colocadas en forma de Cruz de Santo Andr\u00e9. Ademais aparecen sete castelos amarelos, dos cales tres se atopan na parte principal.\nAs cores da bandeira non est\u00e1n especificados en ning\u00fan documento legal; na lista de abaixo aparecen unhas cores aproximadas:\nOrixes.\nCoa Revoluci\u00f3n do 5 de outubro de 1910, apareceu a necesidade de substitu\u00edr os s\u00edmbolos mon\u00e1rquicos, representados en primeira instancia pola bandeira nacional e polo himno. A elecci\u00f3n da nova bandeira non estivo exenta de conflito, especialmente no relativo \u00e1s cores, xa que hab\u00eda partidarios do vermello e verde republicano, mentres que outros avogaban polo azul e branco tradicional e mon\u00e1rquico. O azul tam\u00e9n ti\u00f1a un forte significado relixioso, posto que era a cor da Nosa Se\u00f1ora da Concepci\u00f3n, que fora coroada Ra\u00ed\u00f1a e Patroa de Portugal polo rei Xo\u00e1n IV. Desta forma, a substituci\u00f3n desta cor era unha das prioridades dos republicanos, dentro da onda de secularizaci\u00f3n do Estado.\nTras moitas discusi\u00f3ns e con varios modelos de bandeira, creouse unha comisi\u00f3n gobernamental o 15 de outubro de 1910, na que se inclu\u00eda a Columbano Bordalo Pinheiro (pintor), Jo\u00e3o Pinheiro Chagas (xornalista), Abel Botelho (escritor) e a dous l\u00edderes militares da revoluci\u00f3n de 1910, Ladislau Pereira e Afonso Palla. Esta comisi\u00f3n elixiu o vermello e o verde do Partido Republicano Portugu\u00e9s, base\u00e1ndose estritamente en motivos patri\u00f3ticos. Estas cores estiveran presentes nas pancartas dos rebeldes durante a insurrecci\u00f3n republicana do 31 de xaneiro de 1891 no Porto, as\u00ed como na que tivo lugar en Lisboa.\nSobre o vermello, a comisi\u00f3n considerou que deb\u00eda \"(...) estar presente como unha das cores principais, porque \u00e9 a cor c\u00e1lida e viril por excelencia. \u00c9 a cor da conquista e a risa. Unha cor bonita e ardente (...) Lembra a idea de sangue e urxe \u00e1 obtenci\u00f3n da vitoria\". En canto ao verde, foi m\u00e1is dif\u00edcil explicar a s\u00faa inclusi\u00f3n, xa que non fora unha cor tradicional na bandeira portuguesa durante o desenvolvemento da historia. Por\u00e9n, se xustificou por que, durante a insurrecci\u00f3n de 1891, o verde era a cor que se atopaba na bandeira revolucionaria que \"brillaba sobre as luces redimidas\" do republicanismo. Finalmente, o branco (no escudo) \"un fermoso e fraternal cor, polo cal os demais cores poden destacar, a cor da simplicidade, da harmon\u00eda e da paz\", engadindo que \"(...) \u00e9 o mesmo cor que, cargado con entusiasmo e fe pola cruz vermella de Cristo, marcou o ciclo \u00e9pico da Era dos Descubrimentos\".\nA esfera armilar manuelina, que estivo presente na bandeira nacional dende o reinado de Xo\u00e1n VI, mant\u00edvose porque estaba consagrada \u00e1 \"\u00c9pica historia mar\u00edtima portuguesa (...) o \u00faltimo reto, esencial para a nosa vida colectiva\". O escudo tam\u00e9n foi engadido, pero esta vez sobre a esfera armilar. A s\u00faa presenza representa o \"milagre humano de valor positivo, tenacidade, diplomacia e audacia que permitiron unir os primeiros v\u00ednculos da afirmaci\u00f3n social e pol\u00edtica da naci\u00f3n portuguesa\", sendo este un dos \"s\u00edmbolos m\u00e1is vigorosos da identidade e integridade nacional\".\nA nova bandeira foi producida en grandes cantidades na sede da \"Cordoar\u00eda Nacional\" (f\u00e1brica nacional de cordas) e presentada oficialmente en toda a naci\u00f3n o 1 de decembro de 1910 (d\u00eda da Restauraci\u00f3n da Independencia), que fora previamente declarado polo goberno como \"D\u00eda da Bandeira\" (actualmente non se celebra). Na capital, trasladouse dende o concello at\u00e9 a Praza dos Restauradores, en cuxo monumento foi izada. Esta presentaci\u00f3n festiva non puido acougar as voces en contra dunha bandeira que fora adoptada sen unha consulta previa \u00e1 poboaci\u00f3n e que representaba ao r\u00e9xime pol\u00edtico no canto da a naci\u00f3n. Para aumentar a estima cara \u00e1 bandeira, o goberno ordenou que se exhibise en todos os centros educativos, deb\u00e9ndose explicar os seus s\u00edmbolos a todos os alumnos; os libros de texto usados nas escolas foron reformados para que aparecesen os novos s\u00edmbolos nacionais. O 1 de decembro (d\u00eda da bandeira), 31 de xaneiro e 5 de outubro foron declarados Festa nacional."}
{"id": "173632", "revid": "5132", "url": "https://gl.wikipedia.org/wiki?curid=173632", "title": "Cardiff City Football Club", "text": ""}
{"id": "173633", "revid": "118483", "url": "https://gl.wikipedia.org/wiki?curid=173633", "title": "Bandeira de Gales", "text": "A bandeira de Gales (en gal\u00e9s: \"Y Ddraig Goch\", o Drag\u00f3n Vermello) consiste nun drag\u00f3n pasante sobre campo branco e verde. Existen distintas interpretaci\u00f3ns para ese emblema. A bandeira foi oficializada en 1959, mais o drag\u00f3n est\u00e1 asociado a Gales hai s\u00e9culos.\nHistoria.\nMoitas veces a bandeira \u00e9 considerada a m\u00e1is vella bandeira nacional a\u00ednda en uso, a\u00ednda que a orixe do drag\u00f3n como s\u00edmbolo sexa hoxe perdida entre historia e mito. A teor\u00eda m\u00e1is aceptada \u00e9 a de que as cohortes romanas utilizaron o drag\u00f3n durante s\u00faa ocupaci\u00f3n de Gran Breta\u00f1a. As franxas branca e verde foron engadidas posteriormente pola Casa de Tudor, dinast\u00eda galesa que estivo no trono de 1485 a 1603. O banco e verde e branco tam\u00e9n son as cores do porro, outro emblema de Gales.\nDe acordo co historiador Carl Lofmark:\nBandeira de San David.\nGales \u00e9 a \u00fanica naci\u00f3n brit\u00e1nica cuxa bandeira oficial non est\u00e1 formada por unha cruz. Con todo, existe unha bandeira galesa de uso secundario co\u00f1ecida como Bandeira de San David. Consiste nunha cruz amarela sobre un fondo negro. Dende 2002 est\u00e1 inclu\u00edda no distintivo do club de f\u00fatbol da capital, o Cardiff City.\nA bandeira de Gales \u00e9 a \u00fanica non-representada na bandeira do Reino Unido, moito por conta da rexi\u00f3n ser historicamente considerada parte do Reino de Inglaterra cos Actos das Leis en Gales 1535-1542. Hai movementos que loitan por ese reco\u00f1ecemento, tendo inclusive realizado propostas."}
{"id": "173636", "revid": "12452", "url": "https://gl.wikipedia.org/wiki?curid=173636", "title": "Estadio de Vallecas", "text": ""}
{"id": "173637", "revid": "6", "url": "https://gl.wikipedia.org/wiki?curid=173637", "title": "Radiaci\u00f3n de fondo c\u00f3smico de microondas", "text": "En cosmolox\u00eda, a radiaci\u00f3n c\u00f3smica de fondo de microondas -\"RCF\", ou \"RCFM\"- (tam\u00e9n chamada en acr\u00f3nimos do ingl\u00e9s: \"CMB\", \"RCFM\", \"CBR\", \"MBR\" ) e a radiaci\u00f3n t\u00e9rmica remanente (ou f\u00f3sil) do Big Bang , e enche o universo de xeito case uniforme.\nEmpregando un telescopio \u00f3ptico tradicional, o espazo entre as estrelas e galaxias (o fondo) \u00e9 totalmente escuro. Pero se empregamos un radiotelescopio suficientemente sensible as imaxes resultantes mostran un brillo tenue de fondo, case exactamente o mesmo en todas as direcci\u00f3ns, que non est\u00e1 asociado a ningunha estrela, galaxia ou outro obxecto. Este brillo \u00e9 m\u00e1is intenso na rexi\u00f3n do espectro de radiofrecuencia de microondas. O descubrimento fortu\u00edto da RFM (CMB) no ano 1964 polos radioastr\u00f3nomos americanos Arno Allan Penzias e Robert Woodrow Wilson foi a culminaci\u00f3n dun traballo iniciado en 1940, recibindo o Premio Nobel de F\u00edsica de 1978.\nA radiaci\u00f3n c\u00f3smica de fondo explicase coma a radiaci\u00f3n residual dun estadio inicial do desenvolvemento do universo, o seu descubrimento \u00e9 considerado unha proba marco do modelo do universo do Big Bang. Cando o universo era novo, antes da formaci\u00f3n de estrelas e planetas, era moito maior, m\u00e1is quente, e cuberto cun brillo uniforme produto dunha n\u00e9boa branca e quente de plasma de hidr\u00f3xeno. Como o universo se expandiu, tanto o plasma e da radiaci\u00f3n de recheo foron perdendo temperatura, e fac\u00e9ndose m\u00e1is fr\u00edas. Cando o Universo arrefriou o suficiente, puideron formar \u00e1tomos estables. Estes \u00e1tomos xa non pod\u00edan absorber a radiaci\u00f3n t\u00e9rmica, e o universo f\u00edxose transparente en vez de ser un neboeiro opaco. Os fot\u00f3ns que exist\u00edan naquela \u00e9poca puideron propagarse, dende ent\u00f3n, a\u00ednda que o seu crecemento foi sendo cada vez m\u00e1is d\u00e9bil e menos enerx\u00e9tico, xa que os fot\u00f3ns ti\u00f1an que cubrir un universo maior e m\u00e1is grande. Esta \u00e9 a raz\u00f3n pola que tam\u00e9n se usa o termo alternativo radiaci\u00f3n reliquia ou f\u00f3sil.\nA medida exacta da radiaci\u00f3n c\u00f3smica de fondo \u00e9 un dos par\u00e1metros fundamentais para a cosmolox\u00eda, xa que calquera proposta de modelo de universo debe explicar esta radiaci\u00f3n e a s\u00faa. A RCFM ten un espectro t\u00e9rmico do corpo negro, a unha temperatura de 2,725 Kelvin, as\u00ed, os picos do espectro de microondas na frecuencia de 160,2\u00a0GHz, correspondese a un mil\u00edmetro de lonxitude de onda 1.9. Isto vale para medir a intensidade por unidade de frecuencia, como na lei de Planck. Se, en vez de medilo por unidade de lonxitude de onda, usamos a lei de Wien, o pico ser\u00e1 de 1,06\u00a0mm, correspondendo a unha frecuencia de 283 gigahertz.\nO brillo \u00e9 moi uniforme en t\u00f3dalas direcci\u00f3ns pero mostra un est\u00e1ndar moi espec\u00edfico, igual ao esperado para un gas quente uniformemente distribu\u00eddo coa forma xusta \u00e9 ampliada ao tama\u00f1o actual universo. En particular, o espazo do espectro de enerx\u00eda (canta diferenza \u00e9 observada \"versus\" a distancia entre as rexi\u00f3ns est\u00e1n no ceo), cont\u00e9n pequenas anisotrop\u00edas ou irregularidades, que var\u00edan co tama\u00f1o da zona analizada. Estas anisotrop\u00edas foron medidas en detalle, e corresponden a pequenas variaci\u00f3ns t\u00e9rmicas, xeradas por flutuaci\u00f3ns cu\u00e1nticas da materia nun espazo moi pequeno, que se expandiron ata o tama\u00f1o do universo observable que vemos hoxe. Este a\u00ednda \u00e9 un campo moi activo de estudo, onde os cient\u00edficos buscan mellores datos (por exemplo, a sonda Planck) e mellores interpretaci\u00f3ns das condici\u00f3ns iniciais da expansi\u00f3n.\nA pesar de que moitos procesos distintos poden producir a forma xeral dun espectro do corpo negro, ning\u00fan outro modelo ag\u00e1s o do Big Bang explica as flutuaci\u00f3ns. Como resultado, a maior\u00eda dos cosm\u00f3logos consideran o modelo do universo do Big Bang a mellor explicaci\u00f3n para a existencia da RCF.\nCaracter\u00edsticas.\nA radiaci\u00f3n c\u00f3smica de fondo -RCF- \u00e9 isotr\u00f3pica (ten a mesma forma ou \u00e9 regular) ata preto dunha parte entre 105: a ra\u00edz cadrada da media das variaci\u00f3ns (valor eficaz) \u00e9 de s\u00f3 18 \u03bcK. Despois de eliminar a anisotrop\u00eda do dipolo, que \u00e9 debida ao efecto Doppler na radiaci\u00f3n de fondo de microondas, producida pola nosa velocidade peculiar (a do planeta Terra) en relaci\u00f3n \u00e1 estrutura c\u00f3smica inm\u00f3bel (ou referencial de repouso c\u00f3smico), que foi pois subtra\u00edda para f\u00f3ra dos datos. Esta caracter\u00edstica \u00e9 consistente coa Terra mov\u00e9ndose a uns 627 quil\u00f3metros por segundo na direcci\u00f3n da constelaci\u00f3n da virxe (Virgo). O instrumento \"FIRAS\" (en ingl\u00e9s \"The Far-Infrared Absolute Spectrophotometer\") que formaba parte do sat\u00e9lite espacial da NASA Cosmic Background Explorer (en acr\u00f3nimo: COBE) mediu coidadosamente o espectro da radiaci\u00f3n c\u00f3smica de fondo. Os membros do proxecto Firas compararon a RCF cunha referencia interna do espectro de corpo negro e os espectros atopados concordan dentro do nivel de erro experimental, conclu\u00edron que calquera desv\u00edo da forma do espectro de corpo negro que a\u00ednda pode pasar desapercibida no espectro CMB na franxa de lonxitude de onda 0,5\u20135\u00a0mm debe ter unha ponderaci\u00f3n rms nun valor non superior a 50 partes por mill\u00f3n (0,005%) do brillo m\u00e1ximo CMB . Isto fixo que o espectro da CMB sexa a medida do espectro de corpo negro m\u00e1is precisa atopada na natureza.\nA radiaci\u00f3n c\u00f3smica de fondo \u00e9 a principal predici\u00f3n do modelo cosmol\u00f3xico do Big Bang. Ademais, a cosmolox\u00eda inflacionista prev\u00e9 que despois de preto de 10\u221237 segundos despois do nacemento do universo este sufriu un crecemento exponencial que suavizou case todas as heteroxeneidades. A excepci\u00f3n \u00e9 a causada pola falta de homoxeneidade nas flutuaci\u00f3ns cu\u00e1nticas no campo inflaton. Isto foi seguido por unha quebra de simetr\u00eda, un tipo de transici\u00f3n de fase, que deu lugar ao establecemento da forzas fundamentais e as part\u00edculas elementais na s\u00faa forma actual. Despois de 10\u22126 segundos, o universo inicial estaba composto dun plasma quente de fot\u00f3ns, electr\u00f3ns e bari\u00f3ns. Os fot\u00f3ns interactuaban constantemente co plasma a trav\u00e9s do Efecto Compton. Como o universo est\u00e1base a se expandir, o arrefriamento adiab\u00e1tico provocado polo plasma fresco rematou torn\u00e1ndose favorable para que os electr\u00f3ns se combinasen con prot\u00f3ns formando \u00e1tomos de hidr\u00f3xeno. Esa recombinaci\u00f3n aconteceu preto dos 3000 K, cando o universo ti\u00f1a aproximadamente 379.000 anos de idade. Isto \u00e9 equivalente a un corremento ao vermello (redshift) de z = 1,088. Neste momento, os fot\u00f3ns non interact\u00faan con \u00e1tomos electricamente neutros e a luz (os fot\u00f3ns) comezou a viaxar libremente polo espazo, dando coma resultado a disociaci\u00f3n da materia e da radiaci\u00f3n.\nA temperatura (a cor) dos fot\u00f3ns continuou a diminu\u00edr dende ent\u00f3n, agora ata 2,725 K, a temperatura segue a caer consonte o universo se expande. De acordo co modelo do Big Bang, a radiaci\u00f3n do ceo medida mostrase nunha superficie esf\u00e9rica, chamada superficie de pasado estendido. Isto representa a colecci\u00f3n de puntos no espazo nos que o evento de disociaci\u00f3n est\u00e1 acreditado que \u00eda ocorrer, fai menos de 400.000 anos despois do Big Bang. A idade estimada do Universo \u00e9 13.750.000.000 anos. Con todo, dado que o universo segue en expansi\u00f3n dende ent\u00f3n, a distancia da Terra ata a beira do universo observable agora, \u00e9 polo menos de 46.500 mill\u00f3ns de anos luz.\nA teor\u00eda do Big Bang suxire que a radiaci\u00f3n c\u00f3smica de fondo enche todo o espazo observ\u00e1bel, e que a maior\u00eda da enerx\u00eda da radiaci\u00f3n do universo est\u00e1 na radiaci\u00f3n c\u00f3smica de fondo, que constit\u00fae unha fracci\u00f3n de cerca de 6 \u00d7 10 \u22125 da densidade total do Universo (a densidade de fot\u00f3ns \u00e9 4,7 \u00d7 10 \u221231 kg / m 3 , mentres que a densidade cr\u00edtica \u00e9 7,9 \u00d7 10 \u221227 kg / m 3 ).\nDous dos maiores \u00e9xitos da teor\u00eda do Big Bang son as s\u00faas predici\u00f3ns do seu espectro case perfecto de corpo negro e a s\u00faa detallada predici\u00f3n das anisotrop\u00edas (irregularidades) da radiaci\u00f3n c\u00f3smica de fondo. A recente Wilkinson Microwave Anisotropy Probe (WMAP) mediu con precisi\u00f3n esas anisotrop\u00edas trav\u00e9s de todo o ceo ata escalas angulares de 0,2 graos. Estes datos poden ser usados para estimar os par\u00e1metros da norma -modelo Lambda- do Big Bang. Desta informaci\u00f3n, datos tales como a forma do Universo, poden obterse directamente da radiaci\u00f3n c\u00f3smica de fondo, mentres que outros, como a constante de Hubble, son limitados e hai que inferilos doutras medidas."}
{"id": "173638", "revid": "1131", "url": "https://gl.wikipedia.org/wiki?curid=173638", "title": "Estadio Insular", "text": "O Estadio Insular \u00e9 un estadio de f\u00fatbol situado no barrio Ciudad Jard\u00edn das Palmas de Gran Canaria (Canarias). Foi a sede da Uni\u00f3n Deportiva Las Palmas ata o ano 2003, cando se trasladou ao Estadio de Gran Canaria, no barrio de Siete Palmas.\nHistoria.\nFernando Delgado foi o arquitecto que proxectou a obra e Alfredo Farray o construtor. Nun primeiro momento, o estadio foi creado para o Marino F\u00fatbol Club (un dos equipos que, en 1949, se fusionar\u00eda co CD Gran Canaria, o Atl\u00e9tico Club, o Real Club Vitoria, e o Arenas Club, para fundar a UD Las Palmas), por iso \u00e9 polo que naqueles momentos se lle chamou Campo do Marino, a\u00ednda que o seu nome inicial foi Estadio Las Palmas.\nTras sete meses de traballo, con quendas de 24 horas, inaugurouse o 25 de decembro de 1944 cun partido entre a Selecci\u00f3n das Palmas e a Selecci\u00f3n do Puerto, que acabou decant\u00e1ndose por un marcador de 2-1 a favor dos das Palmas. No momento da s\u00faa inauguraci\u00f3n, o recinto contaba cunha capacidade de 8 000 espectadores. En 1951 ampliouse ata chegar \u00e1s 22 000 prazas, tras a compra do estadio por parte do Cabido de Gran Canaria. As medidas do terreo de xogo eran de 105 metros de longo por 68 de ancho.\nPoucos meses logo de fundarse a Uni\u00f3n Deportiva Las Palmas, o Estadio Insular acolleu o primeiro partido disputado polo equipo amarelo, celebrado o 9 de outubro de 1949 co Marino como adversario.\nAcolleu varios partidos da Selecci\u00f3n de f\u00fatbol de Espa\u00f1a, que visitou por \u00faltima vez o Estadio en 1996.\nO \u00faltimo partido disputado pola UD Las Palmas no Estadio Insular foi o 29 de xu\u00f1o de 2003, fronte ao Elche CF, un equipo que fora \"talism\u00e1n\" para o equipo amarelo, ao conseguir fronte a eles os seus dous \u00faltimos ascensos ata ent\u00f3n (a Segunda Divisi\u00f3n en 1996, e a Primeira Divisi\u00f3n no 2000). Este encontro acabou con 4-1 favorable aos canarios.\nCon todo, o \u00faltimo partido de f\u00fatbol xogado no recinto de Ciudad Jard\u00edn, disput\u00e1rono o filial amarelo fronte ao Laguna, nun encontro de Terceira Divisi\u00f3n que acabou sen goles.\nPartidos internacionais.\nO combinado nacional disputou catro partidos no Estadio Insular. A primeira presenza produciuse o 19 de outubro de 1972 fronte a Iugoslavia (2-2) cando Espa\u00f1a disputaba a fase de clasificaci\u00f3n para a Copa Mundial de F\u00fatbol de 1974 celebrada en Alema\u00f1a. Posteriormente, xog\u00e1ronse encontros amigables fronte \u00e1 URSS en 1986 (2-0), M\u00e9xico en 1993 (1-1) e Noruega en 1996 (1-0).\nPresente.\nO Estadio Insular seguiu en p\u00e9 durante once anos na s\u00faa parcela de Ciudad Jard\u00edn cunha grande deterioraci\u00f3n, que acabou inhabilit\u00e1ndoo para a pr\u00e1ctica do deporte ata o punto de que chegou a constitu\u00edrse unha plataforma na s\u00faa defensa. Inicialmente especulouse coa posibilidade de demolelo e constru\u00edr unha zona comercial e de lecer a\u00ednda que a alternativa que triunfou foi a de reconvertelo nun gran parque urbano, conservando tres das s\u00faas fachadas orixinais.\nAs obras comezaron o 29 de maio de 2014 coa demolici\u00f3n de parte da s\u00faa estrutura. Finalmente o 12 de maio de 2016 abriuse ao p\u00fablico,dese\u00f1ado como unha homenaxe ao equipo de f\u00fatbol da cidade, con lonas decoradas con imaxes dos seus xogadores e momentos hist\u00f3ricos, a presenza constante das cores amarela e azul e unha escultura de aceiro en forma de bal\u00f3n de f\u00fatbol. O parque pos\u00fae 6 000 metros cadrados de c\u00e9spede e 2 300 metros cadrados de zona arborada, sobre todo, palmeiras de 48 especies diferentes. Consta tam\u00e9n dunha zona deportiva con canchas e aparatos deportivos biosaudables ao aire libre e un circu\u00edto de 300 metros. As\u00ed mesmo existe un parque infantil de 1 600 metros cadrados e diversos servizos de restauraci\u00f3n."}
{"id": "173639", "revid": "1131", "url": "https://gl.wikipedia.org/wiki?curid=173639", "title": "Estadio Pepe Gon\u00e7alvez", "text": "O Estadio Pepe Gon\u00e7alvez est\u00e1 situado no barrio de Escaleritas, nas Palmas de Gran Canaria (Canarias). \u00c9 un campo de f\u00fatbol de c\u00e9spede artificial, onde disputan os seus partidos o Universidad de Las Palmas de Gran Canaria Club de F\u00fatbol, conxunto canario que milita na Segunda Divisi\u00f3n B do f\u00fatbol espa\u00f1ol, ademais dos equipos CF Uni\u00f3n Viera e a AD Hurac\u00e1n pertencentes ao f\u00fatbol base grancanario.\nEste campo de f\u00fatbol ten unha gran tradici\u00f3n nas Palmas de Gran Canaria e de illa de Gran Canaria, xa que varias xeraci\u00f3ns de futbolistas xogaron neste terreo, antigamente de terra, que era a superficie m\u00e1is usual no pasado futbol\u00edstico insular.\nA capacidade do estadio \u00e9 de 3.000 espectadores, e o seu propietario \u00e9 o Concello das Palmas de Gran Canaria."}
{"id": "173640", "revid": "27155", "url": "https://gl.wikipedia.org/wiki?curid=173640", "title": "Michael Smith", "text": "Michael Smith, nado o 26 de abril de 1932 en Blackpool (Inglaterra) e finado o 4 de outubro de 2000 en Vancouver (Canad\u00e1), foi un qu\u00edmico, bioqu\u00edmico e profesor universitario canadense, de orixe inglesa, galardoado co Premio Nobel de Qu\u00edmica do ano 1993.\nTraxectoria.\nEstudou qu\u00edmica na Universidade de M\u00e1nchester, onde se doutorou en 1956. Aquel mesmo ano trasladouse ao Laboratorio de Har Gobind Khorana da Universidade da Columbia Brit\u00e1nica, e posteriormente dedicouse \u00e1 docencia na Universidade de Wisconsin-Madison, situada nos Estados Unidos, e finalmente volveu \u00e1 Universidade da Col\u00fambia Brit\u00e1nica, onde foi nomeado director do Laboratorio de Biotecnolox\u00eda.\nInvestigaci\u00f3ns cient\u00edficas.\nInteresado na investigaci\u00f3n cient\u00edfica na contorna do ADN, buscou m\u00e9todos para poder recodificar o \u00e1cido desoxirribonucleico en puntos concretos, o que se co\u00f1eceu como mutax\u00e9nese dirixida, para poder variar as\u00ed a composici\u00f3n, forma e propiedades das prote\u00ednas.\nEn 1993 foi galardoado co Premio Nobel de Qu\u00edmica \"polo desenvolvemento dun m\u00e9todo para a mutaci\u00f3n (mut\u00e1xeno) do \u00e1cido desoxirribonucleico\". O premio foi compartido con Kary Mullis polo desenvolvemento da Reacci\u00f3n en cadea da polimerase."}
{"id": "173643", "revid": "22570", "url": "https://gl.wikipedia.org/wiki?curid=173643", "title": "A Boavista, Albeos, Crecente", "text": "A Boavista \u00e9 un lugar da parroquia de Albeos no concello pontevedr\u00e9s de Crecente na comarca da Paradanta. Ti\u00f1a 27 habitantes no ano 2010 segundo datos do Instituto Nacional de Estad\u00edstica dos cales 12 eran homes e 15 eran mulleres."}
{"id": "173644", "revid": "22570", "url": "https://gl.wikipedia.org/wiki?curid=173644", "title": "Cam\u00e1n, Albeos, Crecente", "text": "Cam\u00e1n \u00e9 un lugar da parroquia de Albeos no concello pontevedr\u00e9s de Crecente na comarca da Paradanta. Ti\u00f1a 12 habitantes no ano 2010 segundo datos do Instituto Nacional de Estad\u00edstica dos cales 6 eran homes e 6 eran mulleres."}
{"id": "173645", "revid": "85894", "url": "https://gl.wikipedia.org/wiki?curid=173645", "title": "A Capela, Albeos, Crecente", "text": "A Capela \u00e9 un lugar da parroquia de Albeos no concello pontevedr\u00e9s de Crecente na comarca da Paradanta. Ti\u00f1a 5 habitantes no ano 2010 segundo datos do Instituto Nacional de Estad\u00edstica dos cales 0 eran homes e 5 eran mulleres."}
{"id": "173646", "revid": "1888", "url": "https://gl.wikipedia.org/wiki?curid=173646", "title": "Mariano Abalo Costa", "text": ""}
{"id": "173648", "revid": "55340", "url": "https://gl.wikipedia.org/wiki?curid=173648", "title": "Bandeira de Irlanda do Norte", "text": "Irlanda do Norte non ten bandeira propia desde que o Parlamento de Irlanda do Norte foi disolto en 1973. Durante acontecementos oficiais, o goberno brit\u00e1nico utiliza a \"Union Flag\", a cal \u00e9 a bandeira oficial do Reino Unido de Gran Breta\u00f1a e Irlanda do Norte, e \u00e9 a \u00fanica bandeira utilizada polo goberno en Irlanda do Norte.\nA \"Saint Patrick's Saltire\" \u00e1s veces \u00e9 utilizada polo goberno para representar a Irlanda do Norte \u00f3 lado dos outros pa\u00edses do Reino Unido, e \u00e9 o emblema central do Servizo Policial de Irlanda do Norte.\nA \"Ulster Banner\" a\u00ednda \u00e9 usada por unionistas, algunhas organizaci\u00f3ns deportivas en Irlanda do Norte e algunhas autoridades de goberno locais baixo control unionista.\nNin a \"Saint Patrick's Saltire\" nin a \"Ulster Banner\" poden ser izadas en edificios do goberno de Irlanda do Norte.\nBandeira do Goberno de Irlanda do Norte entre 1953\u20131972.\nDese\u00f1o.\nA \"Ulster Banner\" ten na s\u00faa parte central a figura dunha estrela de seis puntas (o n\u00famero de condados que pertencen a Irlanda do Norte) de cor branca que cont\u00e9n representada unha man destra (a man vermella de Ulster). A estrela aparece representada baixo a \"Coroa Imperial\" (do Reino Unido) como s\u00edmbolo de lealdade \u00e1 monarqu\u00eda brit\u00e1nica. Esta bandeira foi outorgada polo goberno de Irlanda do Norte en 1924, foi emblema do devandito goberno entre 1953 e 1972, sendo abolida en 1973.\nHistoria.\nA bandeira de Irlanda do Norte (\"Ulster Banner\") \u00e9 un estandarte her\u00e1ldico tomado do escudo de armas concedido en 1924 e baseado na bandeira de Inglaterra e a anterior bandeira do Ulster, co engadido dunha coroa para simbolizar a lealdade dos unionistas do Ulster \u00e1 monarqu\u00eda do Reino Unido. O estandarte do Ulster cont\u00e9n a Man Vermella do Ulster no centro. A estrela de seis puntas representa o seis condados de Irlanda do Norte. A bandeira \u00e1s veces tam\u00e9n recibe o nome de \"Bandeira da Man Vermella\", \"Bandeira de Irlanda do Norte\", ou simplemente a \"Bandeira do Ulster\", a\u00ednda que non debe ser confundida coa bandeira provincial do Ulster.\nUso actual.\nDurante eventos oficiais, o goberno brit\u00e1nico utiliza a Union Flag, a cal \u00e9 a bandeira oficial do Reino Unido de Gran Breta\u00f1a e Irlanda do Norte, sendo esa tam\u00e9n a \u00fanica bandeira oficial utilizada polo goberno de Irlanda do Norte. O estandarte do Ulster foi a bandeira oficial do goberno de Irlanda do Norte dende 1953 at\u00e9 1972, pero non \u00e9 probable que volva ser utilizada para representar a Irlanda do Norte ou o seu goberno no futuro xa que, por varias raz\u00f3ns, non \u00e9 aceptada pola comunidade nacionalista irlandesa.\nEn 1924 o goberno de Irlanda do Norte recibiu armas her\u00e1ldicas por decreto real e o dereito a mostralas nunha bandeira ou estandarte. Este dereito foi exercido para a coroaci\u00f3n da ra\u00ed\u00f1a Isabel II do Reino Unido en 1953. Entre 1953 e 1972 esta bandeira foi utilizada polo goberno de Irlanda do Norte e a bandeira civil \"de facto\". Cesou de ter aprobaci\u00f3n oficial cando o Parlamento de Irlanda do Norte foi disolto polo goberno brit\u00e1nico pola Acta de 1973.\nA \"Ulster Banner\" s\u00e9guese a usar dentro da comunidade unionista (comunidade que promove o mantemento ou o fortalecemento dos v\u00ednculos pol\u00edticos e culturais entre Irlanda, a mi\u00fado e especialmente Irlanda do Norte, e Gran Breta\u00f1a) xunto coa bandeira brit\u00e1nica. Tam\u00e9n \u00e9 utilizada nalg\u00fans eventos deportivos, como por exemplo polos seareiros da selecci\u00f3n de f\u00fatbol, e autoridades locais baixo control unionista.\nV\u00e9xase tam\u00e9n.\nLigaz\u00f3ns externas.\n&lt;br&gt;"}
{"id": "173652", "revid": "56817", "url": "https://gl.wikipedia.org/wiki?curid=173652", "title": "Carballal, Villestro, Santiago de Compostela", "text": "Carballal \u00e9 un lugar da parroquia de Villestro no concello coru\u00f1\u00e9s de Santiago de Compostela na comarca de Santiago. Segundo o padr\u00f3n municipal (INE 2013) ten 110 habitantes (54 homes e 56 mulleres)."}
{"id": "173655", "revid": "23204", "url": "https://gl.wikipedia.org/wiki?curid=173655", "title": "Teresa de Cepeda y Ahumada", "text": ""}
{"id": "173656", "revid": "23204", "url": "https://gl.wikipedia.org/wiki?curid=173656", "title": "Santa Teresa de Jes\u00fas", "text": ""}
{"id": "173659", "revid": "736", "url": "https://gl.wikipedia.org/wiki?curid=173659", "title": "Quercus suber", "text": ""}
{"id": "173663", "revid": "88215", "url": "https://gl.wikipedia.org/wiki?curid=173663", "title": "Canteira (f\u00fatbol)", "text": "Canteira ou viveiro \u00e9 un termo utilizado para referirse aos equipos de base organizados polos clubs de f\u00fatbol profesionais. Tam\u00e9n se utiliza para referirse \u00e1 zona xeogr\u00e1fica na que os clubs contratan xogadores. O termo util\u00edzase amplamente no f\u00fatbol, pero se aplica tam\u00e9n a outros deportes como o baloncesto.\nPara un club, dispor dunha estrutura de f\u00fatbol base, cunha mesma filosof\u00eda de traballo en todas as s\u00faas categor\u00edas, desde prebenxam\u00edns a xuven\u00eds, pode supor, ademais dun extraordinario aforro en canto a fichaxes para o club de f\u00fatbol, que os xogadores que cheguen ao primeiro equipo, xoguen desde pequenos do mesmo xeito, polo que dunha forma natural, p\u00f3dense atopar xogando no primeiro persoal e co\u00f1ecer os principais conceptos e esixencias do xogo, desde o primeiro d\u00eda."}
{"id": "173664", "revid": "89787", "url": "https://gl.wikipedia.org/wiki?curid=173664", "title": "Familia real espa\u00f1ola", "text": "A Familia Real espa\u00f1ola \"(Casa Real de Borb\u00f3n)\" est\u00e1 formada polo Titular da Coroa (Rei de Espa\u00f1a), polos seus pais e irm\u00e1ns, polo seu consorte e os fillos e netos de ambos, e polos consortes de todos eles.\nComposici\u00f3n actual.\nActualmente, a Familia Real espa\u00f1ola est\u00e1 formada polos seguintes membros:\nPosici\u00f3n constitucional.\nA Constituci\u00f3n espa\u00f1ola de 1978 establece no seu artigo 57.1 que: \"\"A Coroa de Espa\u00f1a \u00e9 hereditaria nos sucesores de S.M. Don Xo\u00e1n Carlos I de Borb\u00f3n, lex\u00edtimo herdeiro da dinast\u00eda hist\u00f3rica\".\"\nDescrici\u00f3n da Familia real.\nTitular da Coroa.\nO Titular da Coroa \u00e9 a persoa que ocupa o Trono por dereito propio, en virtude da aplicaci\u00f3n das regras sucesorias fixadas pola Constituci\u00f3n. Denom\u00ednase Rei ou Ra\u00ed\u00f1a de Espa\u00f1a e recibe o tratamento de Maxestade.\nCando a Coroa pertence a unha muller, ad\u00f3itase aludir a ela como \"Ra\u00ed\u00f1a propietaria\", a fin de marcar a diferenza coa \"Ra\u00ed\u00f1a consorte\", que \u00e9 aquela que se denomina as\u00ed unicamente por ser a esposa do Rei.\nEn calquera dos dous casos o Titular da Coroa \u00e9 aludido polo seu nome de pila, ao que se antep\u00f3n o tratamento de Maxestade e a denominaci\u00f3n de Rei ou Ra\u00ed\u00f1a de Espa\u00f1a, e que vai seguido do ordinal correspondente segundo a lista dos Reis de Espa\u00f1a, que contin\u00faa a dos Reis de Castela.\nRa\u00ed\u00f1a Consorte ou Consorte da Ra\u00ed\u00f1a.\nArtigo 58 da Constituci\u00f3n Espa\u00f1ola de 1978: \"A Ra\u00ed\u00f1a consorte ou o consorte da Ra\u00ed\u00f1a non poder\u00e1n asumir funci\u00f3ns constitucionais salvo o disposto para a rexencia.\"\nCando o Titular da Coroa \u00e9 un home, o seu consorte denom\u00ednase Ra\u00ed\u00f1a e recibe o tratamento de Maxestade, mentres o sexa ou permaneza vi\u00fava. Cando o Titular da Coroa \u00e9 unha muller, ao seu consorte corresp\u00f3ndelle a Dignidade de Pr\u00edncipe e o tratamento de Alteza Real.\nHerdeiro da Coroa.\nArtigo 57.2 da Constituci\u00f3n Espa\u00f1ola de 1978: \"O Pr\u00edncipe herdeiro, desde o seu nacemento ou desde que ocorra o feito que orixine o chamamento ter\u00e1 a dignidade de Pr\u00edncipe de Asturias e os demais t\u00edtulos vinculados tradicionalmente co sucesor da Coroa de Espa\u00f1a\".\nA persoa chamada directamente \u00e1 sucesi\u00f3n no Trono en caso de falecemento ou abdicaci\u00f3n do Titular da Coroa, \u00e9 dicir, a persoa que se converter\u00eda automaticamente en Rei ou Ra\u00ed\u00f1a de Espa\u00f1a no caso de que o actual Rei ou Ra\u00ed\u00f1a falecese ou abdicase, ostenta a dignidade de Pr\u00edncipe ou Princesa de Asturias e recibe o tratamento de Alteza Real.\nA dignidade de Pr\u00edncipe ou Princesa de Asturias e o tratamento de Alteza Real corresponden ao Herdeiro da Coroa desde o mesmo momento en que se produza o seu posicionamento no primeiro lugar da orde de sucesi\u00f3n no Trono, ben polo seu nacemento (como ser\u00eda o caso do primeiro fillo do Rei) ou ben por pasar posteriormente a ocupar devandito lugar (como ser\u00eda o caso de que o Pr\u00edncipe de Asturias falecese sen descendencia pero o Rei tivese outros fillos ou fillas).\nO consorte do Pr\u00edncipe ou Princesa de Asturias participa do t\u00edtulo e tratamento, neste caso sen distinci\u00f3n de sexos.\nFillos do Titular da Coroa.\nOs fillos e fillas do Titular da Coroa que non ostenten a dignidade de Pr\u00edncipe ou Princesa de Asturias, as\u00ed como os fillos e fillas deste Pr\u00edncipe ou Princesa, son desde o seu nacemento Infantes de Espa\u00f1a e reciben o tratamento de Alteza Real.\nOs seus consortes, mentres o sexan ou permanezan vi\u00favos, ostentar\u00e1n o t\u00edtulo e recibir\u00e1n o tratamento que o Titular da Coroa, por v\u00eda de graza, xulgue conveniente concederlles, en uso da prerrogativa que lle reco\u00f1ece o artigo 62.h) da Constituci\u00f3n espa\u00f1ola.\nNetos do Titular da Coroa.\nOs fillos e fillas dos Infantes de Espa\u00f1a te\u00f1en a consideraci\u00f3n de Grandes de Espa\u00f1a, sen que iso dea orixe a outro tratamento especial distinto do de Excelencia.\nDos matrimonios.\nArtigo 57.4 da Constituci\u00f3n espa\u00f1ola de 1978: \"\"Aquelas persoas que tendo dereito \u00e1 sucesi\u00f3n no trono contraeren matrimonio contra a expresa prohibici\u00f3n do Rei e das Cortes Xerais, quedar\u00e1n exclu\u00eddas na sucesi\u00f3n \u00e1 Coroa por si e os seus descendentes\".\"\nXa que logo o matrimonio dos fillos do Rei conv\u00e9rtese nun asunto de estado pois deben contar non s\u00f3 coa aprobaci\u00f3n do Monarca Espa\u00f1ol se non tam\u00e9n o das Cortes Xerais; pola contra perden os dereitos de suceder no trono."}
{"id": "173665", "revid": "23204", "url": "https://gl.wikipedia.org/wiki?curid=173665", "title": "Bandeira de Rusia", "text": "A bandeira de Rusia (en , \"Flag Rossii\"), co\u00f1ecida popularmente como a \"tricolor\" (en ruso: \u0422\u0440\u0438\u043a\u043e\u043b\u043e\u0440, \"Trikolor\") \u00e9 unha bandeira composta por tres franxas horizontais de igual anchura, sendo branca a superior, azul a central e vermella a inferior. A bandeira foi adoptada oficialmente por Rusia o 22 de agosto de 1991. As cores desta bandeira son a orixe das cores paneslavas.\nHistoria.\nUnha lenda popular sit\u00faa a orixe da bandeira de Rusia nunha visita que realizou o Tsar Pedro o Grande aos Pa\u00edses Baixos (nese ent\u00f3n Provincias Unidas) en 1699. O Tsar, que estaba al\u00ed para aprender sobre a construci\u00f3n de barcos, deuse conta da necesidade de dotar \u00e1 s\u00faa futura Mari\u00f1a dunha bandeira. Baseou a bandeira de Rusia na dos Pa\u00edses Baixos, pero elixindo as cores rusas (a bandeira dos Pa\u00edses Baixos daquela \u00e9poca era de cor laranxa, branco, azul e non ti\u00f1a vermello).\nEsta historia, a\u00ednda que amplamente estendida, \u00e9 unha lenda, xa que un libro alem\u00e1n de bandeiras de 1695 xa describ\u00eda unha bandeira similar pertencente ao Tsar de Moscova (de feito, xa fora izada pola fragata Oriol, o primeiro barco botado pola Mari\u00f1a rusa en 1667). O tres colorees provir\u00edan do escudo do Ducado de Moscova, no cal aparece San Xurxo cunha armadura branca, montando un cabalo branco, levando unha capa e un escudo azuis sobre un fondo vermello. A\u00ednda que de acordo a outra versi\u00f3n, estas cores ser\u00edan as das roupaxes da Virxe Mar\u00eda, protectora de Rusia. Esta bandeira, que se usou como insignia naval desde o s\u00e9culo XVII, foi adoptada para a mari\u00f1a mercante en 1705. E o 7 de maio de 1883 autorizouse o seu uso en terra firme, convert\u00e9ndose oficialmente na bandeira nacional de Rusia.\nTras a Revoluci\u00f3n rusa de 1917, os bolxeviques cambiaron a bandeira por outra enteiramente vermella coas siglas \u0420\u0421\u0424\u0421\u0420 (RSFSR - Rep\u00fablica Socialista Sovi\u00e9tica Federativa de Rusia) en cir\u00edlico na esquina superior ao lado do mastro. En 1954, adoptouse unha nova bandeira similar \u00e1 da Uni\u00f3n Sovi\u00e9tica pero cunha franxa vertical azul no lado da hasta.\nA tricolor foi adoptada de novo o 22 de agosto de 1991, a\u00ednda que a proporci\u00f3n foi 1:2 e as cores eran lixeiramente diferentes. Finalmente o 11 de decembro de 1993, no edicto n\u00ba 2126 \"Sobre a bandeira nacional da Federaci\u00f3n Rusa\" asinado polo presidente da Federaci\u00f3n Rusa Boris Eltsin, a bandeira foi descrita coas cores actuais e a proporci\u00f3n 2:3."}
{"id": "173667", "revid": "98629", "url": "https://gl.wikipedia.org/wiki?curid=173667", "title": "Sof\u00eda de Borb\u00f3n", "text": "Sof\u00eda de Todos los Santos de Borb\u00f3n y Ortiz, nada en Madrid o 29 de abril de 2007, \u00e9 unha Infanta de Espa\u00f1a. \u00c9 a segunda filla dos Reis de Espa\u00f1a, Filipe VI e dona Letizia e a irm\u00e1 m\u00e1is nova da Princesa de Asturias, Leonor, nada o 31 de outubro de 2005.\nPor ser filla do herdeiro da Coroa recibe a dignidade de \"infanta de Espa\u00f1a\" e tratamento de \"alteza real\". Ocupa o segundo lugar na Li\u00f1a de sucesi\u00f3n ao Trono de Espa\u00f1a, e poder\u00eda reinar en virtude da Constituci\u00f3n de 1978 se:\nA infanta Sof\u00eda naceu mediante ces\u00e1rea no Hospital Ruber Internacional de Madrid \u00e1s 15:50 IMC (16:50 hora espa\u00f1ola). Pesou 3.310 gramos e mediu 50 cent\u00edmetros no momento do seu nacemento.\n\u00c9 a primeira Sof\u00eda que nace no seo da Coroa Espa\u00f1ola. O seu nome foille dado en honra \u00e1 s\u00faa avoa, a Ra\u00ed\u00f1a Sof\u00eda, primeira Sof\u00eda na Casa Real Espa\u00f1ola.\nA infanta foi bautizada co nome de \"Sof\u00eda de Todos los Santos\" con augas do r\u00edo Xord\u00e1n o 15 de xullo de 2007 no palacio da Zarzuela polo Arcebispo de Madrid. Os seus padri\u00f1os son a s\u00faa avoa materna, Paloma Rocasolano e Konstantin de Bulgaria, \u00edntimo amigo do Pr\u00edncipe Filipe.\nA infanta Sof\u00eda asistiu por primeira vez, xunto coa s\u00faa irm\u00e1 a infanta Leonor, a unha recepci\u00f3n oficial no Palacio Real de Madrid con motivo da vitoria da Selecci\u00f3n de f\u00fatbol de Espa\u00f1a na Copa Mundial de F\u00fatbol de 2010 o 12 de xullo de 2010 cos Reis, os Pr\u00edncipes de Asturias e a infanta Elena."}
{"id": "173668", "revid": "5312", "url": "https://gl.wikipedia.org/wiki?curid=173668", "title": "I\u00f1aki Urdangarin", "text": "I\u00f1aki Urdangarin Liebaert, nado en Zumarraga (Guip\u00fascoa) o 15 de xaneiro de 1968, \u00e9 un ex xogador de balonm\u00e1n espa\u00f1ol e esposo da Infanta de Espa\u00f1a Cristina de Borb\u00f3n. Ten tratamento de \"excelent\u00edsimo se\u00f1or\". Entre 1997 e 2015 foi Duque consorte de Palma, por mor da s\u00faa voda coa Infanta. Debido ao esc\u00e1ndalo do Caso N\u00f3os, no que estaba involucrado, o Rei Filipe VI revogoulle a concesi\u00f3n do t\u00edtulo ducal \u00e1 s\u00faa irm\u00e1, polo que o propio I\u00f1aki Urdangarin tivo que deixar de empregalo. O 18 de xu\u00f1o de 2018 entrou no c\u00e1rcere de Brieva (\u00c1vila) para cumprir unha condena de cinco anos e 10 meses.\nTraxectoria.\nComo xogador.\nDespois de pasar polo BM Guadalajara, xogou profesionalmente na secci\u00f3n de balonm\u00e1n do Futbol Club Barcelona durante 14 tempadas, entre 1986 e 2000. Co FC Barcelona ga\u00f1ou 6 Copas, 2 Recopas e 4 Supercopas de Europa, ademais de 10 Ligas ASOBAL, 7 Copas do Rei, 9 Supercopas de Espa\u00f1a, 3 Copas ASOBAL e 11 ligas catal\u00e1s.\nFoi internacional pola Selecci\u00f3n de balonm\u00e1n de Espa\u00f1a en tres Xogos Ol\u00edmpicos, contribu\u00edndo \u00e1 consecuci\u00f3n de d\u00faas medallas de bronce nos Xogos Ol\u00edmpicos de Atlanta 1996 e Sidney 2000, ademais dunha medalla de bronce nun Europeo. No ano 2000 retirouse da competici\u00f3n.\nConsorte.\nO 4 de outubro de 1997, casou coa infanta Cristina de Borb\u00f3n na Catedral de Santa Eulalia de Barcelona, ocasi\u00f3n pola cal o rei concedeu \u00e1 s\u00faa filla o t\u00edtulo de Duquesa de Palma de Mallorca. Tiveron catro fillos que ocupan os postos do oitavo ao und\u00e9cimo no orde de sucesi\u00f3n ao rei Xo\u00e1n Carlos I: \nAcusado de corrupci\u00f3n.\nEn novembro de 2011, Urdangarin e os seus socios foron investigados no \"caso Babel\", derivado da investigaci\u00f3n do caso Palma Arena. O 10 de novembro apareceu nos medios de comunicaci\u00f3n a noticia dunha probable imputaci\u00f3n por un suposto desv\u00edo de di\u00f1eiro p\u00fablico desde o Instituto N\u00f3os que presid\u00eda.\nMediante un comunicado, La Zarzuela apartou a I\u00f1aki Urdangarin dos seus actos oficiais o 12 de decembro de 2011, porque o seu comportamento non era \u00abexemplar\u00bb para a Casa do Rei.\nO 29 de decembro de 2011 foi imputado polo xu\u00edz Jos\u00e9 Castro, e citouse para comparecer o d\u00eda 6 de febreiro de 2012, pod\u00e9ndose atrasar esta data se as\u00ed \u00e9 de interese para a s\u00faa representaci\u00f3n. Dous d\u00edas despois da imputaci\u00f3n, o xu\u00edz Castro aceptou atrasar a declaraci\u00f3n de Urdangarin como imputado ao d\u00eda 25 de febreiro. A declaraci\u00f3n do imputado durou m\u00e1is de 22 horas, durante o d\u00eda 25 e a madrugada do 27 de febreiro; declarou que non co\u00f1ec\u00eda a existencia de empresas para desviar di\u00f1eiro p\u00fablico, culpou a Diego Torres e asegurou que o papel da infanta Cristina na trama empresarial era soamente testemu\u00f1al e que o rei pediulle que se desvinculase das s\u00faas actividades profesionais.\nPalmar\u00e9s como xogador.\nSelecci\u00f3n espa\u00f1ola.\nFoi 154 veces internacional coa Selecci\u00f3n espa\u00f1ola, coa que participou en 9 grandes eventos internacionais:"}
{"id": "173670", "revid": "23204", "url": "https://gl.wikipedia.org/wiki?curid=173670", "title": "Javier L\u00f3pez Facal", "text": "Javier L\u00f3pez Facal, nado en Toba (Cee) o 3 de agosto de 1944, \u00e9 un ling\u00fcista galego, especialista en lexicograf\u00eda e en grego.\nLicenciado e doutorado en filolox\u00eda Cl\u00e1sica pola Universidade Complutense de Madrid en 1971, especializouse no estudo da lingua grega antiga e en concreto nos casos en Her\u00f3doto. Como investigador do Consello Superior de Investigaci\u00f3ns Cient\u00edficas (CSIC) traballou durante quince anos na elaboraci\u00f3n dun dicionario grego-espa\u00f1ol a\u00ednda en elaboraci\u00f3n, dirixido por Francisco Rodr\u00edguez Adrados. \u00c9 profesor de investigaci\u00f3n en pol\u00edtica cient\u00edfica e xesti\u00f3n de I+D no CSIC e entre 1992 e 1994 foi secretario do Instituto Cervantes.\nComo tradutor, destacan as s\u00faas traduci\u00f3ns de cl\u00e1sicos da literatura grega, as\u00ed como de varias obras do ling\u00fcista sueco Bertil Malmberg.\nVida persoal.\n\u00c9 irm\u00e1n do economista e pol\u00edtico Xan L\u00f3pez Facal."}
{"id": "173676", "revid": "98629", "url": "https://gl.wikipedia.org/wiki?curid=173676", "title": "Anel de Einstein", "text": "Na astronom\u00eda observacional un anel de Khvolson ou anel de Einstein \u00e9 unha deformaci\u00f3n da luz dunha fonte lum\u00ednica (coma unha galaxia ou unha estrela) en anel producida pola desviaci\u00f3n gravitacional da luz por unha lente (coma outra galaxia, ou buraco negro, ou materia escura que forman a masa da lente). Isto acontece cando a fonte emisora, a lente gravitacional e o observador est\u00e1n perfectamente ali\u00f1ados; de non ser as\u00ed, o anel s\u00f3 \u00e9 parcial.\nIntroduci\u00f3n.\nA desviaci\u00f3n gravitacional da luz \u00e9 un resultado da Teor\u00eda da Relatividade Xeral de Albert Einstein. A luz da fonte emisora viaxa, en lugar de facelo en li\u00f1a recta (tridimensional), desviada (dobrada) pola presenza dun corpo masivo, que deforma o espazo-tempo. Un anel de Einstein \u00e9 un caso especial dentro dos diferentes tipos de desviaci\u00f3n gravitacional da luz, causado pola exacta ali\u00f1aci\u00f3n da fonte emisora, a lente gravitacional e o observador; produc\u00edndose ent\u00f3n unha simetr\u00eda arredor da lente, e resultando as\u00ed unha estrutura semellante a un anel de luz.\nO tama\u00f1o do anel de Einstein v\u00e9n dado polo radio de Einstein. En radi\u00e1ns,isto \u00e9: \nformula_1\nou alternativamente, \nformula_2\nonde:\nN\u00f3tese que, sobre distancias cosmol\u00f3xicas, en xeral: formula_9.\nHistoria.\nO pregamento da luz por un corpo gravitacional foi previsto por Einstein no 1912, uns anos antes da publicaci\u00f3n da Relatividade Xeral no 1916. O efecto da desviaci\u00f3n en forma de anel foi mencionado por primeira vez na literatura acad\u00e9mica polo f\u00edsico ruso Orest Danilovich Khvolson no ano 1924. Albert Einstein comentou sobor deste efecto, no ano 1936, que:\n\"Por suposto, non hai esperanza de observar este fen\u00f3meno directamente. En primeiro lugar, dificilmente imos ter unha visi\u00f3n o suficiente de preto para unha li\u00f1a (de visi\u00f3n) tan central. En segundo lugar, o \u00e1ngulo \u03b2 ha desafiar o poder de resoluci\u00f3n dos nosos instrumentos.\"\nNesta declaraci\u00f3n \u03b2 \u00e9 o \"Radio de Einstein\", modernamente denotado \u03b8E. Einstein consideraba que a posibilidade de observar un anel producido por estrelas, son baixas (ser\u00edan microlentes gravitatorias); por\u00e9n, a posibilidade de observar aneis producidos por lentes mais grandes coma galaxias ou buratos negros \u00e9 m\u00e1is alta dado que o tama\u00f1o angular dos aneis de Einstein aumenta coa masa da lente.\nAneis co\u00f1ecidos.\nNa actualidade co\u00f1\u00e9cense centos de aneis de Einstein. Preto de media ducia deles son aneis parciais, con di\u00e1metros de ata un arcosegundo, na maior\u00eda, ou a distribuci\u00f3n de masa \u00e9 irregular, ou non existe unha ali\u00f1aci\u00f3n perfecta, polo que non se ten observado un anel perfecto.\nO primeiro anel de Einstein practicamente completo, designado B1938+666, foi descuberto nun traballo de colaboraci\u00f3n entre a Universidade de Manchester e o Telescopio espacial Hubble da NASA no ano 1998.\nAneis extra.\nRaphael Gavazzi do STScI e Treu Tommaso da Universidade de California en Santa Barbara usando o Telescopio Espacial Hubble atoparon un anel dobre. Xorde a partir da luz de tres galaxias a 3, 6 e 11 mill\u00f3ns de anos luz de distancia. Estes aneis ax\u00fadanos na comprensi\u00f3n da distribuci\u00f3n da materia escura, a enerx\u00eda escura, a natureza da galaxias afastadas, e a curvatura do universo. As posibilidades de atopar un anel dobre \u00e9 de 1 entre 10.000. Unha mostraxe axeitada de 50 aneis dobres servir\u00eda para facilitar aos astr\u00f3nomos unha medida m\u00e1is precisa do contido de materia escura do universo e da ecuaci\u00f3n de estado da enerx\u00eda escura cun 10 por cento de precisi\u00f3n.\nUnha simulaci\u00f3n.\nA imaxe da dereita \u00e9 unha simulaci\u00f3n que describe un zoom nun burato negro (ou o que \u00e9 o mesmo, unha singularidade de Schwarzschild) fronte \u00e1 V\u00eda L\u00e1ctea. O primeiro anel de Einstein corresponde \u00e1 rexi\u00f3n m\u00e1is distorsionada da imaxe e est\u00e1 claramente representado polo disco gal\u00e1ctico. O zoom revela unha serie de catro aneis extra, cada vez m\u00e1is finos e m\u00e1is preto da sombra do burato negro. Son facilmente vis\u00edbeis a trav\u00e9s das varias imaxes do disco gal\u00e1ctico. Uns aneis corresponden aos puntos que est\u00e1n detr\u00e1s do burato negro (o punto de vista do observador) e corresponden aqu\u00ed \u00e1 rexi\u00f3n amarela brillante do disco gal\u00e1ctico (preto do centro da galaxia), mentres que outros aneis corresponden a imaxes de rexi\u00f3ns que est\u00e1n detr\u00e1s do observador, que aparecen m\u00e1is azuis dende a parte correspondente do disco gal\u00e1ctico."}
{"id": "173677", "revid": "98629", "url": "https://gl.wikipedia.org/wiki?curid=173677", "title": "George Andrew Olah", "text": "George Andrew Olah (en h\u00fangaro: Gy\u00f6rgy Andr\u00e1s Ol\u00e1h), nado en Budapest o 22 de maio de 1927 e finado en Beverly Hills o 8 de marzo de 2017, foi un qu\u00edmico estadounidense de orixe h\u00fangara, galardoado co Premio Nobel de Qu\u00edmica do ano 1994.\nTraxectoria.\nEstudou qu\u00edmica na Universidade de Tecnolox\u00eda e Econom\u00eda de Budapest, onde se doutorou en 1949. Tras a Revoluci\u00f3n H\u00fangara de 1956 fuxiu, inicialmente a Inglaterra e posteriormente ao Canad\u00e1, onde traballou na Dow Chemical Company. En 1965 aceptou o seu nomeamento como profesor de qu\u00edmica na Case Western Reserve University e en 1977 na Universidade do Sur de California dos \u00c1nxeles. En 1971 conseguiu a nacionalidade estadounidense.\nInvestigaci\u00f3ns cient\u00edficas.\nInteresado en qu\u00edmica org\u00e1nica desenvolveu as s\u00faas investigaci\u00f3ns sobre os cati\u00f3ns de carbono, denominados carbocati\u00f3ns, fragmentos cargados positivamente que proceden de mol\u00e9culas de hidrocarburos e que aparecen en fracci\u00f3ns de segundos nos estadios intermedios das reacci\u00f3ns qu\u00edmicas.\nEn 1994 foi galardoado co Premio Nobel de Qu\u00edmica \"polas s\u00faas investigaci\u00f3ns sobre os carbocati\u00f3ns, fundamentais na produci\u00f3n de materiais sint\u00e9ticos\"."}
{"id": "173679", "revid": "186", "url": "https://gl.wikipedia.org/wiki?curid=173679", "title": "El Iris de Galicia", "text": "El Iris de Galicia foi o nome de varias publicaci\u00f3ns galegas:"}
{"id": "173680", "revid": "5132", "url": "https://gl.wikipedia.org/wiki?curid=173680", "title": "Appenzell Ausserrhoden", "text": ""}
{"id": "173681", "revid": "5132", "url": "https://gl.wikipedia.org/wiki?curid=173681", "title": "Appenzell Innerrhoden", "text": ""}
{"id": "173682", "revid": "5863", "url": "https://gl.wikipedia.org/wiki?curid=173682", "title": "El Iris de Galicia (1841)", "text": "El Iris de Galicia, foi un peri\u00f3dico galego que apareceu en 1841 en Santiago de Compostela.\nHistoria e caracter\u00edsticas.\nSubtitulado \"Peri\u00f3dico de literatura y costumbres\", aparece o 27 de xu\u00f1o de 1841. Impreso por Jos\u00e9 N\u00fa\u00f1ez Casta\u00f1o, foi continuaci\u00f3n de \"El Iris del Bello Sexo\", pero cunha nova actitude que asume o compromiso provincialista. Cesou a s\u00faa publicaci\u00f3n o 29 de agosto de 1841. Foi continuado por \"Revista de Galicia\"."}
{"id": "173683", "revid": "98629", "url": "https://gl.wikipedia.org/wiki?curid=173683", "title": "Bandeira de Turqu\u00eda", "text": "A bandeira de Turqu\u00eda (en turco: \"T\u00fcrk bayra\u011f\u0131\") \u00e9 unha bandeira vermella cun crecente e estrela brancos no seu centro. A bandeira \u00e9 popularmente co\u00f1ecida como \"Ay Y\u0131ld\u0131z\" (literalmente, l\u00faa estrela) ou \"Albayrak\" (bandeira vermella). A bandeira \u00e9 ademais referida como Alsancak (pavill\u00f3n vermello) no himno nacional turco.\nA orixe da bandeira \u00e9 complexa, xa que \u00e9 un dese\u00f1o antigo, e usa os mesmos s\u00edmbolos que a bandeira de finais do Imperio Otom\u00e1n, sendo adoptada en 1844 coas reformas de Tanzim\u00e2t; a\u00ednda que a forma, a colocaci\u00f3n e a tonalidade da cor var\u00edan. As proporci\u00f3ns xeom\u00e9tricas da bandeira est\u00e1n legalmente estandarizadas coa Lei da Bandeira turca de 1936.\nHistoria.\nO vermello \u00e9 unha cor predominante na historia turca, sobre todo se o relacionamos coas sanguentas batallas da Guerra de Independencia Turca. A media l\u00faa e a estrela, xuntas, que polo com\u00fan son consideradas s\u00edmbolos isl\u00e1micos hoxe en d\u00eda, foron durante moito tempo empregadas en Asia Menor moito antes da chegada do islam.\nA bandeira era, nun principio, simplemente unha media l\u00faa sobre campo verde, pero esta foi modificada en 1793 cando o Sult\u00e1n Selim III cambiou o fondo verde a vermello. En 1844, engadiuse a estrela. O s\u00edmbolo da estrela, segundo algunhas teor\u00edas e estudos, rem\u00f3ntase en realidade aos tempos do emperador romano Constantino (fundador de Constantinopla, actual Istambul), sendo considerada na s\u00faa \u00e9poca como un s\u00edmbolo da Virxe Mar\u00eda.\nA orixe da bandeira, \u00e1 s\u00faa vez, \u00e9 amplamente descrito segundo distintas lendas no pa\u00eds, entre as m\u00e1is populares at\u00f3pase a de que o Sulat\u00e1n Murad II, despois da batalla de Kosovo en 1448, avistou a unha l\u00faa ocultando unha estrela sobre un fondo de sangue. Outra lenda di que durante un so\u00f1o do primeiro Sult\u00e1n otm\u00e1n unha media l\u00faa e unha estrela xurdiron do seu peito ampli\u00e1ndose, presaxiando a conquista de Constantinopla. Outra teor\u00eda di que Mehmed II viu unha media l\u00faa e unha estrela durante a ca\u00edda de Constantinopla.\nA m\u00e1is amplamente crida, con todo, conta que Mustafa Kemal Atat\u00fcrk, o fundador da Rep\u00fablica turca, cami\u00f1aba por un campo de batalla unha noite tras un combate vitorioso durante a Guerra de Independencia Turca, e observou a reflexi\u00f3n dunha estrela e a formaci\u00f3n da media l\u00faa crecente sobre un vasto fondo de sangue no terreo dun outeiro rochoso de Sakarya.\nOutras bandeiras.\nOutros moitos estados e movementos utilizan a l\u00faa e crecente:"}
{"id": "173685", "revid": "1131", "url": "https://gl.wikipedia.org/wiki?curid=173685", "title": "El Diario de Santiago", "text": "El Diario de Santiago, foi un peri\u00f3dico galego editado entre 1873 e 1879 en Santiago de Compostela.\nHistoria e caracter\u00edsticas.\nSubtitulado \"De intereses materiales, noticias y anuncios\", foi un peri\u00f3dico liberal fundado por Manuel Bibiano Fern\u00e1ndez. O primeiro n\u00famero apareceu o 6 de xullo de 1873, seguindo a numeraci\u00f3n deixada pola anterior cabeceira, \"La Gacetilla de Santiago\", da que era continuaci\u00f3n. Dirixido por Manuel Bibiano Fern\u00e1ndez e Alfredo Vicenti, contou coa colaboraci\u00f3n de Alberto de Quintana. Tivo moitos problemas e unha forte censura eclesi\u00e1stica (foi excomungado polo cardeal Pay\u00e1). Cambiou o seu nome polo de \"Gaceta de Galicia\" en 1879."}
{"id": "173686", "revid": "5659656", "url": "https://gl.wikipedia.org/wiki?curid=173686", "title": "Femme Fatale", "text": "Femme Fatale \u00e9 o s\u00e9timo \u00e1lbum de estudio da artista americana Britney Spears, que foi lanzado o 25 de marzo de 2011."}
{"id": "173687", "revid": "1822", "url": "https://gl.wikipedia.org/wiki?curid=173687", "title": "Toxiinfecci\u00f3n", "text": ""}
{"id": "173690", "revid": "89787", "url": "https://gl.wikipedia.org/wiki?curid=173690", "title": "A Bouza, Quende, Abad\u00edn", "text": "A Bouza \u00e9 un lugar da parroquia de Quende no concello lugu\u00e9s de Abad\u00edn na comarca da Terra Ch\u00e1. Ti\u00f1a 9 habitantes en 2015 (5 homes e 4 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 10 habitantes (5 homes e 5 mulleres)."}
{"id": "173691", "revid": "89787", "url": "https://gl.wikipedia.org/wiki?curid=173691", "title": "Candabade, Quende, Abad\u00edn", "text": "Candabade \u00e9 un lugar da parroquia de Quende no concello lugu\u00e9s de Abad\u00edn na comarca da Terra Ch\u00e1. Ti\u00f1a 13 habitantes en 2015 (7 homes e 6 mulleres) segundo datos do IGE. Iso sup\u00f3n un aumento da poboaci\u00f3n respecto a 2010 cando ti\u00f1a 11 habitantes (7 homes e 4 mulleres)."}
{"id": "173692", "revid": "85894", "url": "https://gl.wikipedia.org/wiki?curid=173692", "title": "Os Carballi\u00f1os, Quende, Abad\u00edn", "text": "Os Carballi\u00f1os \u00e9 un lugar da parroquia de Quende no concello lugu\u00e9s de Abad\u00edn na comarca da Terra Ch\u00e1. Segundo o IGE en 2015 ti\u00f1a 6 habitantes (3 homes e 3 mulleres), os mesmos ca en 2010."}
{"id": "173693", "revid": "89787", "url": "https://gl.wikipedia.org/wiki?curid=173693", "title": "Fontepresa, Quende, Abad\u00edn", "text": "Fontepresa \u00e9 un lugar da parroquia de Quende no concello lugu\u00e9s de Abad\u00edn na comarca da Terra Ch\u00e1. Ti\u00f1a 29 habitantes en 2015 (15 homes e 14 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 34 habitantes (17 homes e 17 mulleres)."}
{"id": "173694", "revid": "89787", "url": "https://gl.wikipedia.org/wiki?curid=173694", "title": "Framil, Quende, Abad\u00edn", "text": "Framil \u00e9 un lugar da parroquia de Quende no concello lugu\u00e9s de Abad\u00edn na comarca da Terra Ch\u00e1. Ti\u00f1a 6 habitantes en 2015 (2 homes e 4 mulleres) segundo datos do IGE. Iso sup\u00f3n un aumento da poboaci\u00f3n respecto a 2010 cando ti\u00f1a 5 habitantes (1 home e 4 mulleres)."}
{"id": "173695", "revid": "22570", "url": "https://gl.wikipedia.org/wiki?curid=173695", "title": "Gont\u00e1n de Abaixo, Quende, Abad\u00edn", "text": "Gont\u00e1n de Abaixo \u00e9 un lugar da parroquia de Quende no concello lugu\u00e9s de Abad\u00edn na comarca da Terra Ch\u00e1. Xunto con Gont\u00e1n de Arriba ti\u00f1a 70 habitantes no ano 2010 segundo datos do Instituto Nacional de Estad\u00edstica, dos cales 32 eran homes e 38 eran mulleres."}
{"id": "173696", "revid": "22570", "url": "https://gl.wikipedia.org/wiki?curid=173696", "title": "Gont\u00e1n de Arriba, Quende, Abad\u00edn", "text": "Gont\u00e1n de Arriba \u00e9 un lugar da parroquia de Quende no concello lugu\u00e9s de Abad\u00edn na comarca da Terra Ch\u00e1. Xunto con Gont\u00e1n de Abaixo ti\u00f1a 70 habitantes no ano 2010 segundo datos do Instituto Nacional de Estad\u00edstica, dos cales 32 eran homes e 38 eran mulleres."}
{"id": "173697", "revid": "89787", "url": "https://gl.wikipedia.org/wiki?curid=173697", "title": "Moncalvo, Quende, Abad\u00edn", "text": "Moncalvo \u00e9 un lugar da parroquia de Quende no concello lugu\u00e9s de Abad\u00edn na comarca da Terra Ch\u00e1. Ti\u00f1a 4 habitantes en 2015 (1 home e 3 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 11 habitantes (5 homes e 6 mulleres)."}
{"id": "173698", "revid": "89787", "url": "https://gl.wikipedia.org/wiki?curid=173698", "title": "Os P\u00e9reces, Quende, Abad\u00edn", "text": "Os P\u00e9reces \u00e9 un lugar da parroquia de Quende no concello lugu\u00e9s de Abad\u00edn na comarca da Terra Ch\u00e1. Ti\u00f1a 27 habitantes en 2015 (14 homes e 13 mulleres) segundo datos do IGE. Iso sup\u00f3n un aumento da poboaci\u00f3n respecto a 2010 cando ti\u00f1a 25 habitantes (12 homes e 13 mulleres)."}
{"id": "173699", "revid": "89787", "url": "https://gl.wikipedia.org/wiki?curid=173699", "title": "Os Titos, Quende, Abad\u00edn", "text": "Os Titos \u00e9 un lugar da parroquia de Quende no concello lugu\u00e9s de Abad\u00edn na comarca da Terra Ch\u00e1. Ti\u00f1a 3 habitantes en 2015 (1 home e 2 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 5 habitantes (1 home e 4 mulleres)."}
{"id": "173700", "revid": "89787", "url": "https://gl.wikipedia.org/wiki?curid=173700", "title": "A Xesta, Quende, Abad\u00edn", "text": "A Xesta \u00e9 un lugar da parroquia de Quende no concello lugu\u00e9s de Abad\u00edn na comarca da Terra Ch\u00e1. Ti\u00f1a 19 habitantes en 2015 (8 homes e 11 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 23 habitantes (10 homes e 13 mulleres)."}
{"id": "173701", "revid": "85894", "url": "https://gl.wikipedia.org/wiki?curid=173701", "title": "Os Ares, Romariz, Abad\u00edn", "text": "Os Ares \u00e9 un lugar da parroquia de Romariz no concello lugu\u00e9s de Abad\u00edn na comarca da Terra Ch\u00e1. Ti\u00f1a 26 habitantes en 2015 (14 homes e 12 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 29 habitantes (14 homes e 15 mulleres)."}
{"id": "173702", "revid": "85894", "url": "https://gl.wikipedia.org/wiki?curid=173702", "title": "Arriba, Romariz, Abad\u00edn", "text": "Arriba \u00e9 un lugar da parroquia de Romariz no concello lugu\u00e9s de Abad\u00edn na comarca da Terra Ch\u00e1. Ti\u00f1a 8 habitantes en 2015 (4 homes e 4 mulleres) segundo datos do IGE, os mesmos habitantes que en 2010 (4 homes e 4 mulleres)."}
{"id": "173703", "revid": "85894", "url": "https://gl.wikipedia.org/wiki?curid=173703", "title": "O Barreiro, Romariz, Abad\u00edn", "text": "O Barreiro \u00e9 un lugar da parroquia de Romariz no concello lugu\u00e9s de Abad\u00edn na comarca da Terra Ch\u00e1. Segundo o IGE en 2015 ti\u00f1a un habitante (unha muller), a mesma cantidade ca en 2010."}
{"id": "173704", "revid": "85894", "url": "https://gl.wikipedia.org/wiki?curid=173704", "title": "O Bidueiro, Romariz, Abad\u00edn", "text": "O Bidueiro \u00e9 un lugar da parroquia de Romariz no concello lugu\u00e9s de Abad\u00edn na comarca da Terra Ch\u00e1. Ti\u00f1a 20 habitantes en 2015 (10 homes e 10 mulleres) segundo datos do IGE. Iso sup\u00f3n un aumento da poboaci\u00f3n respecto a 2010 cando ti\u00f1a 12 habitantes (7 homes e 5 mulleres)."}
{"id": "173705", "revid": "51526", "url": "https://gl.wikipedia.org/wiki?curid=173705", "title": "Bandeira de Ucra\u00edna", "text": "A bandeira de Ucra\u00edna (en ) aparece descrita no artigo 20 da Constituci\u00f3n e est\u00e1 composta por d\u00faas franxas horizontais de igual tama\u00f1o de cor azul e amarelo. Foi adoptada o 28 de xaneiro de 1992. A insignia azul e amarela foi empregada por primeira vez durante a Revoluci\u00f3n de 1848 e tivo car\u00e1cter oficial durante un curto per\u00edodo, dende o 12 de novembro de 1918. As s\u00faas proporci\u00f3ns son de 2:3.\nDese\u00f1o.\nA Lei de Ucra\u00edna afirma que as cores da bandeira ucr\u00edna son \"azul e amarelo\", non especificando que tonalidade concreta \u00e9 de cada color. As comunidades her\u00e1ldicas tentan encher o baleiro e especificar unhas cores \"verdedeiras\". De acordo co sitio web afeccionado vexilla-mundi.com as cores ser\u00edan:\nHistoria.\nVarias foron as bandeiras usadas por Ucra\u00edna en diferentes per\u00edodos ao longo da historia. A primeira referencia \u00e1s cores utilizadas na bandeira nacional data da \u00e9poca dos Hetman e foi atopada na cr\u00f3nica de Lviv do s\u00e9culo XVII. Crese que o escudo de armas da cidade de Lviv, celeste e amarelo, foi legado \u00e1 cidade polo pr\u00edncipe Lev. As mesmas cores aparecen no escudo de armas dos rutenos (grupo de ucra\u00ednos que viv\u00edan na zona leste de Checoslovaquia e nos C\u00e1rpatos) que, nos s\u00e9culos XIV e XV, formaban parte de Polonia. Nas descrici\u00f3ns que se fac\u00edan nos tempos dos Hetman das bandeiras militares (despois do Consello de Periaslav de 1654) xa se mencionaba o azul ceo como a cor da bandeira. A mesma levaba diferentes emblemas e lemas. Ademais do azul ceo e do amarelo, outro das cores em\u00fcpleados polo Estado cosaco era o vermello.\nA orixe her\u00e1ldica das cores da bandeira nacional perd\u00e9ronse. As\u00ed, a cor azul pasou a representar o ceo, mentres que o amarelo fixo o mesmo cos campos de trigo. O 22 de marzo de 1918, o Consello Central de Ucra\u00edna adoptou simultaneamente a bandeira azul e amarela e o tridente como s\u00edmbolos nacionais. O mesmo fixo o goberno da Rep\u00fablica Nacional de Ucra\u00edna Occidental o 12 de novembro de 1918. O Consello Nacional de Ucra\u00edna, por medio da resoluci\u00f3n do d\u00eda 27 de xu\u00f1o de 1949, anuncia que a bandeira nacional est\u00e1 composta por d\u00faas franxas horizontais, azul e amarelo, respectivamente."}
{"id": "173707", "revid": "5132", "url": "https://gl.wikipedia.org/wiki?curid=173707", "title": "RSS Ucra\u00edna", "text": ""}
{"id": "173708", "revid": "5863", "url": "https://gl.wikipedia.org/wiki?curid=173708", "title": "Antonio Fern\u00e1ndez Tafall", "text": "Antonio Fern\u00e1ndez Tafall, nado en Santiago de Compostela en 1869 e finado en Madrid o 27 de febreiro de 1936, foi un xornalista e escritor galego.\nTraxectoria.\nFillo de Manuel Bibiano Fern\u00e1ndez, co que colaborou en diversas ocasi\u00f3ns e ao que sucedeu o 30 de decembro de 1892 na direcci\u00f3n de \"Gaceta de Galicia\", fundou outra imprenta \u00e1 marxe da do pai en colaboraci\u00f3n co seu irm\u00e1n Jos\u00e9. Dirixiu tam\u00e9n \"El Alcance\" (1892) e colaborou no peri\u00f3dico \"La Colonia Gallega\", voceiro da colectividade galega da Arxentina, que apareceu en 1914. Escribiu os dramas \"Perlas del arroyo\", que se estreou en 1906, e \"El estudante de Armenteira\". Foi acad\u00e9mico correspondente da Real Academia Galega."}
{"id": "173709", "revid": "85894", "url": "https://gl.wikipedia.org/wiki?curid=173709", "title": "O Cepo, Romariz, Abad\u00edn", "text": "O Cepo \u00e9 un lugar da parroquia de Romariz no concello lugu\u00e9s de Abad\u00edn na comarca da Terra Ch\u00e1. Segundo o IGE en 2015 ti\u00f1a sete habitantes (catro homes e tres mulleres), o mesmo n\u00famero ca en 2010 (tres homes e catro mulleres)."}
{"id": "173710", "revid": "89787", "url": "https://gl.wikipedia.org/wiki?curid=173710", "title": "O Cruceiro, Romariz, Abad\u00edn", "text": "O Cruceiro \u00e9 un lugar da parroquia de Romariz no concello lugu\u00e9s de Abad\u00edn na comarca da Terra Ch\u00e1. Ti\u00f1a 22 habitantes en 2015 (10 homes e 12 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 26 habitantes (11 homes e 15 mulleres)."}
{"id": "173711", "revid": "89787", "url": "https://gl.wikipedia.org/wiki?curid=173711", "title": "O Curra\u00ed\u00f1o, Romariz, Abad\u00edn", "text": "O Curra\u00ed\u00f1o \u00e9 un lugar da parroquia de Romariz no concello lugu\u00e9s de Abad\u00edn na comarca da Terra Ch\u00e1. Ti\u00f1a 10 habitantes en 2015 (4 homes e 6 mulleres) segundo datos do IGE. Iso sup\u00f3n un aumento da poboaci\u00f3n respecto a 2010 cando ti\u00f1a 9 habitantes (3 homes e 6 mulleres)."}
{"id": "173712", "revid": "85894", "url": "https://gl.wikipedia.org/wiki?curid=173712", "title": "Os Curr\u00e1s, Romariz, Abad\u00edn", "text": "Os Curr\u00e1s \u00e9 un lugar da parroquia de Romariz no concello lugu\u00e9s de Abad\u00edn na comarca da Terra Ch\u00e1. Segundo o IGE en 2015 ti\u00f1a dous habitantes (d\u00faas mulleres), a mesma cantidade ca en 2010."}
{"id": "173713", "revid": "85894", "url": "https://gl.wikipedia.org/wiki?curid=173713", "title": "Choi, Romariz, Abad\u00edn", "text": "Choi \u00e9 un lugar da parroquia de Romariz no concello lugu\u00e9s de Abad\u00edn na comarca da Terra Ch\u00e1. Non ti\u00f1a habitantes en 2015 segundo datos do IGE, o mesmo que en 2010."}
{"id": "173714", "revid": "85894", "url": "https://gl.wikipedia.org/wiki?curid=173714", "title": "Espi\u00f1arcao, Romariz, Abad\u00edn", "text": "Espi\u00f1arcao \u00e9 un lugar da parroquia de Romariz no concello lugu\u00e9s de Abad\u00edn na comarca da Terra Ch\u00e1. Ti\u00f1a 43 habitantes en 2015 (19 homes e 24 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 53 habitantes (24 homes e 29 mulleres)."}
{"id": "173715", "revid": "89787", "url": "https://gl.wikipedia.org/wiki?curid=173715", "title": "A Vali\u00f1a, Romariz, Abad\u00edn", "text": "A Vali\u00f1a \u00e9 un lugar da parroquia de Romariz no concello lugu\u00e9s de Abad\u00edn na comarca da Terra Ch\u00e1. Ti\u00f1a 6 habitantes en 2015 (1 home e 5 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 8 habitantes (3 homes e 5 mulleres)."}
{"id": "173716", "revid": "85894", "url": "https://gl.wikipedia.org/wiki?curid=173716", "title": "A Vali\u00f1a de Freire, Romariz, Abad\u00edn", "text": "A Vali\u00f1a de Freire \u00e9 un lugar da parroquia de Romariz no concello lugu\u00e9s de Abad\u00edn na comarca da Terra Ch\u00e1. Segundo o IGE en 2015 ti\u00f1a dous habitantes (dous homes), a mesma cantidade ca en 2010."}
{"id": "173718", "revid": "89787", "url": "https://gl.wikipedia.org/wiki?curid=173718", "title": "Cabanela, Seivane de Vilarente, Abad\u00edn", "text": "Cabanela \u00e9 un lugar da parroquia de Seivane de Vilarente no concello lugu\u00e9s de Abad\u00edn na comarca da Terra Ch\u00e1. Ti\u00f1a 25 habitantes en 2015 (14 homes e 11 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 27 habitantes (15 homes e 12 mulleres)."}
{"id": "173720", "revid": "89787", "url": "https://gl.wikipedia.org/wiki?curid=173720", "title": "Cabaza, Seivane de Vilarente, Abad\u00edn", "text": "Cabaza \u00e9 un lugar da parroquia de Seivane de Vilarente no concello lugu\u00e9s de Abad\u00edn na comarca da Terra Ch\u00e1. Ti\u00f1a 22 habitantes en 2015 (9 homes e 13 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 27 habitantes (10 homes e 17 mulleres)."}
{"id": "173722", "revid": "85894", "url": "https://gl.wikipedia.org/wiki?curid=173722", "title": "Fabega, Seivane de Vilarente, Abad\u00edn", "text": "Fabega \u00e9 un lugar da parroquia de Seivane de Vilarente no concello lugu\u00e9s de Abad\u00edn na comarca da Terra Ch\u00e1. Segundo o IGE en 2015 ti\u00f1a oito habitantes (catro homes e catro mulleres), dous menos ca en 2011 (cinco homes e cinco mulleres)."}
{"id": "173723", "revid": "85894", "url": "https://gl.wikipedia.org/wiki?curid=173723", "title": "A Pedrosa, Seivane de Vilarente, Abad\u00edn", "text": "A Pedrosa \u00e9 un lugar da parroquia de Seivane de Vilarente no concello lugu\u00e9s de Abad\u00edn na comarca da Terra Ch\u00e1. Segundo o IGE en 2015 ti\u00f1a 32 habitantes (18 homes e 14 mulleres), cinco menos ca en 2010 (22 homes e 15 mulleres)."}
{"id": "173732", "revid": "55340", "url": "https://gl.wikipedia.org/wiki?curid=173732", "title": "Cabanela", "text": "O top\u00f3nimo galego Cabanela indica unha cabana pequena. Pode referirse a:\nAmais, o apelido Cabanela pode referirse a:"}
{"id": "173745", "revid": "1131", "url": "https://gl.wikipedia.org/wiki?curid=173745", "title": "Xogo da ola", "text": "O xogo da ola \u00e9 un xogo popular celebrado no entroido en varias vilas galegas.\nCaracter\u00edsticas.\nParticipan seis ou m\u00e1is xogadores en roda, con outra persoa facendo de \u00e1rbitro e outra de madri\u00f1a, todos eles disfrazados e coa cara enfeluxada. Os xogadores vanse tirando olas de barro polo aire procurando que non escachen. Se rompe, a persoa culpable paga unha multa e bebe vi\u00f1o, at\u00e9 que rompen todas as olas.\nA madri\u00f1a enc\u00e1rgase de p\u00f3r as olas en xogo, cobrar as multas, dar vi\u00f1o e pedir cartos entre o p\u00fablico. O \u00e1rbitro, situado sobre unha escada adornada con flores de mimosas, leva un chifre. Ten o mando, e adoita impor multas ao chou e parar o xogo para beber vi\u00f1o.\nHistoria.\nNo Porri\u00f1o cel\u00e9brase desde 1944, na tarde do s\u00e1bado de entroido. A r\u00faa onde se celebra, no barrio de san Bieito, leva ese nome. En Xinzo de Limia cel\u00e9brase o segundo domingo do ciclo de entroido, chamado domingo cacheleiro ou oleiro.\nEste xogo est\u00e1 documentado en Francia na Idade Moderna; en \"Gargantua\", de Fran\u00e7ois Rabelais (1535) \u00e9 chamado \"cassepot\" (do franc\u00e9s \"pot cass\u00e9\", \"cacharro roto\")."}
{"id": "173746", "revid": "89787", "url": "https://gl.wikipedia.org/wiki?curid=173746", "title": "Incendio", "text": "Un incendio \u00e9 unha ocorrencia de lume non controlada que pode abrasar algo que non est\u00e1 destinado a queimarse. Pode afectar a estruturas e a seres vivos. A exposici\u00f3n a un incendio pode producir feridas moi graves como a morte, xeralmente por inhalaci\u00f3n de fume ou por desmaio producido pola intoxicaci\u00f3n e posteriormente queimaduras graves.\nPara que se inicie un lume \u00e9 necesario que se dean conxuntamente este tres factores: combustible, os\u00edxeno e calor ou enerx\u00eda de activaci\u00f3n.\nOrixe do lume.\nOs incendios nos edificios poden empezar con erros nas instalaci\u00f3ns el\u00e9ctricas ou de combusti\u00f3n, como as caldeiras, escapes de combustible, accidentes na coci\u00f1a, nenos xogando con chisqueiros ou mistos, ou accidentes que implican outras fontes de lume, como veas e cigarros. O lume pode propagarse rapidamente a outras estruturas, especialmente aquelas nas que non se cumpren as normas b\u00e1sicas de seguridade. Por iso, moitos municipios ofrecen servizos de bombeiros para extinguir os posibles incendios rapidamente.\nAs normativas sobre Protecci\u00f3n de Incendios clasifican o risco que presenta cada tipo de edificio segundo as s\u00faas caracter\u00edsticas, para adecuar os medios de prevenci\u00f3n.\nO risco atende a tres factores:\nSegundo estes factores, o risco clasif\u00edcase en Lixeiro, Ordinario e Extraordinario."}
{"id": "173747", "revid": "5863", "url": "https://gl.wikipedia.org/wiki?curid=173747", "title": "Rotten Tomatoes", "text": "Rotten Tomatoes (en galego, \"Tomates podres\") \u00e9 unha p\u00e1xina web dedicada a achegar informaci\u00f3n, cr\u00edticas e noticias sobre filmes. O nome deriva do costume de lanzar tomates e outras verduras aos actores que fac\u00edan malas actuaci\u00f3ns.\nO sitio foi lanzado o 19 de agosto de 1999 por Senh Duong. Desde 2010, o editor executivo da p\u00e1xina web \u00e9 Matt Atchity."}
{"id": "173748", "revid": "32797", "url": "https://gl.wikipedia.org/wiki?curid=173748", "title": "Raio de Einstein", "text": "O raio de Einstein \u00e9 o raio dun anel de Einstein, e \u00e9 unha caracter\u00edstica xeral do \u00e1ngulo dunha lente gravitacional, as distancias t\u00edpicas entre as imaxes producidas polas lentes gravitacionais son da orde do raio de Einstein.\nC\u00e1lculo.\nPara o c\u00e1lculo do raio de Einstein, imos supor que toda a masa formula_1 da galaxia formula_2 conc\u00e9ntrase no centro da galaxia.\nPara un punto de masa a deformaci\u00f3n pode ser calculada e \u00e9 unha das probas cl\u00e1sicas da relatividade xeral. Para \u00e1ngulos pequenos formula_3 a deformaci\u00f3n total para un punto de masa formula_1 \u00e9 (ver m\u00e9trica de Schwarzschild )\nonde\nformula_6 \u00e9 o par\u00e1metro de impacto (a distancia de maior aproximaci\u00f3n da luz emitida a o centro de masas da lente)\nformula_7 \u00e9 a constante gravitacional,\nformula_8 \u00e9 a velocidade da luz .\nTendo en conta que, para \u00e1ngulos pequenos e co \u00e1ngulo expresado en radi\u00e1ns, o punto de maior aproximaci\u00f3n \"b\" dende un \u00e1ngulo formula_9 para a lente formula_2 sobre unha distancia formula_11 dada por formula_12, podemos reformular o \u00e1ngulo de flexi\u00f3n formula_3 como\nSe colocarmos formula_15 como o \u00e1ngulo en que se poder\u00eda ver a fonte sen a lente (que xeralmente non \u00e9 observable) e formula_9 como o \u00e1ngulo observado da imaxe da fonte con respecto \u00e1 lente, ent\u00f3n p\u00f3dese ver a partir da xeometr\u00eda das lentes (con distancias no mesmo plano da fonte), que medir a distancia vertical do \u00e1ngulo formula_9 a unha distancia formula_18 \u00e9 o mesmo que a suma das d\u00faas distancias verticais formula_19 m\u00e1is formula_20. Isto d\u00e1 como ecuaci\u00f3n obxectivo,\nque se pode reformular para dar\nPor definici\u00f3n (Eq 1) igual a (Eq 2), e reformulando, obtense\nPara unha fonte directamente detr\u00e1s do obxectivo, formula_24 , a ecuaci\u00f3n da lente a un punto de masa d\u00e1 un valor caracter\u00edstico para formula_9 que se denomina distancia de Einstein, denotada formula_26. Po\u00f1endo formula_27 e resolvendo a formula_9 resulta\nO raio de Einstein para un punto de masa proporciona unha escala lineal conveniente para facer lentes variables adimensionais. En termos de raios de Einstein, a ecuaci\u00f3n da lente a un punto de masa conv\u00e9rtese en\nSubstitu\u00edndo as constantes resulta\nNesta \u00faltima forma, a masa \u00e9 expresada en masas solares \u00e9 formula_32 e as distancias en Giga parsec (GPC). O raio de Einstein m\u00e1is destacado \u00e9 unha lente normalmente a medio cami\u00f1o entre a fonte e o observador.\nPara un c\u00famulo estelar denso de masa formula_33 a unha distancia de 1 Gigaparsec (1 GPC), este raio pode ser tan grande como 100 segundos de arco (chamado macrolente). Para un evento de microlente gravitacional (con masas da orde formula_34), buscado a distancias gal\u00e1cticas (digamos formula_35 ), o raio de Einstein t\u00edpico ser\u00eda da orde mili-segundos de arco. En consecuencia, en imaxes separadas os eventos de microlente son imposibles de observar coas t\u00e9cnicas actuais.\nO argumento anterior pode estenderse para as lentes que te\u00f1en unha masa distribu\u00edda, en vez de concentrada nun punto de masa, usando unha expresi\u00f3n distinta para a curva do \u00e1ngulo formula_3. As posici\u00f3ns formula_37 das imaxes poden ser calculadas. Para pequenas deflexions este mapeado \"un a un\" (foto a foto) est\u00e1 composto por distorsi\u00f3ns das posici\u00f3ns observadas que son invert\u00edveis. Isto chamase lente gravitacional d\u00e9bil. Para grandes deformaci\u00f3ns p\u00f3dese ter varias imaxes e un \"mapa\" non-invers\u00edvel: iso ch\u00e1mase lente gravitacional forte. Te\u00f1a en conta que, para que unha masa distribu\u00edda poida producir un anel de Einstein, debe ter simetria axial."}
{"id": "173750", "revid": "23204", "url": "https://gl.wikipedia.org/wiki?curid=173750", "title": "Curno", "text": "Curno \u00e9 unha comuna da provincia de B\u00e9rgamo, na Lombard\u00eda, Italia. A s\u00faa superficie \u00e9 de 4,62\u00a0km\u00b2, a poboaci\u00f3n de 7.704 habitantes e a s\u00faa densidade de 1.668 h/km\u00b2. Local\u00edzase a uns 5\u00a0km a oeste de B\u00e9rgamo. O termo municipal est\u00e9ndese pola bac\u00eda do r\u00edo Brembo. Ten lindes cos concellos de: B\u00e9rgamo, Bonate Sopra, Mozzo, Ponte San Pietro e Treviolo."}
{"id": "173751", "revid": "13097", "url": "https://gl.wikipedia.org/wiki?curid=173751", "title": "Anel de Khvolson", "text": ""}
{"id": "173752", "revid": "98629", "url": "https://gl.wikipedia.org/wiki?curid=173752", "title": "Ultras (deporte)", "text": "Ultras \u00e9 o nome que se d\u00e1 en Europa a alg\u00fans grupos organizados radicais que apoian a equipos de f\u00fatbol. En Inglaterra co\u00f1\u00e9ceselles como Hooligans. En Latinoam\u00e9rica este tipo de grupos son co\u00f1ecidos como barras bravas, f\u00f3ra do Brasil, onde se lles chama \"torcidas\", a\u00ednda que este termo agrupa a moitas inchadas que non te\u00f1en un comportamento radicais.\nOrixe dos Ultras.\nNon existe claridade sobre a orixe destes grupos. A violencia no f\u00fatbol \u00e9 case tan antiga como o xogo mesmo, existindo en Inglaterra antecedentes que a remotan ao ano 1898, cando nun informe da polic\u00eda util\u00edzase por primeira vez o termo \"hooligan\" para designar a grupos de afeccionados que provocaban feitos de violencia. Con todo, t\u00e9ndese a aceptar que a orixe dos grupos organizados coa denominaci\u00f3n de Ultras, con algunha diferenzas est\u00e9ticas e culturais respecto dos Hooligans, data da d\u00e9cada de 1960 en Italia, estend\u00e9ndose logo polo resto de Europa. Por\u00e9n, non foi sen\u00f3n ata a d\u00e9cada de 1980 que os \"Ultras\" alcanzaron notoriedade p\u00fablica, en distintos pa\u00edses europeos, polo nivel de animaci\u00f3n, colorido, membros e violencia que xeraban dentro e f\u00f3ra dos estadios.\nCar\u00e1cter dos Ultras.\nA subcultura ultra \u00e9 unha mestura de estilos para apoiar a un equipo de f\u00fatbol, que pode ser mediante coreograf\u00edas, o uso de bandeiras, estandartes, bengalas, c\u00e1nticos e as bufandas co nome de cada grupo ultra. Os grupos poden estar compostos por centos ou miles de afeccionados, aparecendo alianzas e rivalidades que en moitos casos ven forxadas polas ideolox\u00edas pol\u00edticas dos grupos ultras m\u00e1is radicais.\nAlg\u00fans grupos ultras est\u00e1n asociados con facci\u00f3ns pol\u00edticas de extrema dereita, que adoitan mostrar esv\u00e1sticas, cruces c\u00e9lticas e s\u00edmbolos fascistas, entre os que se atopan os Irriducibili da Lazio en Italia, os Ultras Sur do Real Madrid en Espa\u00f1a ou os \"Super Drag\u00f5\u00e9\" do Porto en Portugal, entre outros.\nDoutra banda, tam\u00e9n existen grupos ultras que se definen a si mesmos de extrema esquerda, mostrando s\u00edmbolos ou imaxes ic\u00f3nicas de esquerda, por exemplo a de Ernesto \"Che\" Guevara. Alg\u00fans dos grupos de esquerda m\u00e1is co\u00f1ecidos son os \"South Winners\" do Olympique de Marsella en Francia, as \"Brigate Autonome Livornesi\" do Livorno en Italia ou a Green Brigade do Celtic FC. Outros, pola s\u00faa banda utilizan s\u00edmbolos anarquistas, a\u00ednda que non necesariamente con algunha identificaci\u00f3n ideol\u00f3xica clara.\nTam\u00e9n outros grupos ultras que se caracterizan polo seu car\u00e1cter nacionalista, especialmente en Espa\u00f1a, como os \"Herri Norte Taldea\" do Athletic de Bilbao (Pa\u00eds Vasco), os \"Riazor Blues\" do Deportivo da Coru\u00f1a (Galicia), os \"Celtarras\" do Celta de Vigo (Galicia) ou os \"Boixos Nois\" (nacionalismo de dereitas) e os \"Almog\u00e0vers\" (nacionalismo de esquerdas) do FC Barcelona (Catalu\u00f1a).\nCon todo, moitos grupos non se definen baixo ning\u00fan tipo de ideolox\u00eda pol\u00edtica ou reivindicaci\u00f3n nacionalista, limit\u00e1ndose a defender as cores dos seus equipo."}
{"id": "173754", "revid": "5863", "url": "https://gl.wikipedia.org/wiki?curid=173754", "title": "Fobia", "text": "A fobia \u00e9 un medo irracional, \u00e9 dicir, sen base real que xustifique a reacci\u00f3n da persoa afectada. Pode ter como obxecto persoas, situaci\u00f3ns, animais, ou incluso n\u00fameros, palabras etc.\nLista de fobias.\nSen pretender esgotar t\u00f3dolos tipos posibles, e seguindo unha orde alfab\u00e9tica, podemos falar de:"}
{"id": "173756", "revid": "13097", "url": "https://gl.wikipedia.org/wiki?curid=173756", "title": "Relatividade restricta", "text": ""}
{"id": "173757", "revid": "1131", "url": "https://gl.wikipedia.org/wiki?curid=173757", "title": "Estadio Ol\u00edmpico de M\u00fanic", "text": "O Estadio Ol\u00edmpico de M\u00fanic (en alem\u00e1n: \"Olympiastadion M\u00fcnchen\") \u00e9 un estadio ol\u00edmpico situado na cidade de M\u00fanic, capital do estado de Baviera ao sur de Alema\u00f1a.\nConstru\u00edr para albergar os Xogos Ol\u00edmpicos de M\u00fanic 1972, e con posterioridade foi sede da Copa Mundial de F\u00fatbol de 1974. Ata a construci\u00f3n do Allianz Arena en 2005, no Estadio Ol\u00edmpico disputaban os seus partidos como local o Bayern de M\u00fanic e o TSV M\u00fanic 1860. O autor do estadio, coa s\u00faa caracter\u00edstica cuberta t\u00e9xtil, foi Frei Otto."}
{"id": "173759", "revid": "89787", "url": "https://gl.wikipedia.org/wiki?curid=173759", "title": "Michael Behe", "text": "Michael J. Behe, nado en Altoona (Pensilvania) o 18 de xaneiro de 1952, \u00e9 un bioqu\u00edmico estadounidense, defensor do dese\u00f1o intelixente. Profesor de bioqu\u00edmica na universidade Universidade Lehigh en Pensilvania, \u00e9 un \"senior fellow\" do Center for Science and Culture do Discovery Institute. Defende a idea de que existen algunhas estruturas demasiado complexas no nivel bioqu\u00edmico que non se poden explicar como o resultado dos mecanismos da evoluci\u00f3n.\nFoi quen desenvolveu o concepto de \"complexidade irredut\u00edbel\" (\"Irreducible Complexity\") como un \"un sistema individual composto de varias partes ben coordinadas que interaccionan para desempe\u00f1ar a funci\u00f3n b\u00e1sica deste, de modo que se se eliminara calquera desas partes o sistema deixar\u00eda de funcionar por completo\" .\nO postulado de Behe sobre a complexidade irredut\u00edbel de estruturas celulares claves tivo unha forte oposici\u00f3n na comunidade cient\u00edfica. O testemu\u00f1o de Behe no caso Kitzmiller (\"Kitzmiller v. Dover Area School District\") \u00e9 citado extensamento polo xu\u00edz na s\u00faa decisi\u00f3n de que o dese\u00f1o intelixente non \u00e9 ciencia, sen\u00f3n esencialmente relixi\u00f3n na s\u00faa natureza. O Departamento de Ciencias Biol\u00f3xicas da Universidade Lehigh publicou unha declaraci\u00f3n coa s\u00faa posici\u00f3n oficial na que sinala:\nTraxectoria.\nBehe criouse en Harrisburg, Pensilvania, onde asistiu \u00e1 St. Margaret Mary's Parochial School e graduouse na Bishop McDevitt High School. Estudou na Drexel University, titul\u00e1ndose en 1974 en Ciencia con menci\u00f3n en qu\u00edmica (Bachelor of Science). Obtivo o PhD en bioqu\u00edmica na Universidade de Pensilvania en 1978. Entre 1978 e 1982 fixo estudos de post-doutoramento na estrutura do ADN no National Institutes of Health. Entre 1982 e 1985 foi profesor asistente en qu\u00edmica en Queens College en Nova York, onde co\u00f1eceu \u00e1 s\u00faa esposa, Celeste. En 1985 mudouse a Lehigh University, onde actualmente \u00e9 catedr\u00e1tico de bioqu\u00edmica.\nInicialmente o profesor Behe aceptaba os conceptos da teor\u00eda xeral da evoluci\u00f3n, pero despois da lectura do libro de Michael Denton, \"Evoluci\u00f3n, unha teor\u00eda en crise\", pasou a cuestionar a teor\u00eda darwinista. M\u00e1is tarde, Behe chegou a crer que hab\u00eda evidencias, no nivel molecular, de que os sistemas biol\u00f3xicos son \"irredutibelmente complexos\". Estes sistemas non poder\u00edan evolucionar pola selecci\u00f3n natural, e si proxectados por un \"dese\u00f1ador intelixente\", que o levaron a entender que a \u00fanica explicaci\u00f3n pos\u00edbel e alternativa \u00e1 teor\u00eda xeral da evoluci\u00f3n para a existencia de tales estruturas era a actuaci\u00f3n dun proxectista con prop\u00f3sitos racionais e final\u00edsticos.\nA partir da publicaci\u00f3n do seu libro \"A caixa negra de Darwin\" ga\u00f1ou fama entre os partidarios da teor\u00eda do dese\u00f1o intelixente, xa que a obra daba voz p\u00fablica a estudosos creacionistas que po\u00f1\u00edan d\u00fabidas aos fundamentos da teor\u00eda de Charles Darwin, especialmente contra o \u00e9xito entre o p\u00fablico leigo alcanzado pola obra de Darwin.\nNo obstante a contundencia das manifestaci\u00f3ns da comunidade cient\u00edfica, maioritariamente ao lado da teor\u00eda darwinista, o bioqu\u00edmico mant\u00edvose firme, sempre tratando de dar car\u00e1cter cient\u00edfico ao tema (non trata en termos acad\u00e9micos sobre a identidade do proxectista intelixente e non descarta o concepto do antepasado com\u00fan). Para demostrar a s\u00faa firme convicci\u00f3n sobre o asunto publicou recentemente a edici\u00f3n que conmemora os dez anos da s\u00faa tese: \"Darwin's Black Box, 10th Anniversary Edition\".\nNeste libro Behe afirma que \"unha d\u00e9cada despois da publicaci\u00f3n de \"A caixa negra de Darwin\", o argumento creacionista a favor do dese\u00f1o intelixente \u00e9 m\u00e1is forte que nunca. A pesar da oposici\u00f3n dos cient\u00edficos, entre os creacionistas o argumento do libro a favor do dese\u00f1o permanece\". Chega mesmo a dicir que \"as perspectivas futuras de \u00e9xito do dese\u00f1o son excelentes, porque se apoian non en preferencias de calquera persoa ou de calquera grupo, sen\u00f3n en datos. O ascenso da hip\u00f3tese do dese\u00f1o intelixente non se debe a nada que eu ou calquera outro individuo escribira ou dixera, sen\u00f3n ao grande avance da ciencia en entender a vida\"."}
{"id": "173760", "revid": "1131", "url": "https://gl.wikipedia.org/wiki?curid=173760", "title": "Manuel Bibiano Fern\u00e1ndez", "text": "Manuel Bibiano Fern\u00e1ndez Redondo, nado en Santiago de Compostela en 1842 e finado en Ourense o 28 de abril de 1907, foi un xornalista e escritor galego.\nTraxectoria.\nCreou en 1872 a imprenta que tirou do prelo \"La Gacetilla de Santiago\". Co tempo modificou a s\u00faa denominaci\u00f3n e adoptou os nomes das cabeceiras de \"El Diario de Santiago\" e \"Gaceta de Galicia\", peri\u00f3dicos que dirixiu, este \u00faltimo ata que o 30 de xaneiro de 1892 pasou a direcci\u00f3n ao seu fillo Antonio Fern\u00e1ndez Tafall. En 1876 promoveu a edici\u00f3n de \"La Reforma\" e en 1895 de \"La Propaganda Industrial\". Organizou en xaneiro de 1888 unha reuni\u00f3n no Teatro-Circo en defensa dos ataques que alg\u00fans coru\u00f1eses dirixiran a Santiago e ao seu representante en Cortes Eugenio Montero R\u00edos. Publicou \"Las prolongaciones del ferrocarril compostelano a Pontevedra y Tieira\" (1895).\nVida persoal.\nFoi pai de Antonio e Mariano Fern\u00e1ndez Tafall."}
{"id": "173761", "revid": "1131", "url": "https://gl.wikipedia.org/wiki?curid=173761", "title": "Jos\u00e9 Aurelio Gay", "text": "Jos\u00e9 Aurelio Gay L\u00f3pez, nado en Madrid o 10 de decembro de 1965, \u00e9 un exfutbolista espa\u00f1ol e actual adestrador de f\u00fatbol. Xogaba de centrocampista.\nTraxectoria.\nComo xogador.\nNado en Madrid, Gay comezou a s\u00faa carreira nas categor\u00edas inferiores do Real Madrid, chegando a xogar no Castilla CF. Durante a s\u00faa etapa madridista, participou coa selecci\u00f3n de Espa\u00f1a sub-20 no Campionato Mundial da FIFA, xogando cinco partidos como titular e outro como substituto.\nLogo de d\u00faas tempadas en Segunda Divisi\u00f3n, Gay fichou polo RCD Espanyol da Primeira Divisi\u00f3n en 1988. Marcou dous goles en 17 partidos na s\u00faa primeira tempada, na que o equipo descendeu. Estableceuse no once titular do club durante as seguintes d\u00faas tempadas en Segunda e Primeira (1990-91), sendo o segundo m\u00e1ximo goleador do equipo nesta \u00faltima con cinco goles, s\u00f3 por detr\u00e1s do alem\u00e1n Wolfram Wuttke.\nJos\u00e9 Aurelio fichou polo Real Zaragoza en 1991. En tempadas consecutivas, axudou aos aragoneses a ga\u00f1ar a Copa do Rei en 1994 e a Recopa do ano seguinte, a\u00ednda que tivo unha grave lesi\u00f3n. Abandonou o club no ver\u00e1n de 1996.\nAs \u00faltimas tres tempadas da s\u00faa carreira pasounas no Real Oviedo e o CD Toledo, cos que pasou dous anos en Segunda Divisi\u00f3n, a\u00ednda que s\u00f3 xogou 43 partidos de liga. Retirouse en 1999 aos 33 anos.\nComo adestrador.\nLogo do seu retiro, adestrou ao seu \u00faltimo club, o CD Toledo durante unha tempada. A partir de ent\u00f3n adestrou a varios equipos de diferentes categor\u00edas: Real Madrid C, Pontevedra CF (co que acadou o ascenso a segunda divisi\u00f3n, sendo destitu\u00eddo a mediados da tempada seguinte), Real Ja\u00e9n, Lorca Deportiva CF, CF Fuenlabrada e Real Zaragoza B. O 12 de decembro de 2009 substitu\u00edu a Marcelino Garc\u00eda Toral no primeiro equipo. A\u00ednda que debutou cunha derrota ante o Real Madrid (6-0) e que ocupaba posici\u00f3ns de descenso en febreiro, os xogadores que chegaron no mercado de inverno levaron ao Real Zaragoza \u00e1 14\u00aa posici\u00f3n. Na tempada seguinte, en novembro de 2010, co equipo na \u00faltima posici\u00f3n, Gay foi despedido e substitu\u00eddo por Javier Aguirre.\nNa tempada 2012\u201313 foi contratado polo Racing de Santander, en substituci\u00f3n de Fabri Gonz\u00e1lez, sendo o terceiro adestrador nesa campa\u00f1a. O 5 de marzo de 2013 foi destitu\u00eddo, sendo substitu\u00eddo por Alejandro Men\u00e9ndez."}
{"id": "173762", "revid": "5863", "url": "https://gl.wikipedia.org/wiki?curid=173762", "title": "El Orz\u00e1n", "text": "El Orz\u00e1n, foi un xornal galego editado na Coru\u00f1a entre 1918 e 1932.\nHistoria e caracter\u00edsticas.\nSubtitulado \"Diario independente\", apareceu o 1 de febreiro de 1918. Estivo dirixido por Jos\u00e9 Pan de Soraluce, Leandro Pita Romero (desde o 1 de xu\u00f1o de 1924) e Victoriano Fern\u00e1ndez As\u00eds. Entre os seus colaboradores estaban Picadillo, Alfredo Tella, Jos\u00e9 Luis Bugallal Marchesi, Eduardo P\u00e9rez Hervada, Joaqu\u00edn Freyre de Andrade, Sebasti\u00e1n Naya e D\u00e1maso Calvo Moreiras. Formado por antigos redactores de \"El Noroeste\", era un xornal de informaci\u00f3n local de tendencia mon\u00e1rquica e conservadora. Cesou a s\u00faa publicaci\u00f3n o 17 de xullo de 1932. En febreiro de 1933 apareceu \"El D\u00eda\", que se pretendeu o seu continuador."}
{"id": "173763", "revid": "47401", "url": "https://gl.wikipedia.org/wiki?curid=173763", "title": "Paul J. Crutzen", "text": "Paul Jozef Crutzen, nado en \u00c1msterdan (Pa\u00edses Baixos) o 3 de decembro de 1933 e finado o 28 de xaneiro de 2021, foi un qu\u00edmico holand\u00e9s, ga\u00f1ador do premio Nobel de Qu\u00edmica en 1995 polas s\u00faas investigaci\u00f3ns sobre a incidencia do ozono na atmosfera.\nTraxectoria.\nNaceu en Amsterdam en 1933 e en 1973, estudou enxe\u00f1er\u00eda, en 1958 estableceuse en Suecia coa s\u00faa familia, traballou na Universidade de Estocolmo ata 1974 e onde obtivo o t\u00edtulo de doutor en Meteorolox\u00eda. Traballou na Universidade de Oxford, Inglaterra e no \"National Center for Atmospheric Research\" (NCAR), Boulder, Colorado, nos Estados Unidos. Desde 1980 foi membro da Sociedade Max-Planck para o avance da ciencia e Director da Divisi\u00f3n de qu\u00edmica atmosf\u00e9rica do Instituto Max-Planck, en Maguncia (Alema\u00f1a) e desde 1983 director executivo desta mesma instituci\u00f3n.\nTraballo cient\u00edfico.\nActivista no campo das ciencias ambientais contribu\u00edu, xunto a Mario J. Molina e Frank Sherwood Rowland, \u00e1 comprensi\u00f3n da formaci\u00f3n do buraco da capa de ozono. Os seus estudos sobre as substancias contaminantes permitiron a comprensi\u00f3n do posible cambio clim\u00e1tico que padece a Terra, relacionada coa emisi\u00f3n dos Clorofluorocarbonos (CFC) e outros gases organohal\u00f3xenos cun desprazamento do equilibrio qu\u00edmico na formaci\u00f3n e destruci\u00f3n do ozono estratosf\u00e9rico.\nEn 1995 foi galardoado xunto a Molina e Rowland, co Premio Nobel de Qu\u00edmica polos seus traballos sobre a qu\u00edmica da atmosfera, especialmente sobre a formaci\u00f3n e descomposici\u00f3n do ozono."}
{"id": "173764", "revid": "56817", "url": "https://gl.wikipedia.org/wiki?curid=173764", "title": "Revista de Galicia", "text": "Revista de Galicia foi o nome de varias publicaci\u00f3ns galegas:"}
{"id": "173766", "revid": "1888", "url": "https://gl.wikipedia.org/wiki?curid=173766", "title": "Revista de Galicia (1841)", "text": "Revista de Galicia, foi un peri\u00f3dico semanal publicado en Santiago de Compostela entre 1841 e 1842.\nHistoria e caracter\u00edsticas.\nSubtitulada \"Peri\u00f3dico de ciencias, literatura y artes\", apareceu en outubro de 1841. Dirixido por Manuel R\u00faa Figueroa, foi continuaci\u00f3n de \"El Iris de Galicia\". Entre os seus redactores estaban Benito Amor Labrada, Francisco Navarro Villoslada e Jos\u00e9 Mar\u00eda Gil Rey. O seu obxectivo era enaltecer Galicia e mellorar a s\u00faa situaci\u00f3n moral e material, ademais de promover a literatura. Foi suspendida para introducir novidades pero o proxecto non sa\u00edu adiante e a publicaci\u00f3n non volveu reaparecer. Cesou en xaneiro de 1842."}
{"id": "173767", "revid": "98629", "url": "https://gl.wikipedia.org/wiki?curid=173767", "title": "Adrian N\u0103stase", "text": "Adrian N\u0103stase (n. 1950 en Bucarest) avogado e pol\u00edtico, foi o primeiro ministro de Roman\u00eda entre 2000 e 2004.\nO seu pai era militar das Forzas Armadas Reais de Roman\u00eda. Despois da ca\u00edda da monarqu\u00eda e do comezo do comunismo, afiliouse ao Partido Comunista Roman\u00e9s."}
{"id": "173768", "revid": "96271", "url": "https://gl.wikipedia.org/wiki?curid=173768", "title": "Bandeira da Rep\u00fablica Turca do Norte de Chipre", "text": "A bandeira da Rep\u00fablica Turca do Norte de Chipre (en turco: \"Kuzey K\u0131br\u0131s T\u00fcrk Cumhuriyeti bayra\u011f\u0131\") ondea en pa\u00edses cos que a RTNC ten relaci\u00f3ns diplom\u00e1ticas, como por exemplo Turqu\u00eda e o estado non soberano de Nakhichevan en Acerbaix\u00e1n. A bandeira da RTNC ut\u00edlizase como oposici\u00f3n \u00e1 bandeira de Chipre como bandeira do Norte de Chipre. O uso local da bandeira turca \u00e9 dalg\u00fan xeito xemellante ao uso da bandeira grega no resto da illa.\nDescrici\u00f3n.\nA bandeira est\u00e1 baseada na bandeira de Turqu\u00eda, coas cores invertidas e d\u00faas franxas horizontais na parte de arriba e de abaixo en vermello. Xurdiu como resultado dun concurso para elixir unha bandeira representativa do territorio.\nV\u00e9xase tam\u00e9n.\nLigaz\u00f3ns externas.\n&lt;br&gt;"}
{"id": "173769", "revid": "23204", "url": "https://gl.wikipedia.org/wiki?curid=173769", "title": "Bandeira de Artsakh", "text": "A bandeira de Artsakh, un estado independente de facto localizado na rexi\u00f3n do Alto Karabakh en Acerbaix\u00e1n no Sur do C\u00e1ucaso, deriva da bandeira de Armenia cun patr\u00f3n branco. A bandeira foi adoptada o 2 de xu\u00f1o de 1992.\nSimbolismo.\nA cor vermella representa ao sangue dos defensores de Armenia, o azul \u00e1s riquezas naturais do pa\u00eds e o laranxa \u00e1 coraxe dos seus traballadores. Outra interpretaci\u00f3n ref\u00edrese ao uso das cores vermello, azul e laranxa simbolizando \u00e1 enerx\u00eda do sol, as monta\u00f1as e os cultivos de trigo.\nAs franxas horizontais e a punta graduada branca simbolizan a poboaci\u00f3n de Artsakh que quedou separada de Armenia ao estar integrada en Acerbaix\u00e1n. O patr\u00f3n \u00e9 semellante ao dese\u00f1o utlizado en mantas na zona. A bandeira \u00e9 unha clara referencia para amosar que a Rep\u00fablica de Artsakh \u00e9 terra armenia gobernada por armenios."}
{"id": "173771", "revid": "23204", "url": "https://gl.wikipedia.org/wiki?curid=173771", "title": "Bandeira de Osetia do Sur", "text": "A bandeira de Osetia do Sur (en ) aparece descrita na Constituci\u00f3n de 26 de novembro de 1990 e este dese\u00f1o foi confirmado na Regulaci\u00f3n sobre a Bandeira Nacional que se aprobou o 30 de marzo de 1992. \u00c9 unha bandeira tricolor composta por tres franxas horizontais do mesmo tama\u00f1o, branca a superior, vermella a central e amarela a inferior.\nA cor vermella simboliza o valor marcial, o branco a pureza moral, e o amarelo a riqueza e a prosperidade. Esta bandeira \u00e9 practicamente id\u00e9ntica \u00e1 de Osetia do Norte-Alania, a \u00fanica diferenza est\u00e1 nas s\u00faas dimensi\u00f3ns."}
{"id": "173772", "revid": "89787", "url": "https://gl.wikipedia.org/wiki?curid=173772", "title": "Franck Biancheri", "text": "Franck Biancheri, nado en Niza en 1961, \u00e9 un pol\u00edtico e politic\u00f3logo franc\u00e9s. Promotor da corrente politol\u00f3xica da anticipaci\u00f3n, e de convici\u00f3ns europe\u00edstas, foi un dos fundadores e o actual presidente de Newropeans, un partido pol\u00edtico transeuropeo.\nTraxectoria.\nComo estudante, foi un dos impulsores da rede europea AEGEE, que chegou a reunir m\u00e1is de 12.000 membros en toda Europa. Posteriormente, tam\u00e9n se contou entre os promotores do programa Erasmus, que lle deu continuidade.\nComo pol\u00edtico, en 1989 lanzou a Initiative pour une D\u00e9mocratie Europ\u00e9enne, un movemento que procuraba a creaci\u00f3n dun partido pol\u00edtico europe\u00edsta. Esta formaci\u00f3n non conseguiu creala ata dezaseis anos despois, cando en 2005 presenta publicamente o partido Newropeans. Esta formaci\u00f3n presentouse \u00e1s elecci\u00f3ns europeas de 2009 en Alema\u00f1a, Francia e os Pa\u00edses Baixos, onde acadou moi poucos votos e ning\u00fan eurodeputado.\nDende 2006 \u00e9 o coordinador cient\u00edfico de Leap/Europe2020, un think-tank que traballa na anticipaci\u00f3n de eventos pol\u00edticos de relevancia internacional."}
{"id": "173773", "revid": "23204", "url": "https://gl.wikipedia.org/wiki?curid=173773", "title": "Bandeira de Transnistria", "text": "A bandeira de Transnistria \u00e9 unha versi\u00f3n da desaparecida bandeira da Rep\u00fablica Socialista Sovi\u00e9tica de Moldavia. Esta bandeira converteuse nun dos s\u00edmbolos oficiais de Transnistria no ano 2000, xa que aparece descrita na Lei dos S\u00edmbolos do Estado.\nA bandeira consiste nun pano de cor vermella que incorpora unha franxa horizontal de cor verde, situada no seu centro. A lei tam\u00e9n reco\u00f1ece a existencia dunha versi\u00f3n na que figuran, no seu extremo superior m\u00e1is pr\u00f3ximo ao mastro a fouce e o martelo e a estrela vermella, que est\u00e1 destinada a uso gobernamental."}
{"id": "173777", "revid": "1131", "url": "https://gl.wikipedia.org/wiki?curid=173777", "title": "Joaqu\u00edn Arias Sanjurjo", "text": "Joaqu\u00edn Arias Sanjurjo Pardi\u00f1as, nado en Santiago de Compostela o 1 de abril de 1860 e finado na mesma cidade o 1 de setembro de 1946, foi un avogado, xornalista e escritor galego.\nTraxectoria.\nFillo de Antonio Arias Armesto e Efigenia Sanjurjo Pardi\u00f1as. Licenciouse en Dereito pola Universidade de Santiago de Compostela e foi un intelectual preocupado polos problemas do campo. En 1887 encargouse da direcci\u00f3n do xornal \"Gaceta de Galicia\" por un breve per\u00edodo. Instalado en Ferreira de Pant\u00f3n, foi elixido presidente do Comit\u00e9 Republicano de Monforte de Lemos en 1903. Presidente da Sociedad de Agricultores del Ayuntamiento de Monforte, interveu nas Asembleas de Monforte e en Solidaridad Gallega. En 1909 presentouse como candidato nas elecci\u00f3ns \u00e1 Deputaci\u00f3n Provincial con Juan Golpe e Casares Quiroga e foi o \u00fanico solidario que conseguiu a vitoria, sendo elixido polo distrito Monforte-Quiroga na Deputaci\u00f3n de Lugo. Ao finalizar a s\u00faa etapa de deputado escribiu un \"Manifiesto\" en contra das deputaci\u00f3ns provinciais, en particular contra a de Lugo. En 1915 colaborou coa revista \"Espa\u00f1a\" de Madrid, de orientaci\u00f3n melquiadista. En 1918, despois da presentaci\u00f3n dos candidatos galeguistas pr\u00f3ximos \u00e1 Lliga catal\u00e1, escribiu un novo \"Manifiesto a las sociedades de labradores de Galicia y a los regionalistas de raza y abolengo gallego que no se hallen alquilados a la plutocracia barcelonesa o alistados en las clientelas de las oligarqu\u00edas seudopol\u00edticas de Madrid\". Nos anos vinte volveu instalarse en Santiago de Compostela. Na Segunda Rep\u00fablica foi elixido Vicepresidente do Centro Radical Republicano de Santiago de Compostela en 1932 e concelleiro e tenente de alcalde do concello de Santiago (1934-1935). Publicou numerosos artigos que recolleu coa denominaci\u00f3n xeral de \"Papeletas\" e \"Papeletas cervantinas\", e outros relacionados coa historia de Galicia, mosteiros e v\u00edas romanas. Colaborou en \"El Eco de Santiago\" e \"Arquivos do Seminario de Estudios Galegos\".\nFoi noivo de Alejandra Mart\u00ednez-Murgu\u00eda de Castro, filla de Rosal\u00eda de Castro e Manuel Murgu\u00eda, mais non chegaron a casar, ao pouco de finar Rosal\u00eda, porque Murgu\u00eda disuadiu a Alejandra."}
{"id": "173779", "revid": "1888", "url": "https://gl.wikipedia.org/wiki?curid=173779", "title": "Prim", "text": ""}
{"id": "173781", "revid": "1888", "url": "https://gl.wikipedia.org/wiki?curid=173781", "title": "Xeneral Serrano", "text": ""}
{"id": "173782", "revid": "1888", "url": "https://gl.wikipedia.org/wiki?curid=173782", "title": "Serrano", "text": ""}
{"id": "173799", "revid": "22795", "url": "https://gl.wikipedia.org/wiki?curid=173799", "title": "Behe", "text": ""}
{"id": "173801", "revid": "22795", "url": "https://gl.wikipedia.org/wiki?curid=173801", "title": "Michael J. Behe", "text": ""}
{"id": "173819", "revid": "895", "url": "https://gl.wikipedia.org/wiki?curid=173819", "title": "CD Legan\u00e9s", "text": ""}
{"id": "173820", "revid": "1131", "url": "https://gl.wikipedia.org/wiki?curid=173820", "title": "Eduardo Seoane", "text": "Eduardo Seoane D\u00edaz, nado na Coru\u00f1a o 25 de xaneiro\u00a0de 1948 e finado o 22 de xu\u00f1o de 2022, foi un futbolista galego, que xogaba de porteiro. Destacou especialmente no Deportivo da Coru\u00f1a, no que militou durante seis tempadas, na Primeira, Segunda e Terceira Divisi\u00f3n.\nTraxectoria.\nInicios.\nNado en San Pedro de Visma, formouse como futbolista no Atl\u00e9tico San Pedro e no Sin Querer antes de ingresar en 1966 no Deportivo da Coru\u00f1a. Na tempada 1966/67 xogou cedido no Ordes, mentres que na seguinte incorporouse ao Fabril. Xogou co filial do Deportivo durante tres tempadas na Terceira Divisi\u00f3n, compartindo porter\u00eda con Canedo e tendo como adestrador a Arsenio.\nDeportivo da Coru\u00f1a.\nO 6 de xaneiro de 1971, e da man de Arsenio, debutou co primeiro equipo do Deportivo na Copa do Rei, nunha goleada por 4-0 sobre o Salamanca. Na parte final da tempada quitoulle a titularidade a Aguilar e disputou oito partidos de liga, e na \u00faltima xornada foi un dos 11 homes que conseguiron o ascenso \u00e1 Primeira Divisi\u00f3n, acompa\u00f1ado por Bell\u00f3, Luis, Cholo, Manolete, Bordoy, Cort\u00e9s, Loureda, Beci, Cervera e Juanito.\nNa tempada 1971/72 debutou na m\u00e1xima categor\u00eda, e xogou completos t\u00f3dolos partidos de liga e Copa. Na seguinte campa\u00f1a sufriu unha lesi\u00f3n nun partido contra o Zaragoza que o afastou dos terreos de xogo durante meses. Ao seu regreso foi suplente de Aguilar, ata que este se lesionou e Seoane recuperou a titularidade, nunha campa\u00f1a na que o equipo acabou descendendo a Segunda. Na tempada 1973/74, na que compartiu a titularidade de novo con Aguilar, pasaron ata catro adestradores polo banco do club coru\u00f1\u00e9s, que finalmente descendeu por primeira vez \u00e1 Terceira Divisi\u00f3n.\nFoi titular na maior\u00eda de encontros na categor\u00eda de bronce, proclam\u00e1ndose campi\u00f3n e regresando as\u00ed a Segunda. Ao ano seguinte disputou 30 partidos na que foi a s\u00faa derradeira campa\u00f1a no Deportivo.\nSalamanca e Oviedo.\nEn xullo de 1976 foi traspasado ao Salamanca, da Primeira Divisi\u00f3n. No equipo dirixido por Garc\u00eda Traid s\u00f3 puido disputar tres partidos de liga, sendo o gardameta titular o arxentino D'Alessandro, pero foi titular en 10 encontros da Copa do Rei, competici\u00f3n na que o equipo salmantino chegou ata as semifinais, caendo finalmente ante o Athletic. En 1977 fichou polo Oviedo, de Segunda Divisi\u00f3n, co que descendeu na primeira das s\u00faas d\u00faas campa\u00f1as no equipo. Na segunda delas deixou o club en xaneiro, por problemas co presidente e o adestrador Lalo.\nCompostela e retirada.\nNa tempada 1979/80 xogou co Compostela na Terceira Divisi\u00f3n, \u00e1s ordes de Jos\u00e9. Foi titular na maior\u00eda de partidos e proclamouse campi\u00f3n do Grupo I, logrando as\u00ed o ascenso \u00e1 Segunda Divisi\u00f3n B. A continuaci\u00f3n deixou o f\u00fatbol ao non poder compatibilizalo co seu novo traballo na Refiner\u00eda da Coru\u00f1a.\nFaleceu o 22 de xu\u00f1o de 2022, aos 74 anos de idade."}
{"id": "173824", "revid": "23204", "url": "https://gl.wikipedia.org/wiki?curid=173824", "title": "Lente gravitacional", "text": "En astronom\u00eda, astrof\u00edsica e cosmolox\u00eda f\u00edsica, unha lente gravitacional, ou lente gravitatoria, formase cando a luz procedente de obxectos distantes e brillantes coma os qu\u00e1sares dobrase arredor dun obxecto masivo (como unha galaxia masiva) situado entremedias do obxecto emisor e o observador da imaxe.\nAs lentes gravitacionais foron previstas pola teor\u00eda da relatividade xeral de Einstein. No ano 1919 p\u00faidose probar a exactitude da predici\u00f3n. Durante unha eclipse solar o astr\u00f3nomo Arthur Eddington observou como se dobraba a traxectoria da luz proveniente de estrelas distantes ao pasar preto da masa solar, producindo un desprazamento aparente da posici\u00f3n da estrela no ceo. Asemade, as lentes gravitacionais poden producir varias imaxes dun mesmo obxecto en posici\u00f3ns aparentes diferentes, ou un halo. Os eventos ou fen\u00f3menos de lentes gravitacionais p\u00f3dense utilizar para detectar a presenza de obxectos masivos invis\u00edbeis, como buratos negros e tam\u00e9n de planetas extrasolares. Asemade, est\u00e1n a ser empregadas para o estudo da concentraci\u00f3n de materia escura.\nOs eventos de lente gravitacional clasif\u00edcanse en tres grupos:\nUnha lente gravitacional act\u00faa en todo tipo de radiaci\u00f3n electromagn\u00e9tica e non s\u00f3 en luz visible. De feito, este tipo de lentes carecen de aberraci\u00f3n crom\u00e1tica, polo que o seu efecto non depende da lonxitude de onda da luz sobre da que act\u00faan, sen\u00f3n que \u00e9 igual para t\u00f3dolos rangos do espectro electromagn\u00e9tico, sexa este \u00f3ptico, infravermello, ultravioleta ou calquera outro. Isto permite poder analizar os obxectos amplificados pola lente mediante as t\u00e9cnicas habituais de fotometr\u00eda ou espectroscop\u00eda astron\u00f3micas. Eventos de lentes gravitacionais t\u00e9\u00f1ense proposto no \u00e1mbito da radiaci\u00f3n de fondo c\u00f3smico de microondas, de radio e raios x.\nAplicaci\u00f3ns astron\u00f3micas.\nAs lentes gravitacionais \u00fasanse como se dun telescopio se tratase para observar a luz procedente de obxectos moi afastados. Investigadores americanos foron capaces de detectar a galaxia mais afastada co\u00f1ecida aproveitando o efecto de lente gravitacional exercido pola agrupaci\u00f3n de galaxias Abell 2218. Estas observaci\u00f3ns fix\u00e9ronse con Telescopio espacial Hubble o 15 de febreiro de 2004. Tres planetas extrasolares foron tam\u00e9n descubertos en eventos de microlentes gravitacionais. Esta t\u00e9cnica permitir\u00e1 detectar planetas de masa semellante a terrestre arredor de estrelas de tama\u00f1o semellante ao noso Sol.\nTam\u00e9n p\u00f3dense usar en sentido inverso: a partir da deformaci\u00f3n na imaxe das fontes (de luz) de fondo podemos deducir a distribuci\u00f3n da masa do obxecto que fai de lente. Isto resulta especialmente \u00fatil no caso de c\u00famulos de galaxias, como no citado Abell 2218 e moitos outros. Esta t\u00e9cnica ten a vantaxe de que \u00e9 capaz de rastrexar tam\u00e9n a materia escura do c\u00famulo, e a s\u00faa distribuci\u00f3n, e os planetas extrasolares.\nSimulaci\u00f3n.\nA dereita podede ver unha simulaci\u00f3n do efecto de lente gravitacional causado por un burato negro de Schwarzschild pasando por diante dunha galaxia situada ao fondo. Unha imaxe secundaria da galaxia p\u00f3dese ver dentro do radio de Einstein do burato negro no lado oposto da galaxia. A imaxe secundaria aumenta de tama\u00f1o (qued\u00e1ndose dentro do anel de Einstein) a medida que a imaxe principal da galaxia \u00e9 \"atravesada polo burato negro. O brillo superficial das d\u00faas imaxes mantense constante, pero o seu tama\u00f1o angular var\u00eda, polo tanto, prod\u00facese unha amplificaci\u00f3n da luminosidade da galaxia vista por un observador distante. A m\u00e1xima amplificaci\u00f3n prod\u00facese cando a galaxia (neste caso unha parte brillante da mesma) esta exactamente tras o burato negro."}
{"id": "173825", "revid": "85894", "url": "https://gl.wikipedia.org/wiki?curid=173825", "title": "All\u00e1n, Loureda, Arteixo", "text": "All\u00e1n \u00e9 un lugar da parroquia de Loureda no concello coru\u00f1\u00e9s de Arteixo na comarca da Coru\u00f1a. Ti\u00f1a 5 habitantes no ano 2010 segundo datos do Instituto Nacional de Estad\u00edstica dos cales 3 eran homes e 2 eran mulleres."}
{"id": "173826", "revid": "85894", "url": "https://gl.wikipedia.org/wiki?curid=173826", "title": "O At\u00edn, Loureda, Arteixo", "text": "O At\u00edn \u00e9 un lugar da parroquia de Loureda no concello coru\u00f1\u00e9s de Arteixo na comarca da Coru\u00f1a. Non ti\u00f1a habitantes no ano 2010 segundo datos do Instituto Nacional de Estad\u00edstica."}
{"id": "173827", "revid": "85894", "url": "https://gl.wikipedia.org/wiki?curid=173827", "title": "Balai, Loureda, Arteixo", "text": "Balai \u00e9 un lugar da parroquia de Loureda no concello coru\u00f1\u00e9s de Arteixo na comarca da Coru\u00f1a. Ti\u00f1a 7 habitantes no ano 2010 segundo datos do Instituto Nacional de Estad\u00edstica dos cales 3 eran homes e 4 eran mulleres."}
{"id": "173828", "revid": "85894", "url": "https://gl.wikipedia.org/wiki?curid=173828", "title": "Cal do Pazo, Loureda, Arteixo", "text": "Cal do Pazo \u00e9 un lugar da parroquia de Loureda no concello coru\u00f1\u00e9s de Arteixo na comarca da Coru\u00f1a. Ti\u00f1a 15 habitantes no ano 2010 segundo datos do Instituto Nacional de Estad\u00edstica dos cales 8 eran homes e 7 eran mulleres."}
{"id": "173829", "revid": "85894", "url": "https://gl.wikipedia.org/wiki?curid=173829", "title": "Campi\u00f1o, Loureda, Arteixo", "text": "Campi\u00f1o \u00e9 un lugar da parroquia de Loureda no concello coru\u00f1\u00e9s de Arteixo na comarca da Coru\u00f1a. Non ti\u00f1a habitantes no ano 2010 segundo datos do Instituto Nacional de Estad\u00edstica."}
{"id": "173830", "revid": "85894", "url": "https://gl.wikipedia.org/wiki?curid=173830", "title": "Cancelo, Loureda, Arteixo", "text": "Cancelo \u00e9 un lugar da parroquia de Loureda no concello coru\u00f1\u00e9s de Arteixo na comarca da Coru\u00f1a. Ti\u00f1a 64 habitantes no ano 2010 segundo datos do Instituto Nacional de Estad\u00edstica dos cales 31 eran homes e 33 eran mulleres."}
{"id": "173831", "revid": "85894", "url": "https://gl.wikipedia.org/wiki?curid=173831", "title": "Erved\u00edns, Loureda, Arteixo", "text": "Erved\u00edns \u00e9 un lugar da parroquia de Loureda no concello coru\u00f1\u00e9s de Arteixo na comarca da Coru\u00f1a. Ti\u00f1a 125 habitantes no ano 2010 segundo datos do Instituto Nacional de Estad\u00edstica dos cales 58 eran homes e 67 eran mulleres."}
{"id": "173832", "revid": "85894", "url": "https://gl.wikipedia.org/wiki?curid=173832", "title": "O Foxo, Loureda, Arteixo", "text": "O Foxo \u00e9 un lugar da parroquia de Loureda no concello coru\u00f1\u00e9s de Arteixo na comarca da Coru\u00f1a. Ti\u00f1a 150 habitantes no ano 2010 segundo datos do Instituto Nacional de Estad\u00edstica dos cales 76 eran homes e 74 eran mulleres."}
{"id": "173833", "revid": "85894", "url": "https://gl.wikipedia.org/wiki?curid=173833", "title": "Fortesende, Loureda, Arteixo", "text": "Fortesende \u00e9 un lugar da parroquia de Loureda no concello coru\u00f1\u00e9s de Arteixo na comarca da Coru\u00f1a. Ti\u00f1a 61 habitantes no ano 2010 segundo datos do Instituto Nacional de Estad\u00edstica dos cales 30 eran homes e 31 eran mulleres."}
{"id": "173834", "revid": "85894", "url": "https://gl.wikipedia.org/wiki?curid=173834", "title": "O Igrexario, Loureda, Arteixo", "text": "O Igrexario \u00e9 un lugar da parroquia de Loureda no concello coru\u00f1\u00e9s de Arteixo na comarca da Coru\u00f1a. Ti\u00f1a 94 habitantes no ano 2010 segundo datos do Instituto Nacional de Estad\u00edstica dos cales 47 eran homes e 47 eran mulleres."}
{"id": "173835", "revid": "85894", "url": "https://gl.wikipedia.org/wiki?curid=173835", "title": "Lama M\u00e1, Loureda, Arteixo", "text": "Lama M\u00e1 \u00e9 un lugar da parroquia de Loureda no concello coru\u00f1\u00e9s de Arteixo na comarca da Coru\u00f1a. Segundo o Instituto Nacional de Estad\u00edstica en 2010 ti\u00f1a seis habitantes (cinco homes e unha muller).\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "173837", "revid": "85894", "url": "https://gl.wikipedia.org/wiki?curid=173837", "title": "Os Laranxos, Loureda, Arteixo", "text": "Os Laranxos \u00e9 un lugar da parroquia de Loureda no concello coru\u00f1\u00e9s de Arteixo na comarca da Coru\u00f1a. Segundo o Instituto Nacional de Estad\u00edstica en 2010 ti\u00f1a cinco habitantes (tres homes e d\u00faas mulleres)."}
{"id": "173838", "revid": "85894", "url": "https://gl.wikipedia.org/wiki?curid=173838", "title": "Manoi, Loureda, Arteixo", "text": "Manoi \u00e9 un lugar da parroquia de Loureda no concello coru\u00f1\u00e9s de Arteixo na comarca da Coru\u00f1a. Ti\u00f1a 10 habitantes no ano 2010 segundo datos do Instituto Nacional de Estad\u00edstica dos cales 6 eran homes e 4 eran mulleres."}
{"id": "173839", "revid": "85894", "url": "https://gl.wikipedia.org/wiki?curid=173839", "title": "A Ponte do Va, Loureda, Arteixo", "text": "A Ponte do Va \u00e9 un lugar da parroquia de Loureda no concello coru\u00f1\u00e9s de Arteixo na comarca da Coru\u00f1a. Ti\u00f1a 569 habitantes no ano 2010 segundo datos do Instituto Nacional de Estad\u00edstica dos cales 273 eran homes e 296 eran mulleres."}
{"id": "173840", "revid": "85894", "url": "https://gl.wikipedia.org/wiki?curid=173840", "title": "A Rapa, Loureda, Arteixo", "text": "A Rapa \u00e9 un lugar da parroquia de Loureda no concello coru\u00f1\u00e9s de Arteixo na comarca da Coru\u00f1a. Ti\u00f1a 16 habitantes no ano 2010 segundo datos do Instituto Nacional de Estad\u00edstica dos cales 9 eran homes e 7 eran mulleres."}
{"id": "173841", "revid": "85894", "url": "https://gl.wikipedia.org/wiki?curid=173841", "title": "Regocheo, Loureda, Arteixo", "text": "Regocheo \u00e9 un lugar da parroquia de Loureda no concello coru\u00f1\u00e9s de Arteixo na comarca da Coru\u00f1a. Ti\u00f1a 5 habitantes no ano 2010 segundo datos do Instituto Nacional de Estad\u00edstica dos cales 4 eran homes e 1 era muller."}
{"id": "173842", "revid": "85894", "url": "https://gl.wikipedia.org/wiki?curid=173842", "title": "Santa Locaia, Loureda, Arteixo", "text": "Santa Locaia \u00e9 un lugar da parroquia de Loureda no concello coru\u00f1\u00e9s de Arteixo na comarca da Coru\u00f1a. Ti\u00f1a 67 habitantes no ano 2010 segundo datos do Instituto Nacional de Estad\u00edstica dos cales 35 eran homes e 32 eran mulleres."}
{"id": "173843", "revid": "197", "url": "https://gl.wikipedia.org/wiki?curid=173843", "title": "Os Laranxos", "text": "O top\u00f3nimo Os Laranxos \u00e9 un fit\u00f3nimo que indica a presenza de laranxeiras. Pode referirse a:"}
{"id": "173844", "revid": "56817", "url": "https://gl.wikipedia.org/wiki?curid=173844", "title": "\u00c1rbitro asistente", "text": "Os \u00e1rbitros asistentes, anteriormente chamados xu\u00edces de li\u00f1a son os axudantes do \u00e1rbitro, encargados de asistilo desde f\u00f3ra do terreo de xogo. A funci\u00f3n principal deste tipo de \u00e1rbitro \u00e9, entre outras, xulgar desde a s\u00faa posici\u00f3n na li\u00f1a de banda as posibles acci\u00f3ns antiregulamentarias dos equipos atacantes; comunmente o lance f\u00f3ra de xogo, que \u00e9 considerado como falta."}
{"id": "173846", "revid": "1131", "url": "https://gl.wikipedia.org/wiki?curid=173846", "title": "Aeroporto de Alacant-Elx", "text": "O Aeroporto de Alacant\u2013Elx \u00e9 un aeroporto xestionado por Aena, que est\u00e1 localizado entre as pedan\u00edas ilicitanas de L'Altet e Torre del Pla, a 9\u00a0km ao suroeste de Alacant e 10\u00a0km ao leste de Elx. \u00c9 o aeroporto de referencia para a Costa Blanca e, pola s\u00faa situaci\u00f3n, d\u00e1 tam\u00e9n servizo ao sur todo da Comunidade Valenciana e boa parte de Castela-A Mancha e a Rexi\u00f3n de Murcia. Tradicionalmente tivo un importante tr\u00e1fico \"charter\", actualmente a maior parte do tr\u00e1fico \u00e9 regular e internacional.\nNo ano 2017 ocupou o quinto lugar na rede aeroportuaria espa\u00f1ola segundo n\u00famero de pasaxeiros, tras os aeroportos de Madrid-Barajas, Barcelona, Palma e M\u00e1laga e ese mesmo ano foi o 38 m\u00e1is concorrido dentro de Europa. Ademais, representa o aeroporto de maior tr\u00e1fico de pasaxeiros da Comunidade Valenciana, con 13 713 061 pasaxeiros en 2017."}
{"id": "173858", "revid": "1131", "url": "https://gl.wikipedia.org/wiki?curid=173858", "title": "Aeroporto de Asturias", "text": "O Aeroporto de Asturias \u00e9 un aeroporto xestionado por Aena, que est\u00e1 localizado en Anzu na parroquia de Santiago del Monte, no concello de Castrill\u00f3n, a 47\u00a0km de Oviedo, 40\u00a0km de Xix\u00f3n e 15\u00a0km de Avil\u00e9s.\nInaugurado o 11 de xu\u00f1o de 1968 \u00e9 o \u00fanico aeroporto do Principado de Asturias e o m\u00e1is setentrional de Espa\u00f1a.\nO aeroporto disp\u00f3n dunha pista de 2\u00a0200 metros de largo por 45 metros de ancho e unha plataforma para aeronaves de 69\u00a0300 m\u00b2."}
{"id": "173866", "revid": "89787", "url": "https://gl.wikipedia.org/wiki?curid=173866", "title": "L\u00e9o Malet", "text": "L\u00e9o Malet, nado en Montpellier o 7 de marzo de 1909 e finado en Ch\u00e2tillon (Altos do Sena) o 3 de marzo de 1996, foi un escritor franc\u00e9s, co\u00f1ecido especialmente como creador de novela negra.\nTraxectoria.\nAbandonou de novo os estudos, comezando a traballar desde pequeno. En 1925 traballou como cantante de cabaret en La Vache Enrag\u00e9e de Montmartre (Par\u00eds). Na d\u00e9cada de 1930 axuntouse co grupo de artistas surrealistas, trabando amizade con xente como Andr\u00e9 Breton, Ren\u00e9 Magritte ou Yves Tanguy. Foi nesta \u00e9poca cando comezou a facer literatura, publicando varios volumes de poes\u00eda.\nAmais do seu nome real, publicou con seud\u00f3nimos como Frank Harding, L\u00e9o Latimer, Lionel Doucet, Jean de Selneuves, Omer Refreger ou Louis Refreger.\nObra.\nSe ben cultivou diversos x\u00e9neros literarios, \u00e9 co\u00f1ecido principalmente polo personaxe de Nestor Burma, o antiheroe protagonista da serie \"Les Nouveaux Myst\u00e8res de Paris\". Burma \u00e9 un detective privado c\u00ednico, co\u00f1ecedor do argot dos suburbios de Par\u00eds, ex-anarquista e fumador de pipa.\nInicialmente Malet pretend\u00eda escribir unha serie de 20 novelas, unha para cada barrio (\"arrondisment\"), emulando a \"Les Myst\u00e8res de Paris\" de Eug\u00e8ne Sue. Finalmente, foron 33 novelas con este personaxe, das que 18 te\u00f1en lugar nos diferentes distritos de Par\u00eds. Amais desta serie de novelas, tam\u00e9n escribiu cinco narraci\u00f3ns breves sobre Nestor Burma.\nO personaxe de Nestor Burma foi levado \u00e1 televisi\u00f3n nunha serie protagonizada por Guy Marchand. O autor franco-belga Jacques Tardi adaptou ao c\u00f3mic alg\u00fans dos libros desta serie. Fix\u00e9ronse catro adaptaci\u00f3ns cinematogr\u00e1ficas das s\u00faas novelas: \"120 rue de la Gare\" (Jacques Daniel-Norman, 1946), \"\u00c9nigme aux Folies Berg\u00e8re\" (Jean Mitry, 1959), \"La Nuit de Saint-Germain-des-Pr\u00e9s\" (Bob Swaim, 1977) e \"Nestor Burma, d\u00e9tective de choc\" (Jean-Luc Miesch, 1982).\nOutros personaxes ficticios foron Johnny M\u00e9tal e Mike Rowland."}
{"id": "173869", "revid": "1888", "url": "https://gl.wikipedia.org/wiki?curid=173869", "title": "Xo\u00e1n Ramiro Cuba", "text": "Xo\u00e1n Ramiro Cuba Rodr\u00edguez, nado en Lugo o 20 de xaneiro de 1958, \u00e9 un escritor galego.\nTraxectoria.\nTraballa no Museo Provincial de Lugo como responsable de publicaci\u00f3ns. En 1992 creou con Ofelia Carnero V\u00e1zquez, Mercedes Salvador Casta\u00f1er e Antonio Reigosa o \"Grupo de Investigaci\u00f3n Etnogr\u00e1fica Chaira\", realizando diversos proxectos, traballos de campo, arquivo e publicaci\u00f3n levados adiante en distintas comarcas lucenses, fundamentalmente na Terra Ch\u00e1 e no concello da Pontenova."}
{"id": "173871", "revid": "15490", "url": "https://gl.wikipedia.org/wiki?curid=173871", "title": "Ledicia Costas", "text": "Ledicia Costas \u00c1lvarez, nada en Vigo o 19 de setembro de 1979, \u00e9 unha escritora galega. Ga\u00f1ou o Premio Nacional de Literatura infantil e xuvenil de Espa\u00f1a en 2015, pola s\u00faa obra \"Escarlatina, a coci\u00f1eira defunta\" e tres veces Premio Lazarillo.\nTraxectoria.\nEmpezou moi nova no mundo da literatura, escribindo as s\u00faas primeiras novelas en plena adolescencia. Licenciada en Dereito Econ\u00f3mico pola Universidade de Vigo, desde hai varios anos ded\u00edcase en exclusiva \u00e1 creaci\u00f3n literaria. \u00c9 unha das coordinadoras da revista dixital \"Criaturas\", dedicada \u00e1 Literatura Infantil e Xuvenil de Galicia. En 2020 foi Premio da Cultura Galega.\nEn 2022 traduciu ao galego \"SloMo\", a canci\u00f3n de Chanel que representou a Espa\u00f1a no Festival de Eurovisi\u00f3n 2022, cunha gran repercusi\u00f3n nas redes sociais.\nObras.\nObras colectivas.\nObras con Pere Tobaruela.\nAsinan as s\u00faas publicaci\u00f3ns como \"Pereledi\"."}
{"id": "173872", "revid": "98629", "url": "https://gl.wikipedia.org/wiki?curid=173872", "title": "Prox\u00e9mica", "text": "A prox\u00e9mica describe o espazo persoal dun individuo nun medio social, defin\u00edndoo como o conxunto das observaci\u00f3ns e teor\u00edas referentes ao uso que as persoas fan do espazo en tanto que produto cultural espec\u00edfico.\nO termo, procedente do ingl\u00e9s \"proxemics\", foi cu\u00f1ado en 1963 polo antrop\u00f3logo estadounidense Edward T. Hall.\nCaracter\u00edsticas.\nDescribe as distancias mensurables entre as persoas conforme \u00e1 s\u00faa interacci\u00f3n, e as distancias e posturas que non son intencionais, sen\u00f3n resultado do proceso de culturizaci\u00f3n. Un exemplo \u00e9 a actitude dunha persoa que, ao ir sentar nun banco p\u00fablico no que xa hai unha persoa, tende a sentar no extremo oposto, preservando un espazo entre os dous individuos.\nHall demostrou que a distancia social entre d\u00faas persoas pode estar relacionada coa distancia f\u00edsica. Nese sentido, menciona catro tipos de distancia:\nHall indicou que diferentes culturas mante\u00f1en diferentes patr\u00f3ns de espazo persoal. Nas culturas latinas, por exemplo, as distancias relativas son menores e as persoas non se senten inc\u00f3modas ao estar pr\u00f3ximas a outras; nas culturas n\u00f3rdicas, ocorre o oposto.\nAs distancias persoais tam\u00e9n poden variar en funci\u00f3n da situaci\u00f3n social, do x\u00e9nero e das preferencias individuais.\nComunicaci\u00f3n prox\u00e9mica.\nA comunicaci\u00f3n prox\u00e9mica \u00e9 unha das correntes m\u00e1is en voga na actualidade. Abrangue o xogo de distancias e proximidades que entretecen as persoas no espazo. Estuda as formas en que nos colocamos e movemos en relaci\u00f3n \u00e1s outras persoas, como captamos e ocupamos o espazo envolvente, considerando a presenza do outro. Son factores relevantes \u00e1 li\u00f1a de an\u00e1lise na relaci\u00f3n que os comunicantes establecen entre si, a distancia espacial entre eles, a orientaci\u00f3n do corpo e do rosto, a forma en que se tocan ou se evitan, o modo en que dispo\u00f1en e se posicionan entre os obxectos e os espazos, permitindo captar mensaxes latentes.\nProx\u00e9mica pedag\u00f3xica.\nA prox\u00e9mica pedag\u00f3xica \u00e9 outra corrente de an\u00e1lise. Trata da observaci\u00f3n nos centros educativos dos factores que interve\u00f1en na comunicaci\u00f3n entre o profesorado e o alumnado, inclu\u00edndo a proximidade. Na s\u00faa orixe, a escola ti\u00f1a por escenario espazos ao aire libre, ambientes naturais e soltos, nas prazas das grandes cidades da antig\u00fcidade ou en lugares recollidos nos l\u00edmites das cidades, baixo as sombras das \u00e1rbores. Era a educaci\u00f3n peripat\u00e9tica no sentido estrito e etimol\u00f3xico. A escola foi trasladada ao espazo pechado da sala de aula, delimitado por catro paredes, con mesas e cadeiras. Na actualidade proc\u00farase que os espazos contrib\u00faan aos procesos de ensino e aprendizaxe.\nOs efectos da disposici\u00f3n e xesti\u00f3n dos espazos escolares foron amplamente estudados. As conclusi\u00f3ns apuntan \u00e1 influencia e contribuci\u00f3n na promoci\u00f3n ou impedimento de determinados tipos de clima, din\u00e1mica de traballo e relaci\u00f3ns interpersoais. Mais a tendencia contin\u00faa sendo a da distribuci\u00f3n en columnas e fileiras, seguindo co distanciamento e a xerarquizaci\u00f3n que esa disposici\u00f3n imp\u00f3n.\nComo en toda comunicaci\u00f3n, a comunicaci\u00f3n escolar ga\u00f1a contornos peculiares conforme o modo en que se organiza o espazo com\u00fan, o mantemento da disposici\u00f3n xeom\u00e9trica e estamentizada reflicte unicamente o estancamento da cultura escolar, incapaz de evolucionar cara ao punto de partida da educaci\u00f3n aristot\u00e9lica."}
{"id": "173873", "revid": "98629", "url": "https://gl.wikipedia.org/wiki?curid=173873", "title": "Jos\u00e9 Alberte Corral Iglesias", "text": "Jos\u00e9 Alberte Corral Iglesias, nado na Coru\u00f1a o 26 de febreiro de 1946, \u00e9 un escritor galego.\nTraxectoria.\nLicenciado en Ciencias Econ\u00f3micas, fixo estudos de Xornalismo na Universidade Central de Venezuela en Caracas. Exerceu como profesor de ensino secundario antes de se xubilar e participa no labor cultural desenvolvido pola Agrupaci\u00f3n Cultural O Facho.\n\u00c9 co-fundador da Agrupaci\u00f3n Cultural O Facho en 1963, formou parte das s\u00faas primeiras directivas e na actualidade preside a organizaci\u00f3n. Foi militante antifranquista e anticlerical nas organizaci\u00f3ns Poder Obreiro e Loita Obreira a prol dunha sociedade anticapitalista, o cal o levou a fuxir para o Chile de Salvador Allende. O establecemento de ditaduras en Chile e a Arxentina ao abeiro do Plan C\u00f3ndor f\u00edxoo recalar en Venezuela at\u00e9 despois da morte de Franco. Nese per\u00edodo ingresou no Partido Comunista de Galicia en Caracas."}
{"id": "173874", "revid": "2074", "url": "https://gl.wikipedia.org/wiki?curid=173874", "title": "Desgalipedia", "text": ""}
{"id": "173879", "revid": "2074", "url": "https://gl.wikipedia.org/wiki?curid=173879", "title": "Sociedad General de Autores y Editores", "text": ""}
{"id": "173889", "revid": "56817", "url": "https://gl.wikipedia.org/wiki?curid=173889", "title": "El Emancipador Gallego", "text": "El Emancipador Gallego, foi un peri\u00f3dico galego editado en Santiago de Compostela en 1842.\nHistoria e caracter\u00edsticas.\nSubtitulada \"Produciones econ\u00f3micas-administrativas dedicadas a la juventud escolar\", aparece co lema \"Los escolares del siglo XIX son un poder que ha de regenarar la educaci\u00f3n\". Apareceu a principios de 1842, de periodicidade irregular, cesou aos poucos meses. Imprimiuse nos obradoiros tipogr\u00e1ficos de Jos\u00e9 N\u00fa\u00f1ez Casta\u00f1o. Ti\u00f1a como \u00fanico redactor a Benito Amor Labrada. Trat\u00e1base dunha publicaci\u00f3n de car\u00e1cter cient\u00edfico, abertamente partidaria da liberdade de ensino."}
{"id": "173894", "revid": "98629", "url": "https://gl.wikipedia.org/wiki?curid=173894", "title": "Vagos open air", "text": "Vagos Open Air \u00e9 un festival de heavy metal que se celebra en Vagos, Portugal desde 2009.\nA primeira edici\u00f3n conseguiu a fusi\u00f3n de dous importantes organizadores de eventos nacionais en Portugal, como \"Prime Artists\" e \"Ophiusa Eventos\", promotoras de anteriores edici\u00f3ns de festivais como \"Alliance Fest\" e \"In Ria Rocks\". A trav\u00e9s desta uni\u00f3n, naceu un dos maiores festivais de m\u00fasica dentro do hard rock e do heavy metal.\nCel\u00e9brase no mes de agosto. Os prezos son econ\u00f3micos, o valor de cada entrada diaria non supera os 30 euros"}
{"id": "173895", "revid": "85894", "url": "https://gl.wikipedia.org/wiki?curid=173895", "title": "Dakhla", "text": "Dakhla ou Ad-Dakhla (en \u00e1rabe: \u0627\u0644\u062f\u0627\u062e\u0644\u0629, 'a interior'), tam\u00e9n chamada Villa Cisneros, \u00e9 unha cidade do S\u00e1hara Occidental cunha poboaci\u00f3n aproximada de 40.000 habitantes. At\u00f3pase a uns 550\u00a0km ao sur do Aai\u00fan na costa atl\u00e1ntica, sobre unha estreita pen\u00ednsula, a pen\u00ednsula de R\u00edo de Oro, que se estende paralela \u00e1 costa en direcci\u00f3n nord\u00e9s-suroeste."}
{"id": "173899", "revid": "85894", "url": "https://gl.wikipedia.org/wiki?curid=173899", "title": "O Bat\u00e1n, Monteagudo, Arteixo", "text": "O Bat\u00e1n \u00e9 un lugar da parroquia de Monteagudo no concello coru\u00f1\u00e9s de Arteixo na comarca da Coru\u00f1a. Ti\u00f1a 4 habitantes no ano 2010 segundo datos do Instituto Nacional de Estad\u00edstica dos cales 3 eran homes e 1 era muller."}
{"id": "173900", "revid": "85894", "url": "https://gl.wikipedia.org/wiki?curid=173900", "title": "A Cachada, Monteagudo, Arteixo", "text": "A Cachada \u00e9 un lugar da parroquia de Monteagudo no concello coru\u00f1\u00e9s de Arteixo na comarca da Coru\u00f1a. Ti\u00f1a 139 habitantes no ano 2010 segundo datos do Instituto Nacional de Estad\u00edstica dos cales 65 eran homes e 74 eran mulleres."}
{"id": "173901", "revid": "85894", "url": "https://gl.wikipedia.org/wiki?curid=173901", "title": "A Casanova, Monteagudo, Arteixo", "text": "A Casanova \u00e9 un lugar da parroquia de Monteagudo no concello coru\u00f1\u00e9s de Arteixo na comarca da Coru\u00f1a. Ti\u00f1a 25 habitantes no ano 2010 segundo datos do Instituto Nacional de Estad\u00edstica dos cales 12 eran homes e 13 eran mulleres.\nToponimia.\nSegundo Nicandro Ares \"Casanova\" coincide co lat\u00edn: \"casa nova\"."}
{"id": "173902", "revid": "85894", "url": "https://gl.wikipedia.org/wiki?curid=173902", "title": "A Esquipa, Monteagudo, Arteixo", "text": "A Esquipa \u00e9 un lugar da parroquia de Monteagudo no concello coru\u00f1\u00e9s de Arteixo na comarca da Coru\u00f1a. Ti\u00f1a 14 habitantes no ano 2010 segundo datos do Instituto Nacional de Estad\u00edstica dos cales 8 eran homes e 6 eran mulleres."}
{"id": "173903", "revid": "85894", "url": "https://gl.wikipedia.org/wiki?curid=173903", "title": "Gomesende, Monteagudo, Arteixo", "text": "Gomesende \u00e9 un lugar da parroquia de Monteagudo no concello coru\u00f1\u00e9s de Arteixo na comarca da Coru\u00f1a. Ti\u00f1a 14 habitantes no ano 2010 segundo datos do Instituto Nacional de Estad\u00edstica dos cales 7 eran homes e 7 eran mulleres."}
{"id": "173904", "revid": "98629", "url": "https://gl.wikipedia.org/wiki?curid=173904", "title": "FIFA Bal\u00f3n de Ouro", "text": "O FIFA Bal\u00f3n de Ouro (en franc\u00e9s: \"FIFA Ballon d'Or\") \u00e9 un premio individual futbol\u00edstico, instaurado o 5 de xullo de 2010, que se outorga anualmente ao mellor xogador de f\u00fatbol do mundo. Este premio \u00e9 o resultado da unificaci\u00f3n entre o Bal\u00f3n de Ouro -entregado pola revista France Football- e o FIFA World Player -entregado pola FIFA-. A primeira entrega realizouse o 10 de xaneiro de 2011 en Z\u00faric, Su\u00edza.\nO 6 de decembro de 2010 Lionel Messi, Xavi Hern\u00e1ndez e Andr\u00e9s Iniesta -os tres xogadores do FC Barcelona- foron seleccionados de entre as votaci\u00f3ns de xornalistas, capit\u00e1ns e seleccionadores como os tres finalistas dunha lista inicial de vinte e tres. O 10 de xaneiro de 2011 logrou o galard\u00f3n Lionel Messi, quen ga\u00f1ara o Bal\u00f3n de Ouro o ano anterior."}
{"id": "173905", "revid": "85894", "url": "https://gl.wikipedia.org/wiki?curid=173905", "title": "Mir\u00f3n, Monteagudo, Arteixo", "text": "Mir\u00f3n \u00e9 un lugar da parroquia de Monteagudo no concello coru\u00f1\u00e9s de Arteixo na comarca da Coru\u00f1a. Ti\u00f1a 10 habitantes no ano 2010 segundo datos do Instituto Nacional de Estad\u00edstica dos cales 4 eran homes e 6 eran mulleres."}
{"id": "173906", "revid": "85894", "url": "https://gl.wikipedia.org/wiki?curid=173906", "title": "O Pi\u00f1eiro, Monteagudo, Arteixo", "text": "O Pi\u00f1eiro \u00e9 un lugar da parroquia de Monteagudo no concello coru\u00f1\u00e9s de Arteixo na comarca da Coru\u00f1a. Ti\u00f1a 6 habitantes no ano 2010 segundo datos do Instituto Nacional de Estad\u00edstica dos cales 3 eran homes e 3 eran mulleres."}
{"id": "173907", "revid": "85894", "url": "https://gl.wikipedia.org/wiki?curid=173907", "title": "Ramilo, Monteagudo, Arteixo", "text": "Ramilo \u00e9 un lugar da parroquia de Monteagudo no concello coru\u00f1\u00e9s de Arteixo na comarca da Coru\u00f1a. Segundo o Instituto Nacional de Estad\u00edstica en 2010 ti\u00f1a un habitante (un home)."}
{"id": "173908", "revid": "56817", "url": "https://gl.wikipedia.org/wiki?curid=173908", "title": "Voz del Pueblo (Santiago de Compostela)", "text": "Voz del Pueblo foi un peri\u00f3dico semanal editado en Santiago de Compostela entre 1913 e 1916.\nHistoria e caracter\u00edsticas.\nSubtitulado \"Semanario independiente\", aparece o 4 de agosto de 1913. Dirixido por \u00c1lvaro Rey Feij\u00f3o e despois por Antonio de la Cruz D\u00edaz ata o 9 de novembro de 1914 en que foi substitu\u00eddo por Ram\u00f3n Rivera Torres, na s\u00faa redacci\u00f3n inicial estaba Manuel Mar\u00eda Gonz\u00e1lez L\u00f3pez e entre os seus colaboradores Juan Montes. De tendencia maurista independente e antilerrouxista, inclu\u00edu colaboraci\u00f3ns literarias de poetas galegos. Cesou o 27 de xaneiro de 1916 (co n\u00famero 137) refundido con \"Gaceta de Galicia\"."}
{"id": "173909", "revid": "85894", "url": "https://gl.wikipedia.org/wiki?curid=173909", "title": "Sande, Monteagudo, Arteixo", "text": "Sande \u00e9 un lugar da parroquia de Monteagudo no concello coru\u00f1\u00e9s de Arteixo na comarca da Coru\u00f1a. Ti\u00f1a 3 habitantes no ano 2010 segundo datos do Instituto Nacional de Estad\u00edstica dos cales 2 eran homes e 1 era muller."}
{"id": "173911", "revid": "85894", "url": "https://gl.wikipedia.org/wiki?curid=173911", "title": "A Teixoeira, Monteagudo, Arteixo", "text": "A Teixoeira \u00e9 un lugar da parroquia de Monteagudo no concello coru\u00f1\u00e9s de Arteixo na comarca da Coru\u00f1a. Non ti\u00f1a habitantes no ano 2010 segundo datos do Instituto Nacional de Estad\u00edstica."}
{"id": "173912", "revid": "85894", "url": "https://gl.wikipedia.org/wiki?curid=173912", "title": "Vilanova, Monteagudo, Arteixo", "text": "Vilanova \u00e9 un lugar da parroquia de Monteagudo no concello coru\u00f1\u00e9s de Arteixo na comarca da Coru\u00f1a. Ti\u00f1a 4 habitantes no ano 2010 segundo datos do Instituto Nacional de Estad\u00edstica dos cales 3 eran homes e 1 era muller."}
{"id": "173913", "revid": "1987", "url": "https://gl.wikipedia.org/wiki?curid=173913", "title": "Corteo de Abaixo, Monteagudo, Arteixo", "text": "Corteo de Abaixo \u00e9 un lugar da parroquia de Monteagudo no concello coru\u00f1\u00e9s de Arteixo na comarca da Coru\u00f1a. Xunto con Corteo de Arriba ti\u00f1a 19 habitantes no ano 2018 segundo datos do Instituto Nacional de Estad\u00edstica dos cales 9 eran homes e 10 eran mulleres."}
{"id": "173914", "revid": "1987", "url": "https://gl.wikipedia.org/wiki?curid=173914", "title": "Corteo de Arriba, Monteagudo, Arteixo", "text": "Corteo de Arriba \u00e9 un lugar da parroquia de Monteagudo no concello coru\u00f1\u00e9s de Arteixo na comarca da Coru\u00f1a. Xunto con Corteo de Abaixo ti\u00f1a 19 habitantes no ano 2018 segundo datos do Instituto Nacional de Estad\u00edstica dos cales 9 eran homes e 10 eran mulleres."}
{"id": "173915", "revid": "83672", "url": "https://gl.wikipedia.org/wiki?curid=173915", "title": "Baix Ebre", "text": "O Baix Ebre (en galego: \"Baixo Ebro\") \u00e9 unha comarca da provincia de Tarragona, en Catalu\u00f1a. Est\u00e1 situada na desembocadura do r\u00edo Ebro e a s\u00faa capital \u00e9 Tortosa. En 2009 ti\u00f1a 81.724 habitantes.\nA comarca limita co Baix Camp, a Ribera d'Ebre e a Terra Alta polo norte, co mar Mediterr\u00e1neo polo leste, coa comarca do Montsi\u00e0 polo sur e coa Terra Alta e o Matarranya polo oeste.\nConcellos.\nActualmente a comarca est\u00e1 formada por 14 concellos. Ata 1990, cando pasou ao Montsi\u00e0, o concello de Sant Jaume d'Enveja pertenceu \u00f3 Baix Ebre."}
{"id": "173919", "revid": "98629", "url": "https://gl.wikipedia.org/wiki?curid=173919", "title": "La Provincia", "text": "La Provincia \u00e9 o nome de varias publicaci\u00f3ns:"}
{"id": "173921", "revid": "5863", "url": "https://gl.wikipedia.org/wiki?curid=173921", "title": "La Provincia (Lugo)", "text": "La Provincia foi un xornal editado en Lugo entre 1923 e 1928.\nHistoria e caracter\u00edsticas.\nSubtitulado \"Diario de informaci\u00f3n y de intereses generales\", apareceu o 31 de maio de 1923. Imprim\u00edase nos talleres de \"El Norte de Galicia\" ao que substitu\u00edu como \u00f3rgano conservador de Lugo. Dirixido por Nilo Fern\u00e1ndez Castro e despois por Manuel Amor Meil\u00e1n, contou coas colaboraci\u00f3ns de Francisco Camba (que publicou en follet\u00edn a s\u00faa novela \"O terru\u00f1o\"), \u00c1nxel Fole (que publicou o seu primeiro artigo con motivo do terceiro centenario da morte de G\u00f3ngora), Manuel V\u00e1zquez Seijas, Manuel Mato Vizoso, Enrique Correa, Francisco Lamas L\u00f3pez, Evaristo Correa Calder\u00f3n e Lu\u00eds Soto Menor."}
{"id": "173922", "revid": "22570", "url": "https://gl.wikipedia.org/wiki?curid=173922", "title": "Alt Camp", "text": "O Alt Camp (literalmente \"Alto Campo\") \u00e9 unha comarca da provincia de Tarragona, en Catalu\u00f1a. A s\u00faa capital \u00e9 Valls, que est\u00e1 no centro da comarca. En 2009 ti\u00f1a 45.001 habitantes.\nA comarca limita ao norte coa Conca de Barber\u00e0, ao nordeste con Anoia, ao leste co Alt Pened\u00e8s e o Baix Pened\u00e8s, ao sur co Tarragon\u00e8s e ao oeste co Baix Camp. \u00c9 unha das tres comarcas nas que quedou dividido o Camp de Tarragona na divisi\u00f3n comarcal de 1936 proposta por Pau Vila.\nO Alt Camp \u00e9 eminentemente agr\u00edcola e a industria est\u00e1 moi concentrada na contorna de Valls, reforzada pola proximidade do complexo petroqu\u00edmico do Tarragon\u00e8s.\nConcellos.\nActualmente a comarca est\u00e1 formada por 23 concellos."}
{"id": "173923", "revid": "22570", "url": "https://gl.wikipedia.org/wiki?curid=173923", "title": "Alt Pened\u00e8s", "text": "O Alt Pened\u00e8s \u00e9 unha comarca da provincia de Barcelona, en Catalu\u00f1a. A s\u00faa capital \u00e9 Vilafranca del Pened\u00e8s. En 2009 ti\u00f1a 104.353 habitantes.\nA comarca limita con Anoia polo norte, co Baix Llobregat polo leste, co Garraf polo sur, e co Baix Pened\u00e8s e o Alt Camp polo oeste.\nConcellos.\nActualmente a comarca est\u00e1 formada por 27 concellos."}
{"id": "173924", "revid": "1987", "url": "https://gl.wikipedia.org/wiki?curid=173924", "title": "Alt Urgell", "text": "O Alt Urgell \u00e9 unha comarca da provincia de Lleida, en Catalu\u00f1a. Est\u00e1 situada nos Pireneos e a s\u00faa capital \u00e9 la Seu d'Urgell. En 2009 ti\u00f1a 22.037 habitantes.\nA comarca limita ao norte con Andorra, ao leste coa Cerdanya, o Bergued\u00e0 e o Solson\u00e8s, ao oeste co Pallars Juss\u00e0 e o Pallars Sobir\u00e0, e ao suroeste coa Noguera.\nConcellos.\nActualmente a comarca est\u00e1 formada por 19 concellos."}
{"id": "173925", "revid": "1131", "url": "https://gl.wikipedia.org/wiki?curid=173925", "title": "Per\u00edodo de entreguerras", "text": "Co\u00f1\u00e9cese como per\u00edodo de entreguerras ou \"interbellum\" ao per\u00edodo duns vinte anos comprendido entre o final da primeira guerra mundial (1918) e o inicio da segunda guerra mundial (1939). Foron d\u00faas d\u00e9cadas marcadas polo cambio radical da relaci\u00f3n entre as forzas internacionais, a consolidaci\u00f3n de r\u00e9ximes autoritarios, os avances t\u00e9cnicos e polo marcado contraste entre un enorme desenvolvemento do capitalismo (anos 1920) e a s\u00faa maior crise (anos 1930).\nPoliticamente, este per\u00edodo viuse caracterizado pola crise das democracias liberais, o ascenso dos fascismos e os r\u00e9ximes autoritarios, as\u00ed como o auxe dos movementos obreiros de inspiraci\u00f3n socialista ou comunista que se inspiraban no triunfo bolxevique da Revoluci\u00f3n Rusa. Economicamente, viu a recuperaci\u00f3n da Gran Guerra e unha etapa de euforia econ\u00f3mica durante os anos de 1920 que se ver\u00eda truncada polo Crac do 29 e unha profunda crise que marcou os anos 30. Tradicionalmente, a historiograf\u00eda sinalou esta \u00e9poca como o preludio que acabar\u00eda desembocando na Segunda guerra mundial e adoita dividilo en catro etapas: a recuperaci\u00f3n postb\u00e9lica (1919-1924), o auxe econ\u00f3mico (1925-1929), a Gran Depresi\u00f3n (1929-1933/1936) e a xestaci\u00f3n da segunda guerra mundial (1933/1936-1939).\nNa primeira etapa os pa\u00edses capitalistas, cuxa cabeza era xa visiblemente Estados Unidos, viviron momentos de gran desenvolvemento econ\u00f3mico. Este per\u00edodo \u00e9 co\u00f1ecido como os \"felices anos vinte\".\nDescrici\u00f3n.\nEuropa.\nA nova configuraci\u00f3n do mundo tras o final da primeira guerra mundial foi decidida polas potencias aliadas durante a Conferencia de Paz de Par\u00eds de 1919, e que marcar\u00eda o comezo desta \u00e9poca. Os aliados empezaron os seus labores de negociaci\u00f3n entre si o 18 de xaneiro de 1919 baixo a direcci\u00f3n do \"Comit\u00e9 dos Catro\": Wilson, Clemenceau, Lloyd George e Orlando, a\u00ednda que os que realmente dirixiron as negociaci\u00f3ns foron os tres primeiros. Con todo, o final da guerra non supuxo nin moito menos o comezo dun per\u00edodo estable ou pac\u00edfico: no caso de Europa, a situaci\u00f3n pol\u00edtico-social viuse inmediatamente axitada por feitos como a revoluci\u00f3n de novembro de 1918 en Alema\u00f1a, a revoluci\u00f3n h\u00fangara de 1919 ou a guerra de independencia turca (1919-1923). Estes sucesos non fixeron sen\u00f3n confirmar o fracaso da pretendida intenci\u00f3n de instaurar un per\u00edodo de paz e estabilidade tras a \"Gran Guerra\", a\u00ednda que a creaci\u00f3n da Sociedade de Naci\u00f3ns \u00eda encami\u00f1ada a evitar o estalido de novos conflitos."}
{"id": "173928", "revid": "7596", "url": "https://gl.wikipedia.org/wiki?curid=173928", "title": "El Eco del Ulla", "text": "El Eco del Ulla foi un peri\u00f3dico editado en Monterroso entre 1920 e 1921.\nHistoria e caracter\u00edsticas.\nSubtitulado \"\u00d3rgano del Sindicato Cat\u00f3lico Agrario de Monterroso\" e \"Peri\u00f3dico Quincenal defensor de los intereses morales y materiales del distrito\", apareceu a finais de 1920. Sa\u00eda a r\u00faa os d\u00edas 1 e 15 de cada mes. Dirixido por Mariano Rodr\u00edguez Iglesias, o seu administrador era Manuel Fern\u00e1ndez Ledo. Entre os seus promotores estaba o crego Teolindo Corti\u00f1a. Inclu\u00edu colaboraci\u00f3ns de Jos\u00e9 Calvo Sotelo, Francisco Salgado L\u00f3pez de Quiroga, F. Varela Ouro, V\u00e1zquez Miranda, Otero Besteiro e Xan d'a Amoexa. \"El Eco del Ulla\" ti\u00f1a correspondentes e recoll\u00eda informaci\u00f3n de Palas de Rei, Antas de Ulla, Portomar\u00edn, Monterroso, Taboada, Chantada e Carballedo. Serviu de canle de reivindicaci\u00f3ns sociais e culturais e v\u00eda de comunicaci\u00f3n coa emigraci\u00f3n. A\u00ednda se editaba en xullo de 1921."}
{"id": "173929", "revid": "16394", "url": "https://gl.wikipedia.org/wiki?curid=173929", "title": "Complexidade irredutible", "text": ""}
{"id": "173930", "revid": "23097", "url": "https://gl.wikipedia.org/wiki?curid=173930", "title": "Nicole", "text": ""}
{"id": "173931", "revid": "98629", "url": "https://gl.wikipedia.org/wiki?curid=173931", "title": "Gabriel Bordoy", "text": "Gabriel Bordoy Llompart, nado en Palma o 20 de xaneiro de 1947, \u00e9 un exfutbolista espa\u00f1ol. Xogaba de centrocampista.\nTraxectoria.\nTras xogar varias tempadas no Atl\u00e9tico Baleares, chegou en xullo de 1969 ao Deportivo da Coru\u00f1a, da Primeira Divisi\u00f3n, acompa\u00f1ado doutros tres futbolistas do club balear: Juan Tauler, Miguel Parma e Tom\u00e1s Barrios. Os seus tres compa\u00f1eiros foron para o Fabril mentres que Bordoy quedou no primeiro equipo.\nXogou cinco tempadas no Deportivo, vivindo tres descensos e un ascenso. Despois da tempada 1973/74, na que o equipo acabou baixando ata a Terceira Divisi\u00f3n, Bordoy foi cedido ao Atl\u00e9tico Baleares e ano seguinte traspasado. Xogou no equipo balear ata 1978."}
{"id": "173932", "revid": "98629", "url": "https://gl.wikipedia.org/wiki?curid=173932", "title": "Antonio Gato", "text": "Antonio Edelmiro Gato Soengas, nado en Monterroso o 22 de febreiro de 1945, \u00e9 un pol\u00edtico galego que militou en distintas formaci\u00f3ns independentes e de centro-esquerda.\nTraxectoria.\n\u00c9 diplomado en Maxisterio e licenciado en Dereito pola UNED. Comezou a s\u00faa militancia no Partido Socialista Popular de Tierno Galv\u00e1n en 1973, que acabou formando parte do PSOE. Foi concelleiro nos anos 1979 e 1991-1995 e deputado provincial en 1991. Foi deputado polo PSdeG no Parlamento de Galicia durante as catro primeiras lexislaturas (1981-1997). De 1999 a 2015 foi alcalde de Monterroso e dende 2007 portavoz do PSdeG na Deputaci\u00f3n de Lugo. En 2015 perdeu a alcald\u00eda e tres anos m\u00e1is tarde, no outono de 2018, anunciou a s\u00faa baixa no PSOE. \nNas municipais de 2019 presentouse como candidato \u00e1 alcald\u00eda por un novo partido, Independentes por Monterroso (IxM) e resultou elixido alcalde, se ben sen maior\u00eda absoluta. Ao pouco disto, destitu\u00edu os tenentes de alcalde do seu partido, e gobernou el s\u00f3. A finais de 2019, nomeou tenentes de alcalde os ed\u00eds do PSdeG e CxG. En maio de 2020 viviu outra crise de goberno, a segunda no mandato, e destitu\u00edu os concelleiros do PSdeG: quedou no goberno el s\u00f3 co apoio do edil de CxG.En xullo de 2020 renunciou ao cabo \u00e1 alcald\u00eda e abandonou o concello, co que se abriu un proceso para elixir novo alcalde."}
{"id": "173933", "revid": "17467", "url": "https://gl.wikipedia.org/wiki?curid=173933", "title": "Antonio Edelmiro Gato Soengas", "text": ""}
{"id": "173935", "revid": "23204", "url": "https://gl.wikipedia.org/wiki?curid=173935", "title": "Bor\u010de Sredojevi\u0107", "text": "Bor\u010de Sredojevi\u0107, nado en Banja Luka o 1 de febreiro de 1958, \u00e9 un exfutbolista e actual adestrador de f\u00fatbol bosn\u00edaco. Xogaba de defensa.\nChegou ao Deportivo da Coru\u00f1a en 1989 ao igual que o tam\u00e9n iugoslavo Zoran Batrovi\u0107."}
{"id": "173937", "revid": "56817", "url": "https://gl.wikipedia.org/wiki?curid=173937", "title": "Noguera", "text": "A Noguera \u00e9 unha comarca da provincia de Lleida, en Catalu\u00f1a. A s\u00faa capital e concello m\u00e1is poboado \u00e9 Balaguer. En 2009 ti\u00f1a 40.213 habitantes.\nA comarca limita co Pallars Juss\u00e0 polo norte, Alt Urgell polo nord\u00e9s, Segri\u00e0, Pla d'Urgell e Urgell polo sur, Solson\u00e8s e Segarra polo leste, e con Arag\u00f3n polo oeste. \nConcellos.\nActualmente a comarca est\u00e1 formada por 30 concellos. Desde 1936, tres concellos segreg\u00e1ronse para formar parte do Pla d'Urgell e outros dos foron incorporados ao Segri\u00e0."}
{"id": "173938", "revid": "89787", "url": "https://gl.wikipedia.org/wiki?curid=173938", "title": "Urgell", "text": "O Urgell, tam\u00e9n co\u00f1ecido como Baix Urgell, \u00e9 unha comarca da provincia de Lleida, en Catalu\u00f1a. A s\u00faa capital e concello m\u00e1is poboado \u00e9 T\u00e0rrega. En 2009 ti\u00f1a 36.670 habitantes.\nA comarca limita coa Noguera polo norte, Pla d'Urgell polo oeste, Garrigues e Conca de Barber\u00e0 polo sur, e Segarra polo leste. \nConcellos.\nActualmente a comarca est\u00e1 formada por 20 concellos. Logo da revisi\u00f3n comarcal de 1987 separouse o Pla d'Urgell e en 1990 alg\u00fans concellos foron anexionados \u00e1 Segarra."}
{"id": "173939", "revid": "1987", "url": "https://gl.wikipedia.org/wiki?curid=173939", "title": "R\u00edo Manzanares", "text": "O r\u00edo Manzanares \u00e9 un r\u00edo espa\u00f1ol que transcorre integramente pola Comunidade de Madrid. \u00c9 afluente pola marxe dereita do r\u00edo Jarama. A s\u00faa cunca alta forma parte do Parque Rexional da Cunca Alta do Manzanares, mentres que o seu curso baixo \u00e9 parte integrante do Parque Rexional do Sueste.\nNace en plena Serra de Guadarrama, a m\u00e1is de 2000 metros de altura, e ao longo dos seus 92 quil\u00f3metros de lonxitude percorre os concellos de Manzanares el Real, Colmenar Viejo, Madrid, Xetafe e Rivas-Vaciamadrid, onde se sit\u00faa a s\u00faa foz no Jarama."}
{"id": "173941", "revid": "23204", "url": "https://gl.wikipedia.org/wiki?curid=173941", "title": "Castro de Castromao, Celanova", "text": "O castro de Castromao \u00e9 un castro situado no actual concello de Celanova, no sueste da provincia de Ourense. Suponse que foi habitado polo pobo dos coelernos. En 2018 foi declarado Ben de Interese Cultural.\nLocalizaci\u00f3n e morfolox\u00eda.\nEst\u00e1 situado nun outeiro de 732 metros de altura, desde o que se domina o curso do r\u00edo Arnoia e os castros de Novelle, Trelle, Merca e Berredo. Ten unhas dimensi\u00f3ns de 150 metros no eixo norte-sur e 130 no leste-oeste. O interior da parte amurallada ocupa uns 20.000 m\u00b2. O terreo presenta un forte desnivel, salvo na s\u00faa parte noroeste, onde \u00e9 bastante menos pronunciado. Polas s\u00faas inmediaci\u00f3ns discorr\u00eda unha calzada secundaria da V\u00eda XVIII do itinerario de Antonino, relacionada coa ponte do Freixo.\nFoi habitado durante a \u00e9poca castrexa, remontando \u00f3 s\u00e9culo VI a.C. e mant\u00edvose poboado ata o s\u00e9culo III. Desta \u00e9poca data o nome de Castromao (\"castro malo\") polo lugar de Vilanova (que m\u00e1is tarde foi bautizada como Vilanova dos Infantes por ter sido lugar de residencia temporal dunha infanta), debido, segundo fontes medievais, \u00e1 s\u00faa mala localizaci\u00f3n para o aproveitamento agr\u00edcola.\nAchados arqueol\u00f3xicos.\nA primeira referencia moderna sobre o castro \u00e9 de Ram\u00f3n Barros Silvelo, no seu libro\" Antig\u00fcedades de Galicia\" (1875) e ref\u00edrese a el como \"Castra Mamuaria\". En 1928, Florentino L\u00f3pez Cuevillas e Xaqu\u00edn Lorenzo rec\u00f3lleno no seu \"Cat\u00e1logo dos Castros Galegos\". Desde 1963 inici\u00e1ronse varias campa\u00f1as de escavaci\u00f3ns que deixan \u00f3 descuberto os restos de construci\u00f3ns que se poden visitar.\nProseguen os traballos Xes\u00fas Ferro Couselo e Xaqu\u00edn Lorenzo dende os anos 1969 ata 1974, e descobren novas estruturas e unha \u201cTessera Hospitalis\u201d do ano 132 d. C., que constit\u00fae un pacto de hospitalidade entre os habitantes de Castromao (Coelerni) e un alto militar romano, ademais dunha cer\u00e1mica con moedas do s\u00e9culo I d.C.\nApareceron cer\u00e1micas de todo tipo, desde fragmentos datables entre os s\u00e9culos VII e V a.C. ata t\u00e9gulas e sigillatas, que nos falan dunha forte romanizaci\u00f3n. Suponse que a tribo non se opuxo \u00e1 ocupaci\u00f3n romana e mesmo colaborou con eles. Atop\u00e1ronse tam\u00e9n restos dun forno para cocer cer\u00e1mica, as\u00ed como un tesouri\u00f1o do s\u00e9culo I atopado nunha vasilla de barro. A peza m\u00e1is singular de Castromao \u00e9 a figura zoomorfa dun simio encollido e sentado cos p\u00e9s cara a adiante e as mans na cara; por debaixo dos p\u00e9s, que parecen agarrar algo, hai un ap\u00e9ndice para encaixar a escultura nunha base. Outra peza destacable \u00e9 un tr\u00edscele calado que puido servir como fiestra."}
{"id": "173942", "revid": "1505", "url": "https://gl.wikipedia.org/wiki?curid=173942", "title": "Castro de Castromao", "text": "Co nome de Castro de Castromao pod\u00e9monos referir a:"}
{"id": "173953", "revid": "1888", "url": "https://gl.wikipedia.org/wiki?curid=173953", "title": "La Defensa", "text": "La Defensa foi o nome de varias publicaci\u00f3ns galegas:\nOutras publicaci\u00f3ns:"}
{"id": "173954", "revid": "5863", "url": "https://gl.wikipedia.org/wiki?curid=173954", "title": "La Defensa (Lal\u00edn)", "text": "La Defensa foi un peri\u00f3dico editado en Lal\u00edn entre 1905 e 1910.\nHistoria e caracter\u00edsticas.\nSubtitulado \"Peri\u00f3dico de intereses generales, \u00d3rgano defensor del Centro de labradores de este villa\", apareceu o 11 de agosto de 1905. O seu director foi Hip\u00f3lito Codesido S\u00e1nchez, a quen substitu\u00edu en decembro de 1907 Laureano Blanco Rodr\u00edguez. Edit\u00e1base os d\u00edas 1, 8, 16 e 24 de cada mes. Cr\u00edtico coa actuaci\u00f3n do alcalde de Lal\u00edn Antonio Crespo Pamp\u00edn, debido a un enfrontamento con este tivo que imprimirse en Vila de Cruces. Defensor do sindicalismo cat\u00f3lico pasou despois a apoiar o movemento agrarista solidario. A partir de setembro de 1906 inclu\u00edu o follet\u00edn \"M\u00e1ximas y refranes gallegos\" reunidos por Jacinto del Prado e tam\u00e9n da s\u00faa autor\u00eda \u00e9 o \"Vocabulario Castellano-Gallego\" publicado dende 1907 ata o cesamento da edici\u00f3n. Cesou a s\u00faa publicaci\u00f3n en 1910."}
{"id": "173955", "revid": "22570", "url": "https://gl.wikipedia.org/wiki?curid=173955", "title": "Cepelos, Santalla de Agr\u00f3n, Melide", "text": "Cepelos \u00e9 un lugar da parroquia de Santalla de Agr\u00f3n no concello coru\u00f1\u00e9s de Melide na comarca da Terra de Melide. Ti\u00f1a 26 habitantes no ano 2010 segundo datos do Instituto Nacional de Estad\u00edstica, dos cales 13 eran homes e 13 eran mulleres."}
{"id": "173956", "revid": "22570", "url": "https://gl.wikipedia.org/wiki?curid=173956", "title": "Corral do Medio, Santalla de Agr\u00f3n, Melide", "text": "Corral do Medio \u00e9 un lugar da parroquia de Santalla de Agr\u00f3n no concello coru\u00f1\u00e9s de Melide na comarca da Terra de Melide. Ti\u00f1a 27 habitantes no ano 2010 segundo datos do Instituto Nacional de Estad\u00edstica, dos cales 12 eran homes e 15 eran mulleres."}
{"id": "173957", "revid": "1131", "url": "https://gl.wikipedia.org/wiki?curid=173957", "title": "Aturuxo (Boiro)", "text": "Aturuxo, \u00e9 unha asociaci\u00f3n cultural de car\u00e1cter nacionalista, que reivindica o dereito de autodeterminaci\u00f3n para Galiza e o uso do galego como \u00fanica lingua lex\u00edtima para o pobo galego. Informalmente, existe dende o ano 2007, m\u00e1is constitu\u00edse legalmente en xaneiro do ano 2008. Dende o 16 de febreiro de 2008 tam\u00e9n disp\u00f3n dun local social situado no casco urbano de Boiro .\nTraxectoria.\nNo ano 2007, un grupo de mozos e mozas de Boiro, decidiron asociarse para desenvolver na s\u00faa comarca un labor de defensa da lingua e dos dereitos que Galiza ten como naci\u00f3n. O primeiro acto que organizaron foi o D\u00eda das Letras Galegas do 2007, que ese ano se dedicou a Mar\u00eda Mari\u00f1o Carou.\nConstitu\u00edronse legalmente como \"Asociaci\u00f3n Cultural Aturuxo\" o 1 de xaneiro do 2008, e o 16 de febreiro dese mesmo ano, inauguraron o seu local social situado no n\u00famero 118 da r\u00faa Principal de Boiro. En 2014 recibiron o Premio Mart\u00edn C\u00f3dax da M\u00fasica na categor\u00eda de sala."}
{"id": "173958", "revid": "98629", "url": "https://gl.wikipedia.org/wiki?curid=173958", "title": "A Eirexe, Santalla de Agr\u00f3n, Melide", "text": "A Eirexe \u00e9 un lugar da parroquia de Santalla de Agr\u00f3n no concello coru\u00f1\u00e9s de Melide na comarca da Terra de Melide. Ti\u00f1a 10 habitantes no ano 2010 segundo datos do Instituto Nacional de Estad\u00edstica, dos cales 4 eran homes e 6 eran mulleres.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "173960", "revid": "85894", "url": "https://gl.wikipedia.org/wiki?curid=173960", "title": "Souteli\u00f1o, Laza, Laza", "text": "Souteli\u00f1o \u00e9 un lugar da parroquia de Laza, no concello ourens\u00e1n de Laza, na comarca de Ver\u00edn. Ti\u00f1a 94 habitantes no ano 2011 segundo datos do INE e do IGE, dos cales 51 eran homes e 43 mulleres.\nSegundo o Instituto Galego de Estad\u00edstica, no 2010 ti\u00f1a 91 habitantes (51 homes e 44 mulleres), o que sup\u00f3n unha diminuci\u00f3n de habitantes con respecto ao ano 2009 cando ti\u00f1a 99 habitantes."}
{"id": "173961", "revid": "85894", "url": "https://gl.wikipedia.org/wiki?curid=173961", "title": "Cimadevila, Laza, Laza", "text": " \nCimadevila \u00e9 un lugar da parroquia de Laza, no concello ourens\u00e1n de Laza, na comarca de Ver\u00edn.\nTi\u00f1a 112 habitantes no ano 2011 segundo datos do INE e do IGE, dos cales 55 eran homes e 57 mulleres.\nSegundo o Instituto Galego de Estad\u00edstica, no 2010 ti\u00f1a 110 habitantes (55 homes e 55 mulleres), o que sup\u00f3n unha diminuci\u00f3n de habitantes con respecto ao ano 2009 cando ti\u00f1a 111 habitantes."}
{"id": "173962", "revid": "85894", "url": "https://gl.wikipedia.org/wiki?curid=173962", "title": "O Castro, O Castro de Laza, Laza", "text": " \nO Castro \u00e9 un lugar da parroquia do Castro de Laza, no concello ourens\u00e1n de Laza, na comarca de Ver\u00edn. Ti\u00f1a 55 habitantes no ano 2011 segundo datos do INE e do IGE, dos cales 30 eran homes e 25 mulleres.\nSegundo o Instituto Galego de Estad\u00edstica, no 2010 ti\u00f1a 55 habitantes (29 homes e 26 mulleres), o que sup\u00f3n unha diminuci\u00f3n de habitantes con respecto ao ano 2009 cando ti\u00f1a 59 habitantes."}
{"id": "173963", "revid": "85894", "url": "https://gl.wikipedia.org/wiki?curid=173963", "title": "Correchouso, O Castro de Laza, Laza", "text": "Correchouso \u00e9 un lugar da parroquia do Castro de Laza, no concello ourens\u00e1n de Laza, na comarca de Ver\u00edn.\nSegundo o INE e o IGE en 2011 ti\u00f1a 19 habitantes (oito homes e once mulleres), un menos ca en 2010 (oito homes e doce mulleres segundo o IGE) e dous menos ca en 2009."}
{"id": "173964", "revid": "85894", "url": "https://gl.wikipedia.org/wiki?curid=173964", "title": "O Navallo, O Castro de Laza, Laza", "text": "O Navallo \u00e9 un lugar da parroquia do Castro de Laza, no concello ourens\u00e1n de Laza, na comarca de Ver\u00edn. Ti\u00f1a 26 habitantes no ano 2011 segundo datos do INE e do IGE, dos cales 11 eran homes e 15 mulleres.\nSegundo o Instituto Galego de Estad\u00edstica, no 2010 ti\u00f1a 26 habitantes (11 homes e 15 mulleres), o que sup\u00f3n un mantemento de habitantes con respecto ao ano 2009 cando ti\u00f1a 26 habitantes."}
{"id": "173965", "revid": "85894", "url": "https://gl.wikipedia.org/wiki?curid=173965", "title": "Naveaus, O Castro de Laza, Laza", "text": "Naveaus \u00e9 un lugar da parroquia do Castro de Laza, no concello ourens\u00e1n de Laza, na comarca de Ver\u00edn. Ti\u00f1a 21 habitantes no ano 2011 segundo datos do INE e do IGE, dos cales 13 eran homes e 8 mulleres.\nSegundo o Instituto Galego de Estad\u00edstica, no 2010 ti\u00f1a 20 habitantes (12 homes e 8 mulleres), o que sup\u00f3n un aumento de habitantes con respecto ao ano 2009 cando ti\u00f1a 17 habitantes."}
{"id": "173968", "revid": "85894", "url": "https://gl.wikipedia.org/wiki?curid=173968", "title": "Soutelo Verde, O Castro de Laza, Laza", "text": " \nSoutelo Verde \u00e9 un lugar da parroquia do Castro de Laza, no concello ourens\u00e1n de Laza, na comarca de Ver\u00edn. Segundo o INE e o IGE en 2011 ti\u00f1a 66 habitantes (28 homes e 38 mulleres), tres menos ca en (28 homes e 41 mulleres, segundo o IGE) e seis menos ca en 2009.\nXeograf\u00eda.\nO lugar est\u00e1 na marxe dereita o curso alto do r\u00edo T\u00e1mega, a 8 km do seu nacemento. Pola aldea pasan dous dos seus afluentes, o r\u00edo de Carraxo e o rego da Ribeira. Pola aldea pasa o cami\u00f1o de Santiago, que vai pola estrada OU-113 entre Laza e Vilar de Barrio. No lugar est\u00e1n os barrios do Peso (ao sur do rego da Ribeira, at\u00e9 a ponte do Peso), O Canto (entre o rego da Ribeira e o r\u00edo de Carraxo, cara \u00e1 estrada OU-113), Entre as Pontes (entre a ponte do Peso e a ponte do r\u00edo Carraxo) e A Poula (ao norte do r\u00edo de Carraxo).\nHistoria e patrimonio.\nO top\u00f3nimo \u00abSoutelo Verde\u00bb fai referencia a un pequeno souto, bosque de casti\u00f1eiros.\nEn 2015 o etn\u00f3grafo Bruno R\u00faa descubriu na fieiteira do Castro dos Mouros un menhir de granito da Idade de Bronce. O meg\u00e1lito, de 2 metros de alto e 70 cm de ancho, \u00e9 do tipo \u00abforma cabeza\u00bb, que trata de imitar un corpo humano de p\u00e9, con cabeza e brazos pegados ao corpo. Segundo a lenda, o menhir \u00e9 un home que se intentou roubar a peza de ouro que sosti\u00f1a a b\u00f3veda baixo o castro, e como castigo o rei mouro o converteu en pedra. Outra lenda conta que cando as mozas \u00edan levar o gando aos prados da Escaceira, a moura que viv\u00eda no Pozo da Moura, que nunca secaba, a car\u00f3n do menhir, insist\u00eda en peitealas.\nO petr\u00f3glifo das Ferraduras est\u00e1 formado por catro ou cinco cavidades e un signo en forma de ferradura. Segundo a lenda, a marca da ferradura foi deixada polo cabalo do Ap\u00f3stolo Santiago ao saltar o monte das Penedas de Avi\u00f3n cara ao monte das Ferraduras.\nO Castro dos Mouros \u00e9 un poboado castrexo, posiblemente habitado polos tamaganos, tribo que recibe o seu nome do r\u00edo T\u00e1mega. A fortificaci\u00f3n estaba rodeada por un foxo que no 80 % do per\u00edmetro, de at\u00e9 10 metros de ancho e 7 metros de profundidade nalg\u00fans tramos, se ben foi alterada por actividades forestais e xa non se conservan restos de muralla ou construci\u00f3ns.\nDurante a romanizaci\u00f3n de Galicia pasaba polo val do T\u00e1mega a V\u00eda Secundaria IV, que un\u00eda Chaves e Ba\u00f1os de Molgas.\nNo lugar dos Trigos, en San Marti\u00f1o, cons\u00e9rvanse os restos dunha necr\u00f3pole medieval, alterada polas actividades agr\u00edcolas e gandeiras. Atop\u00e1ronse l\u00e1pidas de lousa, algunhas con inscrici\u00f3ns, que foran reutilizadas para limitar os campos. O nome de San Marti\u00f1o poder\u00eda indicar a presenza dunha antiga ermida, que se corresponder\u00eda co cemiterio.\nHai unha antiga explotaci\u00f3n mineira de esta\u00f1o nas Boreas Fundidas.\nA fonte e cruceiro est\u00e1n situados no medio do lugar. Detr\u00e1s da fonte instalouse un lavadoiro comunal de pedra.\nA capela de San Marti\u00f1o \u00e9 un edificio rectangular de comezos do s\u00e9culo XIX, constru\u00eddo en estilo popular con cachotar\u00eda, ag\u00e1s a fachada constru\u00edda con pedras de cantar\u00eda. A portada \u00e9 alintelada, con fiestras rectangulares a ambos os lados. Sobre a fachada hai unha espadana cunha camp\u00e1, con dous pin\u00e1culos nas esquinas do edificio. Anexo \u00e1 capela hai un peto de \u00e1nimas de 1813, a car\u00f3n do antigo cami\u00f1o cara ao r\u00edo Carraxo, co seguinte texto, \u00abPasajero que vas caminando, socorred las almas que est\u00e1n penando\u00bb.\nEconom\u00eda.\nA actividade econ\u00f3mica principal \u00e9 agropecuaria: agricultura, gandar\u00eda e industria madeireira. Antigamente hab\u00eda unha ferrar\u00eda moi activa e dous zapateiros. Tam\u00e9n chegou a haber dous bares e dous colmados, se ben na actualidade s\u00f3 sobrevive a panadar\u00eda A Casa das Bicas, especializada na fabricaci\u00f3n de bicas brancas, variedade t\u00edpica da zona.\nCultura e festas.\nO Entroido de Soutelo Verde \u00e9 similar ao Entroido de Laza, con peliqueiros e farrapada.\nO terceiro domingo de agosto cel\u00e9brase a festa da Virxen das Dores, na capela do mesmo nome. Antigamente celebr\u00e1base o 15 de setembro, con misa solemne e procesi\u00f3n. Na Semana Santa faise a Procesi\u00f3n do Encontro, na que a imaxe da Virxe das Dolores \u00e9 levada en procesi\u00f3n a medio cami\u00f1o cara ao lugar de Castro de Laza, preto do r\u00edo T\u00e1mega, onde antigamente hab\u00eda un cruceiro e unha pequena capela adicada a Santa Mar\u00eda Magdalena."}
{"id": "173969", "revid": "785", "url": "https://gl.wikipedia.org/wiki?curid=173969", "title": "Souteli\u00f1o", "text": "Co top\u00f3nimo Souteli\u00f1o podemos referirnos a varios lugares de Galicia:"}
{"id": "173970", "revid": "1888", "url": "https://gl.wikipedia.org/wiki?curid=173970", "title": "O Souteli\u00f1o", "text": ""}
{"id": "173971", "revid": "65337", "url": "https://gl.wikipedia.org/wiki?curid=173971", "title": "Dafydd Benfras", "text": "Dafydd Benfras (fl. 1230-1260) foi un poeta cortes\u00e1n gal\u00e9s a quen autores como Sauders Lewis considera un dos meirandes entre os Poetas dos Pr\u00edncipes (\"Beirdd y Tywysogion\").\nDafydd Benfras foi un poeta da corte do reino de Gwynedd e a maior\u00eda dos poemas que chegaron ata n\u00f3s son elex\u00edas e poemas de loor aos seus pr\u00edncipes. Compuxo unha oda a Llywelyn o grande onde celebra as s\u00faas batallas e vitorias sobre o rei Xo\u00e1n I de Inglaterra, e escribiu unha elex\u00eda ao fillo de Llywelyn, succesor como Pr\u00edncipe de Gales, Dafydd ap Llywelyn, cando morreu en 1246."}
{"id": "173973", "revid": "98629", "url": "https://gl.wikipedia.org/wiki?curid=173973", "title": "As Lamelas, Santalla de Agr\u00f3n, Melide", "text": "As Lamelas \u00e9 un lugar da parroquia de Santalla de Agr\u00f3n no concello coru\u00f1\u00e9s de Melide na comarca da Terra de Melide. Ti\u00f1a 3 habitantes no ano 2010 segundo datos do Instituto Nacional de Estad\u00edstica, dos cales 2 eran homes e 1 era muller.\nToponimia.\nO or\u00f3nimo Lamelas \u00e9 un top\u00f3nimo que prov\u00e9n do lat\u00edn , e indica un lugar con lama ou lodo."}
{"id": "173974", "revid": "22570", "url": "https://gl.wikipedia.org/wiki?curid=173974", "title": "Saville, Santalla de Agr\u00f3n, Melide", "text": "Saville \u00e9 un lugar da parroquia de Santalla de Agr\u00f3n no concello coru\u00f1\u00e9s de Melide na comarca da Terra de Melide. Ti\u00f1a 7 habitantes no ano 2010 segundo datos do Instituto Nacional de Estad\u00edstica, dos cales 3 eran homes e 4 eran mulleres."}
{"id": "173975", "revid": "22570", "url": "https://gl.wikipedia.org/wiki?curid=173975", "title": "O Vilar, Santalla de Agr\u00f3n, Melide", "text": "O Vilar \u00e9 un lugar da parroquia de Santalla de Agr\u00f3n no concello coru\u00f1\u00e9s de Melide na comarca da Terra de Melide. Ti\u00f1a 2 habitantes no ano 2010 segundo datos do Instituto Nacional de Estad\u00edstica, dos cales 0 eran homes e 2 eran mulleres."}
{"id": "173976", "revid": "1987", "url": "https://gl.wikipedia.org/wiki?curid=173976", "title": "O Vilar, As Varelas, Melide", "text": "O Vilar \u00e9 un lugar da parroquia das Varelas no concello coru\u00f1\u00e9s de Melide na comarca da Terra de Melide. Segundo o padr\u00f3n municipal (INE 2018) ten 12 habitantes (8 homes e 4 mulleres)."}
{"id": "173977", "revid": "1987", "url": "https://gl.wikipedia.org/wiki?curid=173977", "title": "Montouti\u00f1o, As Varelas, Melide", "text": "Montouti\u00f1o \u00e9 un lugar da parroquia das Varelas no concello coru\u00f1\u00e9s de Melide na comarca da Terra de Melide. Segundo o padr\u00f3n municipal (INE 2018) ten 17 habitantes (9 homes e 8 mulleres)."}
{"id": "173978", "revid": "1987", "url": "https://gl.wikipedia.org/wiki?curid=173978", "title": "Montouto, As Varelas, Melide", "text": "Montouto \u00e9 un lugar da parroquia das Varelas no concello coru\u00f1\u00e9s de Melide na comarca da Terra de Melide. Segundo o padr\u00f3n municipal (INE 2018) ten 10 habitantes (6 homes e 4 mulleres)."}
{"id": "173979", "revid": "1987", "url": "https://gl.wikipedia.org/wiki?curid=173979", "title": "Quintela, As Varelas, Melide", "text": "Quintela \u00e9 un lugar da parroquia das Varelas no concello coru\u00f1\u00e9s de Melide na comarca da Terra de Melide. Segundo o padr\u00f3n municipal (INE 2018) ti\u00f1a 1 habitante que era 1 muller."}
{"id": "173980", "revid": "1987", "url": "https://gl.wikipedia.org/wiki?curid=173980", "title": "Reboredo, As Varelas, Melide", "text": "Reboredo \u00e9 un lugar da parroquia das Varelas no concello coru\u00f1\u00e9s de Melide na comarca da Terra de Melide. Segundo o padr\u00f3n municipal (INE 2018) ten 14 habitantes (8 homes e 6 mulleres)."}
{"id": "173981", "revid": "1987", "url": "https://gl.wikipedia.org/wiki?curid=173981", "title": "San Marti\u00f1o de Abaixo, As Varelas, Melide", "text": "San Marti\u00f1o de Abaixo \u00e9 un lugar da parroquia das Varelas no concello coru\u00f1\u00e9s de Melide na comarca da Terra de Melide. Segundo o padr\u00f3n municipal (INE 2018) ten 24 habitantes (13 homes e 11 mulleres)."}
{"id": "173982", "revid": "1987", "url": "https://gl.wikipedia.org/wiki?curid=173982", "title": "San Marti\u00f1o de Arriba, As Varelas, Melide", "text": "San Marti\u00f1o de Arriba \u00e9 un lugar da parroquia das Varelas no concello coru\u00f1\u00e9s de Melide na comarca da Terra de Melide. Segundo o padr\u00f3n municipal (INE 2018) ten 35 habitantes (16 homes e 19 mulleres)."}
{"id": "173983", "revid": "22570", "url": "https://gl.wikipedia.org/wiki?curid=173983", "title": "A Pena, Vitiriz, Melide", "text": "A Pena \u00e9 un lugar da parroquia de Vitiriz no concello coru\u00f1\u00e9s de Melide na comarca da Terra de Melide. Ti\u00f1a 10 habitantes no ano 2010 segundo datos do Instituto Nacional de Estad\u00edstica, dos cales 5 eran homes e 5 eran mulleres."}
{"id": "173984", "revid": "23204", "url": "https://gl.wikipedia.org/wiki?curid=173984", "title": "Eru Potaka-Dewes", "text": "Eru Potaka-Dewes nado en 1939, en Ruatoria e finado o 7 de agosto de 2009 en Rotorua (Nova Zelandia), era un erudito e te\u00f3logo da tribo maor\u00ed dos Ngati Porou, pero que tam\u00e9n ti\u00f1a vencellos cos Ngati Uepohatu e Te Whanau-o Pokai. M\u00e1is co\u00f1ecido pola s\u00faa faceta de actor, actuou en filmes como \"Rapa-Nui\", ou \"The Piano\".\nTraxectoria.\nEru foi decano de Teolox\u00eda na Maori Anglican Theological College en Rotorua, profesor a tempo parcial en Te Kura Kaupapa Maori e Ruamata, e membro vitalicio do Consello de Enfermeiros dos maor\u00eds.\nTam\u00e9n foi amplamente co\u00f1ecido como actor, polo seu papel de \"Kopo Kaumatua\" en \"The Maori Merchant of Venice\", as\u00ed como aparici\u00f3ns en filmes: \"Rapa-Nui\", \"The Piano\", \"Jubilee\".\nEn 1987, Potaka-Dewes foi nomeado no Parlamento Neozeland\u00e9s como un activista radical, pola s\u00faa tenaz loita pola defensa dos dereitos dos maor\u00eds. En 1991 estableceu a Aotearoa-NZ Action Committee's Alternative Immigration Office (ANZAC), (Alternativa Aotearoa-Nova Zelandia Comit\u00e9 de Acci\u00f3n da Oficina de Inmigraci\u00f3n) para actuar como un \"centro de inmigraci\u00f3n maor\u00ed\" para a solidariedade dos pobos ind\u00edxenas.\nFilmograf\u00eda.\n "}
{"id": "173985", "revid": "22570", "url": "https://gl.wikipedia.org/wiki?curid=173985", "title": "Rocamador, Vitiriz, Melide", "text": "Rocamador \u00e9 un lugar da parroquia de Vitiriz no concello coru\u00f1\u00e9s de Melide na comarca da Terra de Melide. Ti\u00f1a 14 habitantes no ano 2010 segundo datos do Instituto Nacional de Estad\u00edstica, dos cales 8 eran homes e 6 eran mulleres."}
{"id": "173986", "revid": "22570", "url": "https://gl.wikipedia.org/wiki?curid=173986", "title": "Valad\u00e1s, Vitiriz, Melide", "text": "Valad\u00e1s \u00e9 un lugar da parroquia de Vitiriz no concello coru\u00f1\u00e9s de Melide na comarca da Terra de Melide. Ti\u00f1a 14 habitantes no ano 2010 segundo datos do Instituto Nacional de Estad\u00edstica, dos cales 7 eran homes e 7 eran mulleres."}
{"id": "173987", "revid": "22570", "url": "https://gl.wikipedia.org/wiki?curid=173987", "title": "As Seixas, Zas de Rei, Melide", "text": "As Seixas \u00e9 un lugar da parroquia de Zas de Rei no concello coru\u00f1\u00e9s de Melide na comarca da Terra de Melide. Ti\u00f1a 20 habitantes no ano 2010 segundo datos do Instituto Nacional de Estad\u00edstica, dos cales 10 eran homes e 10 eran mulleres."}
{"id": "173988", "revid": "23204", "url": "https://gl.wikipedia.org/wiki?curid=173988", "title": "Casnadagaia, San Mamede de Urr\u00f3s, Allariz", "text": "Casnadagaia \u00e9 un lugar da parroquia de San Mamede de Urr\u00f3s no concello ourens\u00e1n da Allariz na comarca de Allariz - Maceda. Segundo o IGE, en 2022 ti\u00f1a 10 habitantes (3 homes e 7 mulleres).\nNeste lugar vive e traballa no seu Museo-Taller o escultor Emilio Garc\u00eda-Valenciano L\u00f3pez."}
{"id": "173989", "revid": "25871", "url": "https://gl.wikipedia.org/wiki?curid=173989", "title": "Ingvar Eggert Sigur\u00f0sson", "text": "Ingvar Eggert Sigur\u00f0sson nado o 22 de novembro de 1963 \u00e9 un actor island\u00e9s que traballou fundamentalmente no cine island\u00e9s. Entre os seus papeis m\u00e1is co\u00f1ecidos est\u00e1n o de Fri\u00f0rik \u00de\u00f3r Fri\u00f0riksson no filme \"Englar alheimsins\" e o de Baltasar Korm\u00e1kur \"M\u00fdrin\". Ademais dos seus traballos no cine, Ingvar tam\u00e9n actuou na televisi\u00f3n.\nTraxectoria.\nIngvar ga\u00f1ou o premio Edda para a mellor actuaci\u00f3n do ano catro veces pola s\u00faa interpretaci\u00f3n en \"Slurpinn &amp; Co.\", \"Englar alheimsins\", \"Kaldalj\u00f3s\", e \"M\u00fdrin\" en 1998, 2000, 2004 e 2006 respectivamente, e tam\u00e9n o Premio da Audiencia en 2000 nos European Film Awards."}
{"id": "173991", "revid": "1888", "url": "https://gl.wikipedia.org/wiki?curid=173991", "title": "Montouti\u00f1o", "text": ""}
{"id": "173996", "revid": "23204", "url": "https://gl.wikipedia.org/wiki?curid=173996", "title": "Emma Watson", "text": "Emma Charlotte Duerre Watson, nada o 15 de abril de 1990 en Par\u00eds, Francia, \u00e9 unha actriz e activista inglesa. \u00c9 co\u00f1ecida pola s\u00faa participaci\u00f3n en produci\u00f3ns cinematogr\u00e1ficas de \u00e9xito mundial e filmes independentes, as\u00ed como pola s\u00faa loita a favor dos dereitos da muller. O longo da s\u00faa traxectoria recibiu diversos premios e reco\u00f1ecementos, entre os que destacan un Premio Young Artist e tres MTV Movie Awards. Segundo as revistas \"Forbes\" e \"Vanity Fair\", Watson at\u00f3pase entre as actrices mellor pagadas do mundo, e en 2015 a revista \"Time\" inclu\u00eduna entre as 100 persoas m\u00e1is influentes do mundo dese ano.\nWatson acudiu \u00e1 Dragon School e recibiu formaci\u00f3n de interpretaci\u00f3n na Stagecoach Theatre Arts de Oxford. Acadou reco\u00f1ecemento internacional sendo a\u00ednda unha nena cando conseguiu o seu primeiro papel profesional interpretando a Hermione Granger na serie de filmes de \"Harry Potter\", cando daquela s\u00f3 ti\u00f1a experiencia en obras de teatro escolares. Tam\u00e9n protagonizou en 2007 a adaptaci\u00f3n televisiva da novela \"Ballet Shoes\" e puxo a s\u00faa voz no filme \"The Tale of Despereaux\" (2008). Despois de finalizar a saga de \"Harry Potter\", entre 2011 e 2014, Watson compaxinou o seu tempo entre o cinema e continuar os seus estudos, gradu\u00e1ndose en literatura inglesa en maio de 2014 pola Universidade Brown. Ese mesmo ano, foi \"embaixadora de boa vontade\" na axencia ONU Mulleres e axudou a lanzar a campa\u00f1a HeForShe, que loita pola igualdade de x\u00e9nero. En 2018, axudou no proxecto Time's Up UK como fundadora. Watson tam\u00e9n participou no \u00f3rgano consultor para o G7 polos dereitos das mulleres en 2019, falando con l\u00edderes sobre pol\u00edtica exterior. \nWatson tam\u00e9n traballou como modelo en campa\u00f1as para Burberry e Lanc\u00f4me. Ademais, puxo o seu nome a unha li\u00f1a de roupa sost\u00edbel para a marca People Tree. En 2020, uniuse ao cadro de directores de Kering, unha marca de luxo na que avoga pola moda sost\u00edbel.\nTraxectoria.\nEn 1999 comezaron os castings para \" Harry Potter e a pedra filosofal\", a adaptaci\u00f3n cinematogr\u00e1fica do supervendas hom\u00f3nimo da novelista inglesa J. K. Rowling. Os encargados do casting atoparon a Watson a trav\u00e9s da s\u00faa profesora de teatro en Oxford e os produtores ficaron gratamente abraiados pola confianza en si mesma que ti\u00f1a a rapaza. Tras oito audici\u00f3ns, o produtor David Heyman comunicoulles a Watson, Daniel Radcliffe e a Rupert Grint, que foran seleccionados para interpretar a Hermione Granger, Harry Potter e Ron Weasley, respectivamente. A autora da novela, Rowling, xa mostrara o seu apoio a Watson dende que viu a s\u00faa primeira proba.\nO debut de Watson como Hermione Granger chegou en 2001, coa estrea de \"Harry Potter e a pedra filosofal\", pel\u00edcula que bateu r\u00e9cords de p\u00fablico durante a s\u00faa primeira fin de semana, sendo a produci\u00f3n m\u00e1is exitosa dese ano. A cr\u00edtica eloxiou, maioritariamente, o traballo da tr\u00edade protagonista, facendo fincap\u00e9 na interpretaci\u00f3n de Watson. O xornal ingl\u00e9s \"The Daily Telegraph\" describiu o seu traballo como \u00abadmirable\u00bb, e IGN afirmou \u00abf\u00edxose dona da funci\u00f3n\u00bb. Watson foi nomeada a cinco premios polo seu traballo, acadando o Young Artist \u00e1 Mellor interpretaci\u00f3n xuvenil-Protagonista (Young Artist Award for Leading Young Actress).\n\u00d3 ano seguinte, Watson retomou o papel de Hermione en \"Harry Potter e a C\u00e1mara dos Segredos\", a segunda entrega da serie. A\u00ednda que o filme recibiu diversas cr\u00edticas mixtas, en xeral, valorouse positivamente o traballo do elenco e Watson recibiu un premio Otto polo seu labor, outorgado pola revista alem\u00e1 Die Welt.\nEn 2004 estreouse \"Harry Potter e o preso de Azkaban\". Watson destacou a personaxe de Hermione nesta terceira entrega, que definiu como \"carism\u00e1tico\" e \"un gran papel para interpretar\". A pesar de que a cr\u00edtica comezou a cuestionar o traballo do protagonista Daniel Radcliffe, Watson continuou recibindo cr\u00edticas positivas; \"The New York Times\" eloxiou a s\u00faa interpretaci\u00f3n, destacando que \"afortunadamente o ins\u00edpido traballo do se\u00f1or Radcliffe queda compensado pola aguda impaciencia e rapidez da se\u00f1orita Watson\". A\u00ednda que \"Harry Potter e o preso de Azkaban\" permanece, a xaneiro de 2008, como o filme con menos p\u00fablico da serie, representou o maior \u00e9xito de Watson, recibindo dous premios Otto e o premio \u00e1 Actuaci\u00f3n xuvenil do ano da revista Total Film (Child Performance of the Year).\nCoa estrea en 2005 de \"Harry Potter e o C\u00e1liz de fogo\", tanto Watson como a serie superaron t\u00f3dolos rexistros anteriores. A pel\u00edcula bateu r\u00e9cords de p\u00fablico na s\u00faa primeira fin de semana, tanto nos Estados Unidos como no Reino Unido. Nomeada en tres premios polo \"C\u00e1liz de fogo\", Watson foi galardoada cun Otto de bronce. No 2006 interpretou a Hermione en \"The Queen\u00b4s Handbag\", un mini episodio especial de \"Harry Potter\" para celebrar o oitenta aniversario da ra\u00ed\u00f1a Sabela II.\nA quinta entrega, \"Harry Potter e a Orde do F\u00e9nix\", estreada en 2007, foi todo un \u00e9xito financeiro: estableceu a cifra r\u00e9cord, a nivel mundial, de $333,7 mill\u00f3ns na s\u00faa primeira fin de semana. Watson ga\u00f1ou o primeiro National Movie Award \u00e1 mellor interpretaci\u00f3n feminina e o premio \u00e1 mellor actriz nos Nickelodeon Kids' Choice Awards. En xullo de 2007, Watson e os seus compa\u00f1eiros Daniel Radcliffe e Rupert Grint, deixaron as pegadas das s\u00faas mans, p\u00e9s e vari\u00f1as fronte \u00f3 Grauman's Chinese Theatre en Hollywood.\nA gravaci\u00f3n do sexto t\u00edtulo da serie de filmes de \"Harry Potter\" comezou a finais de 2007. \"Harry Potter e o misterio do pr\u00edncipe\" estreouse o 15 de xullo de 2009, a\u00ednda que a s\u00faa estrea estaba prevista para novembro de 2008. \"The Washington Post\" publicou que Watson dera \"[a s\u00faa] mellor actuaci\u00f3n at\u00e9 o momento\", mentres que \"The Daily Telegraph\" indicou que os actores principais estiveran \"novamente liberados e con enerx\u00eda, con ganas de dalo todo para o que resta da saga\".\nA gravaci\u00f3n do final da saga comezou o 18 de febreiro de 2009 e rematou o 12 de xu\u00f1o de 2010. Por motivos financeiros e de gui\u00f3n, o libro orixinal foi dividido en dous filmes que se gravaron de xeito consecutivo. \"Harry Potter e as reliquias da morte (1\u00aa parte)\" estreouse en novembro de 2010, mentres que \"Harry Potter e as reliquias da morte (2\u00aa parte)\" f\u00edxoo en xullo de 2011. \"Harry Potter e as reliquias da morte (2\u00aa parte)\" foi un \u00e9xito comercial e recibiu moi boas cr\u00edticas, sendo o filme con maior \u00e9xito no que participou Watson at\u00e9 o momento."}
{"id": "173997", "revid": "89787", "url": "https://gl.wikipedia.org/wiki?curid=173997", "title": "Mario J. Molina", "text": "Jos\u00e9 Mario Molina-Pasquel Henr\u00edquez, nado o 19 de marzo de 1943 en Cidade de M\u00e9xico e finado o 7 de outubro de 2020 no mesmo lugar, foi un enxe\u00f1eiro qu\u00edmico mexicano e un dos m\u00e1is importantes precursores para o descubrimento do buraco de ozono ant\u00e1rtico. Foi ga\u00f1ador (xunto con Paul J. Crutzen e Frank Sherwood Rowland) do Premio Nobel de Qu\u00edmica de 1995 polo seu papel para a dilucidaci\u00f3n da ameaza \u00e1 capa de ozono da Terra por parte dos gases clorofluorocarbonos (CFC), convert\u00e9ndose no primeiro cidad\u00e1n mexicano en recibir o Premio Nobel de Qu\u00edmica.\nTraxectoria.\nOs seus pais foron Roberto F\u00e9lix Molina Pasquel (Veracruz, 1908) e Leonor Henr\u00edquez. O seu pai foi avogado, profesor na UNAM e embaixador de M\u00e9xico en Etiop\u00eda, Australia e Filipinas.\nCursou a escola primaria na Cidade de M\u00e9xico, e \u00e1 idade de once anos\u2014continuando a tradici\u00f3n familiar\u2014os seus pais envi\u00e1rono a estudar a Su\u00edza.\nEn 1960 ingresou \u00e1 Facultade de Qu\u00edmica da UNAM para estudar enxe\u00f1er\u00eda qu\u00edmica. En 1965, logo de graduarse, proseguiu os seus estudos de posgrao na Universidade de Friburgo (Alema\u00f1a), onde pasou case dous anos investigando en cin\u00e9tica de polimerizaci\u00f3ns. Entre 1967 e 1968, pasou alg\u00fans meses en Par\u00eds e outros na Cidade de M\u00e9xico. Nese ano ingresou ao programa de doutoramento en fisicoqu\u00edmica da Universidade de Berkeley (California).\nEn Berkeley, incorporouse ao grupo de investigaci\u00f3n do Profesor George C. Pimentel. Molina obtivo o doutoramento en 1972, e permaneceu un ano m\u00e1is en Berkeley, antes de converterse, en 1973, investigador asociado na Universidade de California en Irvine, co Profesor F. Sherwood Rowland.\nMolina foi nomeado membro do profesorado de Irvine en 1975, liderando as s\u00faas propias investigaci\u00f3ns a partir de ent\u00f3n. Logo de sete anos en Irvine, Molina decidiu explorar a vida profesional extraacad\u00e9mica, e uniuse ao Jet Propulsion Laboratory, no grupo de F\u00edsica e Qu\u00edmica cu\u00e1ntica.\nMolina volveu \u00e1 academia en 1989, ao incorporarse ao Instituto de Tecnolox\u00eda de Massachusetts (MIT) como Profesor, e adquiriu cidadan\u00eda estadounidense.\n\u00c9 membro de El Colegio Nacional (M\u00e9xico) e \u00e9 un membro notable da Academia Pontificia das Ciencias.\nMolina foi electo asesor do equipo de transici\u00f3n do presidente estadounidense Barack Obama para cuesti\u00f3ns de conservaci\u00f3n e preservaci\u00f3n do ambiente en novembro do 2008.\nMolina foi Presidente de Honra da Asociaci\u00f3n Mares de M\u00e9xico, constitu\u00edda no ano 2009 e dedicada \u00e1 conservaci\u00f3n dos mares\nInvestigaci\u00f3ns cient\u00edficas.\nRealizou diversas investigaci\u00f3ns no \u00e1mbito da qu\u00edmica ambiental sobre os problemas ambientientais. En 1974, Rowland e Molina daban conta dos resultados das s\u00faas investigaci\u00f3ns nun artigo publicado na revista Nature. Nel advert\u00edan da crecente ameaza que o uso dos gases CFC supu\u00f1an para a capa de ozono, aviso que naquel momento foi criticado e considerado excesivo por un sector de investigadores. Con todo, a tenacidade e o convencemento que depositaron nas s\u00faas propias teor\u00edas conquistou as mentes m\u00e1is incr\u00e9dulas. Tras arduas deliberaci\u00f3ns, Molina e Rowland conseguiron a aprobaci\u00f3n \u00e1s s\u00faas teses en encontros cient\u00edficos internacionais e estiveron presentes nas reuni\u00f3ns nas que se fixaron os par\u00e1metros de control que deb\u00edan facer cada pa\u00eds na emisi\u00f3n de CFCs. En 1989, Mario Molina pasou a traballar no Departamento de Ciencias Atmosf\u00e9ricas, Planetarias e da Terra do Instituto de Tecnolox\u00eda de Massachusetts (MIT) como investigador e profesor. E en 1994, o seu traballo brindoulle outro reco\u00f1ecemento, neste caso do presidente dos Estados Unidos, que lle nomeou membro do comit\u00e9 que lle asesora sobre asuntos de ciencia e tecnolox\u00eda, ao que pertencen 18 cient\u00edficos.\nO punto culminante da s\u00faa traxectoria de traballo e perseveranza en prol da s\u00faa preocupaci\u00f3n por un problema que afecta a todo o planeta chegou o 11 de outubro de 1995. Mario Molina recib\u00eda, xunto con Rowland o Premio Nobel de Qu\u00edmica por ser os pioneiros en establecer a relaci\u00f3n entre o buraco de ozono e os compostos de cloro e bromuro na estratosfera. O galard\u00f3n tam\u00e9n se conced\u00eda ao holand\u00e9s Crutzen, do Instituto Max-Planck de Qu\u00edmica de Mainz (Alema\u00f1a) quen achou en 1970 que os gases contaminantes te\u00f1en un efecto destrutor nesa capa, sen descomporse.\nO 4 de decembro de 1995, Molina, Rowland e Crutzen foron premiados ademais polo Programa da ONU para o Medio (UNED), pola s\u00faa contribuci\u00f3n \u00e1 protecci\u00f3n da capa de ozono.\nMolina pos\u00fae tam\u00e9n os premios Tyler (1983) e Essekeb (1987) que concede a American Chemical Society, o Newcomb-Cleveland, da Asociaci\u00f3n Americana para o Avance da Ciencia (1987), por un artigo publicado na revista Science que explicaba os seus traballos sobre a qu\u00edmica do buraco de ozono na Ant\u00e1rtida. E a medalla da NASA (1989) en reco\u00f1ecemento aos seus logros cient\u00edficos. Mario Molina sinalou nalgunha ocasi\u00f3n que cando elixiu o proxecto de investigar o destino dos CFCs na atmosfera, f\u00edxoo simplemente por curiosidade cient\u00edfica. Non considerou as consecuencias que levar\u00edan os seus estudos. Pero cando se deu conta da envergadura do seu descubrimento, sentiuse sobrecollido, porque o seu achegue non s\u00f3 contribu\u00edu \u00e1 comprensi\u00f3n da qu\u00edmica atmosf\u00e9rica, sen\u00f3n que ademais supuxo un profundo impacto na conciencia ecol\u00f3xica de todo o mundo."}
{"id": "174003", "revid": "1131", "url": "https://gl.wikipedia.org/wiki?curid=174003", "title": "Xiz (programa de televisi\u00f3n)", "text": "Xiz \u00e9 un espazo televisivo de V Televisi\u00f3n, onde 64 colexios de primaria de toda Galicia concursan nunha serie de probas de co\u00f1ecementos e habilidade. As emisi\u00f3ns son do 14 de marzo ao 21 de xu\u00f1o de 2011, de luns a venres \u00e1s 20:10h."}
{"id": "174008", "revid": "1131", "url": "https://gl.wikipedia.org/wiki?curid=174008", "title": "Aeroporto de Dubl\u00edn", "text": "O Aeroporto de Dubl\u00edn (Aerfort Bhaile \u00c1tha Cliath en irland\u00e9s ou Dublin Airport en ingl\u00e9s) (c\u00f3digo IATA: DUB, c\u00f3digo ICAO: EIDW) \u00e9 un aer\u00f3dromo situado na localidade de Collinstown, en Fingal, ao norte da cidade de Dubl\u00edn e no condado hom\u00f3nimo. Con m\u00e1is de 32,9 mill\u00f3ns de pasaxeiros no 2019, \u00e9 o aeroporto con maior volume de pasaxeiros na illa de Irlanda, por diante de Belfast, Shannon e Cork."}
{"id": "174010", "revid": "1093", "url": "https://gl.wikipedia.org/wiki?curid=174010", "title": "Carlos Garaikoetxea Urriza", "text": ""}
{"id": "174022", "revid": "6939", "url": "https://gl.wikipedia.org/wiki?curid=174022", "title": "El jueves", "text": ""}
{"id": "174026", "revid": "25871", "url": "https://gl.wikipedia.org/wiki?curid=174026", "title": "Portugaliza (revista dixital)", "text": ""}
{"id": "174027", "revid": "98629", "url": "https://gl.wikipedia.org/wiki?curid=174027", "title": "The Piano", "text": "The Piano \u00e9 unha longametraxe dirixida por Jane Campion que foi estreada en 1993. O filme foi escrito e dirixido por Jane Campion, e protagonizado por Holly Hunter, Harvey Keitel, Sam Neill e Anna Paquin. A banda sonora do filme foi interpretada por Michael Nyman e converteuse nun \u00e9xito de vendas. Hunter tocou as canci\u00f3ns nas s\u00faas escenas, e tam\u00e9n lle deu clases de piano a Paquin. O filme foi rodado en ingl\u00e9s, maor\u00ed e en lingua de sinais.\nSinopse.\n\"The Piano\" conta a historia dunha muller escocesa, Ada McGrath (Holly Hunter), cuxo pai a vende en matrimonio a un home, Alistair Stewart (Sam Neill), e \u00e9 enviada xunto coa s\u00faa nova filla Flora (Anna Paquin) e o seu piano a vivir con el a Nova Zelandia. Ada \u00e9 muda, e non dixo unha palabra dende hai anos, substitu\u00edndo a s\u00faa voz pola m\u00fasica do piano, mentres que a s\u00faa filla lle serve de tradutora na s\u00faa comunicaci\u00f3n a trav\u00e9s da lingua de sinais.\nAda e Flora chegan a Nova Zelandia, sendo abandonadas xunto coas s\u00faas pertenzas pola tripulaci\u00f3n do barco no que chegaron dende Escocia. O seu novo marido obriga a Ada a deixar o piano na praia, sendo logo vendido a George Baines (Harvey Keitel). A partir de aqu\u00ed, comeza unha relaci\u00f3n entre Ada e George, que marcar\u00e1 o devir da historia."}
{"id": "174028", "revid": "75439", "url": "https://gl.wikipedia.org/wiki?curid=174028", "title": "Gerald Durrell", "text": "Gerald (\"Gerry\") Malcolm Durrell, nado en Jamshedpur (provincia de Bihar, na India, daquela pertencente ao Imperio Brit\u00e1nico) o 7 de xaneiro de 1925 e finado en Saint Helier o 30 de xaneiro de 1995, foi un zo\u00f3logo, naturista e escritor brit\u00e1nico, nomeado cabaleiro da OBE. Fundou o Durrell Wildlife Conservation Trust e o Zoo de Jersey (actualmente nomeado Durrell Wildlife), na illa de Jersey en 1958. Era irm\u00e1n do novelista Lawrence Durrell.\nTraxectoria.\nFoi o cuarto fillo de Louisa Florence Durrell (nada Dixie, de ascendencia irlandesa) e Lawrence Samuel Durrell (de ascendencia brit\u00e1nica), se ben os seus proxenitores xa naceran na India. Os seus outros irm\u00e1ns foron Larry, Leslie e Margo. Trala morte do seu pai en 1928, a familia marchou a Inglaterra.\nA familia mudouse de novo en 1935, nesta ocasi\u00f3n \u00e1 illa grega de Corf\u00fa. Al\u00ed estiveron at\u00e9 1939, e nela Gerald comezou a capturar e coleccionar especies da fauna local como mascotas. Nesta etapa est\u00e1n baseados os libros da trilox\u00eda de Corf\u00fa e varias historias curtas.\nNesta etapa en Grecia, Durrell non foi \u00e1 escola, sen\u00f3n que recibiu ensinanzas de varios amigos da familia e titores privados, entre eles o grego Theodore Stephanides, unha das s\u00faas referencias a nivel persoal xunto ao naturalista franc\u00e9s Jean Henri Fabre.\nEn 1939, tralo inicio da segunda guerra mundial, a familia regresou a Inglaterra. Durrell comezou a traballar de axudante nun acuario e unha tenda de mascotas. En 1943 foi chamado a filas, pero declarado exento do servizo por causas m\u00e9dicas. Colaborou na loita b\u00e9lica nunha granxa estatal. Ao final do conflito, Durrell entrou a traballar no Zoo de Whipsnade como bolseiro.\nEn maio de 1946 deixou o zoo para unirse a expedici\u00f3ns de captura de fauna salvaxe, pero non foi aceptado en ningunha viaxe por mor da falta de experiencia. Finalmente, logrou organizar unha expedici\u00f3n pola s\u00faa conta ao Camer\u00fan Brit\u00e1nico (actual Camer\u00fan) en 1947, xunto ao ornit\u00f3logo John Yealland.\nViviu dedicado \u00e1 zoolox\u00eda e ao naturalismo, facendo numerosas expedici\u00f3ns polo ancho do globo."}
{"id": "174032", "revid": "895", "url": "https://gl.wikipedia.org/wiki?curid=174032", "title": "Real Sociedade", "text": ""}
{"id": "174034", "revid": "23204", "url": "https://gl.wikipedia.org/wiki?curid=174034", "title": "Ahmed Hassan al-Bakr", "text": "Ahmed Hassan al-Bakr (1914-1918) militar, foi presidente de Iraq entre 1968 e 1979. Tam\u00e9n foi primeiro ministro en d\u00faas ocasi\u00f3ns: o 1963 e de 1968 ata 1979.\nAxudou o Xeneral Abdul Karim Qasim a tomar o poder en 1958, pondo fin ao Reino do Iraq. Mais as v\u00edtimas, como moitos outros membros de seu partido pola represi\u00f3n que comezou en 1959, tivo que deixar o ex\u00e9rcito e vivir na clandestinidade at\u00e9 a derrubada de Qasim (febreiro de 1963). El ent\u00f3n se tornou primeiro ministro do Mariscal Abdul Salam Arif, despois presidente da Rep\u00fablica en xullo de 1968 tras un novo golpe.\nNa pol\u00edtica externa, inmediatamente se opuxo aos Estados Unidos, especialmente a trav\u00e9s da execuci\u00f3n daqueles que acusou de seren \"axentes do imperialismo americano-sionista\". Aproximase da Francia e da URSS. Na pol\u00edtica interna opta pola concesi\u00f3n de ampla autonom\u00eda para os kurdos (1969), mais se rexeita a facer unha provincia aut\u00f3noma no Curdist\u00e1n iraqu\u00ed. Libera moitos presos pol\u00edticos, reco\u00f1ece oficialmente o Partido Comunista Iraqu\u00ed (1972) e nacionaliza a IPC (\"Iraq Petroleum Company\").\nAl-Bakr foi rapidamente confrontado co ascenso de seu vicepresidente Sadam Hussein, que aos poucos tomou o control de todos os niveis da m\u00e1quina estatal.\nEn 1979, se apousentou oficialmente por motivos de sa\u00fade e foi substitu\u00eddo polo vicepresidente Sadam Hussein. Foi o cuarto presidente do Iraq desde o inicio da rep\u00fablica."}
{"id": "174035", "revid": "92340", "url": "https://gl.wikipedia.org/wiki?curid=174035", "title": "Elidir Sais", "text": "Elidir Sais, nado contra 1190 e finado contra 1240, foi un poeta cortes\u00e1n gal\u00e9s que provi\u00f1a de Anglesey.\nTraxectoria.\nO seu alcume de \"Sais\" (\"ingl\u00e9s\" en gal\u00e9s) suxire que daba feito a falar en ingl\u00e9s, cousa tan infrecuente na \u00e9poca que lle valeu o seu sobrenome. Isto pode indicar que foi obrigado a pasar alg\u00fan tempo exiliado en Inglaterra.\nAs poucas obras s\u00faas que sobreviven son na s\u00faa maior\u00eda poes\u00edas relixiosas sobre a Sant\u00edsima Trindade, elex\u00edas na morte de varios pr\u00edncipes galeses e un poema no que se queixa da agresiva pol\u00edtica de Llywelyn ab Iorwerth, rei de Gwynedd, \u00e1 que el se opu\u00f1a."}
{"id": "174036", "revid": "23204", "url": "https://gl.wikipedia.org/wiki?curid=174036", "title": "Sam Neill", "text": "Nigel John Dermot \"Sam\" Neill, nado o 14 de setembro de 1947, \u00e9 un actor neozeland\u00e9s de orixe irlandesa. \u00c9 especialmente co\u00f1ecido polo seu papel do doutor Alan Grant en \"Parque Xur\u00e1sico\" e \"Parque Xur\u00e1sico III\".\nTraxectoria.\nDespois de traballar na National Film Unit de Nova Zelandia como director e actor, Neill foi escollido como o protagonista do filme \"Sleeping Dogs\". A continuaci\u00f3n el apareceu no cl\u00e1sico australiano, \"My Brilliant Career\" (1979), xunto con Judy Davis.\nNeill \u00e9 co\u00f1ecido polos seus papeis en filmes importantes, inclu\u00edndo \"Calma total\" (1989), \"La r\u00e9volution fran\u00e7aise\" (1989), \"The Hunt for Red October\" (1990), \"Memoirs of an Invisible Man\" (1992), \"The Piano\" (1993), \"Parque Xur\u00e1sico\" (1993), \"Sereas\" (1994),\"In the Mouth of Madness\" (1994), \"Event Horizon\" (1997) e \"Parque Xur\u00e1sico III\" (2001).\nEn 1993, Neill co-protagoniza con Anne Archer \"Leap of Faith\", un drama independente, baseado nunha historia verdadeira sobre a loita dunha muller a vencer o cancro e ter un beb\u00e9.\nNeill foi invitado a desempe\u00f1ar o papel de Elrond na adaptaci\u00f3n de \"O Se\u00f1or dos Aneis\", de Peter Jackson, pero rexeitou por mor das s\u00faas obrigas contractuais para \"Jurassic Park III\". Organizou e narrou unha serie de documentais para a BBC, titulada \"Space\" (\"Hyperspace\", nos Estados Unidos) en 2002.\nNeill tam\u00e9n apareceu en \"Merlin\" (1998), un filme baseado na lenda do Rei Artur e a Dama do Lago, retratando o lendario bruxo. Tam\u00e9n repetiu o seu papel como Merl\u00edn, na pel\u00edcula \"Merlin's Apprentice\" (2006) no que Merl\u00edn descobre que el tivo un fillo coa Dama do Lago.\nNeill protagoniza o drama hist\u00f3rico \"The Tudors\" na rede Showtime facendo o papel do Cardeal Thomas Wolsey.\nTam\u00e9n protagoniza unha produci\u00f3n de TV ABC chamada \"Happy Town\" (2010) na que interpretou a Merritt Grieves, un misterioso dono dunha tenda de recordos. Engadiuse ao elenco dunha adaptaci\u00f3n para o cinema da obra de Arthur Miller \"A View from the Bridge\", que \u00eda rodarse en xu\u00f1o de 2011 mais nunca se filmou."}
{"id": "174037", "revid": "92340", "url": "https://gl.wikipedia.org/wiki?curid=174037", "title": "Goronwy Foel", "text": "Goronwy Foel foi un bardo gal\u00e9s da metade do s\u00e9culo XIII, natural de Deheubarth. Foi un dos Poetas dos Pr\u00edncipes.\nNada sabemos sobre este bardo, non sendo o que se pode extraer do poema que lle atrib\u00faen no Manuscrito Hendregadredd: \"Mawl Marared ferch Rhys Fychan\". . Nel canta unha loanza \u00e1 beleza de Marared ferch Rhys Fychan. Pode tratarse dunha das d\u00faas fillas chamadas Marared (\"Maryred\", ou Marged) que tivo Rhys Ieuanc ap Rhys Mechyll, un dos pr\u00edncipes de Deheubarth de mediados do s\u00e9culo XII. A nai destas rapazas era Gwladus filla de Gruffudd ap Llywelyn ap Iorwerth (morto en 1244) de Gwynedd, neta de Llywelyn Fawr."}
{"id": "174038", "revid": "88215", "url": "https://gl.wikipedia.org/wiki?curid=174038", "title": "Deportivo La Coru\u00f1a Brasil FC", "text": "O Deportivo La Coru\u00f1a Brasil Futebol Clube \u00e9 un club de f\u00fatbol brasileiro da cidade de R\u00edo de Xaneiro. Fundouse o 15 de novembro de 1994 e actualmente milita na Terceira Divisi\u00f3n do Campionato Carioca.\nHistoria.\nO club naceu en 1994, previa autorizaci\u00f3n oficial do Deportivo da Coru\u00f1a, como unha homenaxe a Bebeto, ex xogador do Flamengo, Vasco da Gama e selecci\u00f3n brasileira.\nEstadio.\nO Deportivo La Coru\u00f1a Brasil xoga de local no estadio Nova Friburgo, campo do Friburguense Atl\u00e9tico Clube, con capacidade para 6.550 espectadores."}
{"id": "174039", "revid": "6939", "url": "https://gl.wikipedia.org/wiki?curid=174039", "title": "Nicer Clutoso", "text": ""}
{"id": "174042", "revid": "85894", "url": "https://gl.wikipedia.org/wiki?curid=174042", "title": "Canzobre, Mor\u00e1s, Arteixo", "text": "Canzobre \u00e9 un lugar da parroquia de Mor\u00e1s no concello coru\u00f1\u00e9s de Arteixo na comarca da Coru\u00f1a. Ti\u00f1a 53 habitantes no ano 2010 segundo datos do Instituto Nacional de Estad\u00edstica dos cales 29 eran homes e 24 eran mulleres."}
{"id": "174043", "revid": "85894", "url": "https://gl.wikipedia.org/wiki?curid=174043", "title": "Fre\u00e1n, Mor\u00e1s, Arteixo", "text": "Fre\u00e1n \u00e9 un lugar da parroquia de Mor\u00e1s no concello coru\u00f1\u00e9s de Arteixo na comarca da Coru\u00f1a. Ti\u00f1a 87 habitantes no ano 2010 segundo datos do Instituto Nacional de Estad\u00edstica dos cales 41 eran homes e 46 eran mulleres."}
{"id": "174044", "revid": "85894", "url": "https://gl.wikipedia.org/wiki?curid=174044", "title": "O Igrexario, Mor\u00e1s, Arteixo", "text": "O Igrexario \u00e9 un lugar da parroquia de Mor\u00e1s no concello coru\u00f1\u00e9s de Arteixo na comarca da Coru\u00f1a. Ti\u00f1a 14 habitantes no ano 2010 segundo datos do Instituto Nacional de Estad\u00edstica dos cales 8 eran homes e 6 eran mulleres."}
{"id": "174045", "revid": "85894", "url": "https://gl.wikipedia.org/wiki?curid=174045", "title": "A Insua, Mor\u00e1s, Arteixo", "text": "A Insua \u00e9 un lugar da parroquia de Mor\u00e1s no concello coru\u00f1\u00e9s de Arteixo na comarca da Coru\u00f1a. Ti\u00f1a 62 habitantes no ano 2010 segundo datos do Instituto Nacional de Estad\u00edstica dos cales 33 eran homes e 39 eran mulleres."}
{"id": "174046", "revid": "85894", "url": "https://gl.wikipedia.org/wiki?curid=174046", "title": "Martulo, Mor\u00e1s, Arteixo", "text": "Martulo \u00e9 un lugar da parroquia de Mor\u00e1s no concello coru\u00f1\u00e9s de Arteixo na comarca da Coru\u00f1a. Ti\u00f1a 30 habitantes no ano 2010 segundo datos do Instituto Nacional de Estad\u00edstica dos cales 14 eran homes e 16 eran mulleres."}
{"id": "174047", "revid": "85894", "url": "https://gl.wikipedia.org/wiki?curid=174047", "title": "Monte das Arcas, Mor\u00e1s, Arteixo", "text": "Monte das Arcas \u00e9 un lugar da parroquia de Mor\u00e1s no concello coru\u00f1\u00e9s de Arteixo na comarca da Coru\u00f1a. Ti\u00f1a 67 habitantes no ano 2010 segundo datos do Instituto Nacional de Estad\u00edstica dos cales 39 eran homes e 38 eran mulleres."}
{"id": "174048", "revid": "85894", "url": "https://gl.wikipedia.org/wiki?curid=174048", "title": "Mor\u00e1s, Mor\u00e1s, Arteixo", "text": "Mor\u00e1s \u00e9 un lugar da parroquia de Mor\u00e1s no concello coru\u00f1\u00e9s de Arteixo na comarca da Coru\u00f1a. Ti\u00f1a 49 habitantes no ano 2010 segundo datos do Instituto Nacional de Estad\u00edstica dos cales 27 eran homes e 22 eran mulleres."}
{"id": "174049", "revid": "85894", "url": "https://gl.wikipedia.org/wiki?curid=174049", "title": "Santa Ic\u00eda, Mor\u00e1s, Arteixo", "text": "Santa Ic\u00eda \u00e9 un lugar da parroquia de Mor\u00e1s no concello coru\u00f1\u00e9s de Arteixo na comarca da Coru\u00f1a. Ti\u00f1a 105 habitantes no ano 2010 segundo datos do Instituto Nacional de Estad\u00edstica dos cales 56 eran homes e 49 eran mulleres.\nO primeiro domingo de xullo celebra a s\u00faa romar\u00eda na honra de San Paio."}
{"id": "174050", "revid": "1131", "url": "https://gl.wikipedia.org/wiki?curid=174050", "title": "Martulo", "text": "O top\u00f3nimo galego Martulo pode referirse a:"}
{"id": "174051", "revid": "85894", "url": "https://gl.wikipedia.org/wiki?curid=174051", "title": "Souto, Mor\u00e1s, Arteixo", "text": "Souto \u00e9 un lugar da parroquia de Mor\u00e1s no concello coru\u00f1\u00e9s de Arteixo na comarca da Coru\u00f1a. Ti\u00f1a 45 habitantes no ano 2010 segundo datos do Instituto Nacional de Estad\u00edstica dos cales 23 eran homes e 22 eran mulleres."}
{"id": "174052", "revid": "1131", "url": "https://gl.wikipedia.org/wiki?curid=174052", "title": "Uxes, Mor\u00e1s, Arteixo", "text": "Uxes \u00e9 un lugar da parroquia de Mor\u00e1s no concello coru\u00f1\u00e9s de Arteixo na comarca da Coru\u00f1a. Ti\u00f1a 389 habitantes no ano 2010 segundo datos do Instituto Nacional de Estad\u00edstica dos cales 180 eran homes e 209 eran mulleres.\nNeste lugar at\u00f3pase a Estaci\u00f3n de ferrocarril de Uxes."}
{"id": "174053", "revid": "85894", "url": "https://gl.wikipedia.org/wiki?curid=174053", "title": "Ponte, Oseiro, Arteixo", "text": "Ponte \u00e9 un lugar da parroquia de Oseiro no concello coru\u00f1\u00e9s de Arteixo na comarca da Coru\u00f1a. Ti\u00f1a 43 habitantes no ano 2010 segundo datos do Instituto Nacional de Estad\u00edstica dos cales 19 eran homes e 24 eran mulleres."}
{"id": "174054", "revid": "85894", "url": "https://gl.wikipedia.org/wiki?curid=174054", "title": "Ra\u00f1obre, Oseiro, Arteixo", "text": "Ra\u00f1obre \u00e9 un lugar da parroquia de Oseiro no concello coru\u00f1\u00e9s de Arteixo na comarca da Coru\u00f1a. Ti\u00f1a 188 habitantes no ano 2010 segundo datos do Instituto Nacional de Estad\u00edstica dos cales 95 eran homes e 93 eran mulleres."}
{"id": "174055", "revid": "85894", "url": "https://gl.wikipedia.org/wiki?curid=174055", "title": "Vilarrod\u00eds, Oseiro, Arteixo", "text": "Vilarrod\u00eds \u00e9 un lugar da parroquia de Oseiro no concello coru\u00f1\u00e9s de Arteixo na comarca da Coru\u00f1a. Ti\u00f1a 2969 habitantes no ano 2010 segundo datos do Instituto Nacional de Estad\u00edstica dos cales 1505 eran homes e 1464 eran mulleres."}
{"id": "174056", "revid": "5863", "url": "https://gl.wikipedia.org/wiki?curid=174056", "title": "Manuel Soto Freire", "text": "Manuel Soto Freire, nado en Lugo o 26 de xaneiro de 1826 e finado en Pant\u00f3n o 27 de marzo de 1897, foi un xornalista e editor galego.\nTraxectoria.\nFormado en Lugo como caixista na imprenta Pujol, estableceu os seus obradoiros tipogr\u00e1ficos en 1851. Considerado o primeiro editor que planificou todo un proceso editorial en Galicia, dividiu os seus proxectos en d\u00faas secci\u00f3ns, a relixiosa, a m\u00e1is numerosa, e outra variada onde inclu\u00edu unha parte literaria, ensaio, manuais e grandes obras.\nEditou os xornais \"La Aurora del Mi\u00f1o\" (1857), do que foi director e fundador; \"El Correo de Lugo\" (1860), que dirixiu; \"El Diario de Avisos\" (1861 e 1865), \"Bolet\u00edn del Clero del Obispado de Lugo\" (1861), \"Bolet\u00edn Oficial de Ventas de Bienes Nacionales\" (1861-1868), \"El Gallego\" (xullo 1867-decembro 1867), \"La Paz\" (1869-1873), \"La Patria\" (1869), \"La Fe\" (1873) e \"El Lucense\" (1883). Editou \"An\u00e1lisis de las aguas minerales de Lugo\" (1853), a publicaci\u00f3n anual do \"Calendario de Galicia\" (1857), os almanaques \"Almanaque de Galicia\" (1858), \"Las Dos Asturias\" (1864) e \"El Reino de Galicia\" (1866), e o \"Bolet\u00edn eclesi\u00e1stico\" (1868), a primeira revista relixiosa editada en Galicia.\nPublicou, por entregas, os dous primeiros tomos da \"Historia de Galicia\" (1865-1866) de Manuel Murgu\u00eda, e a \"Gram\u00e1tica Gallega\" (1868) de Saco y Arce, amais de obras de Rosal\u00eda de Castro, como \"El caballero de las botas azules\". Tam\u00e9n publicou, en 1873, as \"Antig\u00fceades prehist\u00f3ricas y c\u00e9lticas de Galicia\", de Jos\u00e9 Villa-amil y Castro.\nO ano seguinte, en 1874, pasoulle o taller e a imprenta a Juan Mar\u00eda Bravos.\nFoi autor do ensaio \"La imprenta en Galicia. Ensayo bibliogr\u00e1fico\" (1892), de consulta obrigada no estudo da prensa peri\u00f3dica en Galicia."}
{"id": "174057", "revid": "92340", "url": "https://gl.wikipedia.org/wiki?curid=174057", "title": "Y Prydydd Bychan", "text": "Y Prydydd Bychan (\"o Prydydd pequeno\") foi un poeta cortes\u00e1n gal\u00e9s do s\u00e9culo XIII na corte do rei de Deheubarth do que desco\u00f1ecemos o nome: era fillo de Phylip Brydydd, o seu antecesor no posto.\nDel s\u00f3 quedan 19 poemas (528 versos en total). Son poemas de loanza aos pr\u00edncipes e alg\u00fan \"marwnad\" ou elex\u00eda.&gt;ref&gt;Foron publicados por Morfydd E. Owen no volume VII da \"Cyfres Beirdd y Tywysogion\", que cito en bibliograf\u00eda&lt;/ref&gt;.\nBibliograf\u00eda.\nANDREWS, Rhian \"et al. Ed.\" (1996): \"Gwaith Bleddyn Fardd a beirdd eraill ail hanner y drydedd ganrif ar ddeg\". Cyfres Beirdd y Tywysogion. VII. Gwasg Pryfsgol Cymru. Aberystwyth."}
{"id": "174058", "revid": "92340", "url": "https://gl.wikipedia.org/wiki?curid=174058", "title": "Phylip Brydydd", "text": "Phylip Brydydd, nado contra o 1200 e finado en 1225, foi un poeta cortes\u00e1n gal\u00e9s do s\u00e9culo XIII. Traballou na corte de Rhys Gryg, que reinou en parte do Deheubarth.\nTraxectoria.\nO seu fillo, co\u00f1ecido como Y Prydydd Bychan, foi tam\u00e9n poeta da corte de Deheubarth.\nCons\u00e9rvanse catro poemas dedicados a Rhys Gryg e a outros pr\u00edncipes de Deheubarth e Gwynedd."}
{"id": "174059", "revid": "85894", "url": "https://gl.wikipedia.org/wiki?curid=174059", "title": "Trevonzos, Cesp\u00f3n, Boiro", "text": "Trevonzos \u00e9 un lugar da parroquia de Cesp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 70 habitantes (29 homes e 41 mulleres)."}
{"id": "174061", "revid": "56817", "url": "https://gl.wikipedia.org/wiki?curid=174061", "title": "A Gra\u00f1a, O Castro, Begonte", "text": "A Gra\u00f1a \u00e9 un lugar da parroquia do Castro, no concello lugu\u00e9s de Begonte.\nHistoria.\nNa Gra\u00f1a houbo un convento de frades beneditinos, da orde do C\u00edster, do que a\u00ednda quedan restos. A s\u00faa existencia est\u00e1 documentada no ano 1019, xunto coa doutro convento de monxas situado no lugar de Senande, na parroquia de Vir\u00eds, hoxe desaparecido. Atopouse un sartego antropomorfo. No ano 1184 s\u00e1bese que hab\u00eda 12 monxes m\u00e1is o abade.\nEn 1187 o rei Fernando II fixo doaz\u00f3n \u00f3 mosteiro de Santa Mar\u00eda de Sobrado dos Monxes da granxa de Constant\u00edn, que ti\u00f1a xurisdici\u00f3n sobre as parroquias de B\u00f3veda, Vilari\u00f1o e O Castro, entre outras."}
{"id": "174063", "revid": "85894", "url": "https://gl.wikipedia.org/wiki?curid=174063", "title": "O Moucho, Oseiro, Arteixo", "text": "O Moucho \u00e9 un lugar da parroquia de Oseiro no concello coru\u00f1\u00e9s de Arteixo na comarca da Coru\u00f1a. Segundo o Instituto Nacional de Estad\u00edstica en 2010 estaba despoboado."}
{"id": "174064", "revid": "85894", "url": "https://gl.wikipedia.org/wiki?curid=174064", "title": "Sab\u00f3n, Oseiro, Arteixo", "text": "Sab\u00f3n \u00e9 un lugar da parroquia de Oseiro no concello coru\u00f1\u00e9s de Arteixo na comarca da Coru\u00f1a. Segundo o Instituto Nacional de Estad\u00edstica en 2010 ti\u00f1a 25 habitantes (quince homes e dez mulleres).\nD\u00e1 nome ao pol\u00edgono industrial de Sab\u00f3n e mais \u00e1 central t\u00e9rmica de Sab\u00f3n."}
{"id": "174065", "revid": "85894", "url": "https://gl.wikipedia.org/wiki?curid=174065", "title": "Borroa, Pastoriza, Arteixo", "text": "Borroa \u00e9 un lugar da parroquia de Pastoriza no concello coru\u00f1\u00e9s de Arteixo na comarca da Coru\u00f1a. Ti\u00f1a 32 habitantes no ano 2010 segundo datos do Instituto Nacional de Estad\u00edstica dos cales 16 eran homes e 16 eran mulleres.\nPatrimonio.\nEn 2007 as obras do porto exterior da Coru\u00f1a puxeron de manifesto a necesidade de trasladar o chamado Petr\u00f3glifo de Borroa. Unha rocha con inscrici\u00f3ns da idade de bronce. Ata o seu traslado en 2010 ao museo do Castelo de San Ant\u00f3n a pedra foi empregada como marco das leiras."}
{"id": "174066", "revid": "85894", "url": "https://gl.wikipedia.org/wiki?curid=174066", "title": "O Coto, Pastoriza, Arteixo", "text": "O Coto \u00e9 un lugar da parroquia de Pastoriza no concello coru\u00f1\u00e9s de Arteixo na comarca da Coru\u00f1a. Ti\u00f1a 14 habitantes no ano 2010 segundo datos do Instituto Nacional de Estad\u00edstica dos cales 5 eran homes e 9 eran mulleres."}
{"id": "174067", "revid": "98629", "url": "https://gl.wikipedia.org/wiki?curid=174067", "title": "Terremoto e tsunami de Sendai de 2011", "text": "O terremoto e tsunami de Sendai en 2011(\u6771\u5317\u5730\u65b9\u592a\u5e73\u6d0b\u6c96\u5730\u9707, Terremoto da rexi\u00f3n de T\u014dhoku e da zona costeira do Oc\u00e9ano Pac\u00edfico) foi un sismo ocorrido \u00e1s 14:46:23 (05:46:23 UTC) do venres 11 de marzo de 2011, que alcanzou unha magnitude provisional de 8,9 na escala sismol\u00f3xica de magnitude de momento (MW). O domingo 13 de marzo recalificouse pola axencia sismol\u00f3xica xaponesa nun 9 na escala sismol\u00f3xica de magnitude de momento (MW), o que o fai o cuarto maior terremoto do que se ten constancia na historia. O epicentro do terremoto situouse no mar, fronte \u00e1 costa de Honshu, 130\u00a0km ao leste de Sendai, na prefectura de Miyagi, Xap\u00f3n. Nun primeiro momento calculouse a s\u00faa magnitude en 7,9 graos MW, que foi posteriormente incrementada a 8,8 e finalmente a 8,9 graos polo Servizo Xeol\u00f3xico dos Estados Unidos. A enerx\u00eda liberada equivaleu a 200 mill\u00f3ns de toneladas de TNT.\nA\u00ednda non se puido establecer unha cifra oficial definitiva de v\u00edtimas mortais, pero segundo o Ministerio de Defensa xapon\u00e9s \u00e9 moi probable que se supere o milleiro.\nDous d\u00edas antes, este terremoto fora precedido por outro tremor importante, pero de menor magnitude, ocorrido o m\u00e9rcores 9 de marzo de 2011, \u00e1s 02:45:18 UTC na mesma zona da costa oriental de Honshu, Xap\u00f3n e que tivo unha magnitude de 7,2 graos na escala de Richter, cunha profundidade de 14,1 quil\u00f3metros. Tam\u00e9n ese d\u00eda as autoridades da Axencia Meteorol\u00f3xica do Xap\u00f3n deron unha alerta de tsunami, pero s\u00f3 local, para a costa leste dese pa\u00eds.\nA JAXA solicitou formalmente e ao abeiro da Carta Internacional Espazo e Grandes Desastres, a activaci\u00f3n do sistema mundial de sat\u00e9lites para grandes desastres unha hora despois do sismo, polo que todas as axencias espaciais asinantes est\u00e1n a orientar os sat\u00e9lites na area do Xap\u00f3n para mellorar no posible a capacidade de resposta ante o desastre.\n\u00c1s 20:00 hora galega rexistrouse unha nova r\u00e9plica de 6,6 graos na escala de Richter na costa noroeste, xusto a oposta \u00e1 que sufriu o primeiro sismo.\nO tsunami.\nTras o sismo xerouse unha alerta de tsunami para a costa pac\u00edfica do Xap\u00f3n e outros pa\u00edses, inclu\u00eddos Nova Zelandia, Australia, Rusia, Guam, Filipinas, Indonesia, Pap\u00faa Nova Guinea, Nauru, Hawai, Illas Marianas do Norte, Estados Unidos, Taiw\u00e1n, Am\u00e9rica Central, M\u00e9xico e as costas de Suram\u00e9rica, especialmente o Per\u00fa e Chile.\n\u00c1s 9:28pm (HAST), o Servizo Meteorol\u00f3xico Nacional dos Estados Unidos emitiu unha alerta de tsunami at\u00e9 as 7am para todo Hawai.\n\u00c1s 11:33pm (PST), o Servizo Meteorol\u00f3xico Nacional emitiu un aviso de tsunami para a costa de Alasca desde a ba\u00eda de Chignik at\u00e9 a Illa de Attu, e vixilancia de tsunami para toda a costa pac\u00edfica do Canad\u00e1 e Estados Unidos desde a ba\u00eda de Chignik \u00e1 fronteira de California con M\u00e9xico. Esp\u00e9rase que as primeiras ondas cheguen a Illa Shemya \u00e1s 12:13am (AST).\nDespois do terremoto, unha das primeiras alertas de tsunami foi para a Illa de Pascua; a onda chegar\u00eda \u00e1s 17:55 (hora local). Toda a costa de Chile est\u00e1 en alerta.\nO presidente Correa de Ecuador recomendou a evacuaci\u00f3n de todas as costas do pa\u00eds, emitiu un estado de excepci\u00f3n para as illas Gal\u00e1pagos, para as cales recomendou \u00e1 poboaci\u00f3n ir a terras altas, de polo menos 50m de altura.\nO tsunami atinxiu as costas de Hawai \u00e1s 3.30am hora local, onde as autoridades ordenaran a evacuaci\u00f3n de todas as zonas costeiras 90 minutos antes, mais con escaso impacto. Est\u00e1 declarada a alerta no estados de California e Oreg\u00f3n e na provincia canadense da Columbia Brit\u00e1nica\nTam\u00e9n se atopan en diferentes graos de estado de alarma diversos pa\u00edses centroamericanos coma Guatemala, Costa Rica, O Salvador e Nicaragua. As autoridades paname\u00f1as, a\u00ednda que non declararon oficialmente ning\u00fan estado de alerta, si ordenaron a suspensi\u00f3n das actividades escolares na costa pac\u00edfica do pa\u00eds. Ag\u00e1rdase que o tsunami chegue ao istmo centroamericano contra as 16:00 hora local (23:00 hora galega).\nLocalizaci\u00f3n de persoas.\nGoogle puxo a disposici\u00f3n do p\u00fablico en xeral unha web para localizaci\u00f3n de persoas na \u00e1rea do sismo.\nCrise nuclear.\nXap\u00f3n pos\u00fae 17 centrais nucleares con 55 reactores de m\u00faltiples modelos. 11 reactores pecharon a s\u00faa actividade polo terremoto. Destes 11 os situados na centrais de Fukushima I (con 6 reactores de vapor de auga, unha tecnolox\u00eda dos anos 70) e Fukushima II (da mesma tecnolox\u00eda e con outros 4 reactores), situados a uns 80 quil\u00f3metros do epicentro recibiron numerosos danos na s\u00faa estrutura. Na central Fukushima I perderon o sistema de refrixeraci\u00f3n de emerxencia do primeiro reactor (pola chegada do Tsunami unha hora despois do tremor) e comenzou a fusionarse o n\u00facleo (emitindo cesio), estoupando a c\u00fapula exterior do reactor o s\u00e1bado 12 de marzo de 2011 \u00e1s 6 da tarde (hora local do Xap\u00f3n). O goberno xapon\u00e9s ordenou bombear auga de mar para evitar a fusi\u00f3n total do n\u00facleo. Outro reactor da mesma central tam\u00e9n esta a fallar, e t\u00e9mese outra fusi\u00f3n do n\u00facleo deste reactor. O fallo cualificouse pola Axencia internacional da Enerx\u00eda At\u00f3mica como de nivel 4. Existe un per\u00edmetro de emerxencia de 20 quil\u00f3metros na central Fukushima I e outro de 10 quil\u00f3metros na central Fukushima II.\nAs\u00ed mesmo, o primeiro ministro xapon\u00e9s Naoto Kan reclamou o 6 de maio de 2011 o peche da central nuclear xaponesa de Hamaoka, pois est\u00e1 situada nunha zona onde converxen varias placas s\u00edsmicas e conta con risco de sufrir un sismo de 8 graos, polo que a empresa el\u00e9ctrica que a xestiona aceptou tal petici\u00f3n."}
{"id": "174070", "revid": "1131", "url": "https://gl.wikipedia.org/wiki?curid=174070", "title": "Belsar", "text": "O top\u00f3nimo galego Belsar pode referirse a:"}
{"id": "174071", "revid": "85894", "url": "https://gl.wikipedia.org/wiki?curid=174071", "title": "Belsar, Xesteda, Cerceda", "text": "Belsar \u00e9 un lugar da parroquia de Xesteda no concello coru\u00f1\u00e9s de Cerceda na comarca de Ordes. Ti\u00f1a 16 habitantes no ano 2010 segundo datos do Instituto Nacional de Estad\u00edstica dos cales 7 eran homes e 9 eran mulleres.\nDista da capital do concello 6 quil\u00f3metros."}
{"id": "174072", "revid": "85894", "url": "https://gl.wikipedia.org/wiki?curid=174072", "title": "Belsar, Xerdiz, Ourol", "text": "Belsar \u00e9 un lugar da parroquia de Xerdiz no concello lugu\u00e9s de Ourol na comarca da Mari\u00f1a Occidental. Ti\u00f1a 18 habitantes no ano 2010 segundo datos do Instituto Nacional de Estad\u00edstica dos cales 10 eran homes e 8 eran mulleres.\nDista da capital do concello 3 quil\u00f3metros."}
{"id": "174073", "revid": "85894", "url": "https://gl.wikipedia.org/wiki?curid=174073", "title": "Belsar, Torres, Vilarmaior", "text": "Belsar \u00e9 un lugar da parroquia de Torres no concello coru\u00f1\u00e9s de Vilarmaior na comarca de Betanzos. Ti\u00f1a 9 habitantes no ano 2010 segundo datos do INE dos cales 6 eran homes e 3 eran mulleres.\nDista da capital do concello 2,8 quil\u00f3metros."}
{"id": "174074", "revid": "85894", "url": "https://gl.wikipedia.org/wiki?curid=174074", "title": "A Furoca, Pastoriza, Arteixo", "text": "A Furoca \u00e9 un lugar da parroquia de Pastoriza no concello coru\u00f1\u00e9s de Arteixo na comarca da Coru\u00f1a. Ti\u00f1a 7 habitantes no ano 2010 segundo datos do Instituto Nacional de Estad\u00edstica dos cales 4 eran homes e 3 eran mulleres."}
{"id": "174075", "revid": "85894", "url": "https://gl.wikipedia.org/wiki?curid=174075", "title": "Montica\u00f1o, Pastoriza, Arteixo", "text": "Montica\u00f1o \u00e9 un lugar da parroquia de Pastoriza no concello coru\u00f1\u00e9s de Arteixo na comarca da Coru\u00f1a. Segundo o padr\u00f3n municipal (INE 2018) non ti\u00f1a habitantes.\nNeste lugar at\u00f3pase un parque forestal, constru\u00eddo no terreo do que antes era unha antiga zona militar."}
{"id": "174076", "revid": "85894", "url": "https://gl.wikipedia.org/wiki?curid=174076", "title": "Naia, Pastoriza, Arteixo", "text": "Naia \u00e9 un lugar da parroquia de Pastoriza no concello coru\u00f1\u00e9s de Arteixo na comarca da Coru\u00f1a. Ti\u00f1a 6 habitantes no ano 2010 segundo datos do Instituto Nacional de Estad\u00edstica dos cales 3 eran homes e 3 eran mulleres."}
{"id": "174077", "revid": "85894", "url": "https://gl.wikipedia.org/wiki?curid=174077", "title": "Nosti\u00e1n, Pastoriza, Arteixo", "text": "Nosti\u00e1n \u00e9 un lugar da parroquia de Pastoriza no concello coru\u00f1\u00e9s de Arteixo na comarca da Coru\u00f1a. Non ti\u00f1a habitantes no ano 2010 segundo datos do Instituto Nacional de Estad\u00edstica.\nO lugar de Nosti\u00e1n est\u00e1 compartido co concello da Coru\u00f1a."}
{"id": "174078", "revid": "85894", "url": "https://gl.wikipedia.org/wiki?curid=174078", "title": "Pastoriza, Pastoriza, Arteixo", "text": "Pastoriza \u00e9 un lugar da parroquia de Pastoriza no concello coru\u00f1\u00e9s de Arteixo na comarca da Coru\u00f1a. Ti\u00f1a 3367 habitantes no ano 2010 segundo datos do Instituto Nacional de Estad\u00edstica dos cales 1696 eran homes e 1671 eran mulleres."}
{"id": "174079", "revid": "85894", "url": "https://gl.wikipedia.org/wiki?curid=174079", "title": "Alvite, Sorrizo, Arteixo", "text": "Alvite \u00e9 un lugar da parroquia de Sorrizo no concello coru\u00f1\u00e9s de Arteixo na comarca da Coru\u00f1a. Ti\u00f1a 22 habitantes no ano 2010 segundo datos do Instituto Nacional de Estad\u00edstica dos cales 8 eran homes e 14 eran mulleres."}
{"id": "174080", "revid": "85894", "url": "https://gl.wikipedia.org/wiki?curid=174080", "title": "Gondreo, Sorrizo, Arteixo", "text": "Gondreo \u00e9 un lugar da parroquia de Sorrizo no concello coru\u00f1\u00e9s de Arteixo na comarca da Coru\u00f1a. Ti\u00f1a 5 habitantes no ano 2010 segundo datos do Instituto Nacional de Estad\u00edstica dos cales 2 eran homes e 3 eran mulleres."}
{"id": "174081", "revid": "85894", "url": "https://gl.wikipedia.org/wiki?curid=174081", "title": "A Lagoa, Sorrizo, Arteixo", "text": "A Lagoa \u00e9 un lugar da parroquia de Sorrizo no concello coru\u00f1\u00e9s de Arteixo na comarca da Coru\u00f1a. Ti\u00f1a 30 habitantes no ano 2010 segundo datos do Instituto Nacional de Estad\u00edstica dos cales 17 eran homes e 13 eran mulleres."}
{"id": "174082", "revid": "23204", "url": "https://gl.wikipedia.org/wiki?curid=174082", "title": "Anna Paquin", "text": "Anna H\u00e9l\u00e8ne Paquin, nada en Winnipeg (Canad\u00e1) o 24 de xullo de 1982, \u00e9 unha actriz neozelandesa.\nO primeiro filme co que acadou sona internacional foi \"The Piano\", de Jane Campion, grazas \u00f3 que ga\u00f1ou o \u00d3scar \u00e1 mellor actriz secundaria en 1994, cando ti\u00f1a once anos, convert\u00e9ndose deste xeito na segunda persoa m\u00e1is nova en acadar este premio. Despois do \u00e9xito en \"The Piano\", a s\u00faa traxectoria como actriz colle folgos unha d\u00e9cada m\u00e1is tarde con papeis en filmes como \"She's All That\", \"Almost Famous\" e \"X-Men\", sendo neste \u00faltimo onde interpreta a P\u00edcara, papel polo cal \u00e9 amplamente co\u00f1ecida.\nMalia ga\u00f1ar o premio \u00d3scar tan nova logrou manter unha carreira coherente e moita discreci\u00f3n na s\u00faa vida privada. Actualmente, Paquin conseguiu reco\u00f1ecemento da cr\u00edtica polo seu papel como Sookie Stackhouse na serie de \"True Blood\" e foi premiada co Globo de Ouro \u00e1 mellor actriz en serie de televisi\u00f3n dram\u00e1tica no 2009.\nTraxectoria.\n\u00c9 filla de Mary Paquin (Brophy, apelido de solteira) mestra de ingl\u00e9s nada en Nova Zelandia e do canadense Brian Paquin, mestre de educaci\u00f3n f\u00edsica. Ten un irm\u00e1n, Andrew (1977), e unha irm\u00e1, Katya (1980). \u00c1 idade de catro anos marchou coa s\u00faa familia a Lower Hutt en Nova Zelandia.\nEn 1995 produciuse o divorcio dos seus pais e cando ti\u00f1a 15 anos, trasladouse coa s\u00faa nai aos \u00c1nxeles para impulsar a s\u00faa carreira como actriz. Cando rematou o instituto trasladouse a Nova York, onde se matriculou na Universidade de Columbia e asistiu as clases durante un ano, ata que decidiu deixar os estudos para continuar como actriz. No 2001, adquiriu a nacionalidade neozelandesa, de xeito que pos\u00fae dobre nacionalidade canadense e neozelandesa, a\u00ednda que ela se considera abertamente neozelandesa.\nEst\u00e1 casada co seu compa\u00f1eiro do elenco de actores de \"True Blood\", Stephen Moyer, que encarnou o seu mozo tam\u00e9n na ficci\u00f3n. Anna e Stephen comezaron a sa\u00edr pouco despois das audici\u00f3ns para a serie, pero non confirmaron a s\u00faa relaci\u00f3n at\u00e9 febreiro de 2009. Seis meses despois anunciaron que estaban prometidos para casaren o 21 de agosto do seguinte ano en Malib\u00fa. Por mor da rodaxe de \"True Blood\", Paquin trasladouse a Venice nos \u00c1nxeles en 2007.\nEn 2009, Paquin interpretou a Irena Sendler, unha muller polaca hero\u00edna do Holocausto, no filme \"O coraz\u00f3n valente de Irena Sendler\", un filme biogr\u00e1fico baseado no libro \"Mother of the Children of the Holocaust: The Irena Sendler Story\", de Anna Mieszkowska.\nEn 2019, tivo un papel no filme de Martin Scorsese \"The Irishman\", que foi aclamado pola cr\u00edtica. Ese mesmo ano tam\u00e9n produciu e protagonizou a serie de televisi\u00f3n \"Flack\" e apareceu na serie de televisi\u00f3n \"The Affair\". En 2021, interpretou a muller de Kurt Warner no filme, \"American Underdog\"."}
{"id": "174083", "revid": "72012", "url": "https://gl.wikipedia.org/wiki?curid=174083", "title": "David Lean", "text": "David Lean, nado en Croydon, Londres (Inglaterra), o 25 de marzo de 1908 e finado en Limehouse, Londres, o 16 de abril de 1991, foi un director de cine brit\u00e1nico.\nTraxectoria.\nLean iniciouse na industria como axudante de c\u00e1mara en 1927 na Gaumont Pictures, para logo ascender posici\u00f3ns. En 1930 traballaba na montaxe de noticias e a partir de 1934 no de filme. Montou obras como \"Escape me Never\" (1936), \"Pygmalion\" (1938), \"49th Parallel\" (1941) e \"One of our Aircraft Is Missing\" (1942).\nOs seus primeiros catro traballos como director estiveron baseados en obras do dramaturgo No\u00ebl Coward, co que codirixiu o primeiro deles, \"In Which We Serve\" de 1942). O m\u00e1is salientable deste grupo foi o filme \"Breve encontro\" (1945), que compartiu unha Palma de Ouro no Festival de Cannes.\nDavid Lean rodou d\u00faas adaptaci\u00f3ns de novelas de Charles Dickens, \"Great Expectations\" (1946) e \"Oliver Twist\" (1948). Despois realizou o drama aeron\u00e1utico \"The Sound Barrier\" (1952) e \"Hobson's Choice\" (1954), situado no mundo vitoriano.\nNa industria hollywoodiense.\nCoa chegada do cinema en cor, Lean converteuse nunha figura s\u00f3lida da industria hollywoodiense. Traballou para ela dende 1955 e triunfou comercialmente. As superproduci\u00f3ns polas que \u00e9 m\u00e1is popular comezaron en 1957 con \"A ponte sobre o r\u00edo Kwai\", pola que ga\u00f1ou o oscar ao mellor director, igual que por \"Lawrence de Arabia\" (1962).\nDespois do \u00e9xito de \"Doutor Zhivago\" (1965) veu un filme con menor \u00e9xito, \"Ryan's Daughter\" (1970). Tras unha longa parada de catorce anos dirixiu \"A Passage to India\" (1984).\nFinou en Londres mentres planeaba un filme baseado na obra \"Nostromo\", de Joseph Conrad."}
{"id": "174085", "revid": "5132", "url": "https://gl.wikipedia.org/wiki?curid=174085", "title": "Fortitudo Bologna", "text": "O Fortitudo Pallacanestro Bologna 103 \u00e9 un equipo italiano de baloncesto da cidade de Bolo\u00f1a, Emilia-Roma\u00f1a. Foi fundado en 1932 e \u00e9 un dos principais equipos de baloncesto da cidade de Bolo\u00f1a xunto co Virtus Bologna, equipo co que mant\u00e9n unha forte rivalidade. Actualmente compite na Serie A2, segunda categor\u00eda do baloncesto transalpino, ap\u00f3s o seu descenso en 2022. Disputa os seus encontros no Unipol Arena, recinto con capacidade para 10\u00a0000 espectadores.\nHistoria.\nO Fortitudo en gran parte da s\u00faa historia xogou un papel secundario na s\u00faa propia cidade, sendo o arquirrival da Virtus Bologna. Fortitudo ga\u00f1ou o seu primeiro trofeo importante en 1998: a Copa de Italia. Nesa altura comezou unha \u00e9poca na que o equipo se converteu nun dos m\u00e1is importantes equipos italianos. De feito, chegou \u00e1 final do campionato durante dez anos consecutivos (do 1997 ao 2006). Despois de tres finais e tres derrotas consecutivas, o seu primeiro campionato da chega por primeira vez en 2000. Tras outras catro finais perdidas, o seu segundo t\u00edtulo de Liga chegou no ano 2005, grazas \u00e1 vitoria por 3-1 sobre o Armani Jeans Milano na serie final, onde grazas \u00e1 repetici\u00f3n instant\u00e1nea confirmouse a canastra no \u00faltimo segundo do escolta paname\u00f1o Rub\u00e9n Douglas no cuarto partido.\nNeses \u00faltimos anos entre a elite, o Fortitudo foi tam\u00e9n un fixo na Euroliga. Con todo, o primeiro logro do Fortitudo nas competici\u00f3ns europeas foi en 1977 coa participaci\u00f3n na final da Copa Kora\u0107 contra a Jugoplastika Split. Con todo, os de Bolo\u00f1a perderon por 87\u201384 nun encontro disputado en X\u00e9nova. Xa en 1999, chegaron \u00e1 Final Four da Euroliga de M\u00fanic, onde perderon tanto na semifinal contra a Kinder Bologna e no partido polo terceiro posto contra o Olympiacos. En 2001 repetiuse a historia e volveron perder nas semifinais de novo ante a Virtus. Finalmente en 2004 conseguen chegar \u00e1 final disputada no Nokia Arena, a\u00ednda que perden contra o Maccabi Tel Aviv por 44 puntos (118\u201374). En semifinais conseguiran derrotar ao Montepaschi Siena. Por\u00e9n, tras anos nos postos m\u00e1is alto da Liga, na temporada 2006\u221207, terminan 13\u00ba de 18 equipos despois de cambiar de adestrador tres veces. Con todo, clasific\u00e1ronse para a Eurocup para a tempada 2007-08, xa que se basean no rendemento durante un per\u00edodo de tres anos, e as actuaci\u00f3ns pasadas do Fortitudo v\u00edronse compensandas pola s\u00faa decepcionante campa\u00f1a.\nDebido a dificultades financeiras, o 14 de xullo de 2012, a Federaci\u00f3n Italiana de Baloncesto (en italiano: \"Federazione Italiana Pallacanestro\", FIP) fixo oficial a disoluci\u00f3n do club e revocoulle o seu n\u00famero de afiliado \u00e1 mesma: o 103. Este evento marcou o final da longa historia da Fortitudo. Con todo, o 18 de xu\u00f1o de 2013, un grupo de empresarios locais, profesionais e seareiros fundaron un novo club, sucesor espiritual a imaxe e semllanza do anterior: o Fortitudo Bologna 103. Comezando desde a cuarta divisi\u00f3n DNB, o novo Fortitudo consegue regresar \u00e1 Serie A2 na temporada 2015\u221216. Na temporada 2018\u221219 o equipo consegue regresar \u00e1 elite tras acadar o ascenso \u00e1 Serie A."}
{"id": "174089", "revid": "19415", "url": "https://gl.wikipedia.org/wiki?curid=174089", "title": "Scavolini Pesaro", "text": ""}
{"id": "174090", "revid": "1131", "url": "https://gl.wikipedia.org/wiki?curid=174090", "title": "Naia", "text": "O top\u00f3nimo galego Naia pode referirse a:"}
{"id": "174094", "revid": "785", "url": "https://gl.wikipedia.org/wiki?curid=174094", "title": "Santa Ic\u00eda", "text": "Santa Ic\u00eda pode referirse a:"}
{"id": "174095", "revid": "88215", "url": "https://gl.wikipedia.org/wiki?curid=174095", "title": "Open McDonald's", "text": "O Open McDonald's ou McDonald's Championship foi unha competici\u00f3n internacional entre clubs de baloncesto masculino disputada entre os campi\u00f3ns das competici\u00f3ns continentais e un equipo invitado da NBA no mes de outubro, xusto antes do comezo da tempada na NBA. Esta competici\u00f3n sucedeu ao Mundial de Clubs de Baloncesto ou Copa Intercontinental. Estaba coorganizado pola NBA e a FIBA e patrocinado pola empresa McDonald's. Disputouse en nove ocasi\u00f3ns entre 1987 e 1999, as cinco primeiras edici\u00f3ns disput\u00e1ronse anualmente, e dende 1991 disputouse cada dous anos. O Open McDonald's ti\u00f1a lugar cada edici\u00f3n nunha cidade diferente, elixida de com\u00fan acordo pola NBA e a FIBA.\nHistoria.\nNas nove edici\u00f3ns desta competici\u00f3n o t\u00edtulo foi para o equipo da NBA , mais d\u00faas veces por moi pouca marxe. A primeira vez foi nas semifinais da edici\u00f3n de 1990, cando os New York Knicks perd\u00edan por tres puntos ao equipo italiano do Scavolini Pesaro (107-104) con 30 segundos no marcador, logo dunha gran defensa, os Knicks recuperaron a posesi\u00f3n e Gerald Wilkins anotou unha tripla a oito segundos do final, levando o partido \u00e1 pr\u00f3rroga, na que ga\u00f1aron finalmente por catro puntos (119-115). O outro partido ga\u00f1ado por pouca marxe por un equipo da NBA foi en 1991, cando Los Angeles Lakers ga\u00f1aron ao campi\u00f3n da Liga ACB, o Joventut Badalona, por dous puntos (116-114).\nO Open McDonald's deixou de disputarse en 1999, mais no 2010 hab\u00eda intenci\u00f3n de crear unha nova competici\u00f3n entre os clubs campi\u00f3ns continentais cun formato similar, o Campionato Mundial de Clubs da FIBA. Por\u00e9n, no 2010 non foi invitado ning\u00fan equipo da NBA, a FIBA pretende convidar ao campi\u00f3n da NBA nos vindeiros anos. Os equipos que m\u00e1is veces foron convidados a xogar este torneo foron o Real Madrid, o FC Barcelona e o KK Split, que participaron en tres ocasi\u00f3ns.\nFormato.\nDespois da primeira edici\u00f3n (con formato de 3 equipos), a competici\u00f3n foi disputada nun sistema de eliminaci\u00f3n directa na que o equipo ga\u00f1ador pasaba \u00e1 seguinte rolda. A competici\u00f3n combinaba as regras americanas e europeas."}
{"id": "174096", "revid": "19415", "url": "https://gl.wikipedia.org/wiki?curid=174096", "title": "McDonald's Championship", "text": ""}
{"id": "174097", "revid": "23204", "url": "https://gl.wikipedia.org/wiki?curid=174097", "title": "Cinema Paradiso", "text": "Cinema Paradiso (en ) \u00e9 un filme italiano de 1988 dirixido e escrito por Giuseppe Tornatore. Est\u00e1 protagonizado por Jacques Perrin, Philippe Noiret, Leopoldo Trieste, Marco Leonardi, Agnese Nano e Salvatore Cascio, e foi producido por Franco Cristaldi e Giovanna Romagnoli. A banda sonora \u00e9 obra de Ennio Morricone, xunto co seu fillo Andrea. Recibiu o \u00d3scar \u00f3 mellor filme en lingua non inglesa na 62\u00aa edici\u00f3n dos premios.\nFoi emitido na TVG o 27 de xaneiro de 2007.\nTrama.\n\u00c9 unha historia de amor en torno ao cine como arte e toda a sociedade e mitos que se desenvolven ao ser redor. O filme narra a historia dun neno dun pobo de Sicilia cuxo pasatempo \u00e9 desfrutar das pel\u00edculas do \"Cinema Paradiso\", pouco a pouco vaise facendo amigo do operador do Cine, Alfredo, a cambio de axuda para superar os exames do ensino para adultos. Tras unha xuventude con accidentes e desamores decide comezar unha nova vida fora do pequeno pobo de \"Giancaldo\". Trinta anos despois e xa cunha carreira de \u00e9xito no mundo do cine volve a casa para o enterro de Alfredo."}
{"id": "174099", "revid": "22570", "url": "https://gl.wikipedia.org/wiki?curid=174099", "title": "William Dembski", "text": "William Albert \"Bill\" Dembski, nado o 18 de xullo de 1960, \u00e9 un matem\u00e1tico, fil\u00f3sofo e te\u00f3logo estadounidense, propo\u00f1ente do dese\u00f1o intelixente en oposici\u00f3n \u00e1 teor\u00eda da evoluci\u00f3n e a selecci\u00f3n natural. \u00c9 autor de varios libros sobre o dese\u00f1o intelixente, teolox\u00eda e matem\u00e1tica.\nTraxectoria.\nDesde 1999 at\u00e9 2005, estivo na universidade Baylor Baylor University, onde era obxecto de constante atenci\u00f3n e onde mantivo variadas controversias.\nDurante o ano acad\u00e9mico 2005-06 foi, por pouco tempo, profesor de teolox\u00eda e ciencia do Southern Baptist Theological Seminary en Louisville, Kentucky, e foi o primeiro director do novo \"Centro para a teolox\u00eda e a ciencia\" desa universidade (agora ocupa o cargo o co\u00f1ecido creacionista Kurt Wise). A Southern Baptist Convention traballa nos dous seminarios.\nO 1 de xu\u00f1o de 2006 Dembski comezou o seu labor como profesor de investigaci\u00f3n en filosof\u00eda no Southwestern Baptist Theological Seminary, en Fort Worth, Texas.\nDembski deu clases na Northwerstern University, na Universidade de Notre Dame na Universidade de Dallas, rematou o seu posdoutorado en matem\u00e1tica no MIT, en f\u00edsica na Universidade de Chicago e en ciencias da computaci\u00f3n na de Princeton. Pos\u00fae ademais un Ph.D. en filosof\u00eda e un mestrado en divindade polo Seminario Teol\u00f3xico de Princeton .\nDembski escribiu m\u00e1is de dez libros, nos que analiza a teor\u00eda da evoluci\u00f3n e o argumento do dese\u00f1o intelixente, realacionando probabilidades matem\u00e1ticas, aleatoriedade e causas intelixentes, ademais doutros argumentos.\nEn funci\u00f3n do crecente interese p\u00fablico polo tema do dese\u00f1o intelixente, Dembski asumiu a condici\u00f3n informal de ser un dos portavoces sobre este asunto, alcanzando unha relativa popularidade pola s\u00faa participaci\u00f3n en programas de radio e pola publicaci\u00f3n de varios dos seus escritos.\nDe acordo con Dembski, o estudo cient\u00edfico da natureza revela evidencias de dese\u00f1o, opo\u00f1\u00e9ndose ao que entende que \u00e9 un compromiso co materialismo \"ate\u00edsta\" ou naturalismo da ciencia, que pensa que descarta a priori o \"dese\u00f1o intelixente\".\nA s\u00faa principal proposta \u00e9 que a complexidade especificada, un tipo de informaci\u00f3n, \u00e9 a marca rexistrada dun dese\u00f1ador intelixente.\nGran parte da comunidade cient\u00edfica rexeita as s\u00faas ideas, e moitas importantes organizaci\u00f3ns cient\u00edficas e de educaci\u00f3n cient\u00edfica, inclu\u00edndo a National Academy of Sciences (Academia Nacional de Ciencias), a American Association for the Advancement of Science (Asociaci\u00f3n Americana para o Progreso da Ciencia) e a National Science Teachers Association (Asociaci\u00f3n Nacional de Profesores de Ciencias), rexeitan o dese\u00f1o intelixente, declarando que non \u00e9 ciencia, que non ten garant\u00edas cient\u00edficas, polo que a consideran como pseudociencia; ademais, o seu traballo foi cualificado polo matem\u00e1tico David H. Wolpert como \"escrito en xelatina\". E o matem\u00e1tico, cient\u00edfico computacional e te\u00f3rico dos n\u00fameros Jeffrey Shallit, ex-profesor de Dembski, presentou, nun testemu\u00f1o escrito para un tribunal, un relatorio afirmando que o traballo de Dembski non debe ser tomado como significativo."}
{"id": "174101", "revid": "22795", "url": "https://gl.wikipedia.org/wiki?curid=174101", "title": "William A. Dembski", "text": ""}
{"id": "174102", "revid": "22795", "url": "https://gl.wikipedia.org/wiki?curid=174102", "title": "W. Dembski", "text": ""}
{"id": "174103", "revid": "22795", "url": "https://gl.wikipedia.org/wiki?curid=174103", "title": "Dembski", "text": ""}
{"id": "174106", "revid": "22795", "url": "https://gl.wikipedia.org/wiki?curid=174106", "title": "Documento da cu\u00f1a", "text": ""}
{"id": "174107", "revid": "1987", "url": "https://gl.wikipedia.org/wiki?curid=174107", "title": "Xouba", "text": ""}
{"id": "174108", "revid": "1131", "url": "https://gl.wikipedia.org/wiki?curid=174108", "title": "Parrocha", "text": "Parrocha pode referirse a:\nComo top\u00f3nimo pode referirse a:"}
{"id": "174112", "revid": "15490", "url": "https://gl.wikipedia.org/wiki?curid=174112", "title": "Richard Harris", "text": "Richard St John Harris, nado o 1 de outubro de 1930 en Limerick, Irlanda e finado o 25 de outubro de 2002 en Londres. Foi un actor irland\u00e9s, cantante-compositor, produtor teatral, director de cine e escritor.\nComo actor foi moi prol\u00edfico, e os seus papeis de maior sona foron como Rei Artur en \"Camelot\" (1967), Oliver Cromwell en \"Cromwell\" (1970) e como Albus Dumbledore en \"Harry Potter e a pedra filosofal\" (2001) e \"Harry Potter e a C\u00e1mara dos Segredos\" (2002), o seu derradeiro filme. Tam\u00e9n encarnou un arist\u00f3crata brit\u00e1nico e preso en \"A Man Called Horse\" (1970), o emperador Marco Aurelio en \"Gladiator\" (2000) e o pistoleiro ingl\u00e9s Bob na pel\u00edcula de Clint Eastwood \"Sen perd\u00f3n\" (1992).\nComo cantante, Harris triunfou coa s\u00faa gravaci\u00f3n de 1968 da canci\u00f3n de Jimmy Webb \"MacArthur Park\", que estivo no top ten en Gran Breta\u00f1a e os Estados Unidos. En 2020 \"The Irish Times\" publicou unha listaxe cos mellores actores de cinema irlandeses, na que Harris aparec\u00eda como o terceiro mellor.\nTraxectoria.\nPrimeiros anos e formaci\u00f3n.\nHarris, o quinto de nove irm\u00e1ns, naceu na cidade de Limerick, Condado de Limerick (Munster, Irlanda), no seo dunha familia de clase media firmemente cat\u00f3lica. Os seus pais eran John Ivan Harris e Mildred Josephine Harty Harris. Foi educado polos xesu\u00edtas no Crescent College.\nDestacou polas s\u00faas virtudes no rugby chegando a xogar no Garryowen e cando \u00eda encami\u00f1ado cara a unha prometedora carreira deportiva como estrela de rugby, colleu a tuberculose e viuse obrigado a deixala pr\u00e1ctica deportiva.\nDespois de recuperarse da enfermidade, Harris trasladouse a Londres co af\u00e1n de se converter en director de teatro. \u00d3 non atopar ning\u00fan curso relacionado coa s\u00faa afecci\u00f3n, enrolouse na London Academy of Music and Dramatic Art (LAMDA) para estudar interpretaci\u00f3n.\nSendo a\u00ednda un estudante, Harris alugou o Teatro Irving situado na West End de Londres para dirixir e producir a s\u00faa propia produci\u00f3n sobre a obra de Clifford Odets \"Winter Journey\" (\"The Country Girl\"). O espect\u00e1culo tivo un grande \u00e9xito pero \u00f3 rematar o financiamento tivo que abandonar o proxecto.\nDespois de rematar os seus estudos na Academia, Harris uniuse \u00e1 compa\u00f1\u00eda de Joan Littlewood e comezou a participar en funci\u00f3ns das produci\u00f3ns do West End, destacando en \"The Quare Fellow\" (1956).\nCarreira cinematogr\u00e1fica.\nDebutou no cine en 1958 co filme \"Alive and Kicking\" e un ano m\u00e1is tarde tivo a oportunidade de traballar co director brit\u00e1nico Michael Anderson. A d\u00e9cada dos 60 comezar\u00eda dun xeito excepcional coa s\u00faa achega en \"The Guns of Navarone\" e en \"Mutiny on the Bounty\" xunto con Trevor Howard e Marlon Brando.\nA s\u00faa primeira aparici\u00f3n como protagonista ser\u00eda en \"This Sporting Life\", interpretando \u00f3 mineiro Frank Machin, papel polo que ga\u00f1ou a Palma de Ouro \u00f3 mellor actor no festival de Cannes e un nomeamento \u00f3s Premios \u00d3scar.\nA s\u00faa fama non parou de medrar e cada filme no que participaba ti\u00f1a m\u00e1is \u00e9xito que o anterior, pero sen d\u00fabida o grande \u00e9xito mundial veu da man de \"A Man Called Horse\".\nDerradeiros anos.\nNos derradeiros anos da vida de Richard Harris, o actor irland\u00e9s volveu \u00e1 gran pantalla con pequenos pero intensos papeis nos oscarizados \"Sen perd\u00f3n\" e \"Gladiator\".\nPola contra, ser\u00e1 relacionado por sempre co papel de Albus Dumbledore nas d\u00faas primeiras entregas da saga de \"Harry Potter\". Harris morre no 2002 por mor da enfermidade de Hodgkin \u00e1 idade de 72 anos, poucos meses despois da estrea de \"Harry Potter e a C\u00e1mara dos Segredos\". Foi substitu\u00eddo polo tam\u00e9n irland\u00e9s Michael Gambon."}
{"id": "174117", "revid": "98629", "url": "https://gl.wikipedia.org/wiki?curid=174117", "title": "Axencia Xaponesa de Exploraci\u00f3n Aeroespacial", "text": "A Axencia Xaponesa de Exploraci\u00f3n Aeroespacial (en xapon\u00e9s \u5b87\u5b99\u822a\u7a7a\u7814\u7a76\u958b\u767a\u6a5f\u69cb, en ingl\u00e9s Japan Aerospace Exploration Agency, JAXA) \u00e9 a axencia aeroespacial do Xap\u00f3n.\nHistoria e caracter\u00edsticas.\nA JAXA fundouse o 1 de outubro do 2003 pola uni\u00f3n da Axencia Nacional de Desenvolvemento Espacial (NASDA), o Laboratorio Nacional Aeroespacial do Xap\u00f3n (NAL) e o Instituto da Ciencia Aeron\u00e1utica e Espacial (ISAS).\nA primeira misi\u00f3n da JAXA foi o lanzamento dun cohete H-2A, en novembro de 2003, que fracasou. Despois de 15 meses, en febreiro de 2005, a JAXA fixou un novo lanzamento dun cohete modelo H-2A dende o Centro Espacial de Tanegashima, po\u00f1endo un sat\u00e9lite en \u00f3rbita. A partir do 2005, a JAXA planea realizar as s\u00faas propias misi\u00f3ns espaciais, inclu\u00edndo futuras misi\u00f3ns tripuladas a L\u00faa. No 2003 lanzou a misi\u00f3n chamada \"Hayabusa\" co cohete M-V para recoller mostras dun asteroide, chegando ao asteroide na segunda metade do 2005, e volvendo a Terra no 2010. No 2007 lanzou a sonda lunar SELENE. Existen outras misi\u00f3ns interplanetarias est\u00e1n prevista para chegar cunha sonda ata Venus, a sonda PLANET-C, e outra a L\u00faa, a sonda LUNAR-A.\nInformaci\u00f3n xeral.\nO ISAS foi o responsable da investigaci\u00f3n espacial e planetaria. O NAL estaba enfocado na investigaci\u00f3n da aviaci\u00f3n. A NASDA fundouse o 1 de outubro de 1969, con oficinas centrais no Centro Espacial de Tanegashima, localizado na illa Tanegashima, a 115 quil\u00f3metros ao sur de Ky\u016bsh\u016b. Adicado a o dese\u00f1o e desenvolvemento de cohetes espaciais, sat\u00e9lites e do m\u00f3dulo de experimental xapon\u00e9s para a Estaci\u00f3n Espacial Internacional.\nAsemade, a axencia mant\u00e9n colaborci\u00f3n con outras entidades para o desenvolvemento de proxectos, como no caso da Misi\u00f3n BepiColombo, en colaborci\u00f3n coa ESA.\nMisi\u00f3ns Hayabusa.\nEn 2003, JAXA enviou unha c\u00e1psula para recoller mostras dun asteroide. A misi\u00f3n Hayabusa retornou en 2010 s\u00f3 con part\u00edculas de po. En 2020, JAXA logrou facer retornar por primeira vez unha c\u00e1psula con mostras de asteroides, Hayabusa2.\nOficinas e Centros de Investigaci\u00f3n.\nA JAXA ten centros de investigaci\u00f3n no Xap\u00f3n e algunhas oficinas no exterior."}
{"id": "174118", "revid": "72012", "url": "https://gl.wikipedia.org/wiki?curid=174118", "title": "Sonda Hayabusa", "text": ""}
{"id": "174119", "revid": "85894", "url": "https://gl.wikipedia.org/wiki?curid=174119", "title": "O Porto, Sorrizo, Arteixo", "text": "O Porto \u00e9 un lugar da parroquia de Sorrizo no concello coru\u00f1\u00e9s de Arteixo na comarca da Coru\u00f1a. Ti\u00f1a 11 habitantes no ano 2010 segundo datos do Instituto Nacional de Estad\u00edstica dos cales 6 eran homes e 5 eran mulleres."}
{"id": "174120", "revid": "85894", "url": "https://gl.wikipedia.org/wiki?curid=174120", "title": "Suevos, Suevos, Arteixo", "text": "Suevos \u00e9 un lugar da parroquia de Suevos no concello coru\u00f1\u00e9s de Arteixo na comarca da Coru\u00f1a. Ti\u00f1a 401 habitantes no ano 2016 segundo datos do Instituto Nacional de Estad\u00edstica dos cales 204 eran homes e 197 eran mulleres."}
{"id": "174121", "revid": "85894", "url": "https://gl.wikipedia.org/wiki?curid=174121", "title": "O Porti\u00f1o, Suevos, Arteixo", "text": "O Porti\u00f1o \u00e9 un lugar da parroquia de Suevos no concello coru\u00f1\u00e9s de Arteixo na comarca da Coru\u00f1a. Ti\u00f1a 81 habitantes no ano 2016 segundo datos do Instituto Nacional de Estad\u00edstica dos cales 46 eran homes e 35 eran mulleres."}
{"id": "174122", "revid": "85894", "url": "https://gl.wikipedia.org/wiki?curid=174122", "title": "Bosende, Santa Mar\u00eda de Arz\u00faa, Arz\u00faa", "text": "Bosende \u00e9 un lugar da parroquia de Santa Mar\u00eda de Arz\u00faa no concello coru\u00f1\u00e9s de Arz\u00faa na comarca de Arz\u00faa. Ti\u00f1a 55 habitantes no ano 2010 segundo datos do Instituto Nacional de Estad\u00edstica dos cales 29 eran homes e 26 eran mulleres."}
{"id": "174123", "revid": "85894", "url": "https://gl.wikipedia.org/wiki?curid=174123", "title": "O Capel\u00e1n, Santa Mar\u00eda de Arz\u00faa, Arz\u00faa", "text": "O Capel\u00e1n \u00e9 un lugar da parroquia de Santa Mar\u00eda de Arz\u00faa no concello coru\u00f1\u00e9s de Arz\u00faa na comarca de Arz\u00faa. Segundo o Instituto Nacional de Estad\u00edstica en 2010 ti\u00f1a 6 habitantes (3 homes e 3 mulleres)."}
{"id": "174124", "revid": "85894", "url": "https://gl.wikipedia.org/wiki?curid=174124", "title": "A Fonte, Santa Mar\u00eda de Arz\u00faa, Arz\u00faa", "text": "A Fonte \u00e9 un lugar da parroquia de Santa Mar\u00eda de Arz\u00faa no concello coru\u00f1\u00e9s de Arz\u00faa na comarca de Arz\u00faa. Ti\u00f1a 2 habitantes no ano 2010 segundo datos do Instituto Nacional de Estad\u00edstica dos cales 1 era home e 1 era muller."}
{"id": "174125", "revid": "98629", "url": "https://gl.wikipedia.org/wiki?curid=174125", "title": "Evolucionismo te\u00edsta", "text": "O evolucionismo te\u00edsta, ou evoluci\u00f3n te\u00edsta, \u00e9 unha idea filos\u00f3fica que busca conciliar a idea de Deus e a teor\u00eda da evoluci\u00f3n.\nNoutras palabras, \u00e9 unha forma de \"creacionismo proevoluci\u00f3n\" que cre na existencia dun creador e un prop\u00f3sito; e que, a diferenza do dese\u00f1o intelixente, si cre na descrici\u00f3n cient\u00edfica da creaci\u00f3n, postulando que nela Deus crea ao permitir o proceso natural de evoluci\u00f3n biol\u00f3xica expresada na s\u00edntese evolutiva moderna. O \"evolucionismo te\u00edsta\" s\u00f3 difire do creacionismo evolutivo na s\u00faa teolox\u00eda.\nDescrici\u00f3n.\nO evolucionismo te\u00edsta acepta a case totalidade ou incluso toda a ciencia moderna actual, e non postula que exista unha base cient\u00edfica para a existencia de Deus, pero si invoca a Deus para alg\u00fans feitos que se consideran f\u00f3ra do \u00e1mbito das ciencias naturais, como ser\u00edan a creaci\u00f3n da alma humana e outros conceptos metaf\u00edsicos. A partir deste postulado, as diferentes visi\u00f3ns da evoluci\u00f3n te\u00edsta var\u00edan nas crenzas sobre como e canto Deus interv\u00e9n no proceso.\nA propia teor\u00eda da evoluci\u00f3n foi orixinalmente proposta por un te\u00f3logo cristi\u00e1n, Agosti\u00f1o de Hipona (353-430), para quen Deus ter\u00eda creado o universo con leis, creando sementes que se desenvolver\u00edan en especies ao longo dos tempos.\nCando Charles Darwin (anglicano agn\u00f3stico) e Alfred Wallace (te\u00edsta, espiritualista) publican en 1858 a teor\u00eda da evoluci\u00f3n das especies por selecci\u00f3n natural, xurdiron controversias nos medios cient\u00edficos e relixiosos clamando a incompatibilidade entre a concepci\u00f3n abrah\u00e1mica da creaci\u00f3n coa evoluci\u00f3n. Nesta \u00e9poca evanxelistas como Henry Drummond e o bot\u00e1nico Asa Gray defenderon a compatibilidade teol\u00f3xica e cient\u00edfica entre a creaci\u00f3n e a evoluci\u00f3n, principalmente porque a teor\u00eda de Darwin proclamaba unha orixe com\u00fan do ser humano, mentres que alg\u00fans cient\u00edficos como Samuel George Morton e Louis Agassiz defend\u00edan a polix\u00e9nese de diferentes especies humanas (baseados no racismo, co fin de xustificar a escravitude e o colonialismo).\nNo s\u00e9culo XX a presenza de crentes en Deus na investigaci\u00f3n biol\u00f3xica foi not\u00e1bel: o famoso te\u00f3logo e paleont\u00f3logo Pierre Teilhard de Chardin (1881\u20131955) foi un exemplo de te\u00edsta evolucionista. A s\u00edntese moderna do evolucionismo (combinando xen\u00e9tica molecular e selecci\u00f3n natural) foi desenvolvida por evolucionistas que cr\u00edan en Deus: Ronald Fisher (1890\u20131962) e Theodosius Dobzhansky (1900\u20131975). Recentemente, Francis Collins, director do proxecto Xenoma, publicou unha defensa do te\u00edsmo evolucionista onde prop\u00f3n o concepto de \"B\u00edos polo Logos\", ou simplemente \"BioLogos\" (\"b\u00edos\", do grego \u03b2\u03af\u03bf\u03c2 \"vida\", e \"l\u00f3gos\" \u03bb\u03cc\u03b3\u03bf\u03c2 \"palabra\", \"tratado\"). Podemos resumilo nos seguintes puntos:\nAs\u00ed, en termos xerais, o ecolucionismo te\u00edsta e o creacionismo evolutivo si aceptan que os seres vivos se diferenciaron a trav\u00e9s dun proceso de evoluci\u00f3n natural \"sen a intervenci\u00f3n directa de Deus\", ao consideraren a Deus o creador da orixe das leis da natureza, pero \"sin crer que Deus act\u00fae directamente\" no desenvolvemento dos procesos naturais que prove\u00f1en delas, e que son descritos polas ciencias naturais. A partir diso, o evolucionismo te\u00edsta considera que a idea de que o neodarwinismo implica necesariamente o ate\u00edsmo e o materialismo, \u00e9 realmente s\u00f3 unha idea err\u00f3nea.\nO evolucionismo te\u00edsta non trata de interferir no desenvolvemento das ciencias naturais, a diferenza do creacionismo antievoluci\u00f3n. Debido a iso, a postura manifestada nel \u00e1 aceptada sen maiores problemas entre os cient\u00edficos crentes en Deus (a diferenza do que sucede co dese\u00f1o intelixente). As\u00ed, ademais do rexeitamento propio dos grupos relixiosos m\u00e1is fundamentalistas e partidarios do creacionismo antievoluci\u00f3n, o evolucionismo te\u00edsta s\u00f3 se enfronta \u00e1s cr\u00edticas non relixiosas provenientes de grupos intelectuais ateos e esc\u00e9pticos, onde se poden mencionar a cient\u00edficos como Richard Dawkins a ao fil\u00f3sofo americano Daniel Dennett, que pensan que o evolucionismo te\u00edsta \u00e1 tan s\u00f3 un \"intento desesperado\" final por xustificar a existencia do te\u00edsmo. Para iso, recorren \u00e1 explicaci\u00f3n dos memes.\nA partir dos anos 1960 xurdiu o movemento creacionismo da Terra Nova que di, entre outras cousas, que a idade da Terra ser\u00eda m\u00e1is recente do que \u00e9 xeoloxicamente aceptado, que os dinosauros conviviran cos mam\u00edferos, e que o xurdimento do universo e da vida son asunto para a cosmolox\u00eda, a f\u00edsica e a bioqu\u00edmica, e non est\u00e1n intrinsecamente relacionados coa teor\u00eda da evoluci\u00f3n das especies, pero poden ser traballados de forma xeral pola filosof\u00eda.\nO evolucionismo te\u00edsta \u00e9 distinto da doutrina do dese\u00f1o inteliente e cient\u00edficos te\u00edstas evolucionistas como Kenneth R. Miller, John Haught, Mixchael Dowd, e Francis Collins critican o dese\u00f1o intelixente e o creacionismo da Terra Nova como non cient\u00edficos."}
{"id": "174126", "revid": "22795", "url": "https://gl.wikipedia.org/wiki?curid=174126", "title": "Evoluci\u00f3n te\u00edsta", "text": ""}
{"id": "174127", "revid": "8476", "url": "https://gl.wikipedia.org/wiki?curid=174127", "title": "Bosende", "text": "O top\u00f3nimo galego Bosende pode referirse a:"}
{"id": "174128", "revid": "56817", "url": "https://gl.wikipedia.org/wiki?curid=174128", "title": "O Porti\u00f1o", "text": "O top\u00f3nimo O Porti\u00f1o pode referirse a varios lugares de Galicia:"}
{"id": "174130", "revid": "22570", "url": "https://gl.wikipedia.org/wiki?curid=174130", "title": "S\u00e9 episcopal", "text": "A s\u00e9 episcopal (do lat\u00edn \"sedem\", cadeira) \u00e9 o trono (c\u00e1tedra) dun bispo. No sentido m\u00e1is estrito, a \"s\u00e9 episcopal\" (un \"ep\u00edscopo\" \u00e9 un bispo) ref\u00edrese \u00e1 catedral dun bispo. Os termos \"s\u00e9 diocesana\" e \"s\u00e9 arquidiocesana\" te\u00f1en o mesmo significado, a\u00ednda que especifican o rango da xurisdici\u00f3n na xerarqu\u00eda da igrexa \u00e1 que pertenzan.\nPor extensi\u00f3n empr\u00e9gase a palabra para denominar ao pobo ou a cidade onde estea a catedral. Por exemplo, usando o sentido estrito, a s\u00e9 da Arquidiocese de Westminster en Inglaterra, \u00e9 a catedral de Westminster, pero nun sentido m\u00e1is amplo, esa mesma sede \u00e9 a cidade de Londres, onde se localiza a catedral. \u00c1s veces, mesmo se usa, erroneamente, este termo para referirse a toda a diocese, a\u00ednda que esta cubra m\u00e1is dun pobo ou cidade; os termos correctos, diocese e arquidiocese, cobren este significado con maior precisi\u00f3n.\nUn caso especial \u00e9 a \"Santa S\u00e9\", que na Igrexa Cat\u00f3lica ref\u00edrese \u00e1 oficina papal, ou \u00e1 cidade do Vaticano en xeral.\nO termo vese con maior frecuencia nas Igrexas Cat\u00f3lica e anglicana, a\u00ednda que tam\u00e9n se emprega nalgunhas igrexas luteranas."}
{"id": "174131", "revid": "13097", "url": "https://gl.wikipedia.org/wiki?curid=174131", "title": "JAXA", "text": ""}
{"id": "174132", "revid": "5863", "url": "https://gl.wikipedia.org/wiki?curid=174132", "title": "Premios Galicia en Feminino", "text": ""}
{"id": "174133", "revid": "6499116", "url": "https://gl.wikipedia.org/wiki?curid=174133", "title": "Carmen Avenda\u00f1o", "text": "Carmen Avenda\u00f1o Otero, nada en Lavadores (Vigo) o 21 de novembro de 1945, \u00e9 unha muller co\u00f1ecida pola s\u00faa loita contra o narcotr\u00e1fico en Galicia. \u00c9 presidenta e coordinadora da fundaci\u00f3n \u00c9rguete-Integraci\u00f3n.\nTraxectoria.\nFoi pioneira na loita integral contra o narcotr\u00e1fico, denunciando os grandes traficantes e organizando plans integrais de rehabilitaci\u00f3n e reinserci\u00f3n. Fundou a Federaci\u00f3n Provincial e a Federaci\u00f3n Galega de Axuda \u00f3 Drogodependente. A partir de 1995 foi concelleira do PSOE no Concello de Vigo e deputada provincial do PSOE en Pontevedra. Tam\u00e9n foi membro da asemblea xeral de Caixanova e do consello de administraci\u00f3n do Real Club Celta de Vigo. Segundo o diario \"El Correo Gallego\" figuraba no posto 94 na lista dos 125 galegos m\u00e1is influentes.\nEn 2005 rodouse en Galicia o filme \"Hero\u00edna\", protagonizado por Adriana Ozores e baseado na s\u00faa historia. Leva o seu nome o Centro de Inserci\u00f3n Social de Vigo, inaugurado en 2006, que acolle condenados que cumpren o terceiro grao ou que fan traballos comunitarios.\nPremios.\nRecibiu, entre outros galard\u00f3ns:\nEn 2010 a ra\u00ed\u00f1a Sof\u00eda entregoulle a Cruz de Prata da Orde Civil da Solidariedade Social, como reco\u00f1ecemento ao seu compromiso persoal en defensa dos mozos afectados pola adicci\u00f3n \u00e1s drogas e pola s\u00faa actitude decidida de loita contra o tr\u00e1fico de drogas."}
{"id": "174134", "revid": "23204", "url": "https://gl.wikipedia.org/wiki?curid=174134", "title": "Patricia Ferreira", "text": "Patricia Ferreira, nada en Madrid en 1958, \u00e9 unha directora e guionista de cine e televisi\u00f3n de ascendencia lucense."}
{"id": "174136", "revid": "56817", "url": "https://gl.wikipedia.org/wiki?curid=174136", "title": "A uni\u00f3n fai a forza", "text": "A uni\u00f3n fai a forza (en alem\u00e1n: \"Einigkeit macht stark\", en franc\u00e9s: \"L'union fait la force\", en neerland\u00e9s: \"Eendracht maakt macht\") \u00e9 o lema nacional de B\u00e9lxica, adoptado m\u00e1is tarde tam\u00e9n por Bulgaria e Hait\u00ed.\nHistoria.\nO lema foi previamente empregado polas Provincias Unidas na s\u00faa forma latina: \"Concordia res parvae crescunt\". Despois da proclamaci\u00f3n do Reino, os Pa\u00edses Baixos tomaron o lema da Casa Real de Orange-Nassau: \"Je maintiendrai\"."}
{"id": "174138", "revid": "22795", "url": "https://gl.wikipedia.org/wiki?curid=174138", "title": "Clinton Richard Dawkins", "text": ""}
{"id": "174140", "revid": "23204", "url": "https://gl.wikipedia.org/wiki?curid=174140", "title": "Parque Xur\u00e1sico III", "text": ""}
{"id": "174141", "revid": "98629", "url": "https://gl.wikipedia.org/wiki?curid=174141", "title": "CatPeople", "text": "CatPeople \u00e9 unha banda galega de post-punk revival procedente de Vigo, a\u00ednda que na actualidade residente na cidade de Barcelona.\nTraxectoria.\nCatPeople naceu en Vigo a mediados do ano 2003 formada por Adri\u00e1n PD (voz), Paco Iglesias (bater\u00eda) e Adolfo Rodr\u00edguez (baixo). Inicialmente a banda chamouse Is\u00f3sceles e posteriormente rebautiz\u00e1rona como Magic Noise, nome co cal gravaron a s\u00faa primeira maqueta, para a cal se uniu a eles o guitarrista Javier Abalo.\nDurante os seus primeiros anos a banda estaba dividida entre Galiza e Barcelona por motivos de estudos dos seus membros (Adri\u00e1n e Javier estudaban cine na cidade catal\u00e1). A mediados do ano 2005 Paco trasladouse a Barcelona e entraron na banda Ra\u00fal Mu\u00f1oz nos teclados e Nadas no baixo, ao quedar Adolfo en Galiza (a\u00ednda que este se manter\u00eda como compositor). O grupo xa adoptara o nome de CatPeople o comezaba a preparar o seu traballo de estrea, despois de que a s\u00faa demo \"CatPeople\" fose elixida pola revista \"Mondosonoro\" como a mellor do ano 2005.\nEn xaneiro de ano 2006 comezou a gravar no estudio barcelon\u00e9s Blind Records o seu primeiro \u00e1lbum, \"Reel#1\", co selo PuPilo Records. Durante a xira de promoci\u00f3n do \u00e1lbum tocaron en diversas cidades espa\u00f1olas e en pa\u00edses europeos como Portugal, Francia, Alema\u00f1a e a Rep\u00fablica Checa, as\u00ed como en varios festivais como \"Benicassim\", \"Contempopr\u00e1nea\", \"Sonorama\", \"Festival Do Norte\", \"Europavox\" ou \"Popkomm\".\nO seu segundo \u00e1lbum, \"What's the Time Mr Wolf?\", gravado tam\u00e9n en Blind Records a finais do ano 2007, foi lanzado polo selo PIAS Espa\u00f1a o 9 de novembro do 2008.\nO seu terceiro \u00e1lbum, \"Love Battle\", foi editado no mes de abril de 2011 e distribu\u00eddo gratuitamente coa revista \"MondoSonoro\"."}
{"id": "174142", "revid": "23204", "url": "https://gl.wikipedia.org/wiki?curid=174142", "title": "Bandeira de Bahrain", "text": "A bandeira de Bahrain (en \u00e1rabe: \u0639\u0644\u0645 \u0627\u0644\u0628\u062d\u0631\u064a\u0646) consiste nunha franxa branca \u00e1 esquerda, separada dun campo de goles ou vermello \u00e1 dereita por cinco tri\u00e1ngulos que forman unha li\u00f1a serrada.\nDese\u00f1o.\nO vermello \u00e9 a cor tradicional das bandeiras dos estados \u00e1rabes do Golfo P\u00e9rsico. O branco est\u00e1 do lado do mastro, e os cinco tri\u00e1ngulos representan aos cinco alicerces do islam (profesi\u00f3n de fe, oraci\u00f3n, xax\u00fan, caridade e peregrinaci\u00f3n). \u00c9 moi semellante \u00e1 bandeira de Qatar, a cal ten m\u00e1is tri\u00e1ngulos e \u00e9 dun vermello m\u00e1is escuro.\nHistoria.\nAs bandeiras m\u00e1is antigas co\u00f1ecidas de Bahrain eran completamente vermellas. En 1820 Bahrain asinou un tratado co Reino Unido, e a franxa branca foi engadida \u00e1 bandeira indicar a tregua. En 1932, un bordo serrado foi engadido para distinguir a bandeira da dos pa\u00edses veci\u00f1os. A bandeira orixinal posu\u00eda vinte e oito puntos brancos, mais foi reducida a oito en 1972, e posteriormente a cinco en 2002.\nV\u00e9xase tam\u00e9n.\nLigaz\u00f3ns externas.\n&lt;br&gt;"}
{"id": "174145", "revid": "79710", "url": "https://gl.wikipedia.org/wiki?curid=174145", "title": "Arcosolio", "text": "Arcosolio (do lat\u00edn \"arcus\", arco, e \"solium\", sepulcro, sarc\u00f3fago) \u00e9 un termo arquitect\u00f3nico aplicado a un nicho cuberto cunha b\u00f3veda en arco que se empezou a usar como lugar de soterramento nas catacumbas.\nHistoria.\nO arcosolio era unha tumba, de forma abovedada, destinada a personaxes notables como santos e m\u00e1rtires. Nas catacumbas, a parte m\u00e1is ensanchada ou galer\u00eda con arcosolios, serv\u00eda de capela funeraria, a mi\u00fado decoradas con pinturas murais e esculturas. Utiliz\u00e1ronse con frecuencia durante o s\u00e9culo III en Roma.\nA partir do s\u00e9culo XIII v\u00f3lvese a utilizar este tipo de tumbas, situadas agora nas paredes das igrexas. O nicho no que se introduce o sarc\u00f3fago ten agora forma de arco oxival e, posteriormente, coa chegada do Renacemento, de medio punto. En canto ao sarc\u00f3fago, sobre a s\u00faa tapa, asdoita colocarse a representaci\u00f3n do corpo xacente do defunto; en casos excepcionais, repres\u00e9ntase en posici\u00f3n orante. Nos estilos g\u00f3tico flam\u00edxero, plateresco, renacentista e manierista o arcosolio dec\u00f3rase con gran profusi\u00f3n de detalles.\nDomenico Fancelli recupera esta tipolox\u00eda e como exemplo en Espa\u00f1a p\u00f3dese mencionar o monumento funerario que realizou para o cardeal Diego Hurtado de Mendoza y Qui\u00f1ones, que se atopa na Catedral de Sevilla. Foi realizado en Italia e trasladado e montado por pezas.\nDous dos mellores sepulcros baixo arcosolio espa\u00f1ois son os do infante Afonso, irm\u00e1n de Isabel a Cat\u00f3lica, que foi realizado no s\u00e9culo XV por Gil de Silo\u00e9 na Cartuxa de Miraflores (Burgos) e o do Doncel de Sig\u00fcenza (Guadalaxara)."}
{"id": "174146", "revid": "1822", "url": "https://gl.wikipedia.org/wiki?curid=174146", "title": "Lanterna (arquitectura)", "text": "A lanterna en arquitectura \u00e9 a estrutura en forma de torre colocada sobre unha c\u00fapula, que mediante vent\u00e1s permite a iluminaci\u00f3n e a ventilaci\u00f3n no interior do edificio.\nDe planta circular o poligonal, \u00e1brese ao interior directamente sobre a c\u00fapula, sen nivel de base que a soste\u00f1a. A s\u00faa funci\u00f3n \u00e9 dar luz \u00e1 c\u00fapula, a trav\u00e9s de paredes verticais sobre as que se abren fiestras; por esta raz\u00f3n, e pola s\u00faa semellanza na forma, reciben o nome de \"lanterna\". Unha segunda funci\u00f3n era, pola tendencia do aire quente a subir, a de tiro de cheminea sacando a calor e o fume das candeas da b\u00f3veda.\nSobre a parte superior da lanterna inst\u00e1lanse habitualmente, en edificios de tipo relixioso, unha cruz, s\u00edmbolo do cristianismo.\nA partir do Renacemento, cando se descubriu a t\u00e9cnica para constru\u00edr as c\u00fapulas, os artistas comezaron a pensar formas e soluci\u00f3ns orixinais para as lanternas, d\u00e1ndolles a m\u00e1xima importancia como elementos distintivos que se destacan no ceo."}
{"id": "174147", "revid": "1131", "url": "https://gl.wikipedia.org/wiki?curid=174147", "title": "Facultade de Filolox\u00eda da Coru\u00f1a", "text": "A Facultade de Filolox\u00eda da Coru\u00f1a \u00e9 un centro educativo da Universidade da Coru\u00f1a situado no campus da Zapateira.\nHistoria.\nOs estudos de Filolox\u00eda na Coru\u00f1a rem\u00f3ntanse ao ano 1972, cando se comezou a impartir no antigo Colexio Universitario o primeiro ciclo das licenciaturas en Filolox\u00eda Hisp\u00e1nica, Rom\u00e1nica e Xerm\u00e1nica. Os estudos comezaron en pavill\u00f3ns provisionais no Campus de Riazor, no centro urbano, para posteriormente trasladarse \u00f3 Campus da Zapateira.\nCoa creaci\u00f3n da Universidade da Coru\u00f1a e da Facultade de Humanidades (1989), complet\u00e1ronse os segundos ciclos de Filolox\u00eda Hisp\u00e1nica (1990), nas subsecci\u00f3ns de Espa\u00f1ol e Galego-portugu\u00e9s, e de Filolox\u00eda Inglesa (1993). En 1995, a Facultade trasl\u00e1dase do Campus da Zapateira a un novo edificio no Campus de Elvi\u00f1a. Ese mesmo ano cr\u00e9ase a Facultade de Filolox\u00eda por desmembraci\u00f3n, xunto coa Facultade de Ciencias da Educaci\u00f3n, da antiga Facultade de Humanidades. Finalmente, en 2003 a Facultade de Filolox\u00eda trasl\u00e1dase de novo \u00f3 Campus da Zapateira, onde ocupa un edificio situado na parte alta do campus.\nA implantaci\u00f3n do Espazo Europeo de Educaci\u00f3n Superior determinou que as antigas licenciaturas deran paso no curso 2009/2010 \u00f3s novos t\u00edtulos de grao e mestrado.\nTitulaci\u00f3ns.\nEst\u00e1 en proceso de adaptaci\u00f3n \u00f3 EEES nado a ra\u00edz do proceso de Bologna. Tras esta reforma universitaria, na Facultade imp\u00e1rtense os graos en espa\u00f1ol (estudos ling\u00fc\u00edsticos e literarios), en galego e portugu\u00e9s (estudos ling\u00fc\u00edsticos e literarios), e en ingl\u00e9s (estudos ling\u00fc\u00edsticos e literarios).\nImp\u00e1rtense tam\u00e9n os mestrados en lingua e usos profesionais, en ling\u00fc\u00edstica e as s\u00faas aplicaci\u00f3ns, e mais en ling\u00fc\u00edstica galega.\nDesde o curso 2011/2012 imp\u00e1rtese tam\u00e9n o Mestrado en Literatura, cultura e diversidade nas especialidades de espa\u00f1ol, ingl\u00e9s e galego-portugu\u00e9s.\nEquipo decanal.\nA actual decana \u00e9 Teresa L\u00f3pez Fern\u00e1ndez, elixida nas elecci\u00f3ns celebradas o 21 de xaneiro de 2005 e reelixida o 4 de marzo de 2009. Mar\u00eda Jos\u00e9 Mart\u00ednez L\u00f3pez, anterior decana da Facultade, ocupa actualmente o posto de vicerreitora de Estudantes e Relaci\u00f3ns Internacionais da UDC\nDepartamentos.\nOs departamentos dos que consta a Facultade son Filolox\u00eda espa\u00f1ola e latina, Galego-portugu\u00e9s, franc\u00e9s e ling\u00fc\u00edstica, e Filolox\u00eda inglesa.\nV\u00e9xase tam\u00e9n.\nLigaz\u00f3ns externas.\nP\u00e1xina web da Facultade"}
{"id": "174148", "revid": "23204", "url": "https://gl.wikipedia.org/wiki?curid=174148", "title": "Capit\u00e1n Furilo", "text": "Capit\u00e1n Furilo foi unha banda de rock galega procedente de Ponteareas e fundada a mediados do ano 2006. Alg\u00fans dos seus membros provi\u00f1an da banda O Caim\u00e1n do r\u00edo Tea, tam\u00e9n de Ponteareas.\nTraxectoria.\nA historia da banda comezou cun encontro casual en Dubl\u00edn a mediados dos 2006 entre Oscar T., que se atopaba al\u00ed cunha bolsa de estudos internacionais, e Miguel Pino, de viaxe visitando a familiares. De volta a Galiza completaron a formaci\u00f3n do novo proxecto, ao que bautizaron como Capit\u00e1n Furilo, pola admiraci\u00f3n de ambos \u00e1 serie \"Hill Street Blues\", e comezaron a gravar o que ser\u00eda a s\u00faa primeira maqueta.\nA principios do ano 2007 lanzaron a trav\u00e9s da Regueifa Plataforma o seu traballo de estrea, a maqueta de catro temas (tres en galego e un en ingl\u00e9s), bautizada como \"Non hai problema\". No ano 2008 autoeditaron o seu primeiro EP, titulado \"Pop?\", gravado en outubro de 2007 nos estudios Oc\u00e9ano de Nigr\u00e1n.\nO seu primeiro \u00e1lbum, \"Rock\", formado por once canci\u00f3ns, foi gravado nos estudios \u00c9lite de Vigo e foi presentado o 7 de novembro do ano 2009 nunha cea-baile en Ponteareas.\nO 9 de marzo de 2013 deron o seu concerto de despedida na sala \"JJ Copas\" de Ponteareas."}
{"id": "174149", "revid": "98629", "url": "https://gl.wikipedia.org/wiki?curid=174149", "title": "Bandeira de Brunei", "text": "A bandeira de Brunei (en malaio: \"Bendera Brunei\") foi adoptada en 1940 cando o pa\u00eds era un protectorado brit\u00e1nico, e foi mantida cando o pa\u00eds obtivo a s\u00faa plena independencia o 1 de xaneiro de 1984 como \"Brunei Darussalam\" (Estado de Brunei, Morada da Paz).\nDescrici\u00f3n.\nA bandeira ten o Escudo de Armas de Brunei no centro sobre un campo amarelo. O campo est\u00e1 cortado por d\u00faas raias diagonais, unha branca e outra negra. O escudo de armas \u00e9 o seguinte unha media l\u00faa (s\u00edmbolo do islam) xunto cun paraugas (que simboliza a monarqu\u00eda), e d\u00faas luvas en ambos lados. Por baixo da media l\u00faa hai unha cinta. Na media l\u00faa e na cinta hai inscrici\u00f3ns en \u00e1rabe que din: \"Estado de Brunei, Morada da paz\" e o lema de Brunei \"sempre en servizo coa gu\u00eda de Deus\".\nNo sueste asi\u00e1tico, o amarelo \u00e9 tradicionalmente a cor da realeza, as\u00ed os pavill\u00f3ns reais de Malaisia e Tailandia, xunto coa bandeira presidencial de Indonesia conte\u00f1en un campo amarelo. As raias branca e Negra representan aos ministros principais de Brunei, representando o amarelo ao sult\u00e1n. O escudo nacional foi colocado no centro en 1940. Unha versi\u00f3n semellante sen o escudo de armas, foi utilizado por primeira vez en 1900. O escudo leva unha media l\u00faa simb\u00f3lica da fe isl\u00e1mica, e o mastro central \u00e9 un s\u00edmbolo do estado. A bandeira e o paraugas son s\u00edmbolos da realeza, e as mans voltas cara a arriba significa a benevolencia do goberno."}
{"id": "174153", "revid": "56817", "url": "https://gl.wikipedia.org/wiki?curid=174153", "title": "Definitely Maybe", "text": "Definitely Maybe \u00e9 o \u00e1lbum de estrea da banda inglesa de britpop Oasis, editado o 30 de agosto de 1994 a trav\u00e9s do selo Creation Records. Tivo un \u00e9xito inmediato no Reino Unido, tanto de vendas como de cr\u00edtica, extra\u00e9ndose del os sinxelos \"Supersonic\", \"Shakermaker\" e \"Live Forever\".\n\"Definitely Maybe\" entrou directo ao n\u00famero 1 das listas brit\u00e1nicas de \u00e1lbums. Foi o disco de estrea coas vendas m\u00e1is r\u00e1pidas no Reino Unido ata ese momento, sendo superado no 2006 polo \u00e1lbum de Arctic Monkeys \"Whatever People Say I Am, That's What I'm Not\". Foi certificado sete veces platino nese pa\u00eds, ao vender 2,1 mill\u00f3ns de copias. O traballo marcou o comezo do \u00e9xito de Oasis nos Estados Unidos, vendendo 1 mill\u00f3n de discos a pesar de acadar s\u00f3 o posto 58 na lista \"Billboard 200\". En todo o mundo o disco acadou unhas cifras de 7 mill\u00f3ns de copias vendidas.\nListaxe de canci\u00f3ns.\nTodos os temas foron compostos por Noel Gallagher. "}
{"id": "174154", "revid": "23204", "url": "https://gl.wikipedia.org/wiki?curid=174154", "title": "Bandeira de But\u00e1n", "text": "A bandeira de But\u00e1n (en , trans.:\" hpha-ran-sa-kyi dar-cho\") con pequenas variaci\u00f3ns, veuse usando desde o s\u00e9culo XIX, alcanzando a s\u00faa forma actual en 1960.\nDese\u00f1o.\nEst\u00e1 dividida diagonalmente desde a esquina inferior ao lado da hasta, \u00e1 esquina superior do exterior da bandeira, formando dous tri\u00e1ngulos. O superior \u00e9 de cor amarela, sendo de cor laranxa o inferior. Centrado ao longo da li\u00f1a divisoria hai un drag\u00f3n de cor branca mirando cara ao exterior da bandeira.\nO drag\u00f3n representado na bandeira, \"Druk\" ou Drag\u00f3n do Trono, representa o nome de But\u00e1n en tibetano, que \u00e9 \"A terra do drag\u00f3n\" (\"Druk Yul\"). O drag\u00f3n sost\u00e9n xoias nas s\u00faas garras, que representan a abundancia. A cor amarela representa \u00e1 monarqu\u00eda secular, mentres que o laranxa representa \u00e1 relixi\u00f3n budista. Esta \u00e9 unha das poucas bandeiras que usa a cor laranxa de maneira prominente, e a \u00fanica bandeira nacional xunto \u00e1 de Gales que cont\u00e9n un drag\u00f3n."}
{"id": "174156", "revid": "1576", "url": "https://gl.wikipedia.org/wiki?curid=174156", "title": "Things Falling Apart", "text": "Things Falling Apart \u00e9 un \u00e1lbum de remesturas da banda de metal industrial estadounidense Nine Inch Nails, editado o 21 de novembro do 2000 polo selo Nothing Records. \"Things Falling Apart\" \u00e9 o sexto lanzamento oficial do grupo e \u00e9 o \u00e1lbum de remesturas de acompa\u00f1amento de \"The Fragile\", a\u00ednda que a diferenza deste non se trata dun disco dobre.\nO \u00e1lbum recibiu polo xeral malas cr\u00edticas despois da s\u00faa edici\u00f3n. Entre os seus detractores estaba a revista \"NME\", que lle deu unha puntuaci\u00f3n de 10 sobre 10 como unha broma en contraste co texto que describ\u00eda a s\u00faa desaprobaci\u00f3n con respecto ao disco. Moitos cr\u00edticos consideran \"Things Falling Apart\" o peor traballo da banda, ademais do peor disco editado por Nothing Records."}
{"id": "174157", "revid": "98629", "url": "https://gl.wikipedia.org/wiki?curid=174157", "title": "Bandeira de Camboxa", "text": "A bandeira de Camboxa (\u1791\u1784\u17cb\u1787\u17b6\u178f\u17b7\u1780\u1798\u17d2\u1796\u17bb\u1787\u17b6) foi adoptada oficialmente o 23 de setembro de 1993, cando foi restablecida a monarqu\u00eda dese pa\u00eds. A bandeira est\u00e1 formada por tres franxas horizontais sendo a central, de cor vermella, o dobre de ancha que as outras d\u00faas de cor azul. No centro da franxa vermella sit\u00faase unha representaci\u00f3n en cor branca da entrada principal ao templo de Angkor Wat con tres torres.\nHistoria.\nA primeira bandeira de Camboxa como tal rem\u00f3ntase \u00e1 \u00e9poca do dominio franc\u00e9s sobre Indochina. O reino de Camboxa mant\u00edvose como un protectorado desde 1863 e a bandeira utilizada foi similar \u00e1 actual, s\u00f3 que no canto de franxas superiores e inferiores en azul, exist\u00eda un bordo do mesmo ton.\nEn 1942, o Imperio do Xap\u00f3n ocupou o territorio de Indochina durante a segunda guerra mundial coa aprobaci\u00f3n da Francia de Vichy. At\u00e9 1945, utilizouse unha bandeira de fondo vermello con catro cadrados de cor branca situados nas esquinas do bordo dun cadrado no centro da bandeira, de igual cor. En 1945, coa derrota xaponesa, os franceses retomaron a administraci\u00f3n de Camboxa, pero o pa\u00eds comezara a esixir maiores graos de autonom\u00eda. En 1948, o pa\u00eds declarouse independente e adoptou a bandeira usada na actualidade.\nEn 1970, un golpe de estado liderado por Lon Nol derrubou ao rei Norodom Sihanouk e estableceuse a Rep\u00fablica Jemer, que adoptou unha nova bandeira, o 9 de outubro dese ano. O debuxo de Angkor Wat e o fondo vermello foron trasladados ao cant\u00f3n sobre fondo azul e na esquina dereita superior coloc\u00e1ronse tres estrelas. Con todo, o goberno non ser\u00eda reco\u00f1ecido e as Naci\u00f3ns Unidas utilizar\u00edan o antigo emblema.\nA guerra civil camboxana continuar\u00eda e Pol Pot derrotar\u00eda en 1975 \u00e1 Rep\u00fablica Khemer. En 1975, os Khemeres Vermellos controlaron gran parte do pa\u00eds e declararon a Kampuchea Democr\u00e1tica. A nova bandeira adoptada agora ser\u00eda completamente vermella e cun sinxelo debuxo de Angkor Wat en amarelo. Cando os disidentes de Pol Pot con apoio vietnamita controlasen o pa\u00eds en 1979 e establecesen a Rep\u00fablica Democr\u00e1tica de Kampuchea, a bandeira ser\u00eda modificada dando m\u00e1is detalles ao debuxo de Angkor Wat e agreg\u00e1ndolle d\u00faas torres secundarias.\nO 1 de maio de 1989, no marco do proceso de paz, o nome do pa\u00eds cambiou ao de Estado de Camboxa, realiz\u00e1ronse elecci\u00f3ns democr\u00e1ticas e instaurouse unha nova bandeira, de fondo bicolor vermello e azul. O dese\u00f1o detallado de Angkor Wat da bandeira mon\u00e1rquica foi retomado, con cinco torres e en cor amarela. Cando se instalou a Autoridade Transitoria das Naci\u00f3ns Unidas (UNTAC) en 1991, a bandeira utilizada era de cor celeste como a bandeira da ONU cun mapa de Camboxa en branco e sobre el, o nome de Camboxa en lingua khmer. En 1993, restableceuse a monarqu\u00eda e se adoptou de novo o emblema de 1949."}
{"id": "174158", "revid": "109216", "url": "https://gl.wikipedia.org/wiki?curid=174158", "title": "Parachutes", "text": "Parachutes \u00e9 o \u00e1lbum de estrea da banda inglesa de rock alternativo Coldplay, editado o 10 de xullo do 2000 polo selo Parlophone no Reino Unido. O \u00e1lbum foi producido polo grupo e o produtor ingl\u00e9s Ken Nelson, ag\u00e1s un tema, \"High Speed\", producido por Chris Allison. De Parachutes edit\u00e1ronse os exitosos sinxelos \"Shiver\", \"Yellow\", \"Trouble\" e \"Don't Panic\".\nO disco tivo bastante \u00e9xito comercial e tivo cr\u00edticas positivas. Despois da s\u00faa edici\u00f3n chegou rapidamente ao n\u00famero 1 no Reino Unido, e dende ent\u00f3n foi certificado 7 veces platino. Nos Estados Unidos acadou o n\u00famero 51na lista \"Billboard 200\", e foi certificado 2 veces platino dende ent\u00f3n nese pa\u00eds. O disco ga\u00f1ou o premio Grammy ao mellor \u00e1lbum de m\u00fasica alternativa no ano 2002 e o Brit ao mellor \u00e1lbum brit\u00e1nico no ano 2001."}
{"id": "174159", "revid": "56817", "url": "https://gl.wikipedia.org/wiki?curid=174159", "title": "Bandeira da China", "text": "Bandeira da China pode referirse a:"}
{"id": "174161", "revid": "23204", "url": "https://gl.wikipedia.org/wiki?curid=174161", "title": "Kerplunk", "text": "Kerplunk \u00e9 o segundo \u00e1lbum da banda estadounidense de punk rock Green Day, editado o 17 de xaneiro de 1992 polo selo Lookout! Records. Kerplunk foi o seu derradeiro lanzamento nun selo independente e foi tam\u00e9n o primeiro \u00e1lbum coa s\u00faa formaci\u00f3n actual, con Tr\u00e9 Cool na bater\u00eda. Tr\u00e1tase dun dos \u00e1lbums editados a trav\u00e9s dun selo independente m\u00e1is vendido de todos os tempos. Moitas grandes discogr\u00e1ficas tomaron nota da popularidade de \"Kerplunk\" e acheg\u00e1ronse \u00e1 banda. Green Day decatouse de que chegaran ao m\u00e1ximo da capacidade de distribuci\u00f3n de Lookout! e ent\u00f3n asinaron un contrato con Reprise Records, selo co que gravar\u00edan e editar\u00edan o seu terceiro traballo no ano 1994, \"Dookie\".\nO \u00e1lbum oficialmente incl\u00fae s\u00f3 12 temas, pero as versi\u00f3ns lanzadas en CD e casete te\u00f1en as 4 canci\u00f3ns do EP \"Sweet Children\". Un deses temas \u00e9 unha versi\u00f3n da canci\u00f3n de The Who \"My Generation\". Outra canci\u00f3n que destaca do \u00e1lbum \u00e9 \"Welcome to Paradise\", que a banda regravar\u00eda para o seu seguinte traballo \"Dookie\".\nEn agosto do ano 2010 \"Kerplunk\" levaba vendidas 753.000 copias nos Estados Unidos e 1 mill\u00f3n en todo o mundo.\nListaxe de canci\u00f3ns.\nTodos os temas foron compostos por Billie Joe Armstrong ag\u00e1s onde se indique. "}
{"id": "174162", "revid": "98629", "url": "https://gl.wikipedia.org/wiki?curid=174162", "title": "Space Invaders", "text": "Space Invaders \u00e9 un videoxogo de arcade dese\u00f1ado por Toshihiro Nishikado e lanzado ao mercado en 1978. Nun principio foi fabricado e vendido por Taito Co. no Xap\u00f3n, para posteriormente ser licenciado para produci\u00f3n e distribuci\u00f3n en Estados Unidos por Midway, divisi\u00f3n de Bally Technologies.\nCaracter\u00edsticas.\nSpace Invaders \u00e9 un dos primeiros xogos shoot 'em up. \u00c9 un dos videoxogos m\u00e1is importantes da historia. O seu obxectivo \u00e9 eliminar ondas de alien\u00edxenas cun can\u00f3n l\u00e1ser e obter a maior cantidade de puntos pos\u00edbel. Para o dese\u00f1o do xogo, Nishikado inspirouse en \"Breakout\" e \"Star Wars\".\nA\u00ednda que \u00e9 un xogo simple para os est\u00e1ndares actuais, foi un dos precursores dos videoxogos modernos e axudou a expandir a industria do sector, dende unha mera novidade a unha industria global. Foi exitoso e popular desde o seu lanzamento, tanto que chegou a unha breve escaseza de moedas de cen iens no Xap\u00f3n. Ao ano 2007, Taito ga\u00f1ou US$500 mill\u00f3ns en utilidades."}
{"id": "174163", "revid": "43749", "url": "https://gl.wikipedia.org/wiki?curid=174163", "title": "Rep\u00fablica da China", "text": ""}
{"id": "174164", "revid": "88215", "url": "https://gl.wikipedia.org/wiki?curid=174164", "title": "MV Do\u00f1a Paz", "text": "O MV \"Do\u00f1a Paz\" foi un transbordador filipino que afundiu tras chocar co petroleiro MT Vector o 20 de decembro de 1987, o cal ocasionou 4.341 v\u00edtimas mortais, e fixo daquela traxedia a maior cat\u00e1strofe mar\u00edtima en tempo de paz."}
{"id": "174165", "revid": "23204", "url": "https://gl.wikipedia.org/wiki?curid=174165", "title": "Bandeira da Rep\u00fablica Popular da China", "text": "A bandeira da Rep\u00fablica Popular da China \u00e9 un pano de cor vermella que simboliza a revoluci\u00f3n, con cinco estrelas amarelas de cinco puntas que simbolizan \u00e1 s\u00faa vez a unidade do pobo revolucionario baixo a direcci\u00f3n do Partido Comunista da China. Como se pode apreciar as estrelas pequenas aparecen orientadas cara \u00e1 estrela de maior tama\u00f1o.\nA bandeira foi dese\u00f1ada por Zang Liansong, un cidad\u00e1n de Zhejiang e na China \u00e9 co\u00f1ecida como \u4e94\u661f\u7ea2\u65d7 (en pinyin: \"W\u01d4 X\u012bng H\u00f3ng Q\u00ed\") que significa \"a bandeira vermella das cinco estrelas\". \u00c9 izada todos os d\u00edas na Praza Tian'anmen polo Ex\u00e9rcito Popular de Liberaci\u00f3n co himno da Marcha dos Voluntarios, a\u00ednda que cando a data \u00e9 1 de outubro, d\u00eda nacional chin\u00e9s, a bandeira \u00edzase cunha cerimonia especial previa ao desfile militar.\nRegulaci\u00f3n e regulamentos.\nA lei actual sobre a bandeira nacional foi aprobada pola 14\u00aa Reuni\u00f3n do Comit\u00e9 Permanente no s\u00e9timo congreso da Asemblea Popular Nacional da Rep\u00fablica Popular da China do 28 de xu\u00f1o de 1990 e aplicouse a partir do 1 de outubro de 1990. O punto principal da lei era non s\u00f3 establecer normas sobre como fabricar correctamente a bandeira chinesa, tam\u00e9n sobre como se debe facer voar. A lei fai fincap\u00e9 \u00e1 s\u00faa vez en que a bandeira nacional \u00e9 \"o s\u00edmbolo e selo da Rep\u00fablica Popular da China\" e que todo o mundo \"debe mostrar respecto e coidado \u00e1 Bandeira Nacional.\"\nSignificado.\nInterpretaci\u00f3n.\nSegundo a interpretaci\u00f3n actual do goberno chin\u00e9s no referente \u00e1 bandeira nacional, o fondo de cor vermella brillante simboliza a revoluci\u00f3n do pobo, e a cor dourada foi utilizada para \"destacar\" sobre a cor vermella. A relaci\u00f3n entre o cinco estrelas representa a unidade do pobo chin\u00e9s baixo a direcci\u00f3n do Partido Comunista da China. A orientaci\u00f3n mostra que dita unidade debe virar sempre ao redor dun centro (neste caso, o partido, pois \u00e9 quen gu\u00eda ao pobo). Na descrici\u00f3n orixinal da bandeira que realizou Zeng, a estrela m\u00e1is grande simboliza o Partido Comunista Chin\u00e9s, e o catro estrelas de menor tama\u00f1o que a rodean e est\u00e1n orientadas cara a ela simbolizan o catro clases sociais, mencionadas por Mao Zedong no seu libro \"Sobre a ditadura democr\u00e1tica do pobo\" (facendo referencia ao concepto comunista da Ditadura do proletariado):\nAs cinco estrelas que forman o elipse representan o territorio da China (inclu\u00edndo Mongolia Exterior), coa forma dunha folla de begonia. \u00c1s veces af\u00edrmase que o cinco estrelas da bandeira representan o cinco maiores grupos \u00e9tnicos. Isto consid\u00e9rase xeralmente como unha errata proveniente da bandeira das \"Cinco razas baixo unha uni\u00f3n\" (\u4e94\u65cf\u5171\u548c, pinyin: \"w\u01d4z\u00fa g\u014dngh\u00e9\") utilizada polo Goberno de Beiyang (1912-1928) e a Rep\u00fablica da China, cuxas franxas en diferentes cores representaban os han, manch\u00fas, mongois, os musulm\u00e1ns e os tibetanos.\n\u00c1 parte, o n\u00famero cinco (hai cinco estrelas representadas na bandeira) \u00e9 tradicionalmente unha figura de \"auspicio\" na cultura chinesa do mesmo xeito que o cor vermella, que por unha coincidencia \u00e9 tam\u00e9n o s\u00edmbolo da revoluci\u00f3n socialista e do movemento comunista en xeral.\nSimbolismo.\nA bandeira chinesa \u00e9 un emblema de forte identidade para a poboaci\u00f3n chinesa, sobre todo tendo en conta que as s\u00faas cores prove\u00f1en da Chinesa tradicional. O amarelo era a cor imperial, relacionado co emperador e a s\u00faa familia, a\u00ednda que o goberno da Rep\u00fablica Popular da China critica con frecuencia as Dinast\u00edas Imperiais Chinesas. A cor vermella, por contra, goza de maior popularidade, xa que se asocia coa felicidade, a sorte ou o matrimonio. O vermello, a pesar de todo, foi tam\u00e9n utilizado por distintas dinast\u00edas ao longo da historia, especialmente na ornamentaci\u00f3n de palacios.\nA bandeira, por contra, as\u00f3ciase \u00e1s veces con manifestaci\u00f3ns severas de nacionalismo chin\u00e9s. As\u00ed, durante a primeira conmemoraci\u00f3n do D\u00eda da Emancipaci\u00f3n levado a cabo no T\u00edbet o 28 de marzo de 2009, Zhang Qinghe, secretario do PCCh para a Rexi\u00f3n Aut\u00f3noma do T\u00edbet, anunciou: \"A bandeira con cinco estrelas sempre voar\u00e1 sobre o T\u00edbet\". Cabe destacar o conflito actual na China pola cuesti\u00f3n de identidade do pobo tibetano, que esixe dereito \u00e1 autodeterminaci\u00f3n, e as tensas relaciones froito de varios desacordos entre o goberno chin\u00e9s e o Dalai Lama.\nHistoria do dese\u00f1o.\nO 4 de xullo de 1949, o sexto grupo de traballo do Comit\u00e9 Preparatorio da Nova Conferencia Consultiva Pol\u00edtica colocou un anuncio no que se solicitaban dese\u00f1os para a nova bandeira nacional do pobo chin\u00e9s. O anuncio publicouse en varios diarios durante un per\u00edodo comprendido entre o quince e o vinte e seis de xullo. A lista de requisitos para o dese\u00f1o da bandeira nacional tam\u00e9n se publicaron no anuncio: caracter\u00edsticas propias da China (xeograf\u00eda, naci\u00f3n, historia, cultura etc), caracter\u00edsticas relacionadas con pol\u00edtica (comunismo) e a forma deb\u00eda ser rectangular, cunha relaci\u00f3n entre lonxitude e anchura do 3:2. A cor principal deb\u00eda ser o vermello brillante (idea de Zhou Enlai), sendo similar \u00e1 Bandeira da URSS.\nZeng estaba a traballar en Shanghai no momento no que se publicou o anuncio, quer\u00eda crear un dese\u00f1o para expresar o seu entusiasmo patri\u00f3tico polo novo pa\u00eds. A inspiraci\u00f3n para o dese\u00f1o prov\u00e9n das estrelas brillando no ceo nocturno. Pensou ent\u00f3n nun proverbio chin\u00e9s \"Anhelo das estrelas, anhelo da l\u00faa\" (\u76fc\u661f\u661f\u76fc\u6708\u4eae). M\u00e1is tarde, deuse conta de que o Partido Comunista Chin\u00e9s era o salvador do pobo chin\u00e9s, desde o seu punto de vista, e deb\u00eda estar representado pola estrela m\u00e1is grande. A introduci\u00f3n das outras catro m\u00e1is pequenas veu dun artigo \"Sobre a ditadura democr\u00e1tica do pobo\", escrito por Mao Zedong no que situou ao pobo chin\u00e9s como un formado por catro clases sociais. Despois de traballar nos detalles da colocaci\u00f3n das estrelas e o seu tama\u00f1o, enviou o seu \"Cinco estrelas nun campo vermello\" (\u7d05\u5730\u4e94\u661f\u65d7).\nA partir do 20 de agosto, un total de 2992 dese\u00f1os foron enviados \u00e1 comisi\u00f3n do pavill\u00f3n, que inclu\u00edan tam\u00e9n as achegas dos membros do propio comit\u00e9, como \u00e9 o caso de Guo Moruo e Tan Kah Kee. Do 16 ao 20 de agosto f\u00f3ronse elixindo os dese\u00f1os nun hotel de Pequ\u00edn, dos cales quedaron soamente 38.\nNa ma\u00f1\u00e1 do 23 de setembro, os representantes discutiron sobre as bandeiras nacionais, pero non se chegou a ningunha conclusi\u00f3n. A alg\u00fans non lles gustaba o simbolismo que Zeng achegaba ao catro estrelas m\u00e1is pequenas, e d\u00edxose que non se deber\u00eda inclu\u00edr \u00e1 burgues\u00eda. O dese\u00f1o preferido por moitos, entre eles Mao Zedong, consist\u00eda nunha bandeira vermella cunha estrela amarela na esquina superior esquerda e unha franxa horizontal do mesma cor que representaba ao riu Amarelo, en torno ao cal di a lenda que xurdiu a civilizaci\u00f3n chinesa. Por\u00e9n, Zhang Zhizhong critic\u00e1baa porque, ao seu parecer, a franxa dourada representaba o desgarramento do pa\u00eds, que se atopaba na Guerra Civil China.\nNa noite, Peng Guanghan recomendou o dese\u00f1o de Zeng a Zhou Enlai, e este mostrouse satisfeito con el e pediu unha copia m\u00e1is grande. Tan Kah Kee e Zhou aconsellaron a Mao que o elixise xa que, ao seu parecer, as caracter\u00edsticas pol\u00edticas son m\u00e1is importantes que as caracter\u00edsticas xeogr\u00e1ficas da China, polo que non hab\u00eda necesidade de inclu\u00edr a franxa horizontal que representaba o r\u00edo Amarelo. Dous d\u00edas m\u00e1is tarde, Mao tivo unha reuni\u00f3n na s\u00faa oficina acerca da bandeira. Convenceu a todos a adoptar o dese\u00f1o de Zeng con algunhas lixeiras modificaci\u00f3ns. De acordo cos debates no Hotel Beijing, a fouce e o martelo do dese\u00f1o orixinal de Zeng foron retirados xa que era bastante similar \u00e1 bandeira da Uni\u00f3n Sovi\u00e9tica. O 27 de setembro de 1949, o dese\u00f1o de Zeng modificado foi elixido por unanimidade na Primeira Sesi\u00f3n Plenaria.\nO 29 de setembro, a nova bandeira foi publicada no Diario do Pobo para que o dese\u00f1o puidese ser copiado por outras autoridades locais. A bandeira foi presentada oficialmente na Praza de Tiananmen de Pequ\u00edn o 1 de outubro de 1949, o mesmo d\u00eda que se proclamou a fundaci\u00f3n da Rep\u00fablica Popular da China. A primeira bandeira na praza de Tiananmen foi cosida por Zhao Wenrei, unha costureira, quen terminou a tarefa ao redor de \u00fanaa da tarde o 30 de setembro. A Zeng foille dif\u00edcil crer que o seu dese\u00f1o fose finalmente o escollido, debido \u00e1 falta do martelo e a fouce na estrela grande.\nOutras bandeiras vixentes.\nHong Kong e Macau.\n\u00c1 parte da nacional, outras bandeiras son vixentes na Rep\u00fablica Popular da China. \u00c9 o caso da bandeira das Rexi\u00f3ns Administrativas Especiais de Hong Kong e Macau, adoptadas en febreiro de 1990 e decembro de 1999 respectivamente. Con todo, debido a unha orde aprobada polo Comit\u00e9 Central do PCCh e a Oficina Xeral da Oficina Xeral do Consello de Estado, as cidades e as provincias xa non est\u00e1n autorizadas a adoptar os seus propios s\u00edmbolos, polo que Hong Kong e Macau son as \u00fanicas excepci\u00f3ns. A utilizaci\u00f3n precisa das bandeiras r\u00e9xense polas leis aprobadas polo Congreso Nacional do Pobo.\nEx\u00e9rcito Popular de Liberaci\u00f3n.\nCatro bandeiras son usadas polas forzas armadas chinesas. O seu dese\u00f1o \u00e9 bastante parecido \u00e1 bandeira nacional, pero o catro estrelas pequenas non est\u00e1n e no seu lugar aparecen os caracteres chineses \"??\", que significan literalmente 'oito un', pero fan referencia \u00e1 data na que foi fundado o ex\u00e9rcito polo Partido Comunista Chin\u00e9s: 1 de agosto de 1927. A bandeira foi creada, por\u00e9n, en xu\u00f1o de 1949.\u00c9 usada nas cerimonias e desfiles oficiais cunha hasta decorada cunha espiral vermella e amarela acompa\u00f1ada das bandeiras das Forzas Terrestres, Mari\u00f1as e A\u00e9reas.\nBandeiras relacionadas co PCCh.\nA bandeira do Partido Comunista Chin\u00e9s \u00e9 bastante similar \u00e1 bandeira da Uni\u00f3n Sovi\u00e9tica e a usada antigamente polos bolxeviques. O seu dese\u00f1o \u00e9 simple: \u00e9 totalmente vermella e na esquina superior esquerda aparece o s\u00edmbolo do partido, unha versi\u00f3n alternativa \u00e1 com\u00fan da fouce e o martelo. O dese\u00f1o foi adoptado en 1996.\nA bandeira da Liga da Mocidade Comunista foi adoptada o 4 de maio de 1950 polo Comit\u00e9 Central da liga, despois de ser aprobada polo Comit\u00e9 Central do Partido Comunista da China. O dese\u00f1o foi supervisado por l\u00edderes do Partido, como Mao Zedong e Zhou Enlai. O fondo da bandeira \u00e9 de cor vermella e o cant\u00f3n esquerdo est\u00e1 ocupado por unha estrela amarela de cinco puntas inscrita nun c\u00edrculo tam\u00e9n amarelo. Este motivo representa aos mozos da China unidos en torno ao Partido Comunista.\nA bandeira do Corpo de Mozos Pioneiros mostra unha estrela amarela de cinco puntas xunto a un facho sobre fondo vermello. A estrela representa o liderado do Partido Comunista da China, o facho representa o esplendor do comunismo e o fondo vermello representa o triunfo da revoluci\u00f3n."}
{"id": "174167", "revid": "1131", "url": "https://gl.wikipedia.org/wiki?curid=174167", "title": "Castro de Abegondo", "text": "O castro de Abegondo ou Agra do Castro, \u00e9 un castro situado no lugar do Castro na parroquia de Abegondo, no concello coru\u00f1\u00e9s de Abegondo.\nDescrici\u00f3n.\nO castro de Abegondo consta dun recinto fortificado de planta ovalada. Cunha orientaci\u00f3n no eixe maior de NL-SO. O eixe maior mide uns 120 metros e o menor uns 100 m. Est\u00e1 defendido basicamente por dous terrapl\u00e9ns con foxo. Conta cun singular sistema de acceso, que se efect\u00faa por medio dunha rampla que cobre o foxo e penetra na croa pasando entre d\u00faas torres ou basti\u00f3ns, situada ao NL.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas. Na actualidade non est\u00e1 visitable."}
{"id": "174168", "revid": "89787", "url": "https://gl.wikipedia.org/wiki?curid=174168", "title": "Loveless", "text": "Loveless \u00e9 o segundo \u00e1lbum da banda de rock alternativo My Bloody Valentine, editado o 4 de novembro de 1991 a trav\u00e9s do selo Creation Records. \"Loveless\" foi gravado durante un per\u00edodo de dous anos, entre 1989 e 1991, en 19 estudios de gravaci\u00f3n. O vocalista e guitarrista Kevin Shields dominou o proceso de gravaci\u00f3n e tratou de lograr un son particular para o disco, facendo uso de varias t\u00e9cnicas. Un gran n\u00famero de t\u00e9cnicos de son foron contratados e despedidos durante o proceso de gravaci\u00f3n, a\u00ednda que a banda finalmente acreditou no libreto a todos os que estiveron presente nas gravaci\u00f3ns, \"incluso se unicamente foron facer t\u00e9\", segundo Shields.\nA relaci\u00f3n de My Bloody Valentine con Creation Records deteriorouse durante todo ese tempo, e a banda foi retirada da discogr\u00e1fica despois da s\u00faa edici\u00f3n debido ao dif\u00edcil e caro que era traballar con Shields. \"Loveless\" non foi un grande \u00e9xito comercial, pero foi moi ben recibido pola cr\u00edtica, sendo considerado na actualidade un hito no shoegazing. O disco foi citado por moitos artistas como unha importante influencia e para moitos cr\u00edticos tr\u00e1tase dun dos mellores \u00e1lbums dos anos 90.\nEn novembro do 2003 a publicaci\u00f3n Pitchfork Media elixiuno o segundo mellor \u00e1lbum da d\u00e9cada na s\u00faa lista dos 100 mellores discos dos 90, e no mes de outubro de 2016 elixiuno mellor \u00e1lbum de shoegaze de todos os tempos."}
{"id": "174169", "revid": "96271", "url": "https://gl.wikipedia.org/wiki?curid=174169", "title": "Wernher von Braun", "text": "Wernher Magnus Maximilian Freiherr von Braun, nado en Wirsitz o 23 de marzo de 1912 e finado en Alexandria (Virxinia) o 16 de xu\u00f1o de 1977, foi un enxe\u00f1eiro aeroespacial de orixe alem\u00e1. En 1955 nacionalizouse estadounidense co fin de ser integrado na NASA. Considerado un dos m\u00e1is importantes dese\u00f1adores de foguetes do s\u00e9culo XX, dirixiu o dese\u00f1o dos foguetes V-2 e Saturno V que levou o home \u00e1 L\u00faa.\nVon Braun, personaxe moi controvertido, dedicou a s\u00faa vida ao desenvolvemento de foguetes para a conquista do espazo, a\u00ednda que tivese que ofrecelos como armas para o seu desenvolvemento, cousa que dubidou en facer, como comentou aos seus achegados nos seus \u00faltimos anos. Estas declaraci\u00f3ns poden verse nunha entrevista de Ernst Stuhlinger nun documental que fixo sobre Wernher.\nTraxectoria.\nPrimeiros anos.\nO seu pai foi o bar\u00f3n Magnus Maximilian von Braun e a s\u00faa nai a baronesa Emmy von Quirstorp, dous nobres alem\u00e1ns. De pequeno namorouse das posibilidades da exploraci\u00f3n espacial a trav\u00e9s das novelas de Jules Verne e H.G. Wells. Os traballos cient\u00edficos de Hermann Oberth, e en concreto o estudo \"Die Rakete zu den Planetenr\u00e4umen\" (\"Ao espazo en foguete\"), alentaron a von Braun a estudar c\u00e1lculo e trigonometr\u00eda para comprender a f\u00edsica das naves espaciais.\nO d\u00eda da s\u00faa confirmaci\u00f3n na igrexa luterana, a s\u00faa nai, afeccionada \u00e1 astronom\u00eda, regaloulle un telescopio. Axi\u00f1a esgotou a capacidade do telescopio e convenceu alg\u00fans compa\u00f1eiros do colexio para que o axudasen a constru\u00edr un observatorio astron\u00f3mico con pezas dun coche vello.\nEnrolado nas SS.\nNos seus anos de adolescente, von Braun, interesado nos voos espaciais, uniuse \u00e1 sociedade aeroespacial alem\u00e1 \"Verein f\u00fcr Raumschiffahrt\" (VfR) en 1929. En 1932 graduouse en enxe\u00f1ar\u00eda mec\u00e1nica no instituto polit\u00e9cnico de Berl\u00edn, e dous anos m\u00e1is tarde obtivo o doutoramento en F\u00edsica na Universidade de Berl\u00edn.\nNa s\u00faa procura de desenvolver grandes foguetes, enrolouse no ex\u00e9rcito alem\u00e1n para crear m\u00edsiles bal\u00edsticos antes da chegada de Adolf Hitler ao poder en 1933. Foi posteriormente inscrito nas filas das SS en 1940. Como dixo a s\u00faa man dereita (Ernst Stuhlinger) nunha entrevista, a Von Braun custoulle aceptar a oferta de enrolarse nas SS.\nMentres realizaba o seu traballo para o ex\u00e9rcito, Von Braun doutorouse en enxe\u00f1ar\u00eda aeroespacial o 27 de xullo de 1934. O 3 de outubro de 1942 lanz\u00e1base o A2, o primeiro foguete moderno, dotado dun mecanismo de gu\u00eda autom\u00e1tica. Nuns minutos afastouse a unha distancia de 190\u00a0km do punto de lanzamento, ata que se lle acabou o combustible. Alcanzou unha altura m\u00e1xima de 3,5\u00a0km."}
{"id": "174170", "revid": "1131", "url": "https://gl.wikipedia.org/wiki?curid=174170", "title": "Castro de Brea", "text": "O castro de Brea \u00e9 un castro situado no lugar da Brea na parroquia de Abegondo, no concello coru\u00f1\u00e9s de Abegondo.\nMorfolox\u00eda.\nO castro de Brea consta dun recinto fortificado dun 80 metros de di\u00e1metro. Na actualidade os edificios recentemente constru\u00eddos destru\u00edron o sistema defensivo e non permiten percibir ben a s\u00faa morfolox\u00eda.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas. Na actualidade non est\u00e1 visitable."}
{"id": "174171", "revid": "88628", "url": "https://gl.wikipedia.org/wiki?curid=174171", "title": "Corno", "text": "Os cornos, ou hastas, son ap\u00e9ndices da cabeza dalg\u00fans mam\u00edferos ruminantes. Poden ter forma aguzada, como no boi, poden ser pequenos e cubertos de pel, como na xirafa, ou ser ramificados, como no alce.\nCaracter\u00edsticas.\nNos animais da orde Artiodactyla, \u00e1 cal pertencen o boi, a cabra e os ant\u00edlopes, os cornos son \u00f3seos e crecen sobre o frontal; na xirafa son tam\u00e9n \u00f3seos, mais cunha estrutura distinta, constitu\u00eddos por \"ossicones\"; nos rinocerontes, os cornos son de orixe d\u00e9rmica, sen un n\u00facleo e est\u00e1n colocados sobre os osos nasal ou frontal, en posici\u00f3n media.\nVarios outros grupos de animais pos\u00faen ap\u00e9ndices na cabeza, como as antenas dos artr\u00f3podos, que por veces, principalmente cando son fortes, son chamados cornos na lingua com\u00fan. O mesmo apl\u00edcase, no caso dos moluscos, aos cornos dos caracois."}
{"id": "174172", "revid": "98629", "url": "https://gl.wikipedia.org/wiki?curid=174172", "title": "Xirafa", "text": "A xirafa (\"Giraffa\") \u00e9 un x\u00e9nero de mam\u00edfero artiod\u00e1ctilo propio de \u00c1frica, o animal terrestre vivo m\u00e1is alto e o maior ruminante. O x\u00e9nero comprende varias especies, inclu\u00edndo a Giraffa camelopardalis que \u00e9 a especie tipo. Sete destas especies est\u00e1n extintas. O x\u00e9nero consider\u00e1base unha soa especie con numerosas subespecies, pero tras investigaci\u00f3ns do seu ADN pasou a facerse unha clasificaci\u00f3n de catro especies dentro do x\u00e9nero \"Giraffa\": \"Giraffa giraffa\" (xirafa do sur), \"Giraffa tippelskirchi\" (xirafa masai), \"Giraffa reticulata\" (xirafa reticulada) e \"Giraffa camelopardalis\" (xirafa do norte). As caracter\u00edsticas principais deste x\u00e9nero son o seu longo pescozo e patas, d\u00faas protuberancias na cabeza e as marcas distintivas na pelaxe, e cada unha das catro especies dist\u00ednguese segundo os padr\u00f3ns destas marcas ademais de pola s\u00faa xen\u00e9tica. O x\u00e9nero clasif\u00edcase dentro da familia Giraffidae xunto ao seu parente m\u00e1is pr\u00f3ximo, o ocapi.\nA \u00e1rea de distribuci\u00f3n da xirafa est\u00e9ndese dende o Chad ao norte ata Sur\u00e1frica no sur, e desde o N\u00edxer no oeste ata Somalia no leste, e comprende h\u00e1bitats de sabanas, sabanas arboradas e bosques abertos. A s\u00faa fonte primaria de comida son as follas de acacia, \u00e1rbores que crecen ata alturas \u00e1s que a maior\u00eda dos outros herb\u00edvoros non poden chegar. O principal predador da xirafa \u00e9 o le\u00f3n, a\u00ednda que as cr\u00edas son tam\u00e9n cazadas por leopardos, hienas e lica\u00f3ns. Os esp\u00e9cimes adultos non pos\u00faen lazos sociais fortes, malia que poden asociarse en conxuntos dispersos cando se atopan mentres se desprazan nunha mesma direcci\u00f3n. Os machos establecen unha xerarqu\u00eda social pelex\u00e1ndose entre eles usando o pescozo como arma, na que os machos dominantes son os que te\u00f1en acceso \u00e1s femias, que son as que se encargan de coidar das cr\u00edas.\nA xirafa foi un animal destacado para varias culturas antigas e modernas pola s\u00faa particular aparencia, e \u00e9 habitual a s\u00faa aparici\u00f3n en pinturas, libros e debuxos. Est\u00e1 clasificada pola IUCN como vulnerable, xa que a s\u00faa \u00e1rea de distribuci\u00f3n orixinal se foi reducindo considerablemente dende os primeiros estudos da especie, e algunhas das subespecies foron clasificadas pola IUCN como ameazadas en perigo de extinci\u00f3n. Segundo a IUCN o n\u00famero de individuos desta especie reduc\u00eduse entre un 36% e un 40% dende o ano 1985 ata chegar a uns 95\u00a0700 individuos vivos en liberdade na natureza no ano 2015.\nEtimolox\u00eda.\nO nome com\u00fan \u00abxirafa\u00bb prov\u00e9n do \u00e1rabe \u0627\u0644\u0632\u0631\u0627\u0641\u0629 que ten sido traducido como \u00abcami\u00f1ante r\u00e1pido\u00bb, e que probablemente derivou do nome somal\u00ed \"geri\". A forma italiana \"giraffa\" ten a s\u00faa orixe ao redor do 1590, e despois entrou noutros idiomas.\nO ep\u00edteto de especie do seu nome cient\u00edfico (\"camelopardalis\") fai referencia a que ten unha forma semellante aos camelos e as cores da s\u00faa pelaxe semellan \u00e1s dos leopardos. Procede do grego \u03ba\u03b1\u03bc\u03b7\u03bb\u03bf\u03c0\u03ac\u03c1\u03b4\u03b1\u03bb\u03b7 \"kam\u0113lop\u00e1rdal\u0113\", que pasou ao lat\u00edn como \"camelopardalis\", que significa \u00abcamelo leopardo\u00bb.\n\"Kameelperd\" \u00e9 o nome da especie en afrikaans. Outros nomes en linguas africanas para a xirafa incl\u00faen \"ekorii\" (teso), \"kanyiet\" (elgon), \"nduida\" (gikuyu), \"tiga\" (kalenjin e luo), \"ndwiya\" (kamba), \"nudululu\" (kihehe), \"ntegha\" (kinyaturu), \"ondere\" (lugbara), \"etiika\" (luhya), \"kuri\" (ma'di), \"oloodo-kirragata\" ou \"olchangito-oodo\" (masai), \"lenywa\" (meru), \"hori\" (pare), \"lment\" (samburu) e \"twiga\" (suahili e outros) no leste; e \"tutwa\" (lozi), \"nthutlwa\" (tsonga), \"indlulamitsi\" (suazi), \"thutlwa\" (tswana), \"thuda\" (venda) e \"ndlulamithi\" (zul\u00fa) no sur.\nTaxonom\u00eda e evoluci\u00f3n.\nA xirafa pertence a suborde Ruminantia. Moitas das especies desta suborde descr\u00edbense coma orixinadas no per\u00edodo Eoceno en Asia Central, o suroeste de Asia e m\u00e1is en Norteam\u00e9rica, per\u00edodo no que as condici\u00f3ns ecol\u00f3xicas puideron facilitar a s\u00faa r\u00e1pida dispersi\u00f3n. A xirafa \u00e9 unha das d\u00faas \u00fanicas especies vivas da familia Giraffidae xunto ao ocapi. Esta familia foi moito m\u00e1is extensa, tendo uns 10 f\u00f3siles descritos. Os seus familiares m\u00e1is pr\u00f3ximos son os extintos Climacoceratidae, que xunto \u00e1 familia Antilocapridae (\u00e1 que pertence o \"Antilocapra americana\") pertencen \u00e1 superfamilia Giraffoidea. Estes animais puideron evolucionar da familia extinta Palaeomerycidae, que tam\u00e9n se atrib\u00fae coma antepasado dos C\u00e9rvidos.\nMentres que algunhas das especies extintas de Giraffidae ti\u00f1an corpos de gran tama\u00f1o, outras ti\u00f1an un corpo m\u00e1is alongado. Un antepasado da xirafa era o \"Canthumeryx\", con varias dataci\u00f3ns que van dende fai 25 a 20 mill\u00f3ns de anos, 17 a 15 mill\u00f3ns de anos ou 18 a 14 mill\u00f3ns de anos, e do que se te\u00f1en atopado dep\u00f3sitos f\u00f3siles en Libia. Este animal era de tama\u00f1o medio, esvelto e con forma de ant\u00edlope. Outro antepasado, o \"Giraffokeryx\", apareceu fai 15 mill\u00f3ns de anos no subcontinente Indio e semellaba un ocapi ou xirafa pequena que ti\u00f1a un pescozo m\u00e1is alongado e d\u00faas protuberancias na cabeza compostas de cartilaxe. O \"Palaeotragus\", que data de fai 14 mill\u00f3ns de anos e viviu dende \u00c1frica oriental ata Mongolia, semell\u00e1base ao ocapi e atrib\u00faese coma antepasado deste. Ti\u00f1a un cranio m\u00e1is alongado e amplo e presentaba un dimorfismo sexual. O \"Samotherium\" substitu\u00edu ao \"Palaeotragus\" fai entre 10 e 9 mill\u00f3ns de anos, e eran uns animais m\u00e1is grandes con facianas m\u00e1is alongadas, cavidades sinusais m\u00e1is desenvolvidas e un perfil m\u00e1is semellante ao das xirafas. Viviron en \u00c1frica e en Eurasia. A especie \"Bohlinia\", que data de hai entre 9 e 7 mill\u00f3ns de anos, viviu no sueste de Europa e probablemente descendeu do \"Samotherium\", e consid\u00e9rase un antepasado directo da xirafa. A especie \"Bohlinia\" asemell\u00e1base con claridade \u00e1s xirafas modernas, cun longo pescozo e longas patas, e con protuberancias na cabeza e dentadura semellantes.\nA especie \"Bohlinia\" introduciuse na China e o norte da India debido ao cambio clim\u00e1tico. Dende al\u00ed, evolucionou o x\u00e9nero \"Giraffa\" e hai uns 7 mill\u00f3ns de anos entrou a \u00c1frica. Os seguintes cambios clim\u00e1ticos causaron a extinci\u00f3n das especies asi\u00e1ticas, mentres que as africanas sobreviviron e deron lugar a novas especies. \"G. camelopardalis\" apareceu hai aproximadamente 1 mill\u00f3n de anos en \u00c1frica oriental durante o per\u00edodo Plistoceno. Alg\u00fans bi\u00f3logos suxiren que a xirafa moderna descende da especie \"Giraffa jumae\", mentres que outros sinalan a \"Giraffa gracilis\" como candidata m\u00e1is plausible. \"G. jumae\" era m\u00e1is grande e ti\u00f1a unha constituci\u00f3n m\u00e1is pesada mentres que \"G. gracilis\" era m\u00e1is pequena e ti\u00f1a unha constituci\u00f3n m\u00e1is lixeira. O principal factor que guiou a evoluci\u00f3n das xirafas p\u00e9nsase que foi o cambio dende vivir en bosques extensos a outros h\u00e1bitats m\u00e1is abertos ocorrido hai uns 8 mill\u00f3ns de anos. Alg\u00fans investigadores soste\u00f1en a hip\u00f3tese de que este novo h\u00e1bitat, xunto cun cambio de dieta que pasou a inclu\u00edr as especies de acacias, puido ter exposto aos antepasados das xirafas a toxinas que causaron un ritmo de mutaci\u00f3n m\u00e1is r\u00e1pido e unha taxa de evoluci\u00f3n m\u00e1is alta. Os padr\u00f3ns da pelaxe das xirafas modernas poden atribu\u00edrse tam\u00e9n a estes cambios de h\u00e1bitat, e existe a hip\u00f3tese de que as xirafas asi\u00e1ticas ti\u00f1an unha coloraci\u00f3n m\u00e1is semellante \u00e1 dos ocapi.\nA xirafa foi unha das especies descritas por primeira vez por Carl Linnaeus en 1758, \u00e1s que deu o nome binomial de \"Cervus camelopardalis\". Posteriormente, Morten Thrane Br\u00fcnnich clasificouna no x\u00e9nero \"Giraffa\" en 1772. A comezos do s\u00e9culo XIX, Jean-Baptiste Lamarck teorizou que o longo pescozo das xirafas era unha \u00abcaracter\u00edstica adquirida\u00bb, desenvolvida ao longo de xeraci\u00f3ns polas xirafas que tentaban acadar as follas de \u00e1rbores altos. Esta teor\u00eda foi rexeitada finalmente, e os cient\u00edficos soste\u00f1en que o pescozo das xirafas desenvolveuse por medio da selecci\u00f3n natural, indicando que as xirafas que ti\u00f1an pescozos longos posu\u00edan unha vantaxe competitiva que lles axudaba a reproducirse e pasar o seu material xen\u00e9tico \u00e1s seguintes xeraci\u00f3ns.\nEspecies e Subespecies.\nUn estudo de 2007 da xen\u00e9tica de seis das subespecies (a Xirafa de \u00c1frica occidental, a Xirafa de Rothschild's, a Xirafa reticulada, a Xirafa masai, a Xirafa angolana e a Xirafa surafricana) suxeriu que todas elas pod\u00edan ser de feito especies distintas. Os resultados do estudo das diferenzas nos ADN nuclear e mitocondrial (ADNmt) indicou que as xirafas destas poboaci\u00f3ns reprod\u00facense de forma illada e s\u00f3 moi raramente o fan entre elas, malia non existir ning\u00fan obst\u00e1culo natural que bloquee o acceso mutuo. Isto incl\u00fae as poboaci\u00f3ns adxacentes das xirafas de Rothschild, reticuladas, e as masai. \nAs xirafas reticuladas e as masai presentaron a maior diversidade no ADN mitocondrial, o cal est\u00e1 en concordancia coa idea de que as xirafas se orixinaron en \u00c1frica oriental. As poboaci\u00f3ns de m\u00e1is ao norte asem\u00e9llanse m\u00e1is \u00e1 reticulada, mentres que as m\u00e1is pr\u00f3ximas ao sur te\u00f1en m\u00e1is relaci\u00f3n coas masai. As xirafas semellan escoller parellas que compartan o mesmo tipo de pelaxe. As implicaci\u00f3ns destes descubrimentos para a conservaci\u00f3n das xirafas foron resumidas polo autor principal do estudo David Brown, quen nunha entrevista con BBC News afirmou: \"\u00abAgrupar a t\u00f3dalas xirafas nunha soa especie escurece a realidade de que alg\u00fans tipos de xirafas est\u00e1n a punto de desaparecer. Algunhas das poboaci\u00f3ns s\u00f3 te\u00f1en uns poucos centos de individuos e precisan protecci\u00f3n inmediata\u00bb\".\nUn estudo de 2016 confirmou que as xirafas te\u00f1en m\u00faltiples especies. Esta investigaci\u00f3n apoia a existencia de catro especies diferenciadas, que non intercambiaron informaci\u00f3n xen\u00e9tica entre elas durante un per\u00edodo de entre un e dous mill\u00f3ns de anos. Estas catro especies son \"Giraffa camelopardalis\" (xirafa do norte), \"Giraffa giraffa\" (xirafa do sur), \"Giraffa reticulata\" (xirafa reticulada) e \"Giraffa tippelskirchi\" (xirafa masai). Tanto as do norte coma as do sur incl\u00faen d\u00faas e tres subespecies distintas respectivamente: \"G. g. angolensis\" (xirafa angolana) e \"G. g. giraffa\" (xirafa de Sur\u00e1frica) para a do sur, e \"G. c. antiquorum\" (xirafa de Kordof\u00e1n), \"G. c. camelopardalis\" (xirafa de Nubia) e \"G. c. peralta\" (xirafa de \u00c1frica occidental) para a do norte.\nEn total hai catro especies e cinco subespecies de xirafa reco\u00f1ecidas. Os datos de poboaci\u00f3n indicados son unha estimaci\u00f3n a data de 2016. Incl\u00faense tam\u00e9n d\u00faas antigas subespecies (xirafa de Rothschild e xirafa de Rodesia). No 2016 hab\u00eda en total uns 97 562 individuos de \"Giraffa\" .\nAparencia e anatom\u00eda.\nAs xirafas adultas poden chegar a medir entre 5 e 6 metros de altura, sendo os machos m\u00e1is altos que as femias. O seu peso medio \u00e9 de 1192\u00a0kg para os machos adultos e de 828\u00a0kg para as femias adultas, cuns pesos m\u00e1ximos rexistrados de 1930\u00a0kg e 1180\u00a0kg respectivamente. Malia o seu longo pescozo e longas patas, o corpo da xirafa \u00e9 relativamente curto. A \u00e1mbolos lados da cabeza local\u00edzanse os ollos, de tama\u00f1o grande e salt\u00f3ns, que permiten unha boa visi\u00f3n perif\u00e9rica dende a s\u00faa altura. As xirafas poden ver en cor e os seus sentidos do o\u00eddo e olfacto son agudos. Te\u00f1en a capacidade de pechar as fosas nasais para protexerse de tormentas de area e das formigas. A lingua pr\u00e9nsil das xirafas mide uns 50\u00a0cm de longo, \u00e9 de cor morada/negra, posiblemente para protexerse de queimaduras solares, e as xirafas util\u00edzana para coller as follas cando se alimentan e para manter limpo o foci\u00f1o. O beizo superior das xirafas \u00e9 tam\u00e9n pr\u00e9nsil e empr\u00e9gano ao alimentarse. Os beizos, lingua e o interior da s\u00faa boca est\u00e1n cubertos de papilas para protexerse das espi\u00f1as.\nA pelaxe das xirafas presenta unhas marcas escuras (de cores laranxa, acasta\u00f1ada, marr\u00f3n, ou case negra) separados por outra pelaxe de cor m\u00e1is clara (habitualmente de cor branca ou crema). Cada individuo pos\u00fae un padr\u00f3n de pelaxe \u00fanico, que nos machos se torna m\u00e1is escuro coa idade. Estes padr\u00f3ns serven de camuflaxe, o que lles permite pasar m\u00e1is desapercibidas nos padr\u00f3ns de luz e sombras das sabanas cando est\u00e1n entre as \u00e1rbores, especialmente as cr\u00edas, mentres que os adultos te\u00f1en maior capacidade de defenderse dos depredadores aproveitando o seu tama\u00f1o e forza. A pel baixo as \u00e1reas escuras da pelaxe serve de vent\u00e1s para regular a temperatura interna, xa que cont\u00e9n complexos sistemas sangu\u00edneos e gl\u00e1ndulas sudor\u00edparas.\nA pel da xirafa \u00e9 na s\u00faa maior\u00eda de cor gris, e o seu grosor perm\u00edtelles atravesar zonas de arbustos sen sufrir picadas. A pelaxe ax\u00fadalles como defensa qu\u00edmica ao conter substancias repelentes de parasitos, o que tam\u00e9n lles d\u00e1 \u00e1s xirafas un cheiro caracter\u00edstico. A pelaxe cont\u00e9n ata 11 compostos qu\u00edmicos arom\u00e1ticos, sendo o indol e o escatol os principais responsables do cheiro. Debido a que os machos pos\u00faen un cheiro m\u00e1is forte que as femias, tam\u00e9n se lle atrib\u00fae unha funci\u00f3n de atracci\u00f3n sexual. Ao longo do pescozo presentan unha crina composta de cabelos erectos e curtos. A s\u00faa cola dun metro de largo remata nunha mesta mata de pelo que empregan como defensa contra os insectos.\nCranio e protuberancias.\nOs exemplares de \u00e1mbolos dous sexos presentan unhas protuberancias na cabeza prominentes en forma de cornos, chamadas osiconos (en ), formadas por cartilaxe osificado, cubertas de pel e fusionadas co cranio nos \u00f3sos parietais. Pos\u00faen vasos sangu\u00edneos, polo que se pensa que te\u00f1en un rol na regulaci\u00f3n da temperatura corporal das xirafas, e tam\u00e9n son usadas nos combates entre machos. A aparencia \u00e9 unha gu\u00eda fiable para determinar o sexo e idade aproximada das xirafas: os osiconos das femias e das cr\u00edas son finos e te\u00f1en unha petada de pelo ao final, mentres que os dos machos adultos son algo m\u00e1is grosos e non pos\u00faen este pelo. Ademais, as xirafas te\u00f1en unha protuberancia na fronte do cranio que \u00e9 m\u00e1is prominente nos machos. O cranio das xirafas \u00e9 lixeiro debido a que presenta m\u00faltiples cavidades sinusais, mais o cranio dos machos xera unhas acumulaci\u00f3ns de dep\u00f3sitos de calcio que forman vultos coa idade. Este feito ax\u00fadalles a ser m\u00e1is dominantes nos combates con outros machos. A mand\u00edbula superior ten un padal estriado e carece de dentes frontais, e os molares das xirafas presentan unha superficie \u00e1spera.\nPatas, locomoci\u00f3n e postura.\nAs patas frontais e traseiras da xirafa son aproximadamente da mesma lonxitude. O radio e c\u00fabito das patas frontais est\u00e1n articulados por un carpo, que malia ser estruturalmente semellante ao humano realiza a funci\u00f3n de nocello. Un ligamento suspensorio permite que as longas patas soporten o gran peso do animal. Os p\u00e9s das xirafas chegan a ter un di\u00e1metro de 30\u00a0cm, e o pezu\u00f1o ten unha altura media de 15\u00a0cm nos machos e 10\u00a0cm nas femias. A parte traseira dos pezu\u00f1os \u00e9 baixa e o espor\u00f3n queda preto do chan, permitindo un soporte adicional para o seu peso. A pelve das xirafas, a\u00ednda sendo relativamente curta, ten un ilio que se estende nos extremos superiores.\nAs xirafas presentan s\u00f3 dous tipos de andaduras: andar e galopar. Ao andar moven as patas dun lado do corpo ao un\u00edsono, pasando despois a mover as do lado contrario. Ao galopar, as patas traseiras m\u00f3vense ata a posici\u00f3n das dianteiras antes de que estas se movan cara a adiante, e o rabo rizase cara a arriba. Estes animais dependen dos movementos cara a adiante e atr\u00e1s do seu pescozo e a s\u00faa cabeza para manter o equilibrio e momento ao galopar. A xirafa \u00e9 capaz de acadar unha velocidade m\u00e1xima en carreira de 60\u00a0km/h, e pode manter unha velocidade de 50\u00a0km/h durante varios quil\u00f3metros.\nA xirafa descansa apoiando o seu corpo enriba das patas dobradas. Ao deitarse, o animal baixa os nocellos por diante das patas frontais e despois baixa o resto do corpo. Ao erguerse, ap\u00f3iase primeiro cos nocellos e estende as patas traseiras primeiro para elevar a parte traseira do corpo. Tras isto estende as patas dianteiras. En cada un destes pasos a xirafa balancea a cabeza. En catividade, a xirafa dorme de forma intermitente unha media de 4,6 horas por d\u00eda, na s\u00faa maior\u00eda cando \u00e9 noite. Adoita durmir deitada, a\u00ednda que existen observaci\u00f3ns rexistradas de xirafas durmindo ergueitas, particularmente os individuos m\u00e1is vellos. Son caracter\u00edsticas das xirafas as fases curtas de sono profundo, mentres est\u00e1n deitadas e co pescozo dobrado cara a atr\u00e1s, apoiando a cabeza no corpo. Cando se inclinan para beber poden tanto estender as patas dianteiras como dobrar os nocellos. As xirafas probablemente non sexan nadadoras competentes xa que as longas patas resultan dif\u00edciles de manexar baixo a auga, pero si son capaces de flotar na mesma. Ao nadar, o t\u00f3rax incl\u00ednase por mor das patas dianteiras, dificultando o movemento harm\u00f3nico de pescozo e patas, e dificultando manter a cabeza por riba da superficie.\nPescozo.\nA xirafa pos\u00fae un pescozo extremadamente longo que pode chegar a medir dous metros, representando unha gran proporci\u00f3n da altura total do animal. Os longos pescozos resultan dun alongamento desproporcionado das v\u00e9rtebras cervicais e non do aumento no n\u00famero delas. Cada unha das v\u00e9rtebras cervicais pode chegar a ter uns 28\u00a0cm de longo. Compo\u00f1en o 52\u201354% da lonxitude da columna vertebral da xirafa, en contraste co 27\u201333% t\u00edpico doutros ungulados semellantes, inclu\u00edndo o seu familiar m\u00e1is pr\u00f3ximo, o ocapi. A elongaci\u00f3n ten lugar na s\u00faa maior\u00eda tralo nacemento das cr\u00edas. A cabeza e o pescozo das xirafas sost\u00e9\u00f1ense por uns grandes m\u00fasculos e un ligamento nucal, que se fixa a unhas longas ap\u00f3fises espi\u00f1osas dorsais das v\u00e9rtebras tor\u00e1cicas anteriores, que forman a xiba\nAs v\u00e9rtebras cervicais da xirafa presentan articulaci\u00f3ns en forma de r\u00f3tulas. En particular, a uni\u00f3n das v\u00e9rtebras C1 e C2 perm\u00edtenlles inclinar a cabeza verticalmente para chegar a m\u00e1is ramas de \u00e1rbores coa lingua. O punto de articulaci\u00f3n entre as v\u00e9rtebras cervicais e tor\u00e1cicas das xirafas est\u00e1 desprazado ata un punto medio entre a primeira e segunda v\u00e9rtebras tor\u00e1cicas (T1 e T2), a diferenza doutros ruminantes que te\u00f1en esta articulaci\u00f3n entre a s\u00e9tima v\u00e9rtebra cervical (C7) e a primeira tor\u00e1cica (T1). Isto permite que a C7 contrib\u00faa directamente a incrementar a lonxitude do pescozo, dando p\u00e9 a percepci\u00f3n cient\u00edfica de que en realidade as xirafas te\u00f1en unha v\u00e9rtebra cervical a maiores, facendo que a T1 semelle en realidade unha C8. Por\u00e9n, esta proposici\u00f3n non est\u00e1 aceptada pola comunidade cient\u00edfica xeral, xa que a T1 pos\u00fae outras caracter\u00edsticas morfol\u00f3xicas como unha costela articulada propia das v\u00e9rtebras tor\u00e1cicas, e porque as excepci\u00f3ns ao l\u00edmite nos mam\u00edferos de sete v\u00e9rtebras cervicais caracter\u00edzase xeralmente por un incremento das desordes neurol\u00f3xicas e enfermidades.\nExisten varias hip\u00f3teses con respecto \u00e1 orixe evolutiva e ao mantemento da elongaci\u00f3n do pescozo das xirafas. A hip\u00f3tese da \u00abcompetitividade polo pasto\u00bb foi proposta orixinalmente por Charles Darwin sen que fose cuestionada ata anos recentes. Esta hip\u00f3tese suxire que a presi\u00f3n doutros competidores m\u00e1is pequenos, como o \"Tragelaphus\", o \"Raphicerus campestris\" e o impala, facilitou a elongaci\u00f3n do pescozo da xirafa, permit\u00edndolle tomar comida \u00e1 que o resto dos competidores non pod\u00eda chegar. Esta vantaxe \u00e9 real, xa que as xirafas poden alimentarse de p\u00f3las a unha altura de ata 4,5 m de altura, mentres que os seus competidores s\u00f3 poden chegar \u00e1s dunha altura duns 2 m. Tam\u00e9n existe unha investigaci\u00f3n que suxire que a competitividade polo pasto \u00e9 intensa nos niveis baixos, polo que as xirafas alim\u00e9ntanse de forma m\u00e1is eficiente (ga\u00f1ando m\u00e1is biomasa de follas con cada bocado) nas alturas das copas das \u00e1rbores. Por\u00e9n, os cient\u00edficos non est\u00e1n de acordo sobre canto tempo pasan as xirafas aliment\u00e1ndose nestes niveis altos aos que non chegan o resto de especies competidoras,\ne un estudo de 2010 determinou que as xirafas adultas con pescozos m\u00e1is longos ti\u00f1an unha taxa de mortalidade m\u00e1is alta en condici\u00f3ns de seca que as que o ti\u00f1an m\u00e1is curto. Este estudo suxire que manter un pescozo m\u00e1is longo require m\u00e1is nutrientes, o que pon en risco \u00e1s xirafas de pescozos m\u00e1is longos en per\u00edodos de escaseza de comida.\nOutra teor\u00eda, a hip\u00f3tese de selecci\u00f3n sexual, prop\u00f3n que os longos pescozos evolucionaron como unha caracter\u00edstica sexual secundaria, dando vantaxe aos machos nas loitas de pescozo () para establecer un dominio e obter acceso \u00e1s femias sexualmente receptivas. Esta teor\u00eda ap\u00f3iase no feito de que os pescozos adoitan ser m\u00e1is longos e pesados nos machos que nas femias da mesma idade, e que as xirafas non te\u00f1en outras formas de loita. Por\u00e9n, unha obxecci\u00f3n a teor\u00eda \u00e9 que non explica por que as femias de xirafa tam\u00e9n pos\u00faen pescozos longos. Tam\u00e9n existe a teor\u00eda de que o longo pescozo serve como medio de acadar unha mellor vixilancia dos posibles predadores.\nSistemas internos.\nNos mam\u00edferos, o nervio lar\u00ednxeo recorrente esquerdo \u00e9 m\u00e1is longo que o dereito, e nas xirafas \u00e9 duns 30\u00a0cm m\u00e1is longo que o dereito, o que o fai o m\u00e1is longo de t\u00f3dolos animais vivos, chegando a medir 2 m de largo. Cada neurona que segue esta v\u00eda nerviosa comeza no tronco do enc\u00e9falo e percorre o pescozo xunto ao nervio vago, e posteriormente ramif\u00edcase no nervio lar\u00ednxeo recorrente que atravesa de novo o pescozo cara a arriba e chega ata a larinxe. Isto fai que estas c\u00e9lulas nerviosas das xirafas acaden unha lonxitude de ata 5 m nas xirafas m\u00e1is grandes. A estrutura do cerebro dunha xirafa asem\u00e9llase \u00e1 do gando dom\u00e9stico. A forma do esqueleto da xirafa fai que te\u00f1an un volume pulmonar relativamente pequeno en comparaci\u00f3n coa s\u00faa masa corporal. Os longos pescozos provocan que te\u00f1an unha gran cantidade de espazo morto, malia ter unha traquea estreita. Estes factores incrementan a resistencia aos fluxos de aire, mais non evitan que o animal poida acadar o os\u00edxeno suficiente para t\u00f3dolos seus tecidos.\nO sistema circulatorio das xirafas ten varias adaptaci\u00f3ns \u00e1 s\u00faa grande altura. O seu coraz\u00f3n, que pode chegar a pesar m\u00e1is de 11\u00a0kg e mide ata 60\u00a0cm de longo, ten que xerar aproximadamente o dobre da presi\u00f3n arterial que necesita un humano para manter o fluxo de sangre ao cerebro. Debido a isto, as paredes do coraz\u00f3n poden chegar aos 7,5\u00a0cm de grosor, e te\u00f1en unha frecuencia card\u00edaca infrecuentemente alta para o seu tama\u00f1o de ata 150 pulsaci\u00f3ns por minuto. Na parte superior do pescozo pos\u00fae unha rete mirabile que impide o exceso de fluxo sangu\u00edneo ao cerebro cando a xirafa baixa a cabeza, e as veas xugulares tam\u00e9n conte\u00f1en varias v\u00e1lvulas (habitualmente sete) para impedir que o sangue volva \u00e1 cabeza dende a vea cava inferior e a aur\u00edcula dereita cando baixan a cabeza. \u00c1 inversa disto, os vasos sangu\u00edneos da parte inferior das patas at\u00f3panse baixo unha gran presi\u00f3n debido ao peso do flu\u00eddo que exerce presi\u00f3n cara a abaixo. Para solucionar este problema, a pel desta parte das patas \u00e9 grosa e firme (funcionando como unhas medias moi apertadas), impedindo que haxa demasiado fluxo circulatorio de sangue por elas.\nAs xirafas te\u00f1en uns m\u00fasculos no es\u00f3fago infrecuentemente fortes que lles permiten regurxitar a comida dende o est\u00f3mago de volta \u00e1 boca para rumiar. Pos\u00faen catro est\u00f3magos, e como en t\u00f3dolos ruminantes o primeiro deles est\u00e1 adaptado \u00e1 s\u00faa dieta espec\u00edfica. Os intestinos dunha xirafa adulta chegan a medir m\u00e1is de 70 m de lonxitude e te\u00f1en unha proporci\u00f3n relativamente baixa de intestino delgado con respecto ao intestino groso. O seu f\u00edgado \u00e9 pequeno e compacto, e te\u00f1en unha ves\u00edcula biliar presente durante a s\u00faa vida fetal que pode desaparecer tralo nacemento.\nComportamento e ecolox\u00eda.\nH\u00e1bitat e alimentaci\u00f3n.\nAs xirafas adoitan habitar en sabanas, pradeiras e zonas de bosque abertas. Prefiren os bosques abertos de acacias, \"Commiphora\", \"Combretum\" e \"Terminalia\" sobre os ambientes m\u00e1is densos coma os bosques de \"Brachystegia\", malia que a xirafa angolana tam\u00e9n se pode atopar en ambientes des\u00e9rticos. As xirafas collen a comida das p\u00f3las das \u00e1rbores, que son unha importante fonte de calcio e prote\u00ednas necesarias para manter o seu ritmo de crecemento. Tam\u00e9n se alimentan de arbustos, herba e froitas. Unha xirafa adulta inxire ao redor duns 34\u00a0kg de follaxe diariamente. Malia seren animais herb\u00edvoros, t\u00e9\u00f1ense rexistrado casos de xirafas acheg\u00e1ndose a cad\u00e1veres doutros animais e lambendo carne dos seus \u00f3sos.\nDurante a estaci\u00f3n h\u00famida a comida \u00e9 abundante e as xirafas af\u00e1stanse m\u00e1is unhas das outras, mentres que na estaci\u00f3n seca adoitan xuntarse m\u00e1is ao redor das zonas de bosque verde e arbustos sobreviventes. As nais tenden a alimentarse en zonas abertas, posiblemente para facilitar a detecci\u00f3n de predadores, a\u00ednda que isto reduza a s\u00faa eficiencia alimentaria. Como ruminantes, as xirafas primeiro mastigan a comida e logo tr\u00e1gana para o seu procesado no primeiro est\u00f3mago, devolvendo o bolo alimenticio de volta \u00e1 boca polo pescozo para volver mastigalo. \u00c9 com\u00fan que as xirafas produzan moita saliva mentres se alimentan, e cando te\u00f1en acceso a unha fonte de auga adoitan beber en intervalos de non m\u00e1is de tres d\u00edas. Requiren menos cantidade de comida que moitos outros herb\u00edvoros debido a que a follaxe da que se alimentan ten m\u00e1is nutrientes concentrados e a que pos\u00faen un sistema dixestivo m\u00e1is eficiente que outras especies herb\u00edvoras. As feces deste animal te\u00f1en forma de pequenas boli\u00f1as.\nAs xirafas te\u00f1en un efecto notable nas \u00e1rbores das que se alimentan, atrasando o crecemento das \u00e1rbores xoves durante varios anos e deixando marcas nas \u00e1rbores altas. A alimentaci\u00f3n adoita darse durante as primeiras e as \u00faltimas horas de luz solar. Entre estas horas as xirafas adoitan estar ergueitas e rumiar, e polas noites contin\u00faan rumiando deitadas no chan.\nInteracci\u00f3ns sociais e h\u00e1bitos de apareamento.\nA\u00ednda que as xirafas adoitan atoparse en grupos, a composici\u00f3n destes grupos tende a ser aberta e cambiante. Te\u00f1en poucos lazos sociais, e as agrupaci\u00f3ns adoitan cambiar de membros cada poucas horas. Para prop\u00f3sitos de investigaci\u00f3n, a definici\u00f3n dun \u00abgrupo de xirafas\u00bb definiuse como \u00abun conxunto de individuos que se atopan a menos dun quil\u00f3metro de distancia entre eles e que se moven na mesma direcci\u00f3n xeral\u00bb. O n\u00famero de xirafas pertencentes a un grupo pode chegar ata os 32 individuos, sendo os grupos m\u00e1is estables os compostos por nais e fillos, que poden chegar a durar varias semanas ou meses. A cohesi\u00f3n social nestes grupos mantense polos lazos formados entre as cr\u00edas. Tam\u00e9n se te\u00f1en rexistrado casos de grupos mixtos de femias adultas e machos xoves., sendo estes \u00faltimos particularmente sociables e torn\u00e1ndose m\u00e1is solitarios coa idade. As xirafas non son animais territoriais, pero a\u00ednda as\u00ed adoitan habitar dentro dun rango definido, e ocasionalmente observouse que alg\u00fans machos se desprazan lonxe destas \u00e1reas habituais.\nA reproduci\u00f3n das xirafas e pol\u00edgama, pero s\u00f3 uns poucos machos adultos se aparean coas femias f\u00e9rtiles. Os machos determinan a fertilidade das femias probando os ouri\u00f1os destas para detectar o celo, nun proceso de varios pasos co\u00f1ecido como o reflexo de flehmen. Os machos prefiren as femias adultas de idade media antes que as moi xoves ou as moi vellas. Cando detecta unha femia en celo, o macho dominante intenta cortexala, mantendo aos machos subordinados a raia. Durante a c\u00f3pula o macho ponse de p\u00e9 sobre as patas traseiras e mant\u00e9n a cabeza en alto, apoiando as patas dianteiras nos costados da femia.\nA\u00ednda que xeralmente \u00e9 un animal silencioso e non vocal, as xirafas tam\u00e9n se poden comunicar emitindo diversos sons. Durante o cortexo, os machos emiten unha especie de toses ruidosas. As femias chaman \u00e1s s\u00faas cr\u00edas con urros. As cr\u00edas emiten bufidos, bean, urran e m\u00edan. As xirafas tam\u00e9n roucan, asub\u00edan, xemen, gru\u00f1en e fan sons afrautados, e comun\u00edcanse a longas distancias utilizando infras\u00f3ns. Durante a noite, as xirafas parecen rumbar unhas a outras no rango do infras\u00f3n, pero non se sabe con que prop\u00f3sito.\nNacemento e coidados paternos.\nA xestaci\u00f3n das xirafas dura entre 400 e 460 d\u00edas, tralo que adoita nacer unha soa cr\u00eda, malia que existen informes de raros casos de cr\u00edas xemelgas. O parto ten lugar mentres a nai est\u00e1 de p\u00e9: a cr\u00eda emerxe coas patas dianteiras e a cabeza por diante, rachando a membrana fetal, e cae ao chan, cort\u00e1ndose as\u00ed o cord\u00f3n umbilical. Tras isto a nai limpa a cr\u00eda e ax\u00fadalle a po\u00f1erse de p\u00e9. Unha xirafa acabada de nacer pode medir ao redor de 1,8 m de alto. \u00c1s poucas horas de nacer, a cr\u00eda xa pode correr, malia que pasar\u00e1 as primeiras semanas tentando agocharse a maior\u00eda do tempo. As protuberancias da cabeza (\"ossicones\") comezan a erguerse aos poucos d\u00edas do nacemento.\nAs nais e as s\u00faas cr\u00edas re\u00fanense en grupos de crianza, despraz\u00e1ndose e aliment\u00e1ndose xuntos. As nais que forman estes grupos deixan as s\u00faas cr\u00edas xunto a unha delas mentres o resto sae do grupo temporalmente para atopar comida e auga noutros sitios. Os machos adultos apenas toman parte no proceso de crianza, a\u00ednda que si realizan interacci\u00f3ns amistosas con algunhas cr\u00edas. As cr\u00edas son vulnerables ante os predadores, polo que para defendelas as nais interp\u00f3\u00f1ense entre elas e dan couces aos atacantes. As femias que vix\u00edan o grupo de cr\u00edas alertan s\u00f3 as s\u00faas propias cr\u00edas cando detectan un posible perigo, pero o resto de cr\u00edas d\u00e1se conta disto e segue as outras. Os lazos afectivos entre nai e cr\u00eda mant\u00e9\u00f1ense durante un tempo variable, e poden chegar a durar ata que a nai pase a ter unha nova cr\u00eda. O per\u00edodo de lactaci\u00f3n tam\u00e9n e variable, algunhas cr\u00edas maman durante s\u00f3 un mes, e outras poden facelo ata durante un ano. As femias t\u00f3rnanse maduras sexualmente cando chegan aos catro anos de vida, mentres que os machos t\u00f3rnanse sexualmente maduros aos catro ou cinco anos. Por\u00e9n, os machos non conseguen unha oportunidade de apareamento ata que te\u00f1en polo menos sete anos de idade.\nLoita cos pescozos (\"necking\").\nOs machos empregan os seus pescozos como arma en pelexas, o que se co\u00f1ece co termo ingl\u00e9s \"necking\". Estas pelexas te\u00f1en o prop\u00f3sito de establecer un dominio sobre outros individuos e conseguir un maior \u00e9xito reprodutivo. As pelexas poden ser de baixa ou alta intensidade. Nas de baixa intensidade os individuos emp\u00faxanse cos pescozos un contra o outro, e ga\u00f1a aquel que consegue manterse m\u00e1is ergueito. Nas de alta intensidade, os machos estenden as patas dianteiras e moven o pescozo de forma violenta tentando golpear ao contrario coas protuberancias da cabeza. Os duelos poden durar m\u00e1is de media hora, dependendo das capacidades f\u00edsicas dos machos. Malia que moitas destas pelexas lles provocan feridas, existen eventos rexistrados de roturas na mand\u00edbula e pescozo, e incluso nalg\u00fans casos a morte dun dos machos.\nAo rematar os duelos son com\u00fans os casos nos que os dous machos tenten cortexarse un ao outro, chegando a ser un tipo de interacci\u00f3ns incluso m\u00e1is frecuentes que as c\u00f3pulas heterosexuais. Un estudo de 1999 indicou que ata un 94% de intentos de monta tiveron lugar entre machos, cunha proporci\u00f3n de actividade entre membros do mesmo sexo variable entre o 30% e o 75%, e s\u00f3 un 1% de incidencias de intentos de monta entre d\u00faas femias.\nMortalidade e sa\u00fade.\nAs xirafas te\u00f1en unha longa esperanza de vida en comparaci\u00f3n con outros ruminantes, chegando a vivir ata os 25 anos. Debido ao seu gran tama\u00f1o, boa visi\u00f3n e fortes patas, as xirafas non adoitan ser cazadas por outros predadores. Por\u00e9n, son presas habituais dos le\u00f3ns no Parque Nacional Kruger (Sur\u00e1frica). Os crocodilos do Nilo poden ser tam\u00e9n unha ameaza para as xirafas cando estas se inclinan a beber nos r\u00edos. As cr\u00edas son moito m\u00e1is vulnerables que os adultos, e poden caer presas doutros predadores como os leopardos, hienas e lica\u00f3ns. S\u00f3 entre un cuarto e a metade das cr\u00edas de xirafas sobreviven ata chegar \u00e1 idade adulta.\nDiversos parasitos alim\u00e9ntanse das xirafas. Estas adoitan ter carrachas, especialmente na zona ao redor dos xenitais, que ten unha pel m\u00e1is delgada que outras zonas. As especies de carrachas m\u00e1is com\u00fans nas xirafas pertencen aos x\u00e9neros \"Hyalomma\", \"Amblyomma\" e \"Rhipicephalus\". As aves \"Buphagus erythrorhynchus\" e \"Buphagus africanus\" ax\u00fadanlles \u00e1s xirafas a librarse destas carrachas. As xirafas tam\u00e9n son h\u00f3spedes de varias especies de parasitos internos e son vulnerables a varias enfermidades, entre as que destaca a xa erradicada enfermidade viral da peste bovina.\nRelaci\u00f3ns cos humanos.\nOs humanos levan interactuando coas xirafas durante varios miles de anos. O pobo San do sur de \u00c1frica ten varias danzas medicinais que reciben o nome de animais; unha delas \u00e9 a danza da xirafa, que se realiza para tratar dores na cabeza. Varios contos do folclore africano tratan de explicar como as xirafas acadaron a s\u00faa altura, entre eles un de \u00c1frica oriental que conta que a xirafa medrou tan alta ao comer demasiadas herbas m\u00e1xicas. As xirafas foron representadas en pinturas en todo o continente africano, inclu\u00edndo nas culturas kiffian, exipcia e nubia. O pobo Kiffian tallou unha rocha que representa a tama\u00f1o real d\u00faas xirafas, que se considera \u00abo petr\u00f3glifo m\u00e1is grande do mundo\u00bb. Os exipcios asign\u00e1ronlle un xer\u00f3glifo propio, chamado \"sr\" en lingua exipcia antiga e \"mmy\" en per\u00edodos m\u00e1is tard\u00edos. Tam\u00e9n manti\u00f1an xirafas como animais dom\u00e9sticos e mascotas, envi\u00e1ndoas por todo o Mediterr\u00e1neo.\nA xirafa tam\u00e9n era co\u00f1ecida polos gregos e romanos, que cr\u00edan que este animal era un h\u00edbrido non natural dos camelos e dos leopardos, o que deu orixe ao nome \"camelopardalis\". A xirafa atop\u00e1base entre os moitos animais que os romanos coleccionaban e expo\u00f1\u00edan ao p\u00fablico. A primeira que chegou a Roma foi levada por Xulio C\u00e9sar no 46 a.C. e exposta ao p\u00fablico. Coa ca\u00edda do Imperio Romano este tipo de pr\u00e1cticas deixaron de ter lugar en Europa. Na Idade Media os europeos co\u00f1ec\u00edan as xirafas a trav\u00e9s dos \u00e1rabes, que reverenciaban a estes animais debido \u00e1 s\u00faa aparencia particular.\nOs exemplares de xirafa en catividade tiveron certa fama en distintos per\u00edodos hist\u00f3ricos. En 1414 unha xirafa foi transportada en barco dende Malindi ata Bengala, e dende al\u00ed levada ata China polo explorador Zheng He, onde se expuxo nun zoo da dinast\u00eda Ming. Este animal era unha fonte de fascinaci\u00f3n para o pobo chin\u00e9s, que o asociaba co mito de Qilin. A xirafa dos Medici foille presentada a Lourenzo de Medici en 1486 e causou gran sensaci\u00f3n na s\u00faa chegada a Florencia. Outra xirafa chamada Zarafa foi levada dende Exipto ata Par\u00eds a comezos do s\u00e9culo XIX como regalo de Muhammad Ali de Exipto para Carlos X de Francia, causando tam\u00e9n unha gran sensaci\u00f3n social.\nAs xirafas continuaron a ter unha presenza notable na cultura moderna. Salvador Dal\u00ed representounas con melenas ardendo nalgunhas das s\u00faas pinturas, xa que consideraba ao animal como un s\u00edmbolo de masculinidade. Varios libros infant\u00eds en lingua inglesa tratan sobre xirafas, inclu\u00edndo \"The Giraffe Who Was Afraid of Heights\" de David A. Ufer, \"Giraffes Can't Dance\" de Giles Andreae e \"The Giraffe and the Pelly and Me\" de Roald Dahl. A xirafa tam\u00e9n ten feito aparici\u00f3ns secundarias no cine en filmes coma \"The Lion King\" e \"Dumbo\" de Disney, e en papeis m\u00e1is importantes en filmes coma \"The Wild\" e \"Madagascar\". \"Sophie the Giraffe\" \u00e9 un xoguete infantil popular dende 1961.\nTam\u00e9n te\u00f1en sido utilizadas nalg\u00fans experimentos cient\u00edficos, como estudos das propiedades da pel das xirafas para o desenvolvemento de traxes de astronautas e pilotos de avi\u00f3ns de combate. Os padr\u00f3ns de cores da pel das xirafas t\u00e9\u00f1ense modelado por computadora empregando mecanismos de reacci\u00f3n-difusi\u00f3n. A constelaci\u00f3n da xirafa, \"Camelopardalis\", foi descrita no s\u00e9culo XVII, e o pobo Tswana de Botswana describ\u00eda a constelaci\u00f3n Crux como d\u00faas xirafas, unha femia e un macho.\nExplotaci\u00f3n e estado de conservaci\u00f3n.\nAs xirafas foron obxectivo hist\u00f3rico dos cazadores en \u00c1frica que empregaban as distintas partes do seu corpo con variados prop\u00f3sitos. A carne para comida, a cola como mata moscas, ou para f\u00edos. Coa pel fabricaban calzado, tambores e escudos, e usaban os tend\u00f3ns como cordas de instrumentos musicais. Os cham\u00e1ns de Buganda tam\u00e9n empregaban o fume da queima de xirafas como medicina para tratar o sangrado de nariz. O pobo Humr do Sud\u00e1n consome unha bebida chamada \"Umm Nyolokh\" feita a partir do f\u00edgado e medula das xirafas, que cont\u00e9n substancias psicoactivas e provoca alucinaci\u00f3ns. No s\u00e9culo XIX, os exploradores europeos comezaron a cazar as xirafas como deporte. A destruci\u00f3n de h\u00e1bitats tam\u00e9n afectou \u00e1 xirafa. No Sahel, a necesidade de madeira e \u00e1reas de pastoreo levou \u00e1 deforestaci\u00f3n da zona, a\u00ednda que polo xeral as xirafas poden convivir co gando dom\u00e9stico ao non competir con el polo alimento.\nNo 2010 a IUCN clasificaba \u00e1 xirafa como \"pouco preocupante\" na perspectiva de conservaci\u00f3n, pero no 2016 o seu status pasou a ser de \"vulnerable\". As xirafas foron extinguidas en moitas das s\u00faas zonas hist\u00f3ricas de distribuci\u00f3n, inclu\u00edndo Eritrea, Guinea, Mauritania e o Senegal. Tam\u00e9n se consideran desaparecidas en Angola, Mal\u00ed e Nixeria, a\u00ednda que foron introducidas en Ruanda e Eswatini. D\u00faas subespecies, a \"G. c. peralta\" e a \"G. c. rothschildi\", est\u00e1n clasificadas en perigo de extinci\u00f3n, xa que as poboaci\u00f3ns salvaxes de cada unha delas s\u00f3 chegan a uns poucos centos de membros. En 1997, Jonathan Kingdon suxeriu que a subespecie \"G. c. camelopardalis\" era a m\u00e1is ameazada de todas, e en 2010 estimouse un n\u00famero incerto de individuos desta especie por baixo dos 250. As reservas privadas de animais te\u00f1en contribu\u00eddo \u00e1 preservaci\u00f3n das poboaci\u00f3ns de xirafas no sur de \u00c1frica. Giraffe Manor \u00e9 un hotel popular en Nairobi que tam\u00e9n serve como santuario para a xirafa de Rothschild. A xirafa \u00e9 unha especie protexida na maior\u00eda de territorios da s\u00faa \u00e1rea de distribuci\u00f3n. \u00c9 o animal nacional de Tanzania, onde est\u00e1 protexido por lei e a s\u00faa caza sen autorizaci\u00f3n pode ser castigada cunha pena de prisi\u00f3n. En 1999 as estimaci\u00f3ns indicaron que exist\u00edan ao redor dunhas 140\u00a0000 xirafas salvaxes, mais no 2016 novos estudos revelaron que ese n\u00famero se reducira ata menos de 90\u00a0000 individuos."}
{"id": "174173", "revid": "1131", "url": "https://gl.wikipedia.org/wiki?curid=174173", "title": "Castro de Cerneda", "text": "O castro de Cerneda \u00e9 un castro situado no lugar da Igrexa na parroquia de Cerneda, no concello coru\u00f1\u00e9s de Abegondo.\nMorfolox\u00eda.\nO castro est\u00e1 formado por unha croa e, posiblemente, un pequeno ante castro, en direcci\u00f3n noroeste. Est\u00e1 rodeado por dous xogos de murallas e foxos intercalados. De forma ovalada, ten unhas medidas aproximadas de 170 por 95 metros..\nOs elementos externos est\u00e1n rebaixados polo traballo agr\u00edcola na zona e un dos foxos exteriores foi ocupado por unha pista asfaltada. Ademais, parte do castro empr\u00e1zase na igrexa parroquial. A zona \u00e9 unha plataci\u00f3n de eucaliptos.\nArqueolox\u00eda.\nO terreo do castro foi adquirido polo concello e inspeccionado arqueoloxicamente en 2020. Unha prospecci\u00f3n inicial do castro indicou que \u00e9 de estrutura ampla e conservada. Os muros que se atoparon son anchos e as estruturas son de madeira con tella enriba, ben conservada. As\u00ed mesmo, atop\u00e1ronse restos de utensilios en bo estado. Os utensilios son de cer\u00e1mica, como \u00e9 unha \u00e1nfora para o vi\u00f1o, sacos para gardalos, vasos de vidro e vari\u00f1as de bronce. Os utensilios de cer\u00e1mica que se atoparon concordan coa tipolox\u00eda dos achados de costume nas rexi\u00f3ns do norte de \u00c1frica e do Guadalquivir. Est\u00edmase que estivo poboado entre os s\u00e9culos IV-III a.d. ata o III-IV d.c, xa no per\u00edodo do imperio romano."}
{"id": "174174", "revid": "89787", "url": "https://gl.wikipedia.org/wiki?curid=174174", "title": "Catastrofismo", "text": "O catastrofismo \u00e9 unha hip\u00f3tese formulada por Georges Cuvier que explica que os cambios xeol\u00f3xicos e biol\u00f3xicos producidos no planeta Terra deb\u00edanse non a cambios graduais, sen\u00f3n a cambios repentinos e violentos, as cat\u00e1strofes que dan nome \u00e1 teor\u00eda.\nCaracter\u00edsticas.\nCuvier tentaba po\u00f1er os cimentos cient\u00edficos \u00e1s teor\u00edas fixistas e creacionistas ante as m\u00faltiples evidencias. Os f\u00f3siles de especies desaparecidas amore\u00e1banse diante da porta dos fixistas e teor\u00edas como a da vis plastica, que os propu\u00f1an como caprichos da natureza, resultaban de xeito evidente rid\u00edculas.\nCuvier propuxo que os f\u00f3siles eran o resultado da extinci\u00f3n de animais creados por Deus nas cat\u00e1strofes b\u00edblicas ou produto de sucesivas creaci\u00f3ns. As\u00ed, por exemplo, un animal que non entrase na arca de No\u00e9, deixar\u00eda ese vestixio da s\u00faa existencia. Posteriormente aparecer\u00edan de novo outras especies totalmente diferentes \u00e1s extintas. A ra\u00edz desta teor\u00eda estableceuse a Teor\u00eda das creaci\u00f3ns sucesivas."}
{"id": "174175", "revid": "56817", "url": "https://gl.wikipedia.org/wiki?curid=174175", "title": "The Libertines (\u00e1lbum)", "text": "The Libertines \u00e9 o segundo \u00e1lbum da banda brit\u00e1nica de indie rock The Libertines, editado o 30 de agosto do 2004 a trav\u00e9s do selo Rough Trade Records. Acadou instantaneamente o n\u00famero 1 no Reino Unido e vendeu 72.189 copias na s\u00faa primeira semana. No ano 2006, \"NME\" situ\u00f3uno no n\u00famero 47 da s\u00faa lista dos mellores \u00e1lbums brit\u00e1nicos de todos os tempos."}
{"id": "174176", "revid": "23204", "url": "https://gl.wikipedia.org/wiki?curid=174176", "title": "Georges Cuvier", "text": "Georges L\u00e9opold Nicolas Fr\u00e9d\u00e9ric Cuvier, bar\u00f3n de Cuvier, co\u00f1ecido como Georges Cuvier (leva tam\u00e9n os nomes de Dagobert e de Chr\u00e9tien) , nado en Montb\u00e9liard (Doubs) o 23 de agosto de 1769 e finado en Par\u00eds o 13 de maio de 1832, foi un naturalista franc\u00e9s, un dos m\u00e1is importantes da primeira metade do s\u00e9culo XIX. Desenvolveu m\u00e9todos e programas de investigaci\u00f3n en varias \u00e1reas da Historia Natural, destacando especialmente como promotor da anatom\u00eda comparada e da paleontolox\u00eda.\nOcupou diferentes cargos de importancia na educaci\u00f3n nacional francesa na \u00e9poca de Napole\u00f3n e tras a restauraci\u00f3n dos Borb\u00f3ns, e foi profesor de anatom\u00eda comparada no Museo Nacional de Historia Natural de Francia, en Par\u00eds. Tam\u00e9n \u00e9 famoso por ser o principal enunciador do catastrofismo.\nEst\u00e1 enterrado no cemiterio do P\u00e8re-Lachaise de Par\u00eds.\nTraxectoria.\nNado nunha familia protestante de Montb\u00e9liard, foi a lectura de Buffon a que orientou a s\u00faa vida . Despois de estudar no colexio de Montb\u00e9liard, inscribiuse na Academia Carolina de Stuttgart en Alema\u00f1a, onde foi alumno do bot\u00e1nico Johann Simon von Kerner. Nos catro anos en Stuttgart (1785-1788) adquire o co\u00f1ecemento da lingua e a literatura alem\u00e1s. \nNormand\u00eda.\nPasou os anos cr\u00edticos da Revoluci\u00f3n francesa en Normand\u00eda, traballando como titor nunha familia da nobreza. Nesta \u00e9poca fai un importante herbario. \nDedica os seus tempos de lecer ao estudo da historia natural: recolle f\u00f3siles e fai comparaci\u00f3ns coas especies viventes. Destes traballos solitarios deducir\u00eda a lei de correlaci\u00f3n das formas, que lle permitiu a reconstituci\u00f3n de esqueletos completos a partir duns poucos fragmentos. Moi cedo ten a intuici\u00f3n da necesidade dunha nova clasificaci\u00f3n do reino animal.\nO \u00e9xito en Par\u00eds.\nO talento de Cuvier chamoulle a atenci\u00f3n a Henri Alexandre Tessier (1741-1837), agr\u00f3nomo, que o chama a Par\u00eds en 1795, onde de contado se fai notar, quer polas s\u00faas clases, quer polos seus escritos. O seu saber de autodidacta e a orixinalidade dos seus m\u00e9todos fan que sexa admitido no \"Jardin des Plantes\" de Par\u00eds, onde Jean-Claude Mertrud, e despois Louis Jean-Marie Daubenton, procuran a s\u00faa colaboraci\u00f3n e o introducen na Academia das Ciencias de Francia.\nFoi nomeado sucesivamente profesor de historia natural nas escolas centrais, e asistente da c\u00e1tedra de anatom\u00eda comparada (desempe\u00f1ada por Mertud) no Museo Nacional de Historia Natural de Francia. \u00c1 morte de Mertrud en 1802, ocupou como titular esta c\u00e1tedra no Museo de Par\u00eds. Nesta instituci\u00f3n, Cuvier emprendeu gran cantidade de estudos de anatom\u00eda comparada que deron lugar ao reco\u00f1ecemento dos seus m\u00e9todos pola comunidade cient\u00edfica da \u00e9poca, \u00e1 cal conseguiu adherir ao seu programa cient\u00edfico para o estudo dos f\u00f3siles. \nFoi tam\u00e9n profesor do Coll\u00e8ge de France e membro da Academia das Ciencias, onde foi nomeado secretario perpetuo para as ciencias f\u00edsicas en 1803. O mesmo ano casa coa vi\u00fava do antigo \"fermier g\u00e9n\u00e9ral\" Duvaucel, guillotinado no ano I. Os seus catro fillos morreron antes do que el, e a s\u00faa morte causoulle moita dor. Foi admitido como membro estranxeiro da Royal Society o 17 de abril de 1806.\nUnha sucesi\u00f3n de honores conduc\u00edrono \u00e1 Acad\u00e9mie fran\u00e7aise en 1818, a ser par de Francia en 1831, pasando polo Consello de Estado e \u00e1 chancelar\u00eda da Instruci\u00f3n p\u00fablica, por non falar das distinci\u00f3ns acad\u00e9micas que lle chegaron do mundo enteiro.\nFoi inspector de estudos, co-conselleiro e chanceler da Universidade (1808), e desempe\u00f1ou varias veces as funci\u00f3ns de gran mestre, aproveitando esta posici\u00f3n para favorecer o ensino da historia natural e das ciencias en xeral. Nomeado en 1814 conselleiro de Estado, e despois presidente do comit\u00e9 do interior, destaca nesta nova actividade por unha alta capacidade, pero amos\u00e1ndose demasiado compracente cara ao poder e consente en encargarse de soster na tribuna medidas impopulares.\nCriticado por ambicioso, fixo numerosos adversarios porque non vacilou en atacar as teses de grandes sabios (como Buffon ou \u00c9tienne Geoffroy Saint-Hilaire); pero tampouco vacilou en axudar financeiramente a colegas necesitados. \nNa Segunda Restauraci\u00f3n, Georges Cuvier reibiu o t\u00edtulo hereditario de bar\u00f3n por patente do rei Carlos X expedida o 29 de decembro de 1829.\nObra.\nAnatom\u00eda comparada: a clasificaci\u00f3n dos animais.\nCuvier \u00e9 un dos fundadores da anatom\u00eda comparada moderna. Partindo da s\u00faa concepci\u00f3n funcional do organismo, Cuvier investigou a permanencia das grandes funci\u00f3ns fisiol\u00f3xicas na diversidade das especies, e enunciou o principio de subordinaci\u00f3n dos \u00f3rganos e a lei de correlaci\u00f3n das formas. As\u00ed, \u2014sinalaba Cuvier\u2014 a predaci\u00f3n implica un certo tipo de dentici\u00f3n, un tubo dixestivo capaz de asimilar a carne e membros que permitan unha locomoci\u00f3n adaptada a esa dieta. \nCuvier foi o primeiro naturalista en clasificar o reino animal desde o punto de vista estrutural ou morfol\u00f3xico que, non obstante, estaba completamente subordinado \u00e1 funci\u00f3n. A s\u00faa obra m\u00e1is importante foi \"Regne animal distribu\u00e9 d'apr\u00e8s son organisation\" (\"Reino animal distribu\u00eddo a partir da s\u00faa organizaci\u00f3n\") que apareceu en catro volumes na s\u00faa primeira edici\u00f3n en 1817 e en cinco a partir da segunda edici\u00f3n (1829-1830). \nCuvier defendeu o principio segundo o cal, tendo en conta os datos proporcionados pola anatom\u00eda comparada, os animais deb\u00edan ser agrupados en catro \"plans estruturais de organizaci\u00f3n\" (\"embranchements\"): vertebrados, moluscos, articulados e radiados. Cada un destes grupos defin\u00edase por unha disposici\u00f3n particular dos sistemas esenciais entre os cales se encontraban, fundamentalmente, os n\u00facleos vitais, a saber, o cerebro e o aparello circulatorio. O sistema nervioso, o aparello respiratorio e o resto dos \u00f3rganos pode variar dentro de cada plan corporal, indicando sucesivamente a orde, a familia, o x\u00e9nero e, en fin, a especie.\nXeolox\u00eda e paleontolox\u00eda. O catastrofismo.\nCuvier xogou un papel crucial no desenvolvemento da paleontolox\u00eda, consider\u00e1ndose o pai desta especialidade. Grazas ao seu principio de correlaci\u00f3n puido crear, por as\u00ed dicilo, un mundo novo, establecendo, por numerosas observaci\u00f3ns, que deberon existir na superficie do globo animais e vexetais que xa desapareceron, pero que se poden reconstru\u00edr a\u00ednda que s\u00f3 queden apenas alg\u00fans restos, e clasificalos metodicamente. \nEn fin, deulle \u00e1 xeolox\u00eda novas bases, proporcionando os medios para determinar a antig\u00fcidade dos estratos terrestres pola natureza dos restos que gardan. Foi el quen bautizou o per\u00edodo xur\u00e1sico da era secundaria (ou mesozoico) en referencia aos estratos sedimentarios no macizo do Jura, que co\u00f1ec\u00eda ben. \nPor outra parte era seguidor do actualismo ou uniformitarismo (termo empregado por William Whewell en 1832: \"Os choques actuais son os mesmos que os do pasado\"), e est\u00e1 de acordo coas ideas fixistas (que se refer\u00edan sobre todo \u00e1 creaci\u00f3n divina) e catastrofistas. Por tanto, opo\u00f1\u00edase radicalmente ao gradualismo, porque estes plans eran considerados irredut\u00edbeis entre si. Tanto o seu funcionalismo como a s\u00faa defensa desta irredutibilidade conduc\u00edrono \u00e1 s\u00faa c\u00e9lebre pol\u00e9mica con Geoffroy Saint-Hilaire.\nPartindo das s\u00faas observaci\u00f3ns paleontol\u00f3xicas, Cuvier elaborou unha historia da Terra fundamentada no fixismo e o catastrofismo. As\u00ed, concibiu a historia xeol\u00f3xica como unha historia puntuada por revoluci\u00f3ns ou cat\u00e1strofes. En tales per\u00edodos producir\u00edase a extinci\u00f3n das especies at\u00e9 ent\u00f3n existentes e a s\u00faa substituci\u00f3n por outras. \nNon fala de extinci\u00f3ns en masa, pero si de extinci\u00f3ns maiores (que el chama \"revoluci\u00f3ns do globo\"). Estas extinci\u00f3ns producir\u00edanse por cat\u00e1strofes do tipo de inundaci\u00f3ns ou sismos, e despois a Terra ser\u00eda axi\u00f1a repoboada por unha nova creaci\u00f3n ou por migraci\u00f3ns de novas especies que proceder\u00edan doutras rexi\u00f3ns do planeta nas que se salvaran da cat\u00e1strofe. As\u00ed explicaba Cuvier os baleiros estratigr\u00e1ficos do rexistro f\u00f3sil, que non parec\u00edan permitir a inferencia dunha continuidade das formas org\u00e1nicas. \nPor prudencia de cara \u00e1s autoridades relixiosas, exclu\u00eda o home desta historia xeol\u00f3xica. \nDesde a perspectiva do catastrofismo, a idade da Terra non necesitaba ser excesivamente prolongada. De a\u00ed que Cuvier avogase por s\u00f3 6.000 anos de antig\u00fcidade, o que o enfrontou a Charles Lyell, cuxo gradualismo requir\u00eda mill\u00f3ns de anos.\nOposici\u00f3n ao transformismo.\nEsta defensa da constancia das especies -fixismo- fixo que se opuxera violentamente ao gradualismo, e o enfrontara \u00e1 corrente transformista iniciada por Buffon e desenvolvida amplamente por Lamarck. Xefe de filas da corrente oposta ao transformismo, utilizou todos os poderes que lle daban a s\u00faa posici\u00f3n de profesor do Museo de Historia Natural e de secretario perpetuo da Academia de Ciencias para dificultar a difusi\u00f3n das ideas transformistas. Bloqueou o acceso dos seus partidarios \u00e1 promoci\u00f3n acad\u00e9mica, prohibiu o seu acceso \u00e1s colecci\u00f3ns do Museo e \u00e1s p\u00e1xinas das revistas cient\u00edficas nas que ti\u00f1a o control.\nEstas medidas non foron suficientes para desanimar os naturalistas opostos a Cuvier. Os afeccionados -\u00e9 dicir, os non reco\u00f1ecidos por unha instituci\u00f3n oficial- prosegu\u00edan con \u00e9xito os seus traballos, arrequec\u00edan as s\u00faas colecci\u00f3ns e publicaban as s\u00faas obras. Ti\u00f1an as s\u00faas propias revistas que, f\u00f3ra do c\u00edrculo parisiense, eran ben co\u00f1ecidas. O ensa\u00f1amento de Cuvier contra as teor\u00edas transformistas est\u00e1 tam\u00e9n testificado pola tentativa de dificultar a publicaci\u00f3n dos \"Annales des sciences de l'observation\". Fran\u00e7ois-Vincent Raspail, testemu\u00f1a dos m\u00e9todos empregados nesta ocasi\u00f3n, dixo:\n\u00c1 morte de Lamarck, Cuvier compuxo un \"eloxio f\u00fanebre\" onde non se privou de ridiculizar e deformar as ideas transformistas de Lamarck. Este eloxio, cualificado de \"malleira acad\u00e9mica\", non se leu na Academia de Ciencias at\u00e9 o 26 de novembro de 1832. Foi traducido para o ingl\u00e9s e constit\u00fae moi probabelmente a orixe da idea err\u00f3nea segundo a cal Lamarck atribu\u00eda a transformaci\u00f3n dos animais \u00e1 s\u00faa \"vontade\" e aos seus \"desexos\".\nNo seu leito de morte, Cuvier tivo coidado de designar a Pierre Flourens como o seu sucesor no posto de secretario perpetuo da Academia de Ciencias, o cal, desde a s\u00faa dimisi\u00f3n en 1864, foi o derradeiro defensor, e o m\u00e1is encarnizado deles, da doutrina de Cuvier no dominio das ciencias zool\u00f3xicas. Cuvier morreu durante unha epidemia de c\u00f3lera que asolou Par\u00eds; por\u00e9n, a causa da s\u00faa morte foi un accidente vascular cerebral.\nRacismo.\nCuvier representaba o pensamento cient\u00edfico dominante en Francia, de acordo cos prexu\u00edzos racistas da \u00e9poca, e a s\u00faa influencia foi grande.\nNeste contexto, fixo investigaci\u00f3ns sobre os negros africanos que lle parec\u00eda que pertenc\u00edan \u00e1 \"m\u00e1is degradada das razas humanas, na cal as formas se aproximaban \u00e1s m\u00e1is brutas, e onde a intelixencia non se pod\u00eda educar de ningunha maneira de xeito que puideran chegar a un goberno regular\"\nPouco despois da morte de Saartjie Baartman (co\u00f1ecida como a \"Venus hotentote\"), procedeu a disecala en nome do progreso dos co\u00f1ecementos humanos. Realizou un baleirado completo do corpo e extraeu o esqueleto, o cerebro e os \u00f3rganos xenitais, que colocou en frascos de formol e expuxo no Museo do Home. En 1817, expuxo o resultado do seu traballo diante da Academia Nacional de Medicina. A publicaci\u00f3n das s\u00faas \"Observations sur le cadavre d'une femme connue \u00e0 Paris et \u00e0 Londres sous le nom de V\u00e9nus hottentote\" pon de relevo as teor\u00edas racistas dos cient\u00edficos da \u00e9poca. Fixo sobre todo alusi\u00f3n \u00e1 clasificaci\u00f3n das razas humanas polo \"esqueleto da cabeza\", e a unha \"lei cruel que semella ter condenado a unha eterna inferioridade as razas de cranio deprimido e comprimido\". \nSaartjie Baartman foi descrita m\u00e1is polos seus trazos simiescos que pola s\u00faa pertenza \u00e1 raza negra: \nPrincipais publicaci\u00f3ns.\nCuvier tam\u00e9n colaborou no \"Dictionnaire des sciences naturelles\". 61 vols. 1816-1845, e en \"\". 45 vols. 1843-18??\nHomenaxes.\nO seu nome est\u00e1 inscrito na torre Eiffel. Un liceo de Montb\u00e9liard leva o seu nome.\nAbreviaturas.\nA abreviatura Cuvier empr\u00e9gase para indicar a como autoridade na descrici\u00f3n e taxonom\u00eda en zoolox\u00eda e dos vexetais. "}
{"id": "174177", "revid": "98629", "url": "https://gl.wikipedia.org/wiki?curid=174177", "title": "Clint Conley", "text": "Clint J. Conley \u00e9 un m\u00fasico de rock estadounidense procedente de Boston, Massachusetts. \u00c9 co\u00f1ecido principalmente por ser o co-fundador da banda de post-punk Mission of Burma. Toca o baixo, ocasionalmente a guitarra, e compuxo e canda algunhas das canci\u00f3ns m\u00e1is co\u00f1ecidas do grupo, como \"That's When I Reach For My Revolver\" e \"Academy Fight Song\".\nMission of Burma estivo activa dende 1979 ata 1983 tendo un \u00e9xito moi limitado, pero co paso dos anos a s\u00faa reputaci\u00f3n medrou ata ser considerada unha das bandas m\u00e1is influentes do post-punk estadounidense. Cando o grupo se separou, Conley retirouse da m\u00fasica durante unha d\u00e9cada, tempo durante o cal fixo un m\u00e1ster en xornalismo televisivo e traballou de produtor nunha televisi\u00f3n de Boston. Por\u00e9n, no ano 1986 produciu o \u00e1lbum de estrea de Yo La Tengo, \"Ride the Tiger\".\nNo ano 2001 Conley formou un novo grupo, Consonant, tocando principalmente a guitarra. A banda editou dous \u00e1lbums, e o feito de tocar nese novo grupo fixo que se fixese m\u00e1is atractiva a idea de regresar coa s\u00faa vella banda.\nEn 2002 Conley reuniuse con Roger Miller e Peter Prescott, con Bob Weston de Shellac substitu\u00edndo ao membro orixinal Martin Swope. Mission of Burma comezou novamente a xirar e a gravar e dende ent\u00f3n editaron tres \u00e1lbums."}
{"id": "174178", "revid": "98629", "url": "https://gl.wikipedia.org/wiki?curid=174178", "title": "Transferencia de materia", "text": "A transferencia de materia ou transferencia de masa \u00e9 un fen\u00f3meno f\u00edsico que se caracteriza polo movemento neto de materia no espazo. Agr\u00fapase decote xunto co transporte de cantidade de movemento e de enerx\u00eda nos chamados fen\u00f3menos de transporte xa que o seu tratamento matem\u00e1tico \u00e9 semellante e, ademais, aparecen a mi\u00fado combinados en distintos procesos f\u00edsicos.\nOs mecanismos responsables da transferencia de materia son a difusi\u00f3n e a convecci\u00f3n. Na meirande parte dos procesos de transferencia os dous mecanismos te\u00f1en lugar simultaneamente, a\u00ednda que con diferente importancia.\nAlg\u00fans exemplos de transferencia de materia son a evaporaci\u00f3n da auga dunha poza cara a atmosfera; a difusi\u00f3n do azucre dun terr\u00f3n nunha cunca de caf\u00e9; a perda de auga dun alimento durante o seu secado; ou a nivel industrial a separaci\u00f3n de compostos qu\u00edmicos nunha columna de destilaci\u00f3n.\nAspectos termodin\u00e1micos.\nA\u00ednda que adoita a considerarse que a forza impulsora da transferencia de materia \u00e9 a diferenza de concentraci\u00f3n, isto so \u00e9 certo para sistemas dunha soa fase en equilibrio termodin\u00e1mico. No resto de casos (non isotermos, sometidos a unha forza mec\u00e1nica, un campo el\u00e9ctrico etc.) o criterio que permite prever se a transferencia de materia ter\u00e1 lugar ou non \u00e9 a igualdade de potencial qu\u00edmico, tanto para unha ou varias fases. As\u00ed, un sistema evol\u00fae ata que o seu potencial qu\u00edmico \u00e9 homox\u00e9neo en todo punto.\nPara varias fases, e en termos m\u00e1is sinxelos, p\u00f3dese dicir que os compostos qu\u00edmicos van estar atra\u00eddos pola fase coa que te\u00f1an m\u00e1is afinidade. Como exemplo, a extracci\u00f3n dunha mol\u00e9cula arom\u00e1tica (apolar) dunha soluci\u00f3n acuosa (polar) levarase a cabo cun disolvente apolar, de acordo co famoso principio de que \u201csemellante disolve semellante\u201d. Se un litro de disoluci\u00f3n acuosa de acetato de butilo (un dos aromas da pi\u00f1a) de concentraci\u00f3n 50\u00a0mg/l \u00e9 posto en contacto con 50 ml de n-octanol. No equilibrio, a concentraci\u00f3n de acetato de butilo na fase acuosa ser\u00e1 soamente de 10,3\u00a0mg/l mentres que na fase apolar (n-octanol) a concentraci\u00f3n ser\u00e1 de 820\u00a0mg/l, \u00e9 dicir, 79 veces superior. Malia diferenza de concentraci\u00f3n de acetato de butilo, a transferencia de materia non ter\u00e1 lugar xa que o potencial qu\u00edmico do acetato de butilo nas d\u00faas fases ser\u00e1 id\u00e9ntico.\nAspectos cin\u00e9ticos.\nA transferencia de materia ten lugar por difusi\u00f3n e convecci\u00f3n. A difusi\u00f3n est\u00e1 caracterizada pola lei de Fick, que nunha dimensi\u00f3n e para unha soluci\u00f3n ideal binaria toma a forma:\nonde\nPola s\u00faa banda, o transporte convectivo representa a transferencia de materia debida ao movemento da mesma materia. En consecuencia, ag\u00e1s casos concretos a difusi\u00f3n en calquera medio orixina un transporte convectivo de maior ou menor importancia. O fluxo de materia por convecci\u00f3n v\u00e9n dado pola seguinte expresi\u00f3n:\nonde\nEnxe\u00f1ar\u00eda qu\u00edmica.\nA transferencia de materia presenta unha chea de aplicaci\u00f3ns en enxe\u00f1er\u00eda qu\u00edmica sendo a base da meirande parte das operaci\u00f3ns de separaci\u00f3n. Operaci\u00f3ns de importancia industrial coma a destilaci\u00f3n, a absorci\u00f3n, a adsorci\u00f3n, a extracci\u00f3n l\u00edquido-l\u00edquido, as separaci\u00f3ns por membranas, a lixiviaci\u00f3n ou a cristalizaci\u00f3n est\u00e1n controladas pola transferencia de materia. Outras operaci\u00f3ns, coma o secado, est\u00e1n controladas pola transferencia de materia e enerx\u00eda ao mesmo tempo. Finalmente, o estudo da transferencia de materia \u00e9 de grande importancia no dese\u00f1o de reactores qu\u00edmicos heterox\u00e9neos, \u00e9 dicir, aqueles nos que o catalizador (case sempre un s\u00f3lido) est\u00e1 nunha fase diferente do medio de reacci\u00f3n. A velocidade de conversi\u00f3n neste tipo de reactores pode estar controlada pola reacci\u00f3n no catalizador ou polo tempo que precisan os reactivos para transferirse ata a superficie deste. No primeiro caso a conversi\u00f3n estar\u00eda controlada pola velocidade de reacci\u00f3n e no segundo pola transferencia de materia."}
{"id": "174179", "revid": "1131", "url": "https://gl.wikipedia.org/wiki?curid=174179", "title": "Castro de Cos", "text": "O castro de Cos \u00e9 un castro situado no Barral na parroquia de Cos, no concello coru\u00f1\u00e9s de Abegondo.\nMorfolox\u00eda.\nO castro de Cos consta dun recinto principal fortificado de forma el\u00edptica, defendido por un terrapl\u00e9n interno. Este terrapl\u00e9n ten entre 4 e 6 metros de altura no arco E-S-O e uns 23 de ancho. Nesta mesma zona cons\u00e9rvanse restos dun primeiro foxo duns 4 m de ancho, e que na parte setentrional foi destru\u00eddo por movementos de terras.\nO sistema defensivo compl\u00e9tase cun segundo parapeto, duns 4 metros de alto e 12 de ancho. Est\u00e1 reforzado cun segundo foxo moi deteriorado, do que s\u00f3 se conserva o arco sudoriental.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas. Na actualidade non est\u00e1 visitable."}
{"id": "174180", "revid": "23204", "url": "https://gl.wikipedia.org/wiki?curid=174180", "title": "\u00d2mnium Cultural", "text": "\u00d2mnium Cultural \u00e9 unha entidade sen \u00e1nimo de lucro fundada en 1961 que traballa pola promoci\u00f3n da lingua e a cultura catal\u00e1, a educaci\u00f3n, a cohesi\u00f3n social e a defensa dos dereitos nacionais de Catalu\u00f1a. O seu presidente \u00e9 Jordi Cuixart.\nEn 2017 ti\u00f1a m\u00e1is de 90.000 socios distribu\u00eddos en 40 sedes territoriais e en xu\u00f1o de 2018 anunciaba que o n\u00famero aproxim\u00e1base aos 120.000. A trav\u00e9s da Federaci\u00f3 Llull, \u00d2mnium coordina as s\u00faas acci\u00f3ns no marco dos Pa\u00edses Catal\u00e1ns canda Acci\u00f3 Cultural del Pa\u00eds Valenci\u00e0 e Obra Cultural Balear."}
{"id": "174182", "revid": "1131", "url": "https://gl.wikipedia.org/wiki?curid=174182", "title": "Traxedia de Le Mans de 1955", "text": "A traxedia de Le Mans de 1955 foi un accidente durante a carreira automobil\u00edstica 24 Horas de Le Mans, o 11 de xu\u00f1o de 1955. Os coches involucrados no accidente pasaron magoaron m\u00e1is dun cento de espectadores, matando 84 deles. Este foi o peor accidente da historia das 24 Horas de Le Mans. Esta traxedia foi causa da retirada do equipo Mercedes GP durante m\u00e1is de 50 anos.\nO accidente.\n\u00c1s d\u00faas horas de carreira, produciuse un terrible accidente na volta 35. Hawthorn pasou a Lance Macklin e o seu Austin-Healey 100S entrando na recta antes dos boxes. Ao ver que o equipo Jaguar lle sinalizaba que entrara para facer unha parada en boxes, Hawthorn meteuse na traxectoria de Macklin e freou con forza para entrar nos boxes. No intento de evitar a Hawthorn, o coche de Macklin mant\u00edvose brevemente no lado dereito da pista detr\u00e1s de Hawthorn, levantando po coas s\u00faas rodas dereitas, a continuaci\u00f3n, desviouse a trav\u00e9s do centro da pista. Macklin estaba aparentemente f\u00f3ra de control cando empezou a desviarse, pero recuperou a direcci\u00f3n logo de cruzar a li\u00f1a central. Pero para ent\u00f3n Macklin estaba no cami\u00f1o do Mercedes-Benz 300 SLR de Levegh e a roda dianteira dereita do coche de Levegh montou por encima da parte posterior esquerda de Macklin, o que provocou que o 300 SLR sa\u00edse polo aire. As fotos e imaxes fixas de v\u00eddeo ilustran a delgada marxe, a anchura do gardabarros, entre un case accidente e o completo desastre.\nO coche de Levegh saltou sobre un terrapl\u00e9n de terra entre a \u00e1rea dos espectadores e a pista, envorcou e rebotou no extremo das bancadas dos espectadores, ent\u00f3n golpeou a estrutura dunha escaleira de formig\u00f3n. Ese impacto desintegrou a parte dianteira e lanzou o coche en alto, dando voltas e lanzando restos sobre a multitude. A carrozar\u00eda dianteira caeu directamente sobre a multitude. A suspensi\u00f3n dianteira, motor, e outros restos voaron pola zona dos espectadores deixando franxas de destruci\u00f3n fronte \u00e1s tribunas. O resto do coche aterrou no terrapl\u00e9n de terra e estalou en chamas. Os espectadores que subiran en escaleiras e andamiaxes para obter unha mellor visi\u00f3n da pista atop\u00e1ronse no cami\u00f1o directo dos letais restos. Levegh sa\u00edu lanzado do coche facendo un grande arco caendo, e o seu cranio resultou esmagado nalg\u00fan momento. Cando os bombeiros intentaron apagar as chamas con auga, o lume a\u00ednda ard\u00eda m\u00e1is debido \u00e1 reacci\u00f3n qu\u00edmica resultante coa carcasa de aliaxe de magnesio. oficialmente d\u00e1se a cifra de 84 espectadores mortos, ademais de Levegh. O coche de Macklin rebotou no muro de boxes e quedou no terrapl\u00e9n de terra. Resultou ileso, pero o seu auto golpeou a tres espectadores, matando a un. Fangio esquivouno pasando entre Macklin e o coche de Hawthorn e continuou.\nConsecuencias.\nO espectacular accidente, que chegou a ser co\u00f1ecido como a Traxedia de Le Mans de 1955, \u00e9 a maior traxedia na historia dos deportes de motor, morreron 84 espectadores e m\u00e1is de 120 resultaron feridos. Cancelouse a seguinte rolda do Campionato Mundial de coches deportivos no circu\u00edto de N\u00fcrburgring, as\u00ed como a lendaria Carreira Panamericana. O accidente causou conmoci\u00f3n xeneralizada e prohibici\u00f3ns temporais das carreiras de autom\u00f3biles en varios pa\u00edses. A prohibici\u00f3n en Su\u00edza non se levantou. a American Automobile Association deixou de patrocinar competici\u00f3ns deportivas de motor, xa que decidiu que as carreiras de autos distraia os seus obxectivos principais e formouse o United States Automobile Club para facerse cargo da organizaci\u00f3n de carreiras. Os equipos de carreiras de MG, Bristol, (logo de ga\u00f1ar o Grand Prix de 1955 e o Campionato de coches deportivos) e Mercedes-Benz, disolv\u00e9ronse. O horror do accidente causou que alg\u00fans pilotos presentes, entre eles Phil Walters, Sherwood Johnston e John Fitch (logo de terminar a tempada con Mercedes-Benz), retir\u00e1ranse da competici\u00f3n. Fitch foi sacado do seu retiro polo seu amigo Briggs Cunningham para axudar no proxecto de Chevrolet Corvette en Le Mans de 1960 e m\u00e1is tarde traballou para desenvolver dispositivos de seguridade de tr\u00e1fico, inclu\u00edndo os \"barris Fitch\" cheos de auga. Menos de tres meses despois, Lance Macklin decidiu retirarse logo de verse involucrado nun accidente mortal dobre durante a carreira Tourist Trophy en Dundrod.\nMoitos recriminaron directamente a Hawthorn en base a rumores de que cortara de s\u00fapeto diante de Macklin e freara preto da entrada a boxes, obrigando a Macklin a facer unha acci\u00f3n evasiva no cami\u00f1o de Levegh, que se converteu no pronunciamento semi oficial do equipo Mercedes e a historia de Macklin. O equipo Jaguar \u00e1 s\u00faa vez cuestionaron a idoneidade e competencia de Macklin e Levegh. Os primeiros informes dos medios foron moi impreciso, como o demostra a posterior an\u00e1lise da evidencia fotogr\u00e1fica realizada polo editor de Road &amp; Track (e segundo clasificado en 1955) Paul Frere, en 1975. Detalles adicionais xurdiron cando os fotogramas revisados por Frere convert\u00e9ronse en formato de v\u00eddeo. O Automobile Club l'Ouest (ACO) levou a cabo unha investigaci\u00f3n e chegou \u00e1 conclusi\u00f3n de que a causa principal do accidente foron as condici\u00f3ns inseguras preto da entrada \u00e1 recta de boxes. Tony Rolt e outros pilotos protestaban pola seguridade da recta de boxes desde 1953.\nAntes do evento de 1956, o ACO ampliou a recta de boxes, aumentando a separaci\u00f3n entre a estrada e os espectadores, e revisou outros tramos perigosos da pista. A tecnolox\u00eda e as pr\u00e1cticas de seguridade de pista evolucionaron lentamente ata que o piloto de F\u00f3rmula 1 Jackie Stewart organizou unha campa\u00f1a para avogar por unha maior seguridade 10 anos m\u00e1is tarde. A campa\u00f1a de Stewart ga\u00f1ou impulso logo da morte de Lorenzo Bandini e Jim Clark."}
{"id": "174183", "revid": "98629", "url": "https://gl.wikipedia.org/wiki?curid=174183", "title": "Artes pl\u00e1sticas", "text": "As artes pl\u00e1sticas consisten en formar e conformar ideas con distintos materiais mediante acci\u00f3ns como a pintura, o debuxo, a arquitectura ou a escultura; \u00e9 dicir, as artes pl\u00e1sticas representan un conxunto de acci\u00f3ns e actividades de tipo gr\u00e1fico-pl\u00e1stico, onde interve\u00f1en a vista e o tacto para aprecialas e estimular a nosa imaxinaci\u00f3n e pensamento.\nConceptos en artes pl\u00e1sticas.\nFigura-fondo.\nA Lei da psicolox\u00eda da forma, establece a tendencia a subdividir a totalidade dun campo de percepci\u00f3n en zonas m\u00e1is articuladas, figuras, e outras flu\u00eddas e desorganizadas, que constit\u00faen o fondo. Segundo esta lei, toda superficie rodeada tende a converterse en figura en tanto que a restante actuar\u00e1 como fondo. Wertheimer fixou, ademais, outras leis principais que determinan o fen\u00f3meno: todo obxecto sensible existe contra un fondo; a figura ten calidade de cousa, o fondo d\u00e1 a impresi\u00f3n de que 'pasa' por detr\u00e1s da figura; a figura \u00e9 polo xeral o campo de menor tama\u00f1o; a cor \u00e9 m\u00e1is densa e compacta na figura que no fondo; tam\u00e9n aquela presenta maior estabilidade, claridade e precisi\u00f3n, e aparece sempre m\u00e1is preto do espectador. Todo o da figura l\u00e9mbrase mellor.\nImaxe.\nAdoita chamarse \"imaxe\" \u00f3 conxunto das representaci\u00f3ns que temos das cousas. Nalgunha medida imaxe e representaci\u00f3n son sin\u00f3nimos e ref\u00edrense \u00f3s diversos tipos de aprehensi\u00f3n dun obxecto presente, a representaci\u00f3n de percepci\u00f3ns pasadas, estar ligado \u00e1 imaxinaci\u00f3n na libre combinaci\u00f3n de percepci\u00f3ns pasadas ou \u00e1 alucinaci\u00f3n. As imaxes ou representaci\u00f3ns poden ser ac\u00fasticas, \u00f3pticas, eid\u00e9ticas, non eid\u00e9ticas, afectivas, volitivas etc.\nNo sentido art\u00edstico, a imaxe pl\u00e1stica pode ser definida como o resultado dun proceso de creaci\u00f3n, no que, buscando a adecuaci\u00f3n dos materiais, as t\u00e9cnicas e a organizaci\u00f3n sofre unha transformaci\u00f3n das impresi\u00f3ns sensoriais, de fantas\u00edas mn\u00e9micas, sup\u00f3n sempre a actualidade da experiencia, a que aparece a trav\u00e9s da imaxe; isto fai supor \u00e1 vez unha experiencia anterior. A imaxe trae consigo a actualidade do obxecto convocante do dado.\nProporci\u00f3n.\n\u00c9 unha relaci\u00f3n de medidas harm\u00f3nicas entre as partes compo\u00f1entes dun todo, tanto como a distancia harmoniosa entre parte e parte. Estas relaci\u00f3ns de medida son atopadas no mundo org\u00e1nico e inorg\u00e1nico. Pero tales relaci\u00f3ns matem\u00e1ticas non se expresan de maneira mec\u00e1nica, a relaci\u00f3n existe pero as formas exhiben unha serie de pequenas variaci\u00f3ns dentro da relaci\u00f3n xeral, o que contrib\u00fae \u00e1 beleza e \u00e1 vitalidade.\nRaz\u00f3ns num\u00e9ricas ou xeom\u00e9tricas de distinta \u00edndole que emerxeron de investigaci\u00f3ns sobre a natureza foron aplicadas \u00e1 arte, sempre na persecuci\u00f3n dunha unidade harm\u00f3nica, os diversos rect\u00e1ngulos, pent\u00e1gonos, as divisi\u00f3ns internas dos mesmos etc.; tanto como nos diversos canons de medida aplicados \u00e1 figura humana para obter beleza, por exemplo os canons de sete ou oito cabezas fan \u00e1 proporci\u00f3n. O recurso da forma regular foi tido en conta, a\u00ednda fronte \u00e1 influencia distorsionante da perspectiva, \u00e9 as\u00ed que de acordo con Vitrubio os gregos ensanchaban a parte superior da columna, respecto da inferior e en relaci\u00f3n \u00f3 aumento de altura para manter a proporci\u00f3n cando esta entrase visualmente na converxencia de perspectiva. Todo isto ti\u00f1a como finalidade salvar a beleza da obra.\nPunto.\nConsid\u00e9rase que o punto \u00e9 o principal xerador da forma e indica un lugar no espazo.\nPlano.\n\"Como plano b\u00e1sico ent\u00e9ndese a superficie material que vai recibir o contido da obra. O plano b\u00e1sico esquem\u00e1tico est\u00e1 limitado por d\u00faas li\u00f1as horizontais e d\u00faas verticais e adquire as\u00ed en relaci\u00f3n \u00f3 ambiente que o rodea, unha entidade independente\" (Wassily Kandinsky).\nMovemento.\n\u00c9 o foco de atenci\u00f3n m\u00e1is forte nunha comprensi\u00f3n.\nSuxesti\u00f3n que logra nunha orde pl\u00e1stica debido \u00e1 aplicaci\u00f3n, na organizaci\u00f3n, de determinados fundamentos visuais: destino com\u00fan, boa direcci\u00f3n, agrupamento, secuencia lineal, transponibilidade, progresi\u00f3n, alternancia etc.\nTensi\u00f3n existente entre varios elementos formais ou lineais e o campo que os cont\u00e9n, a trav\u00e9s da cal as figuras son atra\u00eddas, repulsadas ou aquietadas provocando a suxesti\u00f3n do movemento ou desprazamento. Segundo a regra de Duncker, na experiencia de desprazamento o marco tende a permanecer fixo, mentres que o obxecto dependendo dese marco executa o movemento. A estrutura do contexto no espazo e no tempo determinan a percepci\u00f3n do movemento; de igual maneira ocorrer\u00e1 coas propiedades do movemento, \u00e9 dicir, velocidade e direcci\u00f3n (a velocidade pode ser constante, cambiar en progresi\u00f3n regular ou abruptamente). O movemento perc\u00edbese dentro de certos l\u00edmites de velocidade, a agulla dos minutos do reloxo, aparentemente parece quieto, dada a s\u00faa escasa velocidade, pero as paletas dun ventilador vense como unha forma borrosa e quieta dada a s\u00faa alta velocidade.\nDe igual maneira un obxecto pequeno parecer\u00e1 desprazarse a maior velocidade que un de gran tama\u00f1o. A direcci\u00f3n est\u00e1 determinada polo sentido da secuencia en que un obxecto, forma, cor etc. segue nunha orde dada, ou pola tensi\u00f3n dunha li\u00f1a, forma etc. con respecto a un bordo ou na s\u00faa propia din\u00e1mica, as\u00ed vemos desprazarse cara a arriba a unha vertical con velocidades distintas nos seus extremos, subir a un tri\u00e1ngulo is\u00f3scele, direcci\u00f3n igual nunha horizontal con m\u00ednima diferenza de velocidade cara \u00e1 esquerda, e carecer de direcci\u00f3n a un cadrado. \u00c9 dicir, os elementos axiais expresan movemento, unha catedral g\u00f3tica \u00e9 ascendente. As superficies curvas expresan movemento dobre, achegarse e afastarse.\nO movemento pode ser continuo, con direcci\u00f3n establecida, lineal ou xiratoria. A forma do movemento pode ser simple ou complexa, cando por exemplo, varios elementos realizan igual movemento con igual ritmo, ou cando dous ou m\u00e1is grupos realizan distintos movemento organizados con ritmos distintos entre si e non.\nEsbozo.\nDese\u00f1o r\u00e1pido e lixeiro que se fai dun terreo, dunha paisaxe, dunha posici\u00f3n militar etc., sen valerse de instrumentos nin aparellos xeom\u00e9tricos en forma de debuxo e como tenteo ou preliminar de algo que pode completarse.\nA pesar diso un esbozo non carece de m\u00e9rito. Mesmo alg\u00fans, realizados por grandes artistas, consid\u00e9ranse actualmente como obras de gran valor, debidamente apreciadas e con categor\u00eda de produci\u00f3ns art\u00edsticas. Son famosos, por exemplo, alg\u00fans esbozos de Rafael, Rubens, Leonardo da Vinci etc.\nBosquexo.\n\u00c9 o ensaio que fai un artista antes de realizar a s\u00faa obra pl\u00e1stica.\nTon.\nCor integrada en todas as s\u00faas dimensi\u00f3ns.\nDenom\u00ednase tam\u00e9n ton \u00e1 escala resultante dunha cor mesturada sexa con branco, negro ou gris, \u00e9 dicir, \u00f3 matiz ou ben coa s\u00faa cor complementaria.\nEscala de valores.\n\u00c9 a orde dos gradentes que se atopan entre os extremos m\u00e1ximos. Neste caso ref\u00edrese s\u00f3 a variaci\u00f3ns crecentes ou decrecentes de claridade, situadas entre polos de claridade ou escuridade.\nTonalidade.\n\u00c9 a resultante de diversas relaci\u00f3ns do ton, conceptuado en todas as s\u00faas dimensi\u00f3ns, que pola s\u00faa organizaci\u00f3n tenden a provocar un tipo tal de orde de cor que se manifesta mov\u00e9ndose cara \u00e1 harmon\u00eda, o contraste ou a relaci\u00f3n de temperatura.\nFronte a un cadro sempre se fai referencia \u00e1 tonalidade dominante, sexa harm\u00f3nica, por predominio dunha soa cor (monocrom\u00e1tico), por predominio dunha cor \u00e1 cal as outras tenden a asemellarse por mestura (tonalidade avermellada, azulada etc.), tanto como pola s\u00faa oposici\u00f3n (contraste), ou pola s\u00faa temperatura (tonalidade c\u00e1lida ou fr\u00eda). Pode darse tam\u00e9n en valores de grises.\nValor.\nGrao de claridade ou escuridade dunha cor (branco e negro), debido \u00e1 presenza de branco ou negro no mesmo. O valor non depende da cor en si, sen\u00f3n dos tons pr\u00f3ximos: por exemplo o amarelo, \u00e9 unha cor moi clara, ten un valor inferior a un verde ou violeta.\nDentro dunha pintura destacan maiormente as cores que pos\u00faen un valor m\u00e1is alto, \u00e9 dicir as que contan cunha maior presenza luminosa: amarelos, cremas, brancos etc.\nNo Renacemento, os pintores manti\u00f1an un equilibrio dos valores, no Barroco, tal equilibrio substit\u00faese polo xogo dos mesmos."}
{"id": "174184", "revid": "127505", "url": "https://gl.wikipedia.org/wiki?curid=174184", "title": "Rito", "text": "Rito (do lat\u00edn \"ritus\") \u00e9 un acto relixioso ou cerimonial repetido invariablemente, conforme unhas normas estritas. Os ritos son as celebraci\u00f3ns dos mitos, por tanto non se poden entender separadamente deles. Te\u00f1en un car\u00e1cter simb\u00f3lico, expresi\u00f3n do contido dos mitos. A celebraci\u00f3n dos ritos (ritual) pode consistir en festas e cerimonias, de car\u00e1cter m\u00e1is ou menos solemne, segundo pautas que establece a tradici\u00f3n ou a autoridade relixiosa.\nPrincipais tipos de ritos.\nNalgunhas relixi\u00f3ns, os rituais pode levalos a cabo calquera crente, mentres que noutras neces\u00edtase a mediaci\u00f3n dunha persoa ou instituci\u00f3n especial: o oficiante. Esta \u00e9 a diferenza que existe entre as relixi\u00f3ns individualistas como, por exemplo, a relixi\u00f3n dos esquim\u00f3s, e as relixi\u00f3ns comunitarias e eclesi\u00e1sticas, como a cristi\u00e1 ou a isl\u00e1mica, que presupo\u00f1en a tarefa dun sacerdote ou mediador."}
{"id": "174185", "revid": "56817", "url": "https://gl.wikipedia.org/wiki?curid=174185", "title": "Jagged Little Pill", "text": "Jagged Little Pill \u00e9 o terceiro \u00e1lbum da vocalista canadense Alanis Morissette, editado o 13 de xu\u00f1o de 1995. O \u00e1lbum marcou un cambio no estilo e no x\u00e9nero para Morissette, que ti\u00f1a un son m\u00e1is dance pop nos seus anteriores traballos. Este traballo foi o \u00e1lbum que deu a co\u00f1ecer Morissette en todo o mundo, e cont\u00e9n os exitosos sinxelos \"You Oughta Know\", \"Ironic\", \"You Learn\", \"Hand in My Pocket\", \"Head over Feet\" e \"All I Really Want\".\nO \u00e1lbum estivo 12 semanas (non consecutivas) no n\u00famero 1 da lista estadounidense \"Billboard 200\". No ano 2009 levaba vendidas ao redor de 33 mill\u00f3ns de copias en todo o mundo."}
{"id": "174186", "revid": "1131", "url": "https://gl.wikipedia.org/wiki?curid=174186", "title": "Castro de Vilar", "text": "O castro de Vilar \u00e9 un castro situado no lugar de Vilar na parroquia de Crendes, no concello coru\u00f1\u00e9s de Abegondo.\nMorfolox\u00eda.\nO castro ten unhas dimensi\u00f3ns de 275 por 187 metros e estimouse que se trata dun pequeno castro el\u00edptico rodeado dunha dobre li\u00f1a de murallas ou terrapl\u00e9ns. Mais o sitio at\u00f3pase moi alterado por ter sido alterada a zona sur e norte deste e \u00e9 complexo establecer a s\u00faa morfolox\u00eda orixinal..\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas. Na actualidade non \u00e9 visitable."}
{"id": "174187", "revid": "89787", "url": "https://gl.wikipedia.org/wiki?curid=174187", "title": "Stirling Moss", "text": "Stirling Moss, nado en Londres o 17 de setembro de 1929 e finado en Mayfair o 12 de abril de 2020, foi un condutor de autos de carreiras brit\u00e1nico. \u00c9 fillo de Alfred Moss, quen conseguiu a d\u00e9cimo cuarta posici\u00f3n nas 500 millas de Indian\u00e1polis de 1924 nun Ford \"Fronty\".\nTraxectoria.\nStirling Moss foi un pioneiro brit\u00e1nico no mundo da F\u00f3rmula 1, que a pesar de non conseguir nunca ga\u00f1ar un Campionato do mundo de F\u00f3rmula 1, converteuse nun deses considerados campi\u00f3ns sen coroa (por exemplo Gilles Villeneuve), acabando como subcampi\u00f3n do mundo de F\u00f3rmula 1 en catro ocasi\u00f3ns consecutivas, de a ; en total, entre 1948 e 1962, Moss ga\u00f1ou 194 das 497 carreiras que disputou en todas as categor\u00edas, inclu\u00edndo 16 Grandes Premios de F\u00f3rmula 1.\nNo ano 2006, \u00e1 idade de 77 anos, a Federaci\u00f3n Internacional do Autom\u00f3bil concedeulle a Moss a medalla de ouro da organizaci\u00f3n, ao consideralo o mellor piloto da historia desta categor\u00eda que nunca ga\u00f1ou un campionato.^\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "174188", "revid": "98629", "url": "https://gl.wikipedia.org/wiki?curid=174188", "title": "Perry Bamonte", "text": "Perry Archangelo Bamonte (nado o 3 de setembro de 1960 en Londres, Inglaterra) \u00e9 un m\u00fasico anglo-italiano co\u00f1ecido polo seu traballo coa banda The Cure.\nTraxectoria.\nBamonte uniuse a The Cure no ano 1990, substitu\u00edndo a Roger O'Donnell nos teclados. M\u00e1is tarde asumir\u00eda o papel de guitarrista, compartido con Robert Smith, despois da sa\u00edda de Porl Thompson en 1993. Bamonte axudou a producir os \u00e1lbums \"Wish\", \"Wild Mood Swings\", \"Bloodflowers\" e \"The Cure\". Perry foi acreditado por escribir a m\u00fasica dos temas \"Trust\" do \"Wish\", \"This Is a Lie\" do \"Wild Mood Swings\" e \"Anniversary\" do \"The Cure\". Tam\u00e9n aparece nos \u00e1lbums ao vivo \"Paris\" e \"Show\" e no v\u00eddeo \"\". O seu irm\u00e1n m\u00e1is novo, Daryl Bamonte, tam\u00e9n traballou en The Cure como director de xira, labor que tam\u00e9n realizou con Depeche Mode.\nNo ano 2005 os dous irm\u00e1ns foron inesperadamente despedidos da banda xunto con Roger O'Donnell. Perry foi rapidamente substitu\u00eddo por Porl Thompson. Na s\u00faa primeira intervenci\u00f3n dende ent\u00f3n, Bamonte afirmou desco\u00f1ecer as raz\u00f3ns do seu despedimento."}
{"id": "174189", "revid": "98629", "url": "https://gl.wikipedia.org/wiki?curid=174189", "title": "Arte culinaria", "text": "A culinaria ou arte culinaria \u00e9 unha forma creativa de preparar os alimentos e depende moito da cultura, en termos de co\u00f1ecementos respecto dos alimentos, a s\u00faa forma de preparalos, as\u00ed como dos rituais sociais establecidos \u00f3 redor da comida. A coci\u00f1a tradicional \u00e9 unha arte fundamentalmente social con caracteres locais e tradicionais, pero a sociedade moderna conseguiu facilitar a s\u00faa elaboraci\u00f3n con materias primas que se cultivan a miles de quil\u00f3metros. \u00c9 importante, na coci\u00f1a moderna esta base de distintas orixes \u00e9tnicas e culturais.\nA preparaci\u00f3n das comidas.\nO tipo de coci\u00f1a depende, do coci\u00f1eiro, dos ingredientes e dos costumes ou obrigaci\u00f3ns culturais, m\u00e9dicas e relixiosas para uns alimentos en concreto.\nDicimos, ent\u00f3n, que alg\u00fans alimentos (case todos) deben pasar por un proceso chamado cocci\u00f3n, que \u00e9 a aplicaci\u00f3n de calor ou outras t\u00e9cnicas para conservar e modificar o seu sabor, cor e textura; desta maneira ser\u00e1n estes aptos para o consumo humano.\nPara que un alimento sexa parte \u00edntegra do modo de alimentaci\u00f3n ter\u00e1 que estar facilmente dispo\u00f1ible, en cantidade adaptada \u00e1s necesidades humanas e, se \u00e9 posible, a bo prezo.\nComo o home n\u00fatrese, non soamente para asegurar o seu crecemento e desenvolvemento sen\u00f3n tam\u00e9n por pracer, os alimentos ter\u00e1n que ter a mi\u00fado unhas calidades gustativas, as cales cambian segundo as sociedades. Comer \u00e9 tam\u00e9n un acto social, algunhas persoas tentan non comer certos alimentos pola s\u00faa imaxe desvalorizante (o aceite de colza despois da primeira guerra mundial), buscan uns m\u00e1is raros e caros (o foie-gras ou o caviar) ou rivalizan de imaxinaci\u00f3n para preparar alg\u00fan prato de maneira complexa, apetitosa e visualmente satisfactoria.\nA coci\u00f1a \u00e9 ademais o soporte e manifestaci\u00f3n dalgunha posici\u00f3n relixiosa e at\u00e9 pol\u00edtica. As\u00ed, alg\u00fans costumes culturais ou algunhas relixi\u00f3ns puxeron tab\u00fas sobre certos alimentos ou preparaci\u00f3ns.\nOs alimentos e modos de preparaci\u00f3n elixidos dependen dos principios de cada consumidor. Buscar alimentos con etiqueta de calidade ou Denominaci\u00f3n de Orixe, de agricultura biol\u00f3xica ou o rexeito para comer alimentos de orixe animal (vexetarianos, por exemplo) v\u00e9n a mi\u00fado dunha elecci\u00f3n \u00e9tica, igual que o desexo de non-violencia \u00f3s animais, ou para non impor un impacto tan grande para a biosfera (desde o punto de vista enerx\u00e9tico, a produci\u00f3n de 1 quilo de prote\u00ednas animais resulta m\u00e1is cara que a mesma cantidade de prote\u00ednas vexetais). Estas posici\u00f3ns son moi defendidas polos ecoloxistas.\nA elecci\u00f3n inicial dos alimentos depende de m\u00faltiples variables: antes, o primeiro factor foi o da dispo\u00f1ibilidade, por exemplo a carne de mamut nunha ecorrexi\u00f3n \u00f3 norte de Europa ou os per\u00edodos de recolecci\u00f3n dos agroalimentos.\nOs costumes e t\u00e9cnicas alimentarias form\u00e1ronse \u00f3 redor deses per\u00edodos favorables e da dispo\u00f1ibilidade dos combustibles (madeira, carb\u00f3n).\nAgora, para a maior parte da humanidade, os alimentos utilizados, m\u00e1is ou menos variados, ve\u00f1en dos hortos e invernadoiros, conforme \u00e1 biodiversidade de cada rexi\u00f3n. Nos pa\u00edses industrializados c\u00f3mpranse nos comercios pr\u00f3ximos ou en supermercados. Atopamos alimentos sen transformar, parcial ou completamente preparados listos para o seu consumo. Neste caso o \u00fanico que fai falta \u00e9 quentalo; se se desexa.\nGrazas \u00e1 multiplicaci\u00f3n dos intercambios entre pa\u00edses p\u00f3dese atopar froitas e verduras en todo momento do ano, cousa que antes era imposible. Esta dispo\u00f1ibilidade permanente dalg\u00fans comestibles xa cambiou a conduta alimentaria e numerosos ritos. Tam\u00e9n se observou un abandono progresivo do consumo de varios alimentos, v\u00edtimas do fen\u00f3meno da moda ou simplemente esquecidos pola industria agroalimentaria.\nAlimentarse.\nAlimentarse consiste en satisfacer as necesidades do organismo en auga, prote\u00ednas, l\u00edpidos, gl\u00edcidos, vitaminas e oligoelementos, para asegurar o crecemento e mantemento do corpo segundo a idade, sexo e grao de actividade f\u00edsica ou ps\u00edquica.\nOs alimentos fornecen, pero de maneira desequilibrada en relaci\u00f3n \u00e1s necesidades, as prote\u00ednas, l\u00edpidos e gl\u00edcidos que constit\u00faen unha fonte de enerx\u00eda e mol\u00e9culas necesarias \u00f3 corpo humano, as\u00ed como vitaminas e outros elementos. Resultando que s\u00f3 a asociaci\u00f3n equilibrada de alimentos de tipos nutricionais diferentes, asegura a achega de elementos indispensables.\nNecesidades.\nOs beb\u00e9s e infantes necesitan a vitamina D, a cal ter\u00eda que ser achegada pola comida pero, \u00f3 atoparse esta en baixa dispo\u00f1ibilidade na porci\u00f3n coti\u00e1, ad\u00f3itaselles dar complementos vitam\u00ednicos.\nDe igual modo, as mulleres necesitan un 77% de ferro m\u00e1is que os homes polas perdas menstruais ou despois do parto, as\u00ed como m\u00e1is calcio na menopausa, para evitar no posible a aparici\u00f3n de osteoporose.\nDe forma similar, a raci\u00f3n h\u00eddrica var\u00eda da mesma forma que as achegas enerx\u00e9ticas. Un cuarto do almacenamento de auga extracelular \u00e9 renovado diariamente nos beb\u00e9s e s\u00f3 unha s\u00e9tima parte no adulto."}
{"id": "174190", "revid": "56817", "url": "https://gl.wikipedia.org/wiki?curid=174190", "title": "Cu\u00e1nta puta y yo qu\u00e9 viejo", "text": "\"Cu\u00e1nta puta y yo qu\u00e9 viejo\" \u00e9 un sinxelo da banda viguesa de punk rock Siniestro Total, extra\u00eddo do \u00e1lbum \"Me gusta c\u00f3mo andas\" e editado en 1989. Foi gravado no ano 1988 nos estudios Trak de Madrid por Eugenio Mu\u00f1oz, que tam\u00e9n se encargar\u00eda das labores de produci\u00f3n.\nA cara-b do sinxelo, \"Gremio de hosteler\u00eda\", gravouse nas mesmas sesi\u00f3ns de \"Me gusta c\u00f3mo andas\" e tam\u00e9n foi inclu\u00eddo na s\u00faa reedici\u00f3n do ano 2002."}
{"id": "174191", "revid": "98629", "url": "https://gl.wikipedia.org/wiki?curid=174191", "title": "Teor\u00eda das laringais", "text": "Co\u00f1\u00e9cese como laringais un conxunto de tres sons consoantes que aparecen nas reconstruci\u00f3ns da lingua protoindoeuropea (PIE). A teor\u00eda foi proposta por primeira vez por Ferdinand de Saussure en 1879; con todo, non obtivo aceptaci\u00f3n xeral ata que a lingua hitita foi descuberta e descifrada lentamente a mediados do s\u00e9culo XX. Pronto se acharon fonemas na lingua hitita para os que a teor\u00eda das laringais constitu\u00eda a mellor explicaci\u00f3n, o que supuxo a aceptaci\u00f3n da teor\u00eda por parte da maior\u00eda dos indoeurope\u00edstas.\nEvidencias das laringais.\nNon se sospeitou a existencia destes sons at\u00e9 hai relativamente pouco tempo, por seren as linguas anat\u00f3licas as \u00fanicas linguas indoeuropeas nas que as laringais sobreviviron na escritura. A maior\u00eda dos fil\u00f3logos aceptaron que as laringais existiron, porque, t\u00e9ndoas en conta, se simplifican as explicaci\u00f3ns sobre alg\u00fans cambios de sons desde PIE \u00e1s linguas descendentes que doutro xeito ser\u00edan bastante dif\u00edciles de comprender.\nSon tres os sons co\u00f1ecidos como laringais:\nWinfred P. Lehmann, por\u00e9n, mantivo que \"*h1\" agrupaba realmente dous sons distintos, debido a reflexos inconsistentes en hitita. (Lehmann asumiu que unha foi unha oclusiva glotal e a outra unha fricativa glotal. V\u00e9xase m\u00e1is abaixo.)\nEn grego, entre consonantes e ao inicio, \"h1\" &gt; \"e\", \"h2\" &gt; \"a\", e \"h3\" &gt; \"o\". En linguas indoiranias como o s\u00e1nscrito, toda laringal transf\u00f3rmase en \"i\", e no resto de linguas indoeuropeas, toda laringal (non inicial) conv\u00e9rtese en \"a\". Isto explica o seguinte fen\u00f3meno:\nA evidencia principal da existencia das laringais obs\u00e9rvase cando en conexi\u00f3n coa vogal do PIE \"*e-\", \"h2\" a colorea en \"*a-\", e \"h3\" en \"*o-\". En anatolio, por\u00e9n, \"h2\" conservouse, igual que \"h3\" nalgunhas posici\u00f3ns. Por exemplo:\nA teor\u00eda das laringais considerouse a mellor explicaci\u00f3n \u00e1 misteriosa aparici\u00f3n de \"h-\" no l\u00e9xico anatolio, e \u00e1 diferenza voc\u00e1lica entre as linguas anatolias e a maior\u00eda das outras linguas indoeuropeas, como o lat\u00edn \"ovis\" = \"ovella\".\nEfectos nas alternancias voc\u00e1licas.\nA teor\u00eda das laringais tam\u00e9n explica algunhas secuencias de alternancia voc\u00e1lica (\"\u0391blaut\") que aparecen en moitas ra\u00edces indoeuropeas, facendo que parezan menos arbitrarias e m\u00e1is regulares. Por exemplo, as correspondencias observadas:\nFemininos PIE en -\u0101.\nA teor\u00eda das laringais require bastantes axustes no modelo flexivo indoeuropeo. O x\u00e9nero feminino que a maior\u00eda das antigas linguas indoeuropeas comparten parece ter sido creado cun sufixo, \"*-eh2\", que se coloreou por efecto da laringal en \"*-a\", que \u00e1 s\u00faa vez sufriu un alongamento compensatorio trala perda da laringal. Isto leva a pensar que os nomes e adxectivos femininos tivesen orixinariamente ra\u00edces conson\u00e1nticas, no canto de ra\u00edces voc\u00e1licas, o que axudar\u00eda a explicar a raz\u00f3n pola cal a s\u00faa flexi\u00f3n \u00e9 distinta doutros nomes con ra\u00edces voc\u00e1licas reais.\nPosto que o x\u00e9nero feminino se formou usando un sufixo reco\u00f1ec\u00edbel, alg\u00fans investigadores pensan que foi unha innovaci\u00f3n recente. Segundo o seu punto de vista, o PIE temper\u00e1n ter\u00eda s\u00f3 dous x\u00e9neros gramaticais orixinais: o animado e o inanimado.\nEvidencias desde as linguas ur\u00e1licas.\nOutras evidencias das laringais prove\u00f1en das linguas ur\u00e1licas (fino-ugrias). A pesar de que o protour\u00e1lico e o protoindoeuropeo non te\u00f1en correspondencias fonol\u00f3xicas regulares e que non est\u00e1n xeneticamente emparentadas, algunhas palabras reconstru\u00eddas en proto-dialectos ur\u00e1licos (como o proto-fino-ugrio, proto-fino-p\u00e9rmico etc.) foron tomadas de dialectos indoeuropeos (por exemplo, fin\u00e9s \"nimi\" ~ \"nome\" e \"porsas\" ~ \"porco\"). Tras asumir que as laringais protoindoeuropeas poder\u00edan traducirse como fonemas guturais nas linguas que tomaron as palabras prestadas, vanse atopando cada vez m\u00e1is pr\u00e9stamos desde o PIE \u00e1s linguas ur\u00e1licas.\nTres fonemas ur\u00e1licos aparecen nas posici\u00f3ns onde PIE ten laringais. Desafortunadamente, o ur\u00e1lico, que era m\u00e1is rico en alveolares, ti\u00f1a varios fonemas guturais onde elixir. Dependendo da antig\u00fcidade do pr\u00e9stamo, aproxim\u00e1ronse a uns ou outros fonemas. Alg\u00fans exemplos:* fin\u00e9s \"lehti\" (folla) &lt; PIE \"*bhlh1-to\" &gt; escandinavo \"blad\" 'folla' (aqu\u00ed non aparece \"b-\" inicial porque as linguas ur\u00e1licas perden o primeiro fonema dun grupo conson\u00e1ntico ao inicio de palabra).\nValores fon\u00e9ticos.\nA\u00ednda existe un consider\u00e1bel debate acerca da pronuncia das laringais. As evidencias do hitita e o ur\u00e1lico son suficientes para conclu\u00edr que estes sons foron \"guturais\" ou pronunciados bastante atr\u00e1s na cavidade bucal. A mesma evidencia \u00e9 tam\u00e9n consistente asumindo que foron sons fricativos (en oposici\u00f3n aos aproximantes ou oclusivos), o que estar\u00eda fortemente apoiado polo comportamento das laringais en grupos conson\u00e1nticos. A suposici\u00f3n de que \"*h1\" \u00e9 unha oclusiva glotal est\u00e1 a\u00ednda moi estendida, se ben, resulta improb\u00e1bel que unha oclusiva glotal se reflectise como fricativa en pr\u00e9stamos ur\u00e1licos, como parece ser o caso, por exemplo, na palabra \"lehti\" &lt; \"*le\u0161te\" &lt; PIE \"*bhlh1-to\". Ademais, todas as laringais seguen o mesmo patr\u00f3n fonol\u00f3xico, dun modo que \u00e9 bastante diferente das oclusivas protoindoeuropeas, pero similar \u00e1 fricativa \"*s\".\nSe, como indican algunhas probas, existiron dous sons \"*h1\", un poder\u00eda ter sido a oclusiva glotal e o outro poder\u00eda ter sido o son \"h\", como en ingl\u00e9s \"hat\".\nD\u00e9ronse varios argumentos para determinar o lugar exacto da articulaci\u00f3n das laringais. En primeiro lugar, o efecto que estes sons tiveron nos fonemas adxacentes est\u00e1 ben documentado. Do que se co\u00f1ece desta condici\u00f3n fon\u00e9tica por idiomas contempor\u00e1neos, sobre todo as linguas sem\u00edticas, \"*h2\" (a laringal \"a-colorante\") poder\u00eda ter sido unha consoante far\u00ednxea fricativa. As fricativas far\u00ednxeas (como a letra \u00e1rabe \u062d en \"Mu\u0127ammad\") normalmente causan un coloreado de a nas linguas sem\u00edticas (isto ocorre en hebreo, por exemplo). Por esta raz\u00f3n, a suposici\u00f3n de que puidese ter un comportamento far\u00ednxeo \u00e9 bastante forte.\nIgualmente est\u00e1 xeralmente asumido que \"*h3\" foi redondeada (labializada) a causa do seu efecto o-colorante. \u00c9 habitual considerala sonora base\u00e1ndose na forma de perfecto \"*pibh3-\" da ra\u00edz \"*peh3\". Utilizando analox\u00edas do \u00e1rabe , alg\u00fans ling\u00fcistas supuxeron que \"*h3\" foi tam\u00e9n far\u00ednxea (como a letra \u00e1rabe \u0639 , como en \"mu\u0639allim\" = \"mestre\"), a\u00ednda que a suposici\u00f3n de que fose velar \u00e9 probabelmente m\u00e1is com\u00fan. (Os reflexos en linguas ur\u00e1licas poder\u00eda ser o mesmo se o fonema orixinal fose velar ou far\u00ednxeo.)\nO mesmo vese nalgunhas correspondencias entre semita e indoeuropeo, xa sexan debidas a pr\u00e9stamos prehist\u00f3ricos ou a un devanceiro com\u00fan (v\u00e9xase a teor\u00eda do nostr\u00e1tico):\nHistoria da teor\u00eda.\nA historia da x\u00e9nese da teor\u00eda rem\u00f3ntase a un nov\u00edsimo Saussure que aos 21 anos de idade, en decembro de 1878, publicou a \"M\u00e9moire sur le syst\u00e8me primitif des voyelles dans les langues indo-europ\u00e9enes\", que reexaminaba o sistema de \"Ablaut\" do lat\u00edn, grego e s\u00e1nscrito propo\u00f1endo a reconstruci\u00f3n de dous \"coeficientes son\u00e1nticos\" \"*A\" e \"*O\" (m\u00e1is tarde \"*h\"2 e \"*h\"3) para explicar varios casos an\u00f3malos de \"Ablaut\" e explicar unificadamente o patr\u00f3n de tres conxugaci\u00f3ns verbais do s\u00e1nscrito. M\u00e1is tarde alg\u00fans autores retomaron a cuesti\u00f3n e propuxeron un terceiro elemento \"*E\" (m\u00e1is tarde \"*h\"1). A dita proposta foi marxinal e non recibiu demasiada atenci\u00f3n nos seguintes 50 anos, considerada como unha abstracci\u00f3n de dif\u00edcil interpretaci\u00f3n, a\u00ednda que parece que Saussure as pensou como alg\u00fan tipo de elemento voc\u00e1lico (non conson\u00e1ntico como suxire a evidencia actualmente dispo\u00f1\u00edbel).\nNon obstante, en 1927 o erudito polaco Jerzy Kury\u0142owicz mostrou que en hitita, por aquel ent\u00f3n unha lingua recentemente descifrada, o grafema \"\u1e2b\" aparec\u00eda xusto nas posici\u00f3ns para as cales Saussure postulara a presenza de \"*A\". Foi Kury\u0142owicz quen redesignou os elementos \"*E, *A\" e \"*O\" como \"*H\"1, \"*H\"2 e \"*H\"3. Dous contribuidores importantes \u00e1 teor\u00eda foran Hermann M\u00f6ller e Albert Cuny, que non eran indoeurope\u00edstas e cuxa intenci\u00f3n ao desenvolver a teor\u00eda das laringais era atopar conexi\u00f3ns das linguas indoeuropeas coas linguas sem\u00edticas, onde existen fonemas laringais (guturais). De feito foi M\u00f6ller quen propuxera o elemento \"*E\" e quen postulara que \"*A\" e \"*O\" pod\u00edan ser consoantes e non vogais, base\u00e1ndose en certos procesos fonol\u00f3xicos dos sons guturais en sem\u00edtico. Tam\u00e9n foi M\u00f6ller quen cu\u00f1ou o termo \"laringal\". Cuny foi quen probou que cando as laringais se atopan con algunha das soantes \"*r, *l, *m\" ou \"*n\" eran estas as que se transformaban en vogal, polo que \"*E, *A\" e \"*O\" deb\u00edan ter un car\u00e1cter conson\u00e1ntico m\u00e1is forte que as soantes.\nNos comezos da ling\u00fc\u00edstica indoeuropea as laringais eran un elemento ausente e cara a 1880 case ning\u00fan indeoeurope\u00edsta de universidade europea ningunha ter\u00eda considerado a s\u00faa necesidade, excepto por alg\u00fans casos marxinais en Alema\u00f1a. Sesenta anos m\u00e1is tarde a situaci\u00f3n cambiar\u00eda e a teor\u00eda laringal consider\u00e1base parte importante dos estudos indoeuropeos."}
{"id": "174192", "revid": "88215", "url": "https://gl.wikipedia.org/wiki?curid=174192", "title": "Django Reinhardt", "text": "Jean Baptiste Reinhardt, co\u00f1ecido como Django Reinhardt, nado en Liberchies o 23 de xaneiro de 1910 e finado en Fontainebleau o 16 de maio de 1953 foi un guitarrista belga de jazz de orixe xitana sinti. Tr\u00e1tase do primeiro m\u00fasico de jazz orixinario de Europa que exerceu unha influencia similar \u00e1 dos grandes artistas estadounidenses. A s\u00faa m\u00fasica \u00e9 o resultado da fusi\u00f3n entre o swing e a tradici\u00f3n musical xitana do leste europeo, o que se co\u00f1ece en ingl\u00e9s co nome de Gypsy jazz e en franc\u00e9s como Jazz manouche (Jazz xitano)."}
{"id": "174193", "revid": "1131", "url": "https://gl.wikipedia.org/wiki?curid=174193", "title": "Castro de Leiro", "text": "O castro de Leiro \u00e9 un castro situado no lugar de Loureiro na parroquia de Leiro, no concello coru\u00f1\u00e9s de Abegondo.\nMorfolox\u00eda.\nConsta dun \u00fanico recinto fortificado de forma ovalada. Est\u00e1 defendido por un parapeto de entre 3 e 4 metros de altura en entre 7 e 20 de anchura. No arco O-N-L o parapeto est\u00e1 reforzado cun foxo, que acada os 15 metros de ancho, e un segundo parapeto duns 3 metros de altura e 13 de anchura. Hai indicios de que na parte oeste houbo un segundo foxo\nO recinto ten 108 metros de di\u00e1metro no eixo NO-SE e 88 no eixo NE-SO.\nO sector norte, a parte traseira, est\u00e1 desaparecida, co foxo cunha estrada por riba. No sector leste est\u00e1 tam\u00e9n afectado. Inda as\u00ed os resto dos sectores do castro cons\u00e9rvanse axeitadamente.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174194", "revid": "624", "url": "https://gl.wikipedia.org/wiki?curid=174194", "title": "Teor\u00eda laringal", "text": ""}
{"id": "174195", "revid": "23204", "url": "https://gl.wikipedia.org/wiki?curid=174195", "title": "Tim Vanhamel", "text": "Tim Wessel Vanhamel, nado o 11 de decembro de 1977 en Zonhoven, B\u00e9lxica, \u00e9 un m\u00fasico belga que foi membro de varias bandas entre as que destacan Evil Superstars, dEUS e Eagles of Death Metal. Tam\u00e9n \u00e9 l\u00edder do seu propio grupo Millionaire.\nTraxectoria.\nVanhamel tocou na s\u00faa primeira banda, Sister Poopoo, cando ti\u00f1a 13 anos. En 1995, aos 17, Vanhamel uniuse como guitarrista a Evil Superstars, grupo no que tocou ata a s\u00faa disoluci\u00f3n en 1998. Posteriormente tocou en dEUS durante un curto per\u00edodo de tempo, na s\u00faa xira de \"The Ideal Crash\" en 1999. No ano 2000, Vanhamel comezou a gravar a estrea da s\u00faa propia banda, Millionaire. M\u00e1is tarde tocou como convidado no \u00e1lbum de estrea de Eagles of Death Metal \"Peace, Love, Death Metal\", e tam\u00e9n xirar\u00eda con eles nos seus inicios."}
{"id": "174196", "revid": "1576", "url": "https://gl.wikipedia.org/wiki?curid=174196", "title": "Capitol Records", "text": "Capitol Records \u00e9 un dos selos discogr\u00e1ficos m\u00e1is importantes, con base nos Estados Unidos, e da propiedade de EMI.\nHistoria e caracter\u00edsticas.\nA compa\u00f1\u00eda Capitol Records foi fundada polo compositor Johnny Mercer en 1920, co apoio financeiro do produtor de pel\u00edculas Buddy DeSylva e de Glenn Wallichs. A tenda Music City propiedade de Wallichs, abriu en 1940 e atop\u00e1base na esquina de Sunset con Vin. Foi a tenda principal en venda de discos no sur de California por d\u00e9cadas, pero pechou en 1978. Capitol Records abriu nunha oficina de almac\u00e9n no edificio de Music City.\nCapitol foi o primeiro selo da Costa Oeste, competindo contra RCA-Victor, Columbia e Decca, todos situados en Nova York. En engadido ao estudio de gravaci\u00f3n nos \u00c1nxeles, Capitol ti\u00f1a un en Nova York, e en ocasi\u00f3ns enviaba equipo das acci\u00f3ns de Capitol Records."}
{"id": "174197", "revid": "89787", "url": "https://gl.wikipedia.org/wiki?curid=174197", "title": "Fresh Cream", "text": "Fresh Cream \u00e9 o \u00e1lbum de estrea do supergrupo brit\u00e1nico Cream, editado o 9 de decembro de 1966 no Reino Unido. Foi o primeiro disco lanzado polo novo selo do produtor Robert Stigwood, Reaction Records. Un mes despois, en xaneiro de 1967 editouse nos Estados Unidos a trav\u00e9s de Atco Records.\nNo ano 2003 o \u00e1lbum quedou no n\u00famero 101 da lista da revista \"Rolling Stone\" dos 500 mellores \u00e1lbums de todos os tempos."}
{"id": "174198", "revid": "15490", "url": "https://gl.wikipedia.org/wiki?curid=174198", "title": "Batalla de Stamford Bridge", "text": "A batalla de Stamford Bridge tivo lugar na localidade inglesa de Stamford Bridge o 25 de setembro de 1066, pouco despois de que un ex\u00e9rcito invasor viquingo procedente de Noruega, comandado polo rei Harald III de Noruega, vencese o ex\u00e9rcito dos condes do norte Edwin de Mercia e Morcar de Northumbria na batalla de Fulford, d\u00faas millas ao sur de York, e unhas semanas antes da decisiva batalla de Hastings, que supuxo o inicio a invasi\u00f3n normanda."}
{"id": "174199", "revid": "1131", "url": "https://gl.wikipedia.org/wiki?curid=174199", "title": "Castro de Mabegondo", "text": "O castro de Mabegondo, ou castro ou de Santiso, \u00e9 un castro situado na parroquia de Mabegondo, no lugar do Castro, no concello coru\u00f1\u00e9s de Abegondo.\nMorfolox\u00eda.\nConsta dun dobre recinto fortificado. O interior ten planta oval, cunhas dimensi\u00f3ns de 195 metros de di\u00e1metro no eixo NL-SO e 65 no eixo NO-SL. Est\u00e1 defendido por muros e terrapl\u00e9ns, m\u00e1is amplos na parte SO. Un segundo recinto rodea completamente \u00f3 primeiro. Consiste nun parapeto constru\u00eddo a base de terra e con reforzos de cachote\nConservaci\u00f3n.\nO recinto central foi parcialmente destru\u00eddo por obras recentes. O segundo est\u00e1 afectado por movementos de terras e a parte do parapeto polo leste foi destru\u00edda.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174201", "revid": "89787", "url": "https://gl.wikipedia.org/wiki?curid=174201", "title": "Falster", "text": "Falster \u00e9 unha illa de Dinamarca localizada no mar B\u00e1ltico que ocupa unha superficie de 514\u00a0km\u00b2 e ten unha poboaci\u00f3n de 43.537 habitantes, dos que un 40% viven na principal cidade, Nyk\u00f8bing. A illa alberga o punto m\u00e1is meridional de Dinamarca, Gedser Odde. Est\u00e1 conectada con Selandia no norte por d\u00faas pontes, as pontes de Far\u00f8, que son parte da estrada europea E-47 de Copenhaguen (e Helsingborg) a L\u00fcbeck (e de a\u00ed a Hamburgo e o sur) alem\u00e1n."}
{"id": "174202", "revid": "6939", "url": "https://gl.wikipedia.org/wiki?curid=174202", "title": "Jerzy Kurylowicz", "text": ""}
{"id": "174204", "revid": "1131", "url": "https://gl.wikipedia.org/wiki?curid=174204", "title": "Castro de Meangos", "text": "O castro de Meangos \u00e9 un castro situado na parroquia de Meangos, no lugar da Igrexa, no concello coru\u00f1\u00e9s de Abegondo.\nMorfolox\u00eda.\nConsta dun recinto fortificado cun pequeno recinto central duns 50 metros de di\u00e1metro, defendido por un pequeno terrapl\u00e9n. Est\u00e1 rodeado por un segundo recinto que polo seu lado sur foi destru\u00eddo pola construci\u00f3n dunha igrexa e o seu cemiterio. Este segundo recinto ten unha forma oval. Est\u00e1 defendido por un parapeto duns 28 metros de anchura e 8 de altura. No arco O-N-L presenta un aterrazamento que chega \u00f3s 23 metros de anchura no lado oeste e que se vai pechando cara a parte oriental\nAs construci\u00f3ns da igrexa destru\u00edron parcialmente o extremo meridional do xacemento. Por riba del pasa unha li\u00f1a el\u00e9ctrica de alta tensi\u00f3n.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174205", "revid": "56817", "url": "https://gl.wikipedia.org/wiki?curid=174205", "title": "A poco m\u00e1s (de metro escaso)", "text": "\"A poco m\u00e1s (de metro escaso)\" \u00e9 unha canci\u00f3n da banda viguesa de rock Siniestro Total, editada como primeiro e \u00fanico sinxelo do seu \u00e1lbum \"Sesi\u00f3n verm\u00fa\" no ano 1997. Foi lanzado de forma promocional e conta unicamente coa canci\u00f3n que lle d\u00e1 t\u00edtulo.\nListaxe de canci\u00f3ns.\nA letra foi escrita por Juli\u00e1n Hern\u00e1ndez e a m\u00fasica foi composta por Juli\u00e1n Hern\u00e1ndez, Javier Soto, Segundo Grand\u00edo, \u00c1ngel Gonz\u00e1lez e Jorge Beltr\u00e1n."}
{"id": "174206", "revid": "56817", "url": "https://gl.wikipedia.org/wiki?curid=174206", "title": "Gorillaz (\u00e1lbum)", "text": "Gorillaz \u00e9 o \u00e1lbum de estrea da banda brit\u00e1nica Gorillaz, editado o 26 de marzo do 2001 polo selo Parlophone. Nel incl\u00faense os sinxelos \"Clint Eastwood\", \"19-2000\", \"Rock the House\" e \"Tomorrow Comes Today\". O \u00e1lbum acadou o n\u00famero 3 no Reino Unido, e tivo un \u00e9xito non agardado nos Estados Unidos, acadando o n\u00famero 14. O \u00e1lbum vendeu ao redor do 10 mill\u00f3ns de discos en todo o mundo."}
{"id": "174207", "revid": "22570", "url": "https://gl.wikipedia.org/wiki?curid=174207", "title": "Skin and Bones", "text": "Skin and Bones \u00e9 un \u00e1lbum ac\u00fastico ao vivo da banda estadounidense de rock alternativo Foo Fighters, editado o 7 de novembro do 2006 polo selo RCA.\nAs canci\u00f3ns foron gravadas os d\u00edas 29, 30 e 31 de agosto do 2006 no Pantages Theater dos \u00c1nxeles, contando a banda cunha formaci\u00f3n expandida a 8 membros na que se inclu\u00edan a violinista e vocalista Petra Haden, o guitarrista Pat Smear, o teclista de The Wallflowers Rami Jaffee e o percusionista Drew Hester."}
{"id": "174208", "revid": "23204", "url": "https://gl.wikipedia.org/wiki?curid=174208", "title": "Valdemar I de Dinamarca", "text": "Valdemar I de Dinamarca, nado en 1131 e finado en 1182, tam\u00e9n co\u00f1ecido como \"Valdemar o Grande\", foi rei de Dinamarca entre 1157 e 1182.\nTraxectoria.\nSeu pai Canuto Lavard, fillo do rei de Dinamarca Erik I, foi asasinado pouco antes de que el nacese, e a s\u00faa nai, Ingeborg, filla de Mstislav I de K\u00ediv, p\u00faxolle este nome en memoria do seu av\u00f3 Vladimir II Monomaque de K\u00ediv. Herdeiro do trono, foi educado na corte de Asser Rig de Fjenneslev co fillo de Asser, Absal\u00f3n, que se converteu no seu amigo e home de confianza."}
{"id": "174209", "revid": "23204", "url": "https://gl.wikipedia.org/wiki?curid=174209", "title": "The Bedlam in Goliath", "text": "The Bedlam in Goliath \u00e9 o cuarto \u00e1lbum da banda estadounidense de rock progresivo The Mars Volta, editado o 29 de xaneiro do 2008. O disco estreouse no n\u00famero 3 da \"Billboard 200\", convert\u00e9ndose no lanzamento do disco en chegar m\u00e1is alto nas listas despois de vender ao redor das 54.000 copias na s\u00faa primeira semana.\nProducido polo guitarrista Omar Rodr\u00edguez-L\u00f3pez, o proceso creativo do \u00e1lbum foi obxecto da \"mala sorte\" despois dunha estra\u00f1a experiencia da banda cunha ouija que Rodr\u00edguez-L\u00f3pez mercara en Xerusal\u00e9n como regalo para Cedric Bixler-Zavala."}
{"id": "174210", "revid": "25871", "url": "https://gl.wikipedia.org/wiki?curid=174210", "title": "The Obliterati", "text": "The Obliterati \u00e9 un \u00e1lbum da banda estadounidense de post-punk Mission of Burma, editado o 23 de marzo do 2006 a trav\u00e9s do selo Matador Records. Orixinalmente o seu t\u00edtulo \u00eda ser \"Aluminum Washcloth\". Foi elixido por Pitchfork Media o 33 mellor \u00e1lbum do ano 2006."}
{"id": "174211", "revid": "1131", "url": "https://gl.wikipedia.org/wiki?curid=174211", "title": "Castro de Montouto", "text": "O castro de Figueroa, castro de Montouto ou Chan do Castro, \u00e9 un castro situado no monte do Outeiro de Figueroa (Abegondo), por riba do lugar de Figueroa Pequeno, e cunha posible parte en Sant\u00edn (Montouto) \u00c9 da idade ferro-romano.\nMorfolox\u00eda.\nConsta dun recinto fortificado que consta dunha croa circular cunha primeira explanada que non pecha o recinto por enteiro e outra de maior tama\u00f1o que rodea todo o conxunto. Ten un tama\u00f1o de 160 por 200 metros.\nA construci\u00f3n da pista entre Figueroa Pequeno e Sant\u00edn cortou o extremo suroriental do xacemento.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas. Na actualidade o seu solo est\u00e1 adicado ao uso forestal e non \u00e9 visitable."}
{"id": "174212", "revid": "65337", "url": "https://gl.wikipedia.org/wiki?curid=174212", "title": "Bertel Thorvaldsen", "text": "Albert Thorvaldsen, co\u00f1ecido como Bertel Thorvaldsen, nado en Copenhague o 19 de novembro de 1770 e finado na mesma cidade o 24 de marzo de 1844 foi un escultor dinamarqu\u00e9s.\nTraxectoria.\nEra fillo dun island\u00e9s que se instalou en Dinamarca e al\u00ed dirixiu un comercio de esculturas en madeira. Estudou na Academia de Arte de Copenhaguen, onde obtivo moitas distinci\u00f3n, inclu\u00edda a medalla de ouro. De a\u00ed marchou a Roma cunha bolsa de estudos.\nEn 1819 regresou de visita ao seu pa\u00eds, no que foi contratado para facer unha serie de estatuas colosais de Cristo e os doce ap\u00f3stolos para a reconstruci\u00f3n da Vor Frue Kirke, a Catedral de Copenhaguen, entre 1817 e 1829, tras ter sido destru\u00edda no bombardeo brit\u00e1nico de Copenhaguen en 1807. Os traballos inici\u00e1ronse tras o seu retorno a Roma e non remataron at\u00e9 1838, cando Thorvaldsen volveu para a Dinamarca.\nMorreu de s\u00fapeto cando estaba no Teatro Real de Copenhaguen, o 24 de marzo de 1844."}
{"id": "174213", "revid": "89787", "url": "https://gl.wikipedia.org/wiki?curid=174213", "title": "The Suburbs", "text": "The Suburbs \u00e9 o terceiro \u00e1lbum de estudio da banda canadense de indie rock Arcade Fire, editado o 2 de agosto do 2010. O traballo estreouse no n\u00famero 1 da lista irlandesa, brit\u00e1nica e canadense de \u00e1lbums e na estadounidense \"Billboard 200\". Ga\u00f1ou o Grammy ao \u00e1lbum do ano do 2010 e o BRIT ao mellor \u00e1lbum internacional.\nFoi elixido pola revista \"Q\" como o mellor \u00e1lbum do 2010 e pola publicaci\u00f3n Pitchfork Media o und\u00e9cimo mellor disco dese ano.\nListaxe de canci\u00f3ns.\nTodos os temas foron compostos por Sarah Neufeld, Richard Reed Parry, Jeremy Gara, Win Butler, Will Butler, Regine Chassagne e Tim Kingsbury. "}
{"id": "174214", "revid": "1131", "url": "https://gl.wikipedia.org/wiki?curid=174214", "title": "Castro de Orto", "text": "O castro de Orto \u00e9 un castro situado na parroquia de Orto no lugar de Orto de Arriba, no concello coru\u00f1\u00e9s de Abegondo.\nMorfolox\u00eda.\nConsta dun recinto fortificado cun \u00fanico recinto central, de forma ovalada e tama\u00f1o considerable. Ten un di\u00e1metro m\u00e1ximo de case 180 metros no eixo NO-SL e uns 130 no eixo SO-NL. Est\u00e1 defendido por un muro e un terrapl\u00e9n\nTodo o conxunto est\u00e1 moi alterado.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174215", "revid": "25871", "url": "https://gl.wikipedia.org/wiki?curid=174215", "title": "The Sound the Speed the Light", "text": "The Sound the Speed the Light \u00e9 o cuarto \u00e1lbum de estudio da banda estadounidense de post-punk Mission of Burma, editado o 6 de outubro do 2009 a trav\u00e9s do selo Matador Records."}
{"id": "174218", "revid": "23204", "url": "https://gl.wikipedia.org/wiki?curid=174218", "title": "Fiona Shaw", "text": "Fiona Shaw, OBE, nada o 10 de xullo de 1958 no condado de Cork, Irlanda. \u00c9 unha actriz e directora teatral irlandesa, a\u00ednda que \u00e9 reco\u00f1ecida internacionalmente polo seu papel secundario como Petunia Dursley nos filmes de Harry Potter, Marnie Stonebrook na cuarta tempada da serie de HBO \"True Blood\" (2011), e como Carolyn Martens na serie da BBC \"Killing Eve\" (2018\u2013presente). \u00c9 considerada como unha das mellores actrices cl\u00e1sicas da s\u00faa xeraci\u00f3n. No ano 2001 foi condecorada comandante da Orde do Imperio Brit\u00e1nico pola s\u00faa contribuci\u00f3n \u00f3 teatro.\nBiograf\u00eda.\nShaw naceu co nome de Fiona Mary Wilson. O seu pai era cirurxi\u00e1n ocular e a s\u00faa nai era f\u00edsica. Asistiu \u00e1 escola secundaria no Scoil Mhuire na cidade de Cork e m\u00e1is tarde acadou a s\u00faa licenciatura na universidade de Cork. Formouse como actriz na Royal Academy of Dramatic Art (RADA) de Londres.\nRecibiu unha gran aclamaci\u00f3n como Julia na produci\u00f3n do National Theatre de Richard Sheridan The Rivals (1983), un papel que demostra a s\u00faa dote na comedia.\nTraxectoria.\nOs papeis teatrais m\u00e1is not\u00e1beis incl\u00faen: Celia en \"Ao voso gusto\" (1984), Madame de Volanges en Les Liaisons Dangereuses (1985), Katherine en The Taming of the Shrew (1987), Winnie en Happy Days (2007), os papeis principais en Electra (1988), The Good Person of Sechuan (1989), Hedda Gabler (1991), The Prime of Miss Jean Brodie (1998) e Medea (2000).\nShaw interpretou o papel principal en Richard II, dirixida por Deborah Warner en 1995. Tam\u00e9n colaborou con Warner en varias ocasi\u00f3ns, tanto en teatro como en cine. Shaw tam\u00e9n traballou en cine e televisi\u00f3n, inclu\u00edndo \"O meu p\u00e9 esquerdo\", \"Jane Eyre\", Persuasion, Gormenghast, e na serie de filmes de Harry Potter na que interpreta a Petunia Dursley. Shaw tivo un papel breve pero clave en The Black Dahlia.\nNo 2008, dirixiu a s\u00faa primeira \u00f3pera, Riders to the Sea por Vaughan Williams e no 2009 colaborou con Deborah Warner de novo, tomando o papel principal na traduci\u00f3n de Tony Kushner, Mother Courage and Her Children de Bertolt Brecht.\nEn 2011, Shaw apareceu como membro do elenco regular da serie de televisi\u00f3n \"True Blood\". En 2018, Shaw empezou a interpretar o papel de Carolyn Martens na serie da BBC \"Killing Eve\". Pola s\u00faa actuaci\u00f3n ga\u00f1ou o premio BARFTA \u00e1 mellor actriz secundaria nunha serie de televisi\u00f3n. Tam\u00e9n nese ano, interpretou a oficial MI6 en \"Mrs Wilson\"."}
{"id": "174219", "revid": "1131", "url": "https://gl.wikipedia.org/wiki?curid=174219", "title": "Castro de Presedo", "text": "O castro de Presedo, ou Agra dos Castros, \u00e9 un castro situado na parroquia de Presedo, no lugar de Brandi\u00e1n, no concello coru\u00f1\u00e9s de Abegondo.\nMorfolox\u00eda.\nInda que non se puido precisar, est\u00edmase que consta dun recinto fortificado de planta circular, defendido por un parapeto-terrapl\u00e9n. Ten un pequeno aterrazamento na parte sueste, defendido por un segundo parapeto\nTen unhas dimensi\u00f3ns aproximadas de 160 metros no eixo NO-SE e de 130 no eixo NE-SO.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174220", "revid": "45576", "url": "https://gl.wikipedia.org/wiki?curid=174220", "title": "Gran Belt", "text": "O Gran Belt, en dan\u00e9s, \u00ab\"Storeb\u00e6lt\"\u00bb, que en galego significa gran cinto, \u00e9 o maior do tres estreitos que conectan o estreito do Kattegat (mar do Norte) co mar B\u00e1ltico, sendo os outros dous o Pequeno Belt e o \u00d8resund, co\u00f1ecidos estreitos dinamarqueses. O Gran Belt est\u00e1 localizado entre as principais illas danesas de Selandia e Fyn. Desde 1998 as illas est\u00e1n conectadas pola Ponte de Oresund, un prodixio da enxe\u00f1ar\u00eda moderna."}
{"id": "174224", "revid": "25871", "url": "https://gl.wikipedia.org/wiki?curid=174224", "title": "ONoffON", "text": "ONoffON \u00e9 un \u00e1lbum da banda estadounidense de post-punk Mission of Burma, editado o 4 de maio do 2004 a trav\u00e9s do selo Matador Records. Foi o seu primeiro \u00e1lbum despois de dezanove anos de hiato."}
{"id": "174225", "revid": "98629", "url": "https://gl.wikipedia.org/wiki?curid=174225", "title": "Academia (instituci\u00f3n)", "text": "O termo Academia (do lat\u00edn \"academia\", e este \u00e1 s\u00faa vez do grego \u1f08\u03ba\u03b1\u03b4\u03ae\u03bc\u03b5\u03b9\u03b1 \"akad\u00e9meia\") no sentido m\u00e1is estrito ref\u00edrese \u00e1 Academia de Atenas fundada, na Grecia antiga, por Plat\u00f3n. Debe o seu nome a un heroe lendario da mitolox\u00eda grega, Academo.\nEstaba situada nos arredores de Atenas, \u00f3 nordeste, nuns terreos adquiridos por Plat\u00f3n \u00f3 redor do 384\u00a0a.\u00a0C. No devandito lugar atop\u00e1base un oliveiral, un parque e un ximnasio. A instruci\u00f3n al\u00ed impartida inclu\u00eda matem\u00e1ticas, dial\u00e9ctica e ciencias naturais. A Academia plat\u00f3nica existiu at\u00e9 o ano 529 cando o emperador bizantino Xustiniano I ordenou a s\u00faa clausura xunto coas outras escolas gregas, por ser consideradas pag\u00e1s. Actualmente, os restos das instalaci\u00f3ns da Academia forman un conxunto arqueol\u00f3xico situado no barrio de Kolonos, a media hora do centro de Atenas.\nA palabra academia designaba na s\u00faa orixe un corpo de profesores, unha escola onde se profesaba un ramo de ensino, especialmente do que se chama facultade maior. Por iso \u00f3 fundar as universidades, reunindo todas ou gran parte das facultades, denomin\u00e1ronse \"academias\", nome que a\u00ednda se conserva en lat\u00edn. En tempo de Augusto C\u00e9sar, l\u00edanse composici\u00f3ns po\u00e9ticas polos propios autores en asembleas ou xuntas privadas onde s\u00f3 eran admitidos homes doctos capaces de censuralas. O mesmo Augusto adoitaba recitar as s\u00faas composici\u00f3ns en tales xuntas e escoitaba cort\u00e9s e pacientemente non s\u00f3 \u00f3s que nelas recitaban poes\u00edas sen\u00f3n tam\u00e9n oraci\u00f3ns e di\u00e1logos. Estes e outros testemu\u00f1os que nos conserva a historia acreditan a reuni\u00f3n dos homes entendidos con obxecto de cultivar as letras e as ciencias en tempo dos romanos. Carlomagno, a solicitude do seu mestre Alcu\u00edno, promoveu unha reuni\u00f3n de amigos do mesmo monarca os cales cultivaban a gram\u00e1tica, a historia, a ret\u00f3rica, e as matem\u00e1ticas. No s\u00e9culo seguinte fundou Alfredo en Oxford outra sociedade ou academia que como a dos \u00e1rabes en Granada e C\u00f3rdoba, era m\u00e1is ben unha escola, que serviu de base para a universidade erixida no mesmo punto. Pero estas sociedades non poden considerarse como academias no sentido com\u00fan da palabra, segundo as noticias que chegaron at\u00e9 n\u00f3s.\nNo Renacemento fundouse a academia plat\u00f3nica florentina (1440, Cosme I de M\u00e9dici, Marsilio Ficino, Pico della Mirandola etc.). A partir dela difundiuse a idea de \"academia\" como instituci\u00f3n cultural onde, f\u00f3ra do \u00e1mbito da universidade medieval, que quedara anquilosada na escol\u00e1stica, posibilit\u00e1base o contacto e intercambio de ideas entre a multiplicidade de disciplinas intelectuais que englobaba o novo concepto de humanista (fil\u00f3logos, poetas, artistas, cient\u00edficos, condici\u00f3ns que moitas veces coincid\u00edan na mesma persoa). Foron esenciais para o inicio da modernidade que levou \u00e1 revoluci\u00f3n cient\u00edfica do s\u00e9culo XVII: a Academia Linceana en Roma (Federico Cesi, 1601-1630), a Accademia do Cimento en Florencia (Evangelista Torricelli, Giovanni Borelli, 1657-1667 -\"cimento\" significa \"experimento\", e o seu lema era \"Probando e reprobando\"), a Royal Society inglesa (1660), a Academia das Ciencias francesa en Par\u00eds (1666) (estas d\u00faas \u00faltimas representaban dous modelos de organizaci\u00f3n alternativos: mentres que a inglesa era un club privado cuxos membros pagaban cotas, a francesa era unha instituci\u00f3n p\u00fablica a soldo do Estado); e a Academia da Arcadia (1690) en Roma. A actividade de Leibniz promoveu a creaci\u00f3n de academias cient\u00edficas en Berl\u00edn, San Petersburgo, Dresde e Viena.\nNa Espa\u00f1a do S\u00e9culo de Ouro floreceron numerosas academias literarias, e outras cient\u00edficas, como a Academia de Matem\u00e1ticas de Madrid ou Academia Real Matem\u00e1tica (1582) e a \"Real Academia de Medicamento y Cirug\u00eda de Sevilla\" (1693) e art\u00edsticas, como a Academia de San Lucas (1603-1626). At\u00e9 tal punto a fundaci\u00f3n de \"academias\" chegou a difundirse, que Miguel de Cervantes b\u00farlase diso cos ficticios \"acad\u00e9micos de Argamasilla\" que aparecen en O Quixote.\nA partir da Idade Contempor\u00e1nea, o termo \"academia\", \u00fasase, en termos xen\u00e9ricos, como sin\u00f3nimo de \"mundo intelectual\", sobre todo para referirse \u00f3 universitario (que volveu a ocupar un lugar central na ciencia e a cultura). En termos espec\u00edficos, designa \u00e1s sociedades cient\u00edficas, literarias ou art\u00edsticas establecidas con patrocinio privado ou p\u00fablico. O seu rol como instituci\u00f3n \u00e9 o fomento dunha actividade cultural (literatura, lingua,m\u00fasica, danza) ou cient\u00edfica (promoci\u00f3n dunha ciencia ou algunha especialidade determinada). Nalg\u00fans pa\u00edses, d\u00e1se o nome de \"academia\" a instituci\u00f3ns educativas de moi distinto nivel (desde o ensino secundario at\u00e9 diversos ensinos t\u00e9cnicos, inclu\u00edndo as academias militares). O termo \"acad\u00e9mico\" aplicado a persoas, en cambio, adoita reservarse para os membros de instituci\u00f3ns de elite (en Francia, a Academia Francesa, en Espa\u00f1a, as Reais Academias, en Inglaterra a Royal Academy e a British Academy, na antiga URSS a Academia das Ciencias da Uni\u00f3n Sovi\u00e9tica etc.).\nAcademias en Espa\u00f1a.\nCedendo \u00f3 impulso xeral e seguindo o exemplo de Italia, establec\u00e9ronse tam\u00e9n academias en Espa\u00f1a para os adiantamentos de varios ramos de literatura, ciencias e artes, das cales as m\u00e1is de notar son as seguintes:\nAdemais destas academias establecidas en Madrid, merecen citarse a \"Academia de ciencias e artes de Sevilla\", establecida polos anos 1750; a de Valladolid, fundada en 1752 e a de Barcelona que data da mesma \u00e9poca; as de \"Belas Artes de San Carlos\" de Valencia, a \"de San Lu\u00eds\" de Zaragoza etc.\nHoubo as\u00ed mesmo en Espa\u00f1a academias de mestres de primeiras letras. A m\u00e1is antiga ou polo menos da que se conservan datos e a que parece sosterse por m\u00e1is anos, a\u00ednda que con diversos t\u00edtulos e destino \u00e9 a de Madrid, fundada en 1742 e confirmada polo rei Filipe V no ano seguinte.\nEsta sociedade, chamada congregaci\u00f3n ou irmandade de San Casiano, ti\u00f1a por obxecto protexerse entre os mestres e mellorar o ensino. Gozaba de varias preeminencias e prerogativas, entre elas a de examinar \u00f3s aspirantes \u00f3 maxisterio. Extinguida a Congregaci\u00f3n de San Casiano 1780 estableceuse no seu lugar o Colexio acad\u00e9mico da nobre arte de primeiras letras a fin de fomentar con transcendencia a todo o reino a perfecta educaci\u00f3n da mocidade nos rudimentos da fe cat\u00f3lica, nas regras do ben obrar, no exercicio das virtudes e na nobre arte de ler, escribir e contar.\nNo ano de 1786 formouse en Madrid unha academia particular de profesores de primeiras letras e afeccionados a esta arte coas licenzas necesarias e foi autorizada por S. M. co t\u00edtulo de \"Real Academia de primeira educaci\u00f3n\" sendo ministro o conde de Floridablanca. Coa ca\u00edda do ministro quedou suprimida a Academia e continuou o Colexio acad\u00e9mico exercendo as s\u00faas atribuci\u00f3ns, case as mesmas que as da antiga Congregaci\u00f3n de San Casiano.\nEn 1804 empezaron a menoscabarse as prerogativas e atribuci\u00f3ns que non soubera conservar o Colexio acad\u00e9mico e desde ent\u00f3n empezou a decaer ata que, pasando por varias alternativas, quedou convertido en 1840 en Academia de mestres de primeira educaci\u00f3n.\nPremios da Academia.\nA denominaci\u00f3n \"Premios da Academia\" d\u00e1se a varios certames, entre os que destacan pola s\u00faa importancia, entre outros:"}
{"id": "174226", "revid": "89787", "url": "https://gl.wikipedia.org/wiki?curid=174226", "title": "Tekla Badarzewska", "text": "Tekla Badarzewska-Baranowska, nada en Varsovia contra 1834 e finada na mesma cidade o 29 de setembro de 1861, foi unha pianista e compositora polonesa.\nTraxectoria.\nCon 22 anos compuxo unha pequena peza para piano coa que acadou enorme sona. Esta peza, chamada \"Pregaria dunha virxe\" publicouse inicialmente co t\u00edtulo \"La priere d'une vierge\", e comp\u00faxose para ser tocada como m\u00fasica de sal\u00f3n durante reuni\u00f3ns sociais. Adaptouse para instrumentos como o clarinete, a frauta, a guitarra, o harmonio, a trompeta ou a c\u00edtara. Ten letra en ingl\u00e9s escrita por John Stowell Adams."}
{"id": "174227", "revid": "1131", "url": "https://gl.wikipedia.org/wiki?curid=174227", "title": "Castro de Bordelle", "text": "O castro de Bordelle ou Monte do Castro \u00e9 un castro situado no lugar de Bordelle na parroquia de Sarand\u00f3s, no concello coru\u00f1\u00e9s de Abegondo.\nMorfolox\u00eda.\nConsta dun recinto fortificado de forma ovalada que aproveita a forte pendente polo norte e polo oeste como defensa natural. Polas bandas sur e este existen restos dun pequeno parapeto, hoxe alterado por obras de infraestruturas viarias. Ten unhas dimensi\u00f3ns aproximadas de 100 por 58 metros.\nO castro est\u00e1 gravemente alterado polo sueste por construci\u00f3n de pistas.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174228", "revid": "5863", "url": "https://gl.wikipedia.org/wiki?curid=174228", "title": "Harmonio", "text": "O harmonio \u00e9 un instrumento de vento con teclado, en aparencia similar ao \u00f3rgano alem\u00e1n, pero sen tubos e de moito menor tama\u00f1o; \u00e9 un instrumento musical t\u00edpico da m\u00fasica devocional empregada en Asia. A\u00ednda que orixinalmente foi concibido como un instrumento dom\u00e9stico, do mesmo xeito que o piano, o harmonio imp\u00faxose rapidamente en moitos templos relixiosos polo seu tama\u00f1o e prezo menores que os dun \u00f3rgano. Orixinalmente o harmonio desenvolveuse en Alema\u00f1a a principios do s\u00e9culo XIV."}
{"id": "174229", "revid": "865", "url": "https://gl.wikipedia.org/wiki?curid=174229", "title": "Youth and Young Manhood", "text": "Youth and Young Manhood \u00e9 o \u00e1lbum de estrea da banda estadounidense de indie rock Kings of Leon, editado o 7 de xullo do 2003 no Reino Unido e o 19 de agosto nos Estados Unidos.\nListaxe de canci\u00f3ns.\nTodos os temas compostos por Caleb Followill, Nathan Followill e Angelo Petraglia. "}
{"id": "174230", "revid": "56817", "url": "https://gl.wikipedia.org/wiki?curid=174230", "title": "The Stooges (\u00e1lbum)", "text": "The Stooges \u00e9 o \u00e1lbum de estrea da banda estadounidense The Stooges, editado o 5 de agosto de 1969 a trav\u00e9s do selo Elektra Records. Acadou o n\u00famero 106 na lista de \u00e1lbums da \"Billboard\" e del sac\u00e1ronse dous sinxelos, \"I Wanna Be Your Dog\" e \"1969\".\nListaxe de canci\u00f3ns.\nTodos os temas compostos por Dave Alexander, Ron Asheton, Scott Asheton e Iggy Pop."}
{"id": "174231", "revid": "1131", "url": "https://gl.wikipedia.org/wiki?curid=174231", "title": "Castro de Xeixade", "text": "O castro de Xeixade, ou Agra do Castro, \u00e9 un castro situado na parroquia de Sarand\u00f3s, no concello coru\u00f1\u00e9s de Abegondo.\nMorfolox\u00eda.\nA existencia actual deste asentamento non puido ser comprobada \"in situ\". Est\u00e1 documentada a destruci\u00f3n do sistema defensivo do castro hai poucos anos. Hoxe pode considerarse desaparecido.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174232", "revid": "98629", "url": "https://gl.wikipedia.org/wiki?curid=174232", "title": "Rajiv Gandhi", "text": "Rajivaratina Gabhi Zindabad, nado o 20 de agosto de 1944 e finado o 21 de maio de 1991, foi o sexto Primeiro Ministro da India (e o terceiro da s\u00faa familia en ocupar este posto) desde a morte da s\u00faa nai o 31 de outubro de 1984 at\u00e9 a s\u00faa dimisi\u00f3n o 2 de decembro de 1989 tras a derrota do seu partido nunhas elecci\u00f3ns xerais. O converterse en Primeiro Ministro da India aos 40 anos de idade sit\u00faao como a persoa m\u00e1is nova en ocupar o devandito posto. Era o fillo m\u00e1is vello de Indira Gandhi e Feroze Gandhi."}
{"id": "174233", "revid": "98629", "url": "https://gl.wikipedia.org/wiki?curid=174233", "title": "Benedicto Blanco", "text": "Benedicto Blanco Dobarro, nado en Avi\u00f3n e executado polos nazis en Nantes o 13 de febreiro de 1943, foi un maquis galego.\nTraxectoria.\nEra membro e un dos m\u00e1ximos responsables da \"Organisation Sp\u00e9ciale\" (OS) dos \"Francs-Tireurs et Partisans\" (FTP), creados polo Partido Comunista Franc\u00e9s. Calc\u00falase que \u00f3 inicio da segunda guerra mundial ti\u00f1a uns 18 anos, polo que posiblemente non deixara descendencia, non existindo referencias familiares que permitan saber m\u00e1is sobre a s\u00faa vida.\nFoi detido e xulgado pola Gestapo nun proceso sumar\u00edsimo, \"o proceso dos 42\", celebrado o 16 de setembro de 1942, simulacro de xu\u00edzo que a ocupaci\u00f3n alem\u00e1 artellou para escarmentar as continuas sabotaxes dos resistentes. Foi encarcerado, torturado e fusilado o 13 de febreiro de 1943, xunto con outros 37 maquis, entre eles o seu paisano Alfredo G\u00f3mez Ollero, de Paderne de Allariz.\n\"Le Colectif du Proc\u00e9s des 42\", unha organizaci\u00f3n dedicada \u00e1 recuperaci\u00f3n da memoria hist\u00f3rica dos 37 executados polos nazis, descubriu o 13 de febreiro de 2006 en Nantes un monumento na s\u00faa honra."}
{"id": "174234", "revid": "839", "url": "https://gl.wikipedia.org/wiki?curid=174234", "title": "Ampelm\u00e4nnchen", "text": "Ampelm\u00e4nnchen, que en alem\u00e1n se emprega para dicir \"homi\u00f1o do sem\u00e1foro\", \u00e9 unha silueta que representa un home con chapeu t\u00edpico da zona nos sem\u00e1foros dos pasos de pe\u00f3ns da extinta Rep\u00fablica Democr\u00e1tica Alem\u00e1. O Ampelm\u00e4nnchen vermello estende os seus brazos en cruz para sinalizar a prohibici\u00f3n de cruzar, mentres que o verde est\u00e1 a dar un paso cara a adiante, indicando que o paso est\u00e1 permitido. Tras a reunificaci\u00f3n alem\u00e1, converteuse nunha popular icona presente en multitude de souvenirs tur\u00edsticos."}
{"id": "174235", "revid": "736", "url": "https://gl.wikipedia.org/wiki?curid=174235", "title": "Benedicto Blanco Dobarro", "text": ""}
{"id": "174236", "revid": "75439", "url": "https://gl.wikipedia.org/wiki?curid=174236", "title": "Maxis", "text": "Maxis software \u00e9 unha empresa americana fundada en 1987. \u00c9 actualmente unha filial de Electronic Arts (EA). Maxis \u00e9 o creador do xogo de computador que mellor se vende de todos os tempos, Os Sims e a s\u00faa primeira continuaci\u00f3n, Os Sims 2. Estes t\u00edtulos e os seus produtos son as li\u00f1as m\u00e1is populares e exitosas da marca.\nA maior\u00eda dos videoxogos de Maxis est\u00e1n baseados na simulaci\u00f3n. O fundador de Maxis, Will Wright comp\u00e1raos con \"casas de bonecas dixital\". Maxis tam\u00e9n lanzou xogos como A-Train e SimTower.\nHistoria.\nOs primeiros anos.\nMaxis Software foi fundada en 1987 por Will Wright e Jeff Braun como unha empresa independente de videoxogos. Un dos seus primeiros xogos publicados foi SimCity, un grande \u00e9xito que non esperaban pois at\u00e9 os amigos de Wright tomaban de broma o proxecto. Tras o \u00e9xito de SimCity, Maxis lanzou en 1991 o simulador planetario Sim Earth e un de formigas chamado Sim Ant.\nEn 1993 e tras unha gran presi\u00f3n dos seguidores de SimCity, Will Wright terminou o desenvolvemento de SimCity 2000; agora desde unha vista isom\u00e9trica e con novas opci\u00f3ns. Foi o xogo m\u00e1is vendido daquel ano. No mesmo ano lanzan tam\u00e9n SimFarm, un simulador de granxas. En 1995 Maxis entrou en bolsa de valores debido aos grandes \u00e9xitos e \u00e1 s\u00faa nova directiva presidida por un ex-executivo de Disney, Sam Poole.\nOs ingresos das vendas de SimCity 2000 iniciaron o seu descenso mentres, dentro do estudo, exist\u00eda unha gran preocupaci\u00f3n polo futuro ante a falta de liquidez para facer desenvolvementos de grande envergadura. En 1996, nun intento por mellorar a situaci\u00f3n econ\u00f3mica, lanzan 6 novos xogos: SimCopter, Sim Tunes, Sim Park e un xogo de \u00ba. O resultado foi malo, o \u00fanico xogo que tivo unhas vendas aceptables foi o simulador de helic\u00f3pteros, SimCopter, xa que contaba co apoio dos xogadores de SimCity 2000 ao permitir a posibilidade de explorar a cidade pilotando un helic\u00f3ptero.\nOrixe do nome.\nO nome de Maxis deriva dunha f\u00f3rmula suxerida por Jeff Braun pai: as empresas de xogos de computador ter\u00edan que ter nomes de dous s\u00edlabas e ter\u00eda que inclu\u00edr un 'x'. Isto est\u00e1 confirmado nunha entrevista cun empregado de Maxis nun disco de bonificaci\u00f3n liberado cos Sims Maxia Potagia, e m\u00e1is temper\u00e1n en SimCity 2000 Edici\u00f3n Especial.\nUn rumor falso declara que Maxis v\u00e9n de dicir \"six AM\" ao rev\u00e9s. Esta \u00e9 a hora \u00e1 que soa a alarma do espertador dos Sims e os esperta. Este rumor parece ter orixe no novo SimCity 3000, en que a barra do xogo mostra a mensaxe \"sabes que Maxis ten a s\u00faa orixe de dicir six AM ao rev\u00e9s?\".\nDiminuci\u00f3n.\nDespois do \u00e9xito inmenso de SimCity, Maxis experimentou con x\u00e9neros diferentes. A\u00ednda as\u00ed, os seus novos xogos, inclu\u00edndo O Cranio de Cristal e SimCopter, foron fracasos comerciais.Necesita citaci\u00f3n tam\u00e9n adquiriron Cinematronics para crear un xogo chamado Crucible. Carencia e fortes perdas fixeron que Maxis tivese que empezar a considerar ofertas de adquisici\u00f3n.\nElectronic Arts adquire Maxis.\nA situaci\u00f3n econ\u00f3mica no primeiro trimestre de 1997 era cr\u00edtica, polo que era imprescindible tomar decisi\u00f3ns importantes e eficaces. A directiva presidida por Sam Poole creu que a mellor forma de evitar a quebra era comezar o desenvolvemento dun SimCity 3000 en 3D. Will Wright declarou tempo despois que ser\u00eda un fracaso, pois a\u00ednda que o 3D estaba xa de moda, a tecnolox\u00eda non era o suficientemente avanzada para soportar o nivel de detalle de SimCity. Pero as decisi\u00f3ns da directiva primaban sobre as do equipo de desenvolvemento, que continuou traballando un ano co proxecto para presentalo no E3 de 1997 cun sonoro e lembrado fracaso. Para evitar o fracaso Maxis chamou \u00e1 porta de Electronic Arts. EA xa ti\u00f1a a Maxis na lista de futuras adquisici\u00f3ns, pero o propio estudo de Will Wright negouse en innumerables ocasi\u00f3ns a ser adquirida por unha empresa que estaba interesada en aumentar a s\u00faa cota de mercado. Pero nesta ocasi\u00f3n era necesario o di\u00f1eiro de EA para sa\u00edr adiante e poder sacar a franqu\u00edcia SimCity (moi valorada por EA naquel ent\u00f3n) adiante, a pesar de que Maxis quer\u00eda ser a nova EA e non ceder ante ela. Finalmente Electronic Arts adquiriu as acci\u00f3ns de Maxis por un valor de 125 mill\u00f3ns de d\u00f3lares. Un mozo executivo de EA, Luc Barthelet, foi o responsable de levar a adquisici\u00f3n para posteriormente ocupar a Direcci\u00f3n Xeral do estudo. Barthelet trasladouse \u00e1 sede de Walnut Creek no ver\u00e1n de 1997, para tomar as decisi\u00f3ns m\u00e1is oportunas para reorganizar o estudo, para iso contaba co talento de Will Wright pero non co SimCity en 3D. A pesar dos seus esforzos foi incapaz de bloquear o lanzamento de Streets Of SimCity, outro gran fracaso da antiga directiva de Maxis. Para Barthelet \"o principal problema de Maxis era que non estaba centrada en desenvolver xogos e tampouco contaba coa infraestrutura adecuada para facelos\". Barthelet despediu ao equipo directivo e de mercadotecnia e implantou unha nova filosof\u00eda na empresa e os seus desilusionados empregados: ser un estudo de desenvolvemento para PC que ten que crear xogos que estean entre os 10 mellores do momento. Desde esa base cancela SimCity 3000 e o motivo foi o de sempre: non estaba preparado para funcionar en 3D mantendo unha boa calidade gr\u00e1fica e rendemento.\nEn 1999 finalmente lanzaron SimCity 3000, con mesma perspectiva e aspecto gr\u00e1fico que SimCity 2000, a\u00ednda que con edificios con moita m\u00e1is resoluci\u00f3n e detalle.\nOs Sims e SimCity.\nGrazas ao comezo do s\u00e9culo XXI, a tecnolox\u00eda avanzara e superara as expectativas do \"Novo Milenio\", Electronic Arts non quedou cos brazos cruzados, desde a capacidade dos xogos 3D. A finais do ano 1999, Maxis anunciara o xogo: Os Sims. Este simulador da vida foi lanzado no mes de febreiro de 2000. Ao principio tivo unhas vendas aceptables pero grazas \u00e1s expansi\u00f3ns lograron que fose o xogo de PC m\u00e1is vendido da historia, algo que nin o propio Will Wright esperaba.\nDurante 2001, 2002 e 2003 lanzaron 7 expansi\u00f3ns de Os Sims, SimCity 4 e anunciaron Os Sims 2.\nOs Sims 2 \u00e9 lanzado no mes de setembro do 2004 batendo marcas de vendas. En 2005 lanzan d\u00faas expansi\u00f3ns: Universitarios e Noct\u00e1mbulos e anuncian o desenvolvemento de Spore, o novo proxecto de Will Wright.\nO futuro do estudo.\nA principios de 2004 Maxis abandonaba a s\u00faa sede (Walnut Creek) e a maior\u00eda dos 300 empregados son recolocados na sede central de Electronic Arts en Redwood City, California. Un portavoz de EA declarou que o motivo deste cambio deb\u00edase a que Maxis estaba a quedar sen espazo no edificio California Praza en Walnut Creek. Por aquel ent\u00f3n continuaba como Director Xeral Luc Barthelet que abandonou semanas m\u00e1is tarde Maxis para realizar outros proxectos con Electronic Arts. O enxe\u00f1eiro confirmou nunha televisi\u00f3n francesa que estaba a traballar na quinta entrega da franqu\u00eda SimCity. Neil Young substitu\u00eduno durante uns meses ata que Maxis se situou oficialmente na s\u00faa nova sede en Emeryville.\nWill Wright e o seu equipo de desenvolvemento continuaron traballando un ano m\u00e1is en Walnut Creek, at\u00e9 o seu traslado definitivo a Emeryville onde un centenar de empregados traballan nestes momentos no desenvolvemento de Spore, que ser\u00e1 lanzado co recuperado logo de Maxis. Os novos xogos da franqu\u00eda Sims e SimCity desenv\u00f3lvense no estudo EA Redwood Shores baixo o liderado da Presidenta da Label dos Sims Nancy Smith e o Xefe do Estudo Sims Rod Humble.\nMaxis contin\u00faa existindo na s\u00faa sede de Emeryville e non se prev\u00e9 que sufra ning\u00fan tipo de reestruturaci\u00f3n por parte de EA debido \u00e1 situaci\u00f3n econ\u00f3mica. Will Wright comezou a desenvolver un novo concepto e Lucy Bradshaw \u00e9 a Directora Xeral do estudo desde o mes de xu\u00f1o de 2008."}
{"id": "174237", "revid": "23204", "url": "https://gl.wikipedia.org/wiki?curid=174237", "title": "James Miller", "text": "James Henry Dominic Miller, nado o 18 de decembro de 1968 en Haverfordwest (Gales) e asasinado o 2 de maio de 2003 en Rafah (Gaza), foi un c\u00e1mara, produtor e director gal\u00e9s, agasallado con numerosos premios, entre eles cinco Emmy.\nA mi\u00fado traballaba con Saira Shah, con quen fundou e dirixiu unha produtora independente chamada \"Frostbite Productions\". Foi asasinado co disparo dun soldado das Forzas de Defensa de Israel o 2 de maio de 2003 mentres filmaba o documental \"Death In Gaza\" en Rafah. O soldado que o matou foi identificado na prensa como o Capit\u00e1n Hib al-Heib.\nO 6 de abril de 2006, o xurado londiniense que xulgaba o caso reportou o veredicto de \"asasinato sen base legal\" (\"unlawful killing\"), afirmando que Miller fora asasinado.\nMiller casou en 1997 con Sophy Warren-Knott, con quen ti\u00f1a dous fillos, Alexander e Charlotte."}
{"id": "174238", "revid": "1131", "url": "https://gl.wikipedia.org/wiki?curid=174238", "title": "Castro Maior", "text": "O castro Maior, Coto da Cerca ou Maior de Vizo\u00f1o, \u00e9 un castro situado no lugar de Torreira na parroquia de Vizo\u00f1o, no concello coru\u00f1\u00e9s de Abegondo da idade ferro-romana, duns 150 metros por 160 metros . Est\u00e1 situado no cumio do monte, nunha chaira.\nMorfolox\u00eda.\nConsta dun recinto fortificado consistente nunha croa case circular defendida por un parapeto duns 8 metros de altura e uns 20 metros de anchura. Un foxo rodea todo o recinto, ag\u00e1s polo sueste, onde se abre un acceso a un pequeno antecastro defendido por un parapeto, que agora est\u00e1 deteriorado. Os dous recintos est\u00e1n rodeados completamente por un novo parapeto, amior, que se conserva ata unha altura duns 50 cent\u00edmetros, non m\u00e1is por mor de degradaci\u00f3n ds traballos forestais.\nObs\u00e9rvanse tam\u00e9n restos doutro posible parapeto, que completar\u00eda o complexo sistema defensivo.\nO conxunto ten unhas dimensi\u00f3ns en planta duns 150 por 160 metros.\nConservaci\u00f3n.\nO sistema defensivo foi alterado gravemente por traballos agroforestais que provocaron practicamente a desaparici\u00f3n dalg\u00fans parapetos. No centro da croa unha pa mec\u00e1nica fixo movementos de terras en 1974. No parapeto da zona noroeste instalouse un v\u00e9rtice xeod\u00e9sico.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174240", "revid": "23204", "url": "https://gl.wikipedia.org/wiki?curid=174240", "title": "Carballo anano", "text": "O carballo anano ou caxigo (\"Quercus lusitanica\" Lam. ou \"Quercus faginea\") \u00e9 un arbusto da familia das Fag\u00e1ceas que raramente acada os 2 metros. En moitas ocasi\u00f3ns vai ligado \u00e1 sobreira (\"Quercus suber\"). A s\u00faa floraci\u00f3n prod\u00facese entre abril e maio.\nMorfolox\u00eda.\nA s\u00faa cortiza \u00e9 gris. As follas miden de 3 a 5\u00a0cm, son cori\u00e1ceas (esclerosadas), con limbo obovado-oblongo e marxe enteiro. Ten de 4 a 6 pares de l\u00f3bulos ou dentes dirixidos cara \u00f3 \u00e1pice. As follas adultas s\u00f3 te\u00f1en pelaxe polo env\u00e9s. O pec\u00edolo das follas vai de 2 a 3 mil\u00edmetros. As landras miden entre 1 e 2 cent\u00edmetros e poden ir sentadas ou ter un pequeno ped\u00fanculo de at\u00e9 cent\u00edmetro e medio.\nSituaci\u00f3n.\nNo monte Pindo at\u00f3pase a \u00fanica poboaci\u00f3n galega co\u00f1ecida desta especie aut\u00f3ctona do Mediterr\u00e1neo suroccidental (Espa\u00f1a, Portugal e Marrocos). A poboaci\u00f3n galega deste tipo de carballo arbustivo \u00e9 o l\u00edmite da especie polo norte.\nOs lumes que arrasaron o monte Pindo en setembro de 2013 fan dif\u00edcil a sobrevivencia desta comunidade."}
{"id": "174241", "revid": "89787", "url": "https://gl.wikipedia.org/wiki?curid=174241", "title": "Sem\u00e1foro", "text": "O sem\u00e1foro \u00e9 un dispositivo de sinalizaci\u00f3n situado en intersecci\u00f3ns de r\u00faas, pasos de pe\u00f3ns e outros lugares para regular o tr\u00e1fico de veh\u00edculos e o tr\u00e1nsito de pe\u00f3ns. O tipo m\u00e1is frecuente ten tres luces de cores:\nO amarelo ten un significado distinto se est\u00e1 intermitente (pasar con precauci\u00f3n) ou se est\u00e1 fixo (deterse, se a velocidade \u00e9 a apropiada para as condici\u00f3ns do tr\u00e1fico e permite facelo con seguridade)."}
{"id": "174242", "revid": "736", "url": "https://gl.wikipedia.org/wiki?curid=174242", "title": "Quercus lusitanica", "text": ""}
{"id": "174243", "revid": "98629", "url": "https://gl.wikipedia.org/wiki?curid=174243", "title": "Karl Kautsky", "text": "Karl Kautsky, nado en Praga o 18 de outubro de 1854 e finado en \u00c1msterdan o 17 de outubro de 1938, foi un fil\u00f3sofo e pol\u00edtico checo-alem\u00e1n, un dos principais te\u00f3ricos do marxismo.\nTraxectoria.\nKautsky estudou historia e filosof\u00eda na Universidade de Viena en 1874, e se tornou membro do Partido Socialdem\u00f3crata de Austria (SP\u00d6) en 1875. De 1885 a 1890, viviu en Londres, onde se converteu en amigo de Friedrich Engels. En 1891 redactou o \"Programa de Erfurt\" do Partido Socialdem\u00f3crata de Alema\u00f1a (SPD) canda August Bebel e Eduard Bernstein.\nAp\u00f3s a morte de Friedrich Engels en 1895, Kautsky foi un dos m\u00e1is importantes e influentes te\u00f3ricos do socialismo. M\u00e1is tarde, no entanto, derivou cara a unha posici\u00f3n centrista no interior da socialdemocracia alem\u00e1, cando Rosa Luxemburg e a esquerda do partido se disgregaron en 1916 debido \u00f3 apoio do partido \u00e1 participaci\u00f3n de Alema\u00f1a na primeira guerra mundial. Por\u00e9n, non alentou esta posici\u00f3n patri\u00f3tica at\u00e9 a fin da guerra. En 1917 Kautsky abandonou o SPD, cando se afiliou \u00f3 Partido Socialdem\u00f3crata Independente de Alema\u00f1a (USPD), regresando \u00f3 SPD en 1922.\nEn 1882 Kautsky fundou a revista \"Neue Zeit\" (\"Tempo Novo\"), da que foi o editor at\u00e9 1917."}
{"id": "174244", "revid": "1987", "url": "https://gl.wikipedia.org/wiki?curid=174244", "title": "Seda", "text": "A seda \u00e9 unha fibra natural formada por prote\u00ednas. A\u00ednda que \u00e9 producida por varios grupos de insectos, na actualidade s\u00f3 a seda dos casulos feitos polas larvas de \"Bombyx mori\" (verme da seda) se emprega para a fabricaci\u00f3n industrial t\u00e9xtil. Houbo algunhas investigaci\u00f3ns en procura doutros tipos de sedas con distintas propiedades, que se diferencian no nivel molecular. Estas sedas son producidas principalmente polas larvas de insectos antes de que estas completen a s\u00faa metamorfose, pero tam\u00e9n hai casos de sedas producidas por exemplares adultos. A secreci\u00f3n de seda \u00e9 especialmente com\u00fan nos artr\u00f3podos da orde Hymenoptera (abellas e formigas), e \u00e1s veces util\u00edzase na construci\u00f3n de ni\u00f1os. Outros tipos de artr\u00f3podos tam\u00e9n producen seda, en particular diversos ar\u00e1cnidos, como as ara\u00f1as."}
{"id": "174245", "revid": "1131", "url": "https://gl.wikipedia.org/wiki?curid=174245", "title": "Castro de Vizo\u00f1o", "text": "O castro de Vizo\u00f1o \u00e9 un castro situado no lugar do Castro, na parroquia de Vizo\u00f1o, no concello coru\u00f1\u00e9s de Abegondo.\nMorfolox\u00eda.\nConsta dun recinto fortificado de planta circular de 120 por 120 metros, defendido por un parapeto reforzado por un foxo polos lados norte e noroeste. \u00d3 leste sufriu algunhas alteraci\u00f3ns por unhas obras de construci\u00f3n, que o destru\u00edron parcialmente polo seu extremo sudoriental. Polo lado norte o foxo ocupado por un cami\u00f1o veci\u00f1al e polo oeste foi alterado pola construci\u00f3n dunha estrada. O castro \u00e9 unha explotaci\u00f3n gandeira.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174246", "revid": "89787", "url": "https://gl.wikipedia.org/wiki?curid=174246", "title": "Profesi\u00f3n", "text": "O uso com\u00fan de profesi\u00f3n ten diferentes acepci\u00f3ns, entre elas: emprego, facultade ou oficio que cada un ten e exerce publicamente. As profesi\u00f3ns son ocupaci\u00f3ns que requiren dun co\u00f1ecemento especializado, unha capacitaci\u00f3n educativa de alto nivel, control sobre o contido do traballo, organizaci\u00f3n propia, autorregulaci\u00f3n, altru\u00edsmo, esp\u00edrito de servizo \u00e1 comunidade e elevadas normas \u00e9ticas.\nXeralmente ac\u00e9ptase que unha profesi\u00f3n \u00e9 unha actividade especializada do traballo dentro da sociedade, e \u00e1 persoa que a realiza denom\u00ednaselle: profesional. Ref\u00edrese a mi\u00fado especificamente a unha facultade, ou capacidade adquirida tras unha aprendizaxe que pode estar relacionado aos campos que requiren estudos de:\nRef\u00edrese, xeralmente, \u00e1 natureza da ocupaci\u00f3n, do emprego e \u00e1 forma de exercelo que ten esa persoa. A profesi\u00f3n aborda o desempe\u00f1o da pr\u00e1ctica e a disciplina preoc\u00fapase do desenvolvemento do co\u00f1ecemento enriquecendo a profesi\u00f3n desde a s\u00faa esencia, e profundando o sustento te\u00f3rico da pr\u00e1ctica.\nConcepto de profesional.\nUn profesional \u00e9 toda aquela persoa que pode brindar un servizo ou elaborar un ben, garantindo o resultado con calidade de excelencia. Pode ser unha persoa cun reco\u00f1ecemento de grao universitario, t\u00e9cnico ou experto en certo tema, disciplina ou arte.\nCon todo, unha persoa tam\u00e9n pode ser considerada profesional polo feito de prover un servizo ou produto e exhibir un comportamento honesto, cualificado, responsable e capaz; caracter\u00edsticas que se obte\u00f1en con constancia e talento na disciplina desempe\u00f1ada."}
{"id": "174247", "revid": "72012", "url": "https://gl.wikipedia.org/wiki?curid=174247", "title": "Ida Kar", "text": "Ida Karamian, co\u00f1ecida como Ida Kar, nada en Tambov o 8 de abril de 1908 e finada o 24 de decembro de 1974, foi unha fot\u00f3grafa rusa de orixe armenia que realizou retratos de artistas e escritores c\u00e9lebres.\nTraxectoria.\nFilla de pais armenios, pasou a s\u00faa infancia entre Rusia, Armenia, Ir\u00e1n e Exipto. En 1928 trasladouse a Par\u00eds a fin de estudar qu\u00edmica e medicina pero pronto simpatizou cos surrealistas e interesouse pola fotograf\u00eda. Ao regresar ao Cairo en 1933 abriu un estudio fotogr\u00e1fico e participou no desenvolvemento do surrealismo en Exipto.\nEn 1945 trasladouse a Londres, onde participou no movemento surrealista ingl\u00e9s polo que a s\u00faa obra comezou a difundirse. En 1954 participou nunha exposici\u00f3n colectiva co t\u00edtulo de \"Forty Artists from Paris and London\" (\"Corenta artistas de Par\u00eds e Londres\") e en 1960 realizou a s\u00faa primeira exposici\u00f3n individual.\nAlg\u00fans personaxes que fotografou son Jean Arp, Doris Lessing, Iris Murdoch, Henry Moore, Georges Braque, Jean-Paul Sartre, Dmitrii Shostakovich, Bertrand Russell, T.S. Eliot, Andr\u00e9 Breton, Eug\u00e8ne Ionesco, Bridget Riley, Man Ray, Fidel Castro ou Joan Mir\u00f3."}
{"id": "174248", "revid": "12452", "url": "https://gl.wikipedia.org/wiki?curid=174248", "title": "Dmitri Shostak\u00f3vich", "text": ""}
{"id": "174249", "revid": "1987", "url": "https://gl.wikipedia.org/wiki?curid=174249", "title": "Max Dvo\u0159\u00e1k", "text": "Max Dvo\u0159\u00e1k, nado en Roudnice nad Labem (Raudnitz) o 4 de xu\u00f1o de 1874 e finado en Hru\u0161ovany nad Jevi\u0161ovkou (Grusbach) o 8 de febreiro de 1921, foi un historiador da arte austr\u00edaco de orixe checa. Membro da Escola de Viena de Historia da arte (\"Wiener Schule der Kunstgeschichte\"), aplicou \u00f3 estudo da historia da arte unha metodolox\u00eda baseada no formalismo."}
{"id": "174250", "revid": "1131", "url": "https://gl.wikipedia.org/wiki?curid=174250", "title": "Castro grande de Alcaiana", "text": "O castro grande de Alcaiana, ou de Eira do Coto, \u00e9 un castro da idade ferro romano situado na Malata, na parroquia de Vizo\u00f1o do concello coru\u00f1\u00e9s de Abegondo.\nMorfolox\u00eda.\nConsta dun recinto fortificado principal de planta circular defendido por un alto parapeto. Ten unha plataforma exterior polo lado sueste, que se defende cunha dobre li\u00f1a de muros con foxo intermedio. Nas partes norte e oeste aproveitan a ca\u00edda natural do terreo. O parapeto est\u00e1 cortado polo acceso \u00f3 recinto central, na parte sueste, xunto con entullo recente no recinto central.\nTen unhas dimensi\u00f3ns en planta duns 120 por 140 metros.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174251", "revid": "22570", "url": "https://gl.wikipedia.org/wiki?curid=174251", "title": "Nemes", "text": "O nemes era unha especie de toucado de tea, unha vestimenta que utilizaban frecuentemente os fara\u00f3ns exipcios en substituci\u00f3n das pesadas e voluminosas coroas, posto que a diferenza destas o nemes era unha peza lixeira e c\u00f3moda, que cubr\u00eda a totalidade da cabeza, caendo verticalmente por tras das orellas, amarr\u00e1ndose cun n\u00f3 preto da caluga, a modo de trenza. Segundo os textos, era de cor branca adornado con bandas tinguidas en azul."}
{"id": "174252", "revid": "1987", "url": "https://gl.wikipedia.org/wiki?curid=174252", "title": "Kraft durch Freude", "text": "Kraft durch Freude (KdF), que en galego poder\u00eda traducirse por \"Forza pola Alegr\u00eda\", foi unha organizaci\u00f3n pol\u00edtica da Alema\u00f1a nazi co obxectivo de organizar, controlar e sincronizar as actividades de lecer da poboaci\u00f3n alem\u00e1. Creada en 1933, a Kraft durch Freude formaba parte da Deutsche Arbeiterfront (DAF), a Fronte Alem\u00e1 de Traballo, unha organizaci\u00f3n de masa alem\u00e1 dos empregados e empregadores, que deveu a maior operadora de viaxes do mundo."}
{"id": "174253", "revid": "23204", "url": "https://gl.wikipedia.org/wiki?curid=174253", "title": "Hermann M\u00f6ller", "text": "Hermann M\u00f6ller, ou \"M\u00f8ller\", nado en Hjerpsted o 13 de xaneiro de 1850 e morto en Copenhaguen o 5 de outubro de 1923, foi un ling\u00fcista e fil\u00f3logo dinamarqu\u00e9s estudoso do indoeuropeo que deu contribuci\u00f3ns fundamentais ao desenvolvemento da teor\u00eda das laringais e estivo entre os primeiros que postularon a existencia dunha ligaz\u00f3n xen\u00e9tica entre as linguas indoeuropeas e as linguas sem\u00edticas.\nTraxectoria.\nNado na parroquia danesa de Hjerpsted, preto de T\u00f8nder na Frisia setentrional, en 1864 M\u00f6ller conv\u00e9rtese en s\u00fabdito alem\u00e1n tras a Segunda guerra de Schleswig; rematou os seus estudos superiores en Alema\u00f1a. En 1883 comezou a aprender filolox\u00eda xerm\u00e1nica na Universidade de Copenhague, cargo que mantivo durante trinta e cinco anos.\nOs seus estudos.\nEn \"Das altenglische Volksepos in der urspr\u00fcnglichen strophischen Form\" (\"A \u00e9pica popular en ingl\u00e9s antigo na s\u00faa forma m\u00e9trica orixinal\", 1883) sost\u00e9n que orixinariamente o \"Beowulf\" tivera un esquema m\u00e9trico fixo, que ter\u00edan corrompido outros poetas.\nA principal obra de M\u00f6ller, \"Vergleichendes indogermanisch-semitisches W\u00f6rterbuch\" (\"Dicionario comparativo indoeuropeo-sem\u00edtico\"), publicouse en 1911; nela o ling\u00fcista propuxo a s\u00faa teor\u00eda, segundo a que as familias ling\u00fc\u00edsticas indoeuropea e sem\u00edtica estar\u00edan relacionadas filoxeneticamente; tal formulaci\u00f3n da hip\u00f3tese non ten atopado o consenso da comunidade cient\u00edfica dos indoeurope\u00edstas, malia que o problema da correlaci\u00f3n entre indoeuropeo e sem\u00edtico permaneceu como obxecto de debate dentro da m\u00e1is ampla teor\u00eda nostr\u00e1tica.\nna s\u00faa \u00e9poca, por\u00e9n, a proposta de M\u00f6ller recolleu o consenso de importantes ling\u00fcistas como Holger Pedersen e Louis Trolle Hjelmslev, segundo o cal, \u00abque existe unha relaci\u00f3n xen\u00e9tica entre indoeuropeo e camito-sem\u00edtico foi demostrado no detalle polo ling\u00efsta dan\u00e9s Hermann M\u00f6ller\u00bb; as s\u00faas investigaci\u00f3ns neste \u00e1mbito foron continuadas polo franc\u00e9s Albert Cuny e, m\u00e1is recentemente,polo estadounidense Saul Levin.\nA M\u00f6ller d\u00e9beselle tam\u00e9n unha nova versi\u00f3n da teor\u00eda das laringais que fora lanzada como hip\u00f3tese por Ferdinand de Saussure en 1878; o ling\u00fcista dan\u00e9s expuxo a s\u00faa teor\u00eda en \"Die semitisch-vorindogermanischen laryngalen Konsonanten\" ('As consoantes laringais semito-protoindoeuropeas', 1917). Segundo M\u00f6ller, a presenza de fonemas laringais no indoeuropeo confirmaba o seu parentesco co sem\u00edtico, caracterizado pola frecuaencia de tales sons; tal postulado non foi acollido - polo menos non na formulaci\u00f3n orixinaria - pola indoeurope\u00edstica, malia ter a existencia de laringais indoeuropeas atopado amplo consenso."}
{"id": "174254", "revid": "23204", "url": "https://gl.wikipedia.org/wiki?curid=174254", "title": "Operaci\u00f3n An\u00edbal", "text": "A operaci\u00f3n An\u00edbal foi unha operaci\u00f3n militar alem\u00e1 para evacuar as tropas e os civ\u00eds do leste de Prusia a metade de xaneiro de 1945 e non deixalos a merc\u00e9 do Ex\u00e9rcito Vermello da Uni\u00f3n Sovi\u00e9tica.\nHistoria.\nA principios de xaneiro de 1945, Karl D\u00f6nitz deuse de conta de que Alema\u00f1a pronto ser\u00eda derrotada, e desexando salvar os seus submarinos, enviou unha mensaxe codificada o 23 de xaneiro cara a Gothenhafen para escapar cara ao oeste por medio da operaci\u00f3n de nome c\u00f3digo An\u00edbal. D\u00f6nitz desexaba evacuar tanta xente como for pos\u00edbel e levala at\u00e9 Alema\u00f1a, e polos a salvo do avance sovi\u00e9tico.\nNun per\u00edodo de catro meses ao redor de 1100 naves alem\u00e1s transportaron uns dous mill\u00f3ns de persoas a trav\u00e9s do mar B\u00e1ltico cara a Alema\u00f1a, convert\u00e9ndose nunha das evacuaci\u00f3ns de refuxios m\u00e1is grande da historia.\nPerdas.\nNo marco da Operaci\u00f3n An\u00edbal ocorreu o afundimento do \"Wilhelm Gustloff\" no mes de xaneiro, produto do ataque do submarino sovi\u00e9tico \"S-13\", e que causou a morte de 9343 persoas, a gran maior\u00eda civ\u00eds, na que dende ent\u00f3n \u00e9 a traxedia mar\u00edtima con maior n\u00famero de v\u00edtimas mortais. En conxunto, os transatl\u00e1nticos \"Wilhelm Gustloff\", \"Goya\" e \"Steuben\", xunto con outros 158 buques mercantes, perd\u00e9ronse durante as 15 semanas que durou a Operaci\u00f3n An\u00edbal (23 de xaneiro-8 de maio de 1945)."}
{"id": "174255", "revid": "1131", "url": "https://gl.wikipedia.org/wiki?curid=174255", "title": "Castro de San Rom\u00e1n, A Laracha", "text": "O castro de San Rom\u00e1n \u00e9 un castro situado na parroquia de Cabovila\u00f1o, no concello coru\u00f1\u00e9s da Laracha.\nMorfolox\u00eda.\nConsta dun recinto fortificado cun parapeto moi alterado, dunha altura exterior de arredor de metro e medio. Na parte sur hai unha zona aterrazada, posiblemente un antecastro.\nA instalaci\u00f3n de torres de telefon\u00eda, edificios de recente construci\u00f3n, canteiras e cami\u00f1os alteraron gravemente a estrutura.\nO conxunto ten planta sensiblemente circular, cuns 180 metros de di\u00e1metro m\u00e1ximo.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174256", "revid": "89787", "url": "https://gl.wikipedia.org/wiki?curid=174256", "title": "John Ruskin", "text": "John Ruskin, nado en Londres o 8 de febreiro de 1819 e finado en Brantwood o 20 de xaneiro de 1900, foi un escritor, cr\u00edtico de arte e soci\u00f3logo brit\u00e1nico, un dos grandes mestres da prosa inglesa.\nTraxectoria.\nFillo dun rico comerciante, viaxou moito por Europa durante a s\u00faa mocidade e co seu traballo exerceu enorme influencia nos gustos dos intelectuais vitorianos. Entre as s\u00faas amizades persoais, estaba a familia de Robert Baden-Powell, a quen ensinou e viu crecer.\nEn 1837 ingresou en Oxford, ga\u00f1ou (en 1839) un importante premio co seu poema \"Salsette and Elephanta\" e graduouse en 1842. En 1843 apareceu o primeiro volume de \"Modern Painters, by a Graduate of Oxford\", no que Ruskin sosti\u00f1a a superioridade dos paisaxistas modernos sobre os vellos mestres. Sucesivos volumes dilataron o tema at\u00e9 converter a obra nun amplo tratado acerca dos principios que deb\u00edan constitu\u00edr os fundamentos da arte, o que contribu\u00edu a consolidar o seu prestixio como esteta e cr\u00edtico de arte. En tanto que parecidas consideraci\u00f3ns foron aplicadas a outros dominios da arte nas s\u00faas \"Seven Lamps of Architecture\" (1849) e as s\u00faas \"Stones of Venice\" (1851-1853), obras que analizan a importancia relixiosa, moral, econ\u00f3mica e pol\u00edtica da arquitectura dom\u00e9stica.\nA obra de Ruskin destaca pola excelencia do seu estilo. Rebel\u00e1ndose contra o entumecemento est\u00e9tico e os perniciosos efectos sociais da Revoluci\u00f3n industrial, formulou a teor\u00eda de que a arte, esencialmente espiritual, alcanzou o seu c\u00e9nit no g\u00f3tico de finais da Idade Media, un estilo de inspiraci\u00f3n relixiosa e ardor moral.\nA s\u00faa idea de beleza pos\u00fae unha dobre natureza: a beleza abstracta das cousas, sen ningunha consideraci\u00f3n m\u00e1is que a forma; e a que se pode reco\u00f1ecer tras un proceso de elaboraci\u00f3n e traballo paciente do artista na obra (de a\u00ed a s\u00faa grande admiraci\u00f3n por Fra Ang\u00e9lico).\nTam\u00e9n \u00e9 co\u00f1ecida a s\u00faa fascinaci\u00f3n cara \u00e1 beleza das nenas, en 1859 Ruskin co\u00f1eceu nunha escola infantil de Wington \u00e1 que seria m\u00e1is tarde a s\u00faa esposa Rose A Tounche de 10 anos de idade.\nSinalou a Rafael como autor do pecado de pintar con m\u00e1is detalle unhas partes que outras. Os alumnos de Ruskin foron chamados prerrafaelistas. El mesmo sinalou a este grupo como a esperanza art\u00edstica de Inglaterra.\nComo economista e reformador social, manifestouse franco e inflexible inimigo do que consideraba ego\u00edsta e letal nas doutrinas da chamada escola manchesteriana, sendo nesta esfera onde se concentrou a s\u00faa serie de cartas dirixidas \u00f3s obreiros e braceiros do Reino Unido, que influ\u00edron nos reformistas sociais por espazo de tres xeraci\u00f3ns. Obtivo a primeira c\u00e1tedra \"Slade de Arte\" da Universidade de Oxford en 1869, cargo que exerceu at\u00e9 1879. Legou \u00e1 universidade unha imporante colecci\u00f3n de gravados, debuxos e fotograf\u00edas; ademais de doar unha importante suma de di\u00f1eiro para a creaci\u00f3n dun centro de ensino do debuxo. Ruskin ilustrou numerosas das s\u00faas obras con debuxos da s\u00faa propia man. Desde 1885 at\u00e9 a s\u00faa morte en 1900, viviu retirado en Brantwood (a s\u00faa casa no noroeste de Inglaterra), despois de que en 1889 quedase incapacitado polo agravamento dos episodios de tolemia que vi\u00f1a padecendo desde 1870. Entre as obras que tratan de asuntos econ\u00f3micos, sociais e \u00e9ticos destacan \"Sesame and Lilies\" (1865), \"Ethics of the Dust\" (1866) e \"Crown of Wild Olive\" (1866).\nNa historia da conservaci\u00f3n destaca polo seu respecto ao monumento arquitect\u00f3nico, defendendo a m\u00ednima intervenci\u00f3n e ensalzando o valor da ru\u00edna. A s\u00faa pr\u00e1ctica oponse \u00e1s reintegraci\u00f3ns estil\u00edsticas do seu contempor\u00e1neo Viollet-le-Duc.\nObra.\nO espectro de temas abarcado por Ruskin foi moi amplo. Escribiu m\u00e1is de 250 obras que empezaron na historia e cr\u00edtica da arte, pero que terminaron en materias tan variadas como a ciencia, xeolox\u00eda, cr\u00edtica literaria, ornitolox\u00eda, os efectos da poluci\u00f3n sobre o medio ambiente ou a mitolox\u00eda. Despois da s\u00faa morte, as s\u00faas obras foron recollidas nunha extensa colecci\u00f3n, levada a cabo polos seus amigos Edward Cook e Alexander Wedderburn en 1912. S\u00f3 un \u00edndice as\u00ed de extenso \u00e9 capaz de reflectir a amplitude e interconexi\u00f3n de todos os seus pensamentos."}
{"id": "174257", "revid": "98629", "url": "https://gl.wikipedia.org/wiki?curid=174257", "title": "Karl D\u00f6nitz", "text": "Karl D\u00f6nitz, nado en Berl\u00edn o 16 de setembro de 1891 e finado en Hamburgo o 24 de decembro de 1980, foi un mari\u00f1o alem\u00e1n.\nParticipou na primeira e na segunda guerra mundial. Comandou a Kriegsmarine da Alema\u00f1a nazi entre o 30 de xaneiro de 1943 at\u00e9 o final da guerra, co rango de Gro\u00dfadmiral. Foi designado sucesor como Reichspr\u00e4sident do seu pa\u00eds por Adolf Hitler, cargo que desempe\u00f1ou por 23 d\u00edas entre o 30 de abril e o 23 de maio de 1945. Foi o art\u00edfice da Operaci\u00f3n An\u00edbal."}
{"id": "174258", "revid": "89787", "url": "https://gl.wikipedia.org/wiki?curid=174258", "title": "Crime de guerra", "text": "Un crime de guerra \u00e9 unha violaci\u00f3n das protecci\u00f3ns estabelecidas polas leis e os costumes da guerra, integradas polas infracci\u00f3ns graves do Dereito Internacional Humanitario cometidas nun conflito armado e polas violaci\u00f3ns ao dereito Internacional. O termo def\u00ednese en gran medida no Dereito internacional, inclu\u00edndo a convenci\u00f3n de Xenebra. Os malos tratos a prisioneiros de guerra e civ\u00eds e os xenocidios son considerados crimes de guerra. O 1 de xullo de 2002, empezou a funcionar a Corte Penal Internacional na Haia, co fin de perseguir os crimes de guerra cometidos despois da devandita data. Este tribunal, establecido polo Estatuto de Roma, contempla dentro dos crimes a perseguir no seu artigo 5 os crimes de guerra."}
{"id": "174259", "revid": "1131", "url": "https://gl.wikipedia.org/wiki?curid=174259", "title": "Luc Barthelet", "text": "Luc Barthelet, nado en Francia en 1962, \u00e9 o ex-vicepresidente executivo de Electronic Arts, ex-director xeral de Maxis e director executivo de Tirnua Inc.\nTraxectoria.\nEstudou enxe\u00f1ar\u00eda, e posteriormente desenvolve o seu primeiro software comercial. Devandito software foi adquirido por EA en 1988, e durante ese per\u00edodo realiza outros proxectos, ata que en 1997 EA comunicoulle que debe asumir o cargo de Director Xeral de Maxis, que por aquel ent\u00f3n foi adquirida por EA tras arrastrar durante uns meses graves problemas econ\u00f3micos. Coa s\u00faa chegada \u00e1 xerencia do estudo cancelou o famoso SimCity 3000 en 3D e desenvolveu un novo en 2D, que sa\u00edu en 1999. Contou co talento de Lucy Bradshaw para terminar de maneira exitosa a terceira entrega de SimCity.\nAnos m\u00e1is tarde participou de maneira bastante ampla en videoxogos como Os Sims, Os Sims 2, Os Sims Online, SimCity 4 ou os cancelados SimsVille e SimMars.\nLuc \u00e9 tam\u00e9n usuario de Mathematica e administra a primeira wiki deste sistema de programaci\u00f3n: Mathematica users.\nEn xaneiro de 2004 confirmou nunha cadea de televisi\u00f3n que comezara a preparar o desenvolvemento de SimCity 5. Con todo, o proxecto dese novo SimCity cambiou de rumbo e Rod Humble, da The Sims Division, encargou a un estudo independente o seu desenvolvemento. Un ano despois comunicou aos fans, cos que sempre estivo moi comunicativo polos foros oficiais, que abandona Maxis. Meses antes, o estudo sufrira unha forte reestruturaci\u00f3n, inclu\u00edndo o seu traslado principal \u00e1 sede central de EA en Reedwood City, onde Luc foi readmitido.\nPuxo a traballar a un equipo de persoas na reconstruci\u00f3n dos Sims Online. En principio, a idea era crear unha nova cidade (TSO-E), pero finalmente decidiron mellorar m\u00e1is aspectos do xogo. En 2008 planean que as casas do xogo te\u00f1an un aspecto similar \u00e1s dos Sims 2, pero Electronic Arts acabou cancelando o proxecto.\nEn maio de 2008 presenta a s\u00faa dimisi\u00f3n \u00e1 directiva de Electronic Arts e funda Tirnua Inc, onde seguir\u00e1 tentando crear un novo mundo virtual, un dos seus grandes retos. Con este novo proxecto regresa \u00e1s s\u00faas orixes como xefe da s\u00faa propia compa\u00f1\u00eda."}
{"id": "174260", "revid": "1131", "url": "https://gl.wikipedia.org/wiki?curid=174260", "title": "Castro de Riotorto", "text": "O castro de Riotorto, tam\u00e9n chamado Os Castros ou o Pet\u00f3n do Castro, era un castro situado na parroquia de Cabovila\u00f1o, no concello coru\u00f1\u00e9s da Laracha.\nMorfolox\u00eda.\nO sitio arqueol\u00f3xico foi destru\u00eddo polos movementos de terras derivados das obras de construci\u00f3n da autov\u00eda AG-55, entre A Coru\u00f1a e Carballo. Cons\u00e9rvase s\u00f3 unha pequena parte do recinto, pero non \u00e9 accesible.\nConstaba dun \u00fanico recinto fortificado de forma ovalada protexido por un terrapl\u00e9n de 5 metros de altura. A croa estaba protexida polo leste por un pequeno antecastro rodeado por un parapeto de metro e medio de altura exterior.\nAs dimensi\u00f3ns do conxunto eran de 52 metros no eixo norte-sur e 75 no leste-oeste.\nArqueolox\u00eda.\nFoi escavado por un equipo de arque\u00f3logos dirixido por Purificaci\u00f3n Soto Arias en 1992, con motivo das obras da autov\u00eda."}
{"id": "174261", "revid": "5863", "url": "https://gl.wikipedia.org/wiki?curid=174261", "title": "Xubileu", "text": "O xubileu ou ano santo \u00e9 na Igrexa cat\u00f3lica unha celebraci\u00f3n ordinaria que se celebra cada 25 anos e que ten por obxecto obter a indulxencia plenaria. O xubileu cat\u00f3lico ten a s\u00faa orixe no xubileu hebreo o cal atopa as s\u00faas ra\u00edces no Antigo Testamento, especialmente no Lev\u00edtico (25:10):\nO xubileu cat\u00f3lico pode ser ordinario ou extraordinario. O ano santo ordinario, ou ano xubilar, \u00e9 o celebrado nos intervalos preestabelecidos mentres que o extraordinario, ou xubileu, \u00e9 o proclamado como celebraci\u00f3n dun feito destacado."}
{"id": "174262", "revid": "98629", "url": "https://gl.wikipedia.org/wiki?curid=174262", "title": "Castro de Lest\u00f3n", "text": "O castro de Lest\u00f3n, tam\u00e9n chamado Os Castros ou Agra do Castro, \u00e9 un castro situado na parroquia de Lest\u00f3n, no concello coru\u00f1\u00e9s da Laracha.\nMorfolox\u00eda.\nConsta dun recinto fortificado coroado por unha croa el\u00edptica. Polo lado sur cons\u00e9rvanse os restos dun antecastro hoxe desmantelado.\nO conxunto at\u00f3pase moi alterado.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174264", "revid": "65337", "url": "https://gl.wikipedia.org/wiki?curid=174264", "title": "Jean Dubuffet", "text": "Jean Philippe Arthur Dubuffet, nado o 31 de xullo de 1901 en Le Havre e finado o 12 de maio de 1985 en Par\u00eds, foi un pintor e escultor franc\u00e9s dos m\u00e1is famosos da segunda metade do s\u00e9culo XX.\nBiograf\u00eda.\nDubuffet naceu en Le Havre. Mudouse por primeira vez a Par\u00eds en 1918 para estudar pintura na Acad\u00e9mie Julian, pero logo de seis meses deixou a academia para estudar de forma independente. En 1924, dubidando do valor da arte, deixou de pintar e f\u00edxose cargo do negocio do seu pai vendendo vi\u00f1os. Retomou a pintura novamente na d\u00e9cada de 1930, pero det\u00edvose novamente, s\u00f3 volvendo por longo tempo en 1942. A s\u00faa primeira mostra individual produciuse en 1944. Aproximouse \u00f3 surrealismo en 1948, logo \u00e1 pataf\u00edsica en 1954.\nInfluenciado polo libro de Hans Prinzhorn, \"Artistry of the Mentally Ill\", Dubuffet acu\u00f1ou o termo \"Art Brut\" (Arte en Bruto) para denominar \u00e1 arte producida por non profesionais que traballan por f\u00f3ra das normas est\u00e9ticas, tales como a arte dos pacientes mentais, prisioneiros e nenos. El formou a s\u00faa propia colecci\u00f3n de tal forma de arte, inclu\u00edndo a artistas tales como Alo\u00efse Corbaz, Alfredo Pirucha e Adolf W\u00f6lfli. Dubuffet pretend\u00eda crear unha arte tan libre das preocupaci\u00f3ns intelectuais como o Art Brut, crea figuras elementais e puer\u00eds e, a mi\u00fado crueis (inspirouse nos debuxos dos nenos, os criminais e os dementes): personaxes bufos, morbosos, como as mulleres da s\u00faa serie \"DAMES\"; ou seres infrahumanos, figuras deformes, absurdas e grotescas como os ciclos \"BARBAS\".\nMoitos dos traballos de Dubuffet foron realizados con \u00f3leos, utilizando un lenzo reforzado con materiais tales como area, alcatr\u00e1n e palla, outorg\u00e1ndolle \u00f3 traballo unha infrecuente superficie texturada. Desde 1962 produciu unha serie de obras nas cales se limitaba a si mesmo coas cores vermello, negro, branco e azul. Cara a finais da d\u00e9cada de 1960 dedicouse m\u00e1is \u00e1 realizaci\u00f3n de esculturas, producindo traballos en polistireno, os cales pintaba con vin\u00edlico."}
{"id": "174265", "revid": "98629", "url": "https://gl.wikipedia.org/wiki?curid=174265", "title": "Castro de Erboedo", "text": "O castro de Erboedo, tam\u00e9n chamado Os Castros ou As Croas, \u00e9 un castro situado na parroquia de Lest\u00f3n, no concello coru\u00f1\u00e9s da Laracha.\nMorfolox\u00eda.\nConsta dun recinto fortificado que consta dunha plataforma principal duns 65 metros de di\u00e1metro m\u00e1ximo. Conserva restos dun parapeto de defensa de ata 2,50 metros de altura exterior. Polo lado norte, e tras o parapeto principal, hai dous parapetos m\u00e1is e dous foxos intercalados. Polo lado sur hai un aterrazamento. A entrada \u00f3 recinto principal est\u00e1 situada na parte do suroeste.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas. Na actualidade non est\u00e1 visitable."}
{"id": "174266", "revid": "7596", "url": "https://gl.wikipedia.org/wiki?curid=174266", "title": "Marcial Gamboa S\u00e1nchez-Barc\u00e1iztegui", "text": "Marcial Gamboa S\u00e1nchez-Barc\u00e1iztegui, nado en Ferrol o 11 de outubro de 1906 e finado en Madrid o 5 de xu\u00f1o de 1986, foi un militar galego, designado como senador por Xo\u00e1n Carlos I en 1977.\nTraxectoria.\nNeto do militar e enxe\u00f1eiro Victoriano S\u00e1nchez Barc\u00e1iztegui, a\u00ednda que nado en Ferrol, pasou a infancia no colexio de orfos da Armada en Madrid. Aos catorce ingresa na Escola Naval de C\u00e1diz, de onde sae en 1925. Durante a guerra civil espa\u00f1ola apoia o bando franquista e cobre o conflito en submarinos.\nPosteriormente, e xa coa Escola Naval Militar instalada en Mar\u00edn, foi profesor no centro de ensino e posterior subdirector. Estivo ao mando do cruceiro M\u00e9ndez-N\u00fa\u00f1ez. Comandante xeral do Arsenal de Cartaxena, na d\u00e9cada dos cincuenta incorporouse ao Ministerio de Mari\u00f1a, xa co rango de almirante. En 1969 \u00e9 nomeado capit\u00e1n xeneral da Zona Mar\u00edtima do Mediterr\u00e1neo, posto no que permanece ata 1973, cando se retira.\nDespois da s\u00faa xubilaci\u00f3n pertenceu aos consellos de administraci\u00f3n do Padroado de Casas da Armada, que presidiu, e ao da Empresa Nacional Santa B\u00e1rbara, dedicada \u00e1 produci\u00f3n de armamento. En 1977 foi escollido polo rei Xo\u00e1n Carlos I para integrar o Senado de Espa\u00f1a durante a lexislatura constitu\u00ednte. Como independente, integrouse no grupo mixto. Tras as elecci\u00f3ns de 1977 retirouse da pol\u00edtica.\nVida persoal.\nFoi pai de Marcial Gamboa Ballester, militar, e av\u00f3 de Marcial Gamboa P\u00e9rez-Pardo, comandante e director \u00e1 s\u00faa vez da Escola Naval Militar de Mar\u00edn. Foi irm\u00e1n do director de cinema Jos\u00e9 Luis Gamboa."}
{"id": "174267", "revid": "98629", "url": "https://gl.wikipedia.org/wiki?curid=174267", "title": "Marcial Gamboa P\u00e9rez-Pardo", "text": "Marcial Gamboa P\u00e9rez-Pardo, nado nas Palmas de Gran Canaria, \u00e9 un militar espa\u00f1ol que desde outubro 2015 ocupa o posto Almirante Xefe do Arsenal de Cartagena.\nTraxectoria.\nDe familia vinculada \u00e1 armada, foi neto do militar e senador ferrol\u00e1n Marcial Gamboa S\u00e1nchez-Barc\u00e1iztegui e fillo do tam\u00e9n contralmirante da Armada Marcial Gamboa Ballester. Ingresou na Escola Naval Militar de Mar\u00edn en 1978, recibindo o seu primeiro despacho cinco anos m\u00e1is tarde, en 1983. Especialista en submarinos e armas submarinas, diplomado en Estado Maior; exerceu como Segundo Comandante do submarino Tramontana, levando o mando do submarino Narval desde 1999 ata 2001. Tam\u00e9n exerceu coma comandante na fragata Navarra e no dragaminas \"Mi\u00f1o\". En 2009 relevou a Jos\u00e9 Luis Urcelay Verdugo no mando e direcci\u00f3n da Escola Naval Militar de Mar\u00edn, destino que desempe\u00f1ar\u00eda ata xullo de 2012. Deste xeito foi o primeiro director que, xunto co seu equipo, puxo en marcha o novo modelo de carreira consistente en dotar aos futuros oficiais (ademais da propia formaci\u00f3n naval) un t\u00edtulo universitario de grao en enxe\u00f1ar\u00eda mec\u00e1nica (expedido pola Universidade de Vigo). En xullo de 2012 ascende a contralmirante, ocupando o posto de Almirante Director de Ensino Naval. Posteriormente, en outubro de 2014 \u00e9 destinado \u00e1 Base Naval de Rota, sostendo o cargo de Almirante Xefe do Estado Maior da Frota. Finalmente, en outubro de 2015 ascende a vicealmirante, tomando o relevo na xefatura do Arsenal de Cartagena."}
{"id": "174268", "revid": "23204", "url": "https://gl.wikipedia.org/wiki?curid=174268", "title": "Francisco Villar Li\u00e9bana", "text": "Francisco Villar Li\u00e9bana, nado en Torredonjimeno, Xa\u00e9n, o 23 de maio de 1942, \u00e9 un ling\u00fcista espa\u00f1ol especializado en indoeuropeo e paleohispan\u00edstica, autor de varios traballos fundamentais nestes eidos. \u00c9 catedr\u00e1tico de ling\u00fc\u00edstica indoeuropea na Universidade de Salamanca.\nTraxectoria.\nDisc\u00edpulo de Francisco Rodr\u00edguez Adrados, ten levado a cabo numerosos estudos sobre a Hispania prerromana, contribu\u00edndo entre outras cousas \u00e1 comprensi\u00f3n dos \"Bronces de Botorrita\" (os m\u00e1is importantes testemu\u00f1os da lingua celtib\u00e9rica e, m\u00e1is amplamente, das linguas c\u00e9lticas continentais) e ao desenvolvemento dos estudos sobre as linguas da Hispania antiga: as chamadas linguas paleohisp\u00e1nicas, do tarteso ao lusitano. Por outra banda ten feito achegas ao desenvolvemento da indoeurope\u00edstica, en especial profundando na vertente ling\u00fc\u00edstica da teor\u00eda kurg\u00e1nica proposta por Marija Gimbutas e contrastando por consecuencia coa hip\u00f3tese anatolia para o proceso de indoeuropeizaci\u00f3n, avanzada, no \u00e1mbito arqueol\u00f3xico, por Colin Renfrew; outros campos nos que ten investigado van desde a dialectolox\u00eda indoeuropea \u00e1 reconstruci\u00f3n dos procesos de indoeuropeizaci\u00f3n de Eurasia, con particular atenci\u00f3n \u00e1s contribuci\u00f3ns provenientes dos estudos de xen\u00e9tica hist\u00f3rica de Luigi Luca Cavalli-Sforza.\nEntre as s\u00faas numerosas obras destaca \"Los Indoeuropeos y los or\u00edgenes de Europa: lenguaje e historia\", editado en 1991, traducido a varias linguas e que se converteu en texto de referencia para a indoeurope\u00edstica contempor\u00e1nea."}
{"id": "174269", "revid": "23204", "url": "https://gl.wikipedia.org/wiki?curid=174269", "title": "DVB", "text": "O Digital Video Broadcasting (DVB) \u00e9 un conxunto de est\u00e1ndares abertos para televisi\u00f3n dixital internacionalmente aceptados. Os est\u00e1ndares DVB est\u00e1n xestionados polo DVB Project, un consorcio internacional da industria con m\u00e1is de 270 membros, e son publicados polo \"Joint Technical Committee\" (JTC, Comit\u00e9 T\u00e9cnico Conxunto) do ETSI (\"European Telecommunications Standards Institute\", xunto co CENELEC (\"European Committee for Electrotechnical Standardization\") e a EBU (\"European Broadcasting Union\"). A interacci\u00f3n dos diferentes subest\u00e1ndares DVB descr\u00edbese no \"DVB Cookbook\". . Moitos dos aspectos do DVB est\u00e1 suxeitos a patentes, inclu\u00edndo elementos da codificaci\u00f3n de v\u00eddeo e son MPEG.\nTransmisi\u00f3n.\nOs sistemas DVB distrib\u00faen datos usando unha ampla variedade de m\u00e9todos, que incl\u00faen:\nEstes est\u00e1ndares definen a capa f\u00edsica e de enlace do sistema de distribuci\u00f3n. Os dispositivos interact\u00faan coa capa f\u00edsica a trav\u00e9s dunha interface s\u00edncrona paralela (SPI, \"Synchronous Parallel Interface\"), s\u00edncrona serie (SSI, \"Serial Synchronous Interface\") ou as\u00edncrona serie (ASI, \"Asynchronous Serial Interface\"). Os datos transm\u00edtense en fluxos de transporte MPEG (\"MPEG Transport Streams\") con alg\u00fans condicionantes adicionais (DVB-MPEG), encapsulados en paquetes de 188 bytes. En novembro de 2004 publicouse un est\u00e1ndar para a distribuci\u00f3n comprimida temporalmente a dispositivos m\u00f3biles.\nEstes sistemas de distribuci\u00f3n difer\u00e9ncianse principalmente nos esquemas de modulaci\u00f3n e nos c\u00f3digos de correcci\u00f3n de erros empregados. En sat\u00e9lite, na banda de SHF, DVB-S emprega a modulaci\u00f3n QPSK, mentres que DVB-S2 (a segunda xeraci\u00f3n do est\u00e1ndar) emprega QPSK, 8PSK, 16 APSK ou 32 APSK, en funci\u00f3n do perfil (\"profile\") empregado. As modulaci\u00f3ns m\u00e1is empregadas son QPSK e 8PSK. No caso de DVB-C, nas bandas de VHF e UHF empr\u00e9gase a modulaci\u00f3n QAM: 16-QAM, 32-QAM, 64-QAM, 128-QAM ou 256-QAM. Finalmente, en transmisi\u00f3ns de televisi\u00f3n dixital terrestre (TDT), o est\u00e1ndar DVB-T usa unha modulaci\u00f3n COFDM coa posibilidade de ter modulaci\u00f3n xer\u00e1rquica.\nA especificaci\u00f3n DVB-T2 (segunda xeraci\u00f3n do est\u00e1ndar de transmisi\u00f3n terrestre) foi aprobada pola xunta directiva (\"Steering Board\") do DVB en xu\u00f1o de 2008 e enviada \u00f3 ETSI para a s\u00faa adopci\u00f3n como un est\u00e1ndar formal, o que se produciu o 9 de setembro de 2009.\nO est\u00e1ndar DVB-T2 proporciona unha recepci\u00f3n m\u00e1is robusta e aumenta a taxa binaria por riba dun 30 % para transmisores \u00fanicos, como os do Reino Unido, e deber\u00eda aumentar a taxa binaria m\u00e1xima en m\u00e1is dun 50 % en grandes redes de frecuencia \u00fanica (SFN Single Frquency Network), como en Espa\u00f1a, Alema\u00f1a e Suecia.\nPor outra banda, o DVB creou un grupo de televisi\u00f3n en tres dimensi\u00f3ns (CM-3DTV) para identificar \"que clase de soluci\u00f3n 3D-TV quere o mercado, e como o DVB pode xogar un papel activo na creaci\u00f3n desa soluci\u00f3n\". O grupo CM-3DTV mantivo unha reuni\u00f3n de lanzamento en Xenebra o 25 de xaneiro de 2010, seguida pola primeira reuni\u00f3n do grupo o d\u00eda seguinte.\nNormas.\nListaxe das normas segundo campos e aplicaci\u00f3ns.\nContido.\nAdemais de son e v\u00eddeo, o DVB tam\u00e9n considera a transmisi\u00f3n de datos (DVB-DATA - EN 301 192) con canles de retorno (DVB-RC) sobre distintos medios de transmisi\u00f3n (DECT, GSM, PSTN/RDSI, sat\u00e9lite, etc.) e protocolos (DVB-IPTV: Internet Protocol; DVB-NPI: network protocol independent e protocolo independente de rede).\nTam\u00e9n se tiveron en conta nos est\u00e1ndares, para facilitar a conversi\u00f3n, vellas tecnolox\u00edas como o teletexto (DVB-TXT) e os datos inclu\u00eddos no VBI (\"vertical blanking interval\", intervalo de borrado vertical -DVB-VBI-). Non obstante, para moitas aplicaci\u00f3ns existen alternativas m\u00e1is avanzadas, como DVB-SUB para o subtitulado.\nO DVB tam\u00e9n define un novo est\u00e1ndar para a difusi\u00f3n de v\u00eddeo en 3D: DVB 3D-TV\nEncriptaci\u00f3n e metadatos.\nO sistema de acceso condicional (DVB-CA) define un algoritmo chamado CSA (\"Common Scrambling Algorithm\") para encriptar os datos que se queiran protexer, as\u00ed coma unha interface f\u00edsica, chamada Common Interface, para permitir o acceso a contidos encriptados (de pagamento). Os fabricantes que seguen o est\u00e1ndar DVB-CA desenvolven os seus sistemas completos de acceso condicional propietarios seguindo esta especificaci\u00f3n. Un mesmo programa encriptado pode ir asociado a varios sistemas de acceso condicional \u00f3 mesmo tempo, de xeito que se obt\u00e9n unha gran flexibilidade comercial para o provedor do servizo.\nPor outra banda, o DVB tam\u00e9n est\u00e1 a desenvolver un sistema anticopia para protexer o contido logo de recibido: DVB-CPCM (\"Content Protection and Copy Management\", Protecci\u00f3n de contidos e xesti\u00f3n de copias). A intenci\u00f3n \u00e9 permitir un uso flexible de contidos gravados nunha rede dom\u00e9stica ou m\u00e1is grande, entanto que se impide a distribuci\u00f3n compartida sen l\u00edmites en internet. O DVB-CPCM foi unha fonte de moita controversia na prensa popular, e dise que o CPCM \u00e9 a resposta do DVB \u00f3 errado sistema americano de Broadcast Flag.\nOs fluxos de transporte DVB incl\u00faen metadatos chamados Informaci\u00f3n de Servizo (SI, \"Service Information\", recollido en DVB-SI, ETSI EN 300 468, ETSI TR 101 211), que enlazan os distintos fluxos elementais (son, v\u00eddeo e teletexto, por exemplo) para formar programas coherentes e proporcionar descrici\u00f3ns, lexibles polo usuario, para as gu\u00edas electr\u00f3nicas de programa e tam\u00e9n para a busca autom\u00e1tica e a filtraxe.\nRecentemente, o DVB adoptou un perfil de metadatos definido polo Foro TV-Anytime (DVB-TVA, ETSI TS 102323). Tr\u00e1tase dun esquema baseado en XML que o DVB adaptou para os gravadores dixitais persoais avanzados.\nPor outra banda, tam\u00e9n se traballa no campo da televisi\u00f3n v\u00eda IP (DVB-IPI, ETSI TR 102033, ETSI TS 102034, ETSI TS 102814), que tam\u00e9n incl\u00fae metadatos coas definici\u00f3ns para unha gu\u00eda de contidos emitidos en banda larga (DVB-BCG, ETSI TS 102 539).\nPlataforma software.\nO DVB-MHP (\"Multimedia Home Platform\", Plataforma Dom\u00e9stica Multimedia) define unha plataforma baseada en Java para o desenvolvemento de aplicaci\u00f3ns de sistemas de v\u00eddeo dom\u00e9stico. Proporciona abstracci\u00f3ns para moitos dos conceptos DVB e MPEG-2, as\u00ed como interfaces para outras caracter\u00edsticas como o control de tarxetas de rede, descarga de aplicaci\u00f3ns e gr\u00e1ficos multicapa.\nCanle de retorno.\nO DVB-RCS incl\u00fae os est\u00e1ndares para distintas canles de retorno que traballan xunto coa transmisi\u00f3n DVB(-S/T/C) para crear unha comunicaci\u00f3n bidireccional. RCS significa \"Return Channel Satellite\" ou Canle de Retorno por Sat\u00e9lite, e especifica canles de retorno nas bandas C, Ku e Ka con ata 2 Mbit/s. DVB-RTC (ETSI EN 301958), pola contra, especifica a canle de retorno para a TDT (\"Return Channel Terrestrial\").\nAdopci\u00f3n.\nNo ano 1994 ratific\u00e1ronse o DVB-S e o DVB-C, mentres que o DVB-T foi ratificado a comezos de 1997. As primeiras emisi\u00f3ns da TDT seguindo o est\u00e1ndar DVB-T levounas a cabo o \"Digital TV Group\" no Reino Unido a finais de 1998. En 2003, Berl\u00edn, en Alema\u00f1a, foi a primeira \u00e1rea que fixo o que logo se co\u00f1ecer\u00eda como \"apagamento anal\u00f3xico\": a finalizaci\u00f3n de todas as transmisi\u00f3ns dos sinais de televisi\u00f3n anal\u00f3xica. Moitos pa\u00edses europeos te\u00f1en previsto dispor de cobertura total de televisi\u00f3n dixital para 2010 e proceder \u00f3 apagamento anal\u00f3xico dos sinais PAL/SECAM para esa data.\nPara a recepci\u00f3n do sinal da TDT \u00e9 preciso dispor dun televisor compatible ou ben mercar un adaptador que reciba o sinal da TDT e o transforme de xeito que se poida visualizar nun televisor anal\u00f3xico. Tanto os televisores equipados con sintonizador TDT como os equipamentos adaptadores foron baixando de prezo segundo se \u00eda estendendo a cobertura da TDT e o n\u00famero de equipamentos vendidos.\nO sistema DVB-T \u00fasase en Europa, Australia, a India, o Sueste asi\u00e1tico e varios pa\u00edses africanos. A maior\u00eda de pa\u00edses africanos optou polo sistema DVB-T. Os Estados Unidos, Porto Rico, Canad\u00e1, M\u00e9xico, Corea do Sur, Honduras e O Salvador optaron polo sistema americano ATSC. Gran parte de Latinoam\u00e9rica adoptou o sistema xapon\u00e9s ISDB-T, o igual que as Filipinas e, por suposto, Xap\u00f3n.\n\u00c1frica.\nKenya.\nAs transmisi\u00f3ns DVB-T foron inauguradas polo presidente de Kenya, Mwai Kibaki, o 9 de decembro de 2009. As transmisi\u00f3ns est\u00e1n empregando a codificaci\u00f3n H.264, e os descodificadores propori\u00f3naos a Universidade de Nairobi. En Kenya tam\u00e9n se leva transmitindo en DVB-H desde xullo de 2009, e est\u00e1 dispo\u00f1ible para m\u00f3biles Nokia e ZTE na rede Safaricom.\nSur\u00e1frica.\nA finais de 2010 o goberno surafricano referendou a decisi\u00f3n da SADEC (\"Southern African Development Community\", Comunidade de Desenvolvemento Surafricana) de adoptar o est\u00e1ndar DVB-T2.\nAsia.\nHong Kong.\nEn Hong Kong, distintos operadores de televisi\u00f3n por cable, como TVB Pay Vision e Cable TV, xa empezaron a usar DVB-S ou DVB-C. O goberno, pola contra, adoptou o est\u00e1ndar DMB-T/H, desenvolvido en China, para os seus servizos de difusi\u00f3n de TDT, que comezaron o 31 de decembro de 2007.\nIr\u00e1n.\nAs emisi\u00f3ns en DVB-T en Ir\u00e1n comezaron o 17 de marzo de 2009.\nIsrael.\nEn Israel, as emisi\u00f3ns de DVB-T, empregando a codificaci\u00f3n H.264, comezaron oficialmente o 2 de agosto de 2009. O apagamento anal\u00f3xico estaba previsto para o 2 de febreiro de 2010, pero foi posposto ata o 30 de marzo de 2011. Durante 2010, as transmisi\u00f3ns DVB-T f\u00f3ronse estendendo pola maior parte de Israel e engadiuse a gu\u00eda electr\u00f3nica de programas (EPG).\nXap\u00f3n.\nCoa excepci\u00f3n de SKY PerfecTV!, Xap\u00f3n emprega diferentes formatos, a\u00ednda que son semellantes \u00f3s equivalentes DVB. SkyPerfect \u00e9 un provedor de sat\u00e9lite que usa DVB nos seus sat\u00e9lites, situados a 124 e 128 graos leste. Pola contra, o sat\u00e9lite situado a 110 graos lste non emprega DVB. En outubro de 2008, SKY PerfecTV/HD comezou a emisi\u00f3n de 15 canles en alta definci\u00f3n usando o est\u00e1ndar DVB-S2 e codificaci\u00f3n MPEG-4, H.264 AVC. Ten previsto chegar a emitir m\u00e1is de 100 canles.\nMalaisia.\nEn Malaisia, unha nova emisora de televisi\u00f3n de pagamento, MiTV, comezou a dar servizo en setembro de 2005 usando a tecnolox\u00eda de televisi\u00f3n sobre IP (DVB-IPTV). O \u00fanico provedor de programas v\u00eda sat\u00e9lite, ASTRO, leva transmitindo en DVB-S dende a s\u00faa creaci\u00f3n en 1996. As transmisi\u00f3n de proba de DVB-T en aberto empezaron a finais de 2006 coa transmisi\u00f3n simult\u00e1nea de TV1 e TV2, ademais dunha nova canle chamada RTM3/RTMi. En abril de 2007 RTM anunciou os resultados positivos das probas e que esperaba comezar as transmisi\u00f3n \u00f3 p\u00fablico xeral en DVB-T a finais de 2007. Con todo, o sistema non chegou a arrincar como estaba previsto. En 2008 inclu\u00edronse nas probas unha canle de m\u00fasica chamada Muzik Aktif e unha canle de deportes chamada Arena, e est\u00e1 previsto inclu\u00edr no futuro unha canle de noticias chamada Berita. Ademais, fix\u00e9ronse probas de transmisi\u00f3ns en alta definci\u00f3n durante os Xogos Ol\u00edmpicos de Pek\u00edn, con resultados favorables. O lamzamento p\u00fablico estaba previsto para 2009. En 2009 MiTV pechou e cambiou o seu nome por U-Television, e anunciou que pasaba a emitir en DVB-T pero codificado (de pagamento) en vez do sistema DVB-IPTV, que usara antes do pechamento.\nO apagamento anal\u00f3xico esta previsto para 2015.\nFilipinas.\nEn Filipinas, o DVB-S e o DVB-S2 son os dous est\u00e1ndares de difusi\u00f3n usados actualmente polas compa\u00f1\u00edas de sat\u00e9lite, mentres que o DVB-C o empregan algunhas empresas de cable. O goberno adoptou o DVB-T en novembro de 2006 para as transmisi\u00f3ns da TDT, pero un ano m\u00e1is tarde cambiou de idea e adoptou o sistema xapon\u00e9s ISDB-T.\nTaiw\u00e1n.\nEn Taiw\u00e1n alg\u00fans operadores de cable usan DVB-C, a\u00ednda que moitos usuarios seguen a usar a televisi\u00f3n por cable anal\u00f3xica en formato NTSC. O goberno tam\u00e9n adoptou o DVB-T para as s\u00faas transmisi\u00f3ns de TDT. A televisi\u00f3n p\u00fablica, \"Public Television Service\" (PTS) e Formosan TV est\u00e1n a transmitir televisi\u00f3n en alta definici\u00f3n. A primeira delas ten unha canle chamada HiHD; a segunda usa a canle en HD para transmitir partidos da liga MLB de b\u00e9isbol.\nEuropa.\nDinamarca.\nEn Dinamarca, o DVB-T substitu\u00edu as transmisi\u00f3ns anal\u00f3xicas o 1 de novembro de 2009. As transmisi\u00f3ns nacionais de televisi\u00f3n dixital foron subcontratadas \u00e1 empresa Boxer TV A/S (Boxer TV). Non obstante, hai a\u00ednda varias canles en aberto da emisora DR, e alg\u00fans de TV 2.\nPa\u00edses Baixos.\nNos Pa\u00edses Baixos, as emisi\u00f3ns en DVB comezaron en abril de 2003 e o apagamento anal\u00f3xico produciuse en decembro de 2006. Inicialmente foi comercializada por Digitenne e m\u00e1is tarde por KPN. O bouquet 1 incl\u00fae os seguintes servizos en aberto da televisi\u00f3n nacional: Nederland 1, 2, 3 e unha canle rexional. Os bouquets 2 a 4 te\u00f1en as outras canles comerciais e internacionais, tanto en aberto como de pagamento. O bouquet 1 tam\u00e9n emite as canles de radio: Radio 1, Radio 2, 3 FM, Radio 4, Radio 5, Radio 6, Concertzender, FunX as\u00ed coma unha canle rexional.\nNoruega.\nEn Noruega, as transmisi\u00f3ns de DVB-T l\u00e9vanas a cabo RiksTV (emisi\u00f3ns de pagamento) e NRK (canles p\u00fablicas en aberto). As emisi\u00f3ns DVB-T comezaron en novembro de 2007 e f\u00f3ronse estendendo polas distinas zonas do pa\u00eds paso a paso. Como diferenza respecto a outros pa\u00edses, en Noruega empregan a codificaci\u00f3n de audio H.264 con HE-AAC, mentres que a maior\u00eda doutros pa\u00edses adoptaron o est\u00e1ndar MPEG-2, menos recente. Isto leva a que moitos programas DVB para PC te\u00f1an problemas coa descodificaci\u00f3n do audio, a\u00ednda que a finais de 2007 sa\u00edu ao mercado software compatible, como DVBViewer, que usa a librar\u00eda libfaad2. Sony puxo no mercado varios televisores HD (Bravia W3000, X3000, X3500, E4000, V4500, W4000, W4500, X4500) capaces de traballar coa implementaci\u00f3pn DVB-T en Noruega sen precisar un receptor (set-top-box) separado.\nPortugal.\nPortugal segue a implementaci\u00f3n DVB-T, empregando H.264 con AAC como sistema de codificaci\u00f3n de audio. Comezaron as emisi\u00f3ns o 29 de abril de 2009 e o apagamento anal\u00f3xico programouse para o 26 de abril de 2012.\nAm\u00e9rica do norte.\nEn Norteam\u00e9rica, DVB-S empr\u00e9gase adoito nas transmisi\u00f3ns sat\u00e9lite, xunto co sistema DSS de Hughes. De xeito diferente ao sistema DigiCipher 2 de Motorola, o est\u00e1ndar DVB ten unha adopci\u00f3n m\u00e1is ampla en termos de n\u00famero de fabricantes de receptores. Os operadores de cable usan ben o DVB-C ou ben OpenCable. As emisoras terrestres en HD usan ATSC con modulaci\u00f3n 8VSB en vez da modulaci\u00f3n COFDM empregada polo DVB-T.\nCanad\u00e1, M\u00e9xico, O Salvador, Honduras e os Estados Unidos escolleron ATSC en vez de DVB-T.\nOcean\u00eda.\nNova Zelandia.\nEn Nova Zelandia, as emisi\u00f3ns DVB comercial\u00edzanse baixo a marca Freeview. As emisi\u00f3ns v\u00eda sat\u00e9lite en MPEG-2 usando DVB-S (definici\u00f3n est\u00e1ndar) comezaron o 2 de maio de 2007, entanto que as de TDT usando DVB-T comezaron en abril de 2008, con codificaci\u00f3n de v\u00eddeo en HD en formato H.264 e audio en HE-AAC.\nProdutos compatibles DVB.\nAs empresas que fabrican un produto que sexa compatible cun ou m\u00e1is dos est\u00e1ndares DVB te\u00f1en a opci\u00f3n de rexistrar unha declaraci\u00f3n de conformidade para ese produto. Sempre que a marca rexistrada DVB se use en relaci\u00f3n cun produto, sexa unha transmisi\u00f3n, un servizo, unha aplicaci\u00f3n ou un equipamento, o produto debe estar rexistrado na oficina do proxecto DVB."}
{"id": "174270", "revid": "56817", "url": "https://gl.wikipedia.org/wiki?curid=174270", "title": "Mountain Battles", "text": "Mountain Battles \u00e9 o cuarto \u00e1lbum da banda estadounidense de rock alternativo The Breeders, editado o 7 de abril do 2008 a trav\u00e9s do selo 4AD no Reino Unido e un d\u00eda m\u00e1is tarde nos Estados Unidos.\nListaxe de canci\u00f3ns.\nTodos os temas foron compostos por Kim Deal ag\u00e1s onde se indique."}
{"id": "174271", "revid": "56817", "url": "https://gl.wikipedia.org/wiki?curid=174271", "title": "Effloresce", "text": "Effloresce \u00e9 o \u00e1lbum de estrea da banda brit\u00e1nica de post-rock Oceansize, editado o 29 de setembro do 2003 polo selo Beggars Banquet Records.\nListaxe de canci\u00f3ns.\nTodas os temas foron compostos por Oceansize."}
{"id": "174272", "revid": "56817", "url": "https://gl.wikipedia.org/wiki?curid=174272", "title": "Short Bus", "text": "Short Bus \u00e9 o \u00e1lbum de estrea da banda estadounidense de rock alternativo Filter, editado o 8 de maio de 1995 polo selo Reprise Records. O disco vendeu ao redor das 682.000 copias nos Estados Unidos.\nListaxe de canci\u00f3ns.\nTodos os temas foron compostos Richard Patrick."}
{"id": "174273", "revid": "98629", "url": "https://gl.wikipedia.org/wiki?curid=174273", "title": "UFO Romantics", "text": "UFO Romantics \u00e9 o s\u00e9timo \u00e1lbum da banda xaponesa de garage punk Guitar Wolf. Foi editado no Xap\u00f3n o d\u00eda 6 de marzo do 2002 a trav\u00e9s do selo Ki/oon e nos Estados Unidos o 24 de agosto do 2003 por Narnack Records."}
{"id": "174275", "revid": "89787", "url": "https://gl.wikipedia.org/wiki?curid=174275", "title": "Coro p\u00e9treo do mestre Mateu", "text": "O coro p\u00e9treo do mestre Mateu foi unha estrutura interna da catedral de Santiago de Compostela, tallada totalmente en pedra polo taller de Mateu, constru\u00eddo cara ao ano 1200, que ocupaba os primeiros catro tramos da nave maior. Foi desmontado entre 1603 e 1604 por orde do arcebispo Sanclemente para ser substitu\u00eddo por outro de madeira que encargou a Xo\u00e1n Davila e Gregorio Espa\u00f1ol e que foi desmontado \u00e1 s\u00faa vez en 1945.\nO coro ti\u00f1a unha estrutura rectangular, en U aberta cara ao altar maior, e ocupaba os catro primeiros tramos da nave maior a partir do cruceiro. Nos tres primeiros tramos distribu\u00edanse as cadeiras dos c\u00f3engos, mentres que o cuarto tramo estaba ocupado por unha tribuna e o \"leedoiro\" sobre ela. As pezas do coro derru\u00eddo foron aproveitadas noutras obras que se realizaron na catedral e nas inmediaci\u00f3ns. O uso que se lle deu dependeu da calidade e aprecio que lles merecese cada peza: as esculturas de ap\u00f3stolos e profetas foron reempregadas para a construci\u00f3n da Porta Santa ou como ornato de capelas e outras estancias da catedral, pero tam\u00e9n noutros puntos m\u00e1is afastados.\nTras varias reconstruci\u00f3ns limitadas a unha pequena mostra (o debuxo dunha cadeira en 1953 e a reconstruci\u00f3n doutra en 1961, d\u00faas en 1971 e tres en 1985) os profesores Yzquierdo Perr\u00edn e Otero T\u00fa\u00f1ez conseguiron montar en 1999 unha reconstruci\u00f3n virtual da estrutura completa e outra f\u00edsica, formada por 17 cadeiras, que se exp\u00f3n no Museo da Catedral.\nConstruci\u00f3n.\nEst\u00e1 f\u00f3ra de d\u00fabida que a construci\u00f3n do coro foi obra do taller do mestre Mateu, realizado na \u00faltima campa\u00f1a da construci\u00f3n da catedral e posterior \u00f3 P\u00f3rtico da Gloria, probablemente cara a 1200. Xa exist\u00eda un coro que mandara levantar o bispo Xelm\u00edrez sobre a que ser\u00eda a bas\u00edlica prerrom\u00e1nica de Afonso III, do que s\u00f3 se co\u00f1ece a s\u00faa existencia pero non as s\u00faas caracter\u00edsticas. O \"C\u00f3dice Calixtino\" nin o menciona, e a \"Historia Compostel\u00e1\" (1100-1139) s\u00f3 di del que era \"bastante capaz\" e \"magnificamente condecorado coa dignidade dun \u00f3ptimo clero\". Esta bas\u00edlica prerrom\u00e1nica \u2014e, por conseguinte, o coro de Xelm\u00edrez\u2014 foron derrubados \u00f3 rematar as obras da catedral.\nCando se consagrou a catedral, o 21 de abril de 1211, o coro ti\u00f1a que estar xa rematado e, con seguridade, inaugurouse en tan solemne ocasi\u00f3n.\nA t\u00e9cnica construtiva, o estilo das esculturas, a composici\u00f3n, coinciden co traballo do P\u00f3rtico e, como neste, apr\u00e9ciase a man de, polo menos, catro artistas distintos baixo a direcci\u00f3n de Mateu. A este atrib\u00faense, como m\u00ednimo, cinco das esculturas que coroaban a fachada exterior: Xerem\u00edas, Abd\u00edas, Miqueas, Nahum e Axeo.\nO coro constitu\u00eda unha compacta e amurallada \"Civitas Dei\", un \"templo dentro do templo\" (en palabras de Santo Agosti\u00f1o), cunha complexa e elaborada mensaxe teol\u00f3xica (como a que tam\u00e9n ti\u00f1a o P\u00f3rtico da Gloria).\nDestruci\u00f3n.\nXa en 1519, o arcebispo de Compostela Alonso III de Fonseca ditou unhas Capitulaci\u00f3ns que regulaban os oficios relixiosos e normas de protocolo a seguir polos c\u00f3engos da catedral, entre as que se cita a prohibici\u00f3n de se mover dun coro a outro ou de baixar do coro superior \u00f3 inferior. Quizais isto te\u00f1a orixe no acordo do cabido catedralicio de 7 de xu\u00f1o de 1522 de nomear unha comisi\u00f3n para que\nEn calquera caso, o coro non foi alterado. Segundo Manuel Chamoso Lamas, o resultado desta comisi\u00f3n foi s\u00f3 a ampliaci\u00f3n do coro con varias cadeiras de madeira: un contrato do 18 de xu\u00f1o de 1536 entre a abadesa do convento de Santa Clara e o escultor flamengo Cornielles de Holanda testemu\u00f1a a construci\u00f3n de \"\"veinte y quatro sillas de madera muy bien hechas, del talle y manera y del tama\u00f1o de las sillas que est\u00e1n en el coro de la Santa Iglesia de Santiago\".\nQuizais a primeira actuaci\u00f3n sobre o coro p\u00e9treo (\"primera mutilaci\u00f3n\" segundo Yzquierdo Perr\u00edn) fose cara a 1545, cando se encarga a dous c\u00f3engos \"que entienden en ... mudar e retraer la rexa del coro y retraer el dicho coro\", medida que afectou a primeira cadeira de cada lado do coro.\nPero a destruci\u00f3n do coro non chegar\u00eda ata que foi nomeado arcebispo Juan de Sanclemente quen, segundo Antonio L\u00f3pez Ferreiro, \"ten\u00eda gran empe\u00f1o en que se cerrase la puerta trasera del coro para poner en su lugar la silla pontifical\". Daquela, a cadeira do arcebispo estaba situada no comezo do lado norte do coro (\"coro do chantre\"; o lado sur era o \"coro do de\u00e1n\"), e semella que consideraba pouco digna a situaci\u00f3n lateral do seu sitial, o que explica a s\u00faa teima por pechar a porta do coro e colocar al\u00ed, centrada, a s\u00faa cadeira. Ademais, era evidente que so\u00f1aba cun coro renacentista.\nEn 1594 acordouse alargar o coro na parte posterior con m\u00e1is cadeiras, que foron encargadas a Gregorio Espa\u00f1ol e Diego Sol\u00eds. Non se sabe realmente cantas cadeiras fixeron nin sequera se chegaron a colocarse, a\u00ednda que existen indicios de que as\u00ed foi, e que iso trouxo consigo o derrubamento do \"leedoiro\" e do lado transversal do coro para colocar as novas cadeiras na parte posterior da fachada do trascoro.\nA\u00ednda as\u00ed, esta convivencia das cadeiras de madeira co coro p\u00e9treo s\u00f3 foi unha situaci\u00f3n provisional. O 20 de xullo de 1599, o arcebispo Sanclemente consegue por fin que o cap\u00edtulo acordase \nUn contempor\u00e1neo da destruci\u00f3n do coro, o historiador Mauro Castell\u00e1 Ferrer (\"Historia del ap\u00f3stol Santiago\"), escribiu en 1605 o seguinte:\nA destruci\u00f3n do coro do mestre Mateu comezou no \u00faltimo trimestre de 1603 e rematou nos primeiros d\u00edas de xaneiro de 1604, da man do ent\u00f3n mestre de obras da catedral Gin\u00e9s Mart\u00ednez. Daquela, Sanclemente xa morrera (abril de 1602) e fora substitu\u00eddo polo arcebispo Maximiliano de Austria, quen trouxo consigo \u00f3 arquitecto Gin\u00e9s Mart\u00ednez e nomeouno mestre de obras en 1603.\nDispersi\u00f3n.\nComo resultaba habitual na pr\u00e1ctica arquitect\u00f3nica daquela \u00e9poca, e posteriores, as pezas do coro derru\u00eddo foron aproveitadas noutras obras que se realizaron na catedral e nas inmediaci\u00f3ns. O uso que se lle deu dependeu da calidade e aprecio que lles merecese cada peza: as esculturas de ap\u00f3stolos e profetas foron reempregadas para a construci\u00f3n da Porta Santa ou como ornato de capelas e outras estancias da catedral, pero tam\u00e9n noutros puntos m\u00e1is afastados. Este aproveitamento permitiu que hoxe se lograse recuperar 36 das 38 figuras que coroaban a fachada exterior do coro.\nAs 24 estatuas da fachada exterior da Porta Santa foron colocadas no s\u00e9culo XVII. Entre 1611 e 1616 coloc\u00e1ronse as primeiras doce, segundo se pode ver nos debuxos que Jos\u00e9 Vega y Verdugo inseriu na s\u00faa \"Memoria sobre as obras na catedral de Santiago\" (1657) para argumentar a necesidade da reforma da fachada da catedral cara \u00e1 praza da Quintana. A partir de 1658, o arquitecto Jos\u00e9 Pe\u00f1a de Toro comezou as obras desta fachada e completou a Porta Santa con outras 12 estatuas e os catro plaf\u00f3ns da parte superior. Por m\u00e1is que fose impensable a s\u00faa utilizaci\u00f3n nunha futura reconstruci\u00f3n do coro, o seu estudo permitiu saber m\u00e1is da disposici\u00f3n iconogr\u00e1fica que tivo que ter o coro no seu lugar orixinal.\nYzquierdo Perr\u00edn e Otero T\u00fa\u00f1ez inventariaron en 1990 as seguintes figuras do coro, dispersas en diferentes localizaci\u00f3ns:\nOutras pezas foron reempregadas noutras obras na catedral (muros, pavimentaci\u00f3ns), pero o resto dos elementos sufriu peor sorte: coas pezas que retirou \u00f3 desmontar o coro, Gin\u00e9s Mart\u00ednez fixo a base do coro de madeira que o substituir\u00eda (rematado en 1606) e, dous anos despois, aproveitou outras para reencher as escalinatas de acceso \u00e1 fachada do Obradoiro, que construir\u00eda tam\u00e9n el en 1606.\nNas sucesivas escavaci\u00f3ns realizadas durante os s\u00e9culos XIX e XX en diferentes localizaci\u00f3ns do complexo da catedral foron aparecendo moitos dos elementos construtivos. Estas escavaci\u00f3ns realiz\u00e1ronse en distintas campa\u00f1as e por distintos autores no subsolo da nave maior, no pavimento da cripta do P\u00f3rtico da Gloria, na nave oriental do claustro ou no acceso \u00e1 galer\u00eda sur do claustro, ademais das xa citadas nas escaleiras do Obradoiro. A\u00ednda hoxe pode verse no piar noroeste do cruceiro, un bloque tallado encastado no piar a uns 2 metros de altura, que probablemente proceda dun esquinal do cadeirado baixo e que se colocar\u00eda al\u00ed para restaurar alg\u00fan dano ocasionado nas columnas \u00f3 desmontar o coro\nAlgunhas apareceron en lugares tan ins\u00f3litos como as estruturas de peche dalgunhas tendas situadas na praza de Prater\u00edas, ou d\u00faas m\u00e9nsulas que hoxe soste\u00f1en a trabe dunha casa particular na r\u00faa compostel\u00e1 da Fonte de Santo Antonio.\nComo xa se dixo, a dispersi\u00f3n dos distintos elementos do coro tam\u00e9n levou algunhas pezas f\u00f3ra de Santiago, como o caso da fonte de San Pedro de Vilanova (Vedra, A Coru\u00f1a).\nAlgunhas esculturas foron dar a mans privadas, como os ap\u00f3stolos e profetas da colecci\u00f3n Blanco Cicer\u00f3n \u2014cedidos hoxe \u00f3s fondos do Museo da Catedral\u2014 ou do Museo Arqueol\u00f3xico Nacional. D\u00faas estatuas m\u00e1is, como xa se dixo, seguen sen ser identificadas.\nMenci\u00f3n \u00e1 parte merecen as 6 figuras de meni\u00f1os cantores encastadas no friso do p\u00f3rtico de Prater\u00edas (sobre o t\u00edmpano dereito). Foron colocadas en Prater\u00edas por Antonio L\u00f3pez Ferreiro en 1884, a\u00ednda que daquela se desco\u00f1ecese a s\u00faa orixe no coro de Mateu sen\u00f3n que foron atribu\u00eddas \u00f3 P\u00f3rtico do Para\u00edso.\nOutras figuras de meni\u00f1os cantores foron parar \u00e1s xambas da capela de San Salvador de Bembibre (en Val do Dubra) ou \u00f3 p\u00e9 dun cruceiro de Santa Cristina de Nemenzo, parroquia de Santiago de Compostela. As primeiras foron recuperadas por Chamoso Lamas en torno a 1970 e utilizadas na segunda reconstruci\u00f3n de d\u00faas cadeiras en 1971; hoxe forman parte da reconstruci\u00f3n do coro do Museo da Catedral.\nRecuperaci\u00f3n.\nAntonio L\u00f3pez Ferreiro, xa nos albores do s\u00e9culo XX , e Manuel Chamoso Lamas, nas escavaci\u00f3ns que realiza na catedral entre 1946 e 1958, recuperaron e reco\u00f1eceron como pertencentes a este coro algunhas figuras colocadas no claustro da catedral, na Porta Santa e nos lugares de f\u00f3ra de Santiago citados antes.\nA partir destes elementos, Xos\u00e9 Manuel Pita Andrade publicou en 1953 varios debuxos cunha primeira proposta de como puido ser unha cadeira do coro, sobre unha suxesti\u00f3n de Xos\u00e9 Filgueira Valverde e Xos\u00e9 Ram\u00f3n Fern\u00e1ndez-Oxea.\nAmbos historiadores estableceran xa en 1932 o innegable paralelismo entre o sepulcro da igrexa da Magdalena, en Zamora e o coro de Mateu, do que deriva aquel: \nTexto que modificaron lixeiramente en 1987:\nEn 1961, Chamoso Lamas presentou unha reconstruci\u00f3n dunha cadeira, que se amosou nunha exposici\u00f3n dedicada \u00e1 arte rom\u00e1nica en Barcelona e Santiago de Compostela. En 1971, co gallo doutra exposici\u00f3n celebrada en Nova York sobre a arte no ano 1200 (\"The Year 1200\"), Chamoso Lamas e Pita Andrade presentaron outra proposta que modificaba parcialmente as anteriores e que, agora, comprend\u00eda a reconstruci\u00f3n de d\u00faas cadeiras. Unha vez rematada a exposici\u00f3n, coloc\u00e1ronse na cripta do P\u00f3rtico da Gloria.\nEn 1978 tivo lugar o descubrimento do maior n\u00famero de pezas do coro, con motivo das obras de restauraci\u00f3n que Chamoso Lamas dirixiu nas escalinatas do Obradoiro e a plataforma na que rematan, fronte \u00e1 fachada da bas\u00edlica . \u00d3 levantar o pavimento comprobouse que algunhas das pedras da escalinata ti\u00f1an, na cara oculta, arcos, columnas, castelos e diversas figuras, que se correspond\u00edan, estrutural e tematicamente, cos restos co\u00f1ecidos do vello coro p\u00e9treo . Estas obras non formaban parte de ning\u00fan proxecto arqueol\u00f3xico sen\u00f3n que foron debidas \u00e1 necesidade de corrixir as filtraci\u00f3ns que se produc\u00edan desde esta plataforma nas b\u00f3vedas da cripta que conforma a parte inferior do P\u00f3rtico da Gloria. Curiosamente, xa houbo este mesmo problema en 1659, \u00f3 pouco de constru\u00edrse estas escaleiras, e motivaron un preito entre o p\u00e1rroco das parroquias de San Xo\u00e1n Bautista e San Frutuoso \u2014instaladas daquela na cripta\u2014 e o cabido da catedral.\nCon toda a informaci\u00f3n recollida ata ent\u00f3n sobre o coro de Mateu, os profesores Yzquierdo Perr\u00edn e Otero T\u00fa\u00f1ez organizaron en 1981 unha mesa redonda en Santiago, coa colaboraci\u00f3n de Pita Andrade e Chamoso Lamas e varios catedr\u00e1ticos de historia da arte que culminou en 1985 coa proposta de reconstruci\u00f3n completa do coro, tanto na s\u00faa disposici\u00f3n espacial e iconogr\u00e1fica como na plasmaci\u00f3n en tres sitiais que se presentar\u00edan en \"Europalia 85\", en Gante (B\u00e9lxica), dentro da exposici\u00f3n \"Santiago de Compostela. 1000 anos de peregrinaje europeo\".\nProceso de reconstruci\u00f3n.\nEn 1995 comezouse a reconstruci\u00f3n completa do coro, grazas \u00f3 patrocinio da Fundaci\u00f3n Pedro Barri\u00e9 de la Maza, que actualmente consta de 17 cadeiras expostas no Museo da Catedral: oito do lado sur, as seis da cabeceira e tres do lado norte, estas \u00faltimas coa s\u00faa fachada exterior. Para esta fachada exterior s\u00f3 se dispo\u00f1\u00eda de cinco figuras, das que se utilizaron, de esquerda a dereita, as de san Pedro, san Paulo, San Mateu ap\u00f3stolo e San Xo\u00e1n o Evanxelista. Esta reconstruci\u00f3n foi inaugurada pola ra\u00ed\u00f1a Sof\u00eda o d\u00eda do Ap\u00f3stolo do Ano Santo Xacobeo de 1999.\nT\u00f3dalas pezas orixinais que se empregaron para esta reconstruci\u00f3n pertencen \u00f3 Museo da Catedral, unha das condici\u00f3ns do convenio asinado entre o cabido, a Fundaci\u00f3n Barri\u00e9 e os autores.\nDurante a reconstruci\u00f3n do coro t\u00edvose especial coidado en asegurar unha intervenci\u00f3n m\u00ednima e coidadosa das pezas e fragmentos orixinais. A reconstruci\u00f3n das pezas incompletas f\u00edxose sobre moldes de escaiola que permit\u00edan manter seguros, sen desprazamentos nin manipulaci\u00f3ns, os fragmentos orixinais e reproducir as partes que faltaban nos diferentes talleres . Estas reproduci\u00f3ns fix\u00e9ronse sobre granito dunha canteira de Friol (Lugo), claramente distinto do que utilizara o mestre Mateu (procedente de canteiras das inmediaci\u00f3ns de Santiago) e coas figuras simplemente esbozadas, todo coa intenci\u00f3n de que se distinga sen dificultade o material orixinal e o reconstru\u00eddo .\nAlgunhas pezas, poucas, non precisaron ning\u00fan traballo de restauraci\u00f3n, ben porque xa estaban en bo estado de conservaci\u00f3n, ben porque xa foran restauradas anteriormente. Limpouse e fixouse a policrom\u00eda das pezas que a conservaban e consolidouse o granito cando foi necesario.\nDescrici\u00f3n.\nO coro ti\u00f1a unha estrutura rectangular, en U aberta cara ao altar maior, e ocupaba os catro primeiros tramos da nave maior a partir do cruceiro. Nos tres primeiros tramos distribu\u00edanse as cadeiras dos c\u00f3engos, mentres que o cuarto tramo estaba ocupado por unha tribuna e o \"leedoiro\" sobre ela.\nDo mesmo xeito que o P\u00f3rtico da Gloria, o coro de Mateu estaba policromado, como o demostran os restos de cor nalgunhas das pezas recuperadas (estatuas, relevos, capiteis, vigas etc.), a base de vermello, branco, azul e negro.\nO coro estar\u00eda illado das naves circundantes \u2014e do deambular dos peregrinos e o boureo que producir\u00edan\u2014 por unhas cadeas estendidas en 1288 entre os laterais do coro e a capela maior, creando as\u00ed unha \"V\u00eda sacra\" que cerraba o cruceiro, un corredor que facilitaba o paso entre os dous recintos durante a celebraci\u00f3n dos actos lit\u00farxicos. Esta V\u00eda Sacra mant\u00edvose co novo coro de madeira que veu substitu\u00edr o de Mateu e non desapareceu ata que foi desmontado en 1945.\nFachada exterior.\nA cara externa do coro, que daba \u00e1s naves laterais da catedral, estaba formada por un muro cego (excepto no \"leedoiro\", onde as arquer\u00edas estaban abertas). Esta fachada exterior, formada por catro arcos en cada intercolumnio, estaba rematado polas figuras de ap\u00f3stolos e profetas, centrados sobre os arcos, que alternaban cos torre\u00f3ns, centrados sobre as columnas.\nAs devanditas figuras miden uns 90\u00a0cm de altura e uns 45\u00a0cm de ancho. Todas est\u00e1n enmarcadas nun arco de medio punto tallado no mesmo bloque que a figura ou nunha lousa acaroada por detr\u00e1s. Distribu\u00edanse nas fachadas norte (16 profetas \u20144 maiores e 12 menores\u2014, todos coa cabeza cuberta) e sur (12 ap\u00f3stolos e 4 evanxelistas, todos coa cabeza descuberta e portando libros pechados ou cartelas estendidas). Aqueles, os profetas, representaban o Vello Testamento, fronte a estes, ap\u00f3stolos e evanxelistas, que representaban o Novo Testamento.\nNa fachada do trascoro (occidental) disp\u00fa\u00f1anse tres figuras a cada lado da porta, representando a cadanseu personaxe b\u00edblico.\nA identificaci\u00f3n das 36 figuras que se co\u00f1ecen ata este momento foi tarefa dif\u00edcil, xa que adoitan carecer de atributos caracter\u00edsticos e as inscrici\u00f3ns que puideron conter as cartelas que mostran desapareceron completamente. Mesmo nalg\u00fans casos consta que a cabeza que hoxe mostran non \u00e9 a orixinal, como resulta evidente no caso do profeta Xon\u00e1s. Pascual Madoz, no seu \"Diccionario geogr\u00e1fico-estad\u00edstico-hist\u00f3rico de Espa\u00f1a y sus posesiones de Ultramar\" conta que a consecuencia da Primeira Guerra Carlista (entre 1833 e 1840), \"las estatuas de la primera l\u00ednea fueron decapitadas en una noche por el furor de la pasada guerra de sucesi\u00f3n\", sendo restauradas poucos anos despois. En 1990, a prensa local daba a noticia de que a cabeza do profeta Nahum \u2014unha desas figuras \"da primeira li\u00f1a\" que xa foran decapitadas na guerra citada e, precisamente, unha das cinco figuras que se atrib\u00faen directamente \u00e1 man do mestre Mateu\u2014 caeu \u00f3 chan e rompeu, polo que tivo que ser substitu\u00edda pola que hoxe se ve.\nPara reconstru\u00edr a iconograf\u00eda do coro, Yzquierdo e T\u00fa\u00f1ez tiveron que recorrer a alg\u00fans trazos particulares, \u00e1 presenza ou ausencia de gorros ou caparuchas, \u00e1s descrici\u00f3ns do Novo e Vello Testamentos etc. Tam\u00e9n se tivo en conta a disposici\u00f3n en parellas, como conversando entre si, recurso que xa utilizara Mateu na colocaci\u00f3n das estatuas de ap\u00f3stolos e profetas nas columnas do P\u00f3rtico da Gloria.\nCadeirado.\nNo interior do coro dispo\u00f1\u00edanse o cadeirado.\nAs cadeiras eran 72 en total, en dous niveis de 36 cada un (15 nos laterais e 6 na cabeceira), para dar cabida \u00f3s 72 c\u00f3engos que establecera o bispo Xelm\u00edrez. As inferiores eran un simple banco corrido cunha decoraci\u00f3n labrada semellante \u00f3s escanos da superior, a\u00ednda que sen respaldo nin teito. As cadeiras da fila superior estaban moito m\u00e1is elaboradas (son as que agora se ven na reconstruci\u00f3n) e estaban reservadas para os cregos de maior dignidade no cabido, mentres que o cadeirado baixo era ocupado polos cregos de menor categor\u00eda.\nOs asentos med\u00edan uns 90\u00a0cm de ancho, excepto os seis colocados na cabeceira, m\u00e1is estreitos para amoldarse \u00f3 ancho da nave e \u00e1 necesidade de abrir unha porta central. Consistir\u00edan en bloques, de 39\u00a0cm de alto, dispostos sobre un z\u00f3colo de pedra duns 9\u00a0cm con arqui\u00f1os de ferradura cegos. A cara frontal de tales bloques ti\u00f1a unha arquer\u00eda cega formada por cinco pequenos arcos de medio punto.\nEstas arquer\u00edas frontais alternaban cunhas m\u00e9nsulas da mesma altura e decoradas con motivos vexetais, que serv\u00edan de base \u00e1s columnas que separaban cada sitial (unha columna exenta diante e outra entrega detr\u00e1s) para soster os plaf\u00f3ns que fac\u00edan de teito de cada cadeira. Estes plaf\u00f3ns, todos semellantes pero diferentes entre si, consisten nun c\u00edrculo central que formaba distintas composici\u00f3ns xeom\u00e9tricas a partir dun bot\u00f3n central. Entre sitial e sitial, unha pequena divisi\u00f3n con arcadas abertas (a diferenza das existentes na fronte dos asentos), serv\u00eda para apoiar os brazos.\nS\u00f3 se recuperaron pequenos fragmentos das columnas, polo que resulta imposible saber a altura exacta dos sitiais. Tam\u00e9n se ignora se os fustes eran lisos ou decorados, a\u00ednda que resulta probable que fosen entorchados ou estriados. Sobre elas, uns capiteis con motivos vexetais e, \u00e1s veces, sereas-paxaro.\n\u00c9 posible, pero non se pode confirmar, que cada asento contase cun respaldo formado por unha lousa semicircular. Tras el, a parede lisa do peche do coro, quizais con decoraci\u00f3n pintada.\nCrester\u00eda.\nOs sitiais do coro estaban coroados por unha elaborada crester\u00eda formada por doseis coincidentes cos espazos dos asentos, alternando con estilizadas figuras de nenos cantores que coincid\u00edan co eixo das columnas. Xa vimos que L\u00f3pez Ferreiro colocou seis destes nenos cantores na fachada de Prater\u00edas; outros dous foron recuperados en 1970 da porta da capela de San Salvador de Bembibre (en Val do Dubra).\nSon todas semellantes, de 80\u201383\u00a0cm de altura e 18\u201321\u00a0cm de ancho; todas exentas menos d\u00faas que se esculpiron acaroadas a outros motivos, no mesmo bloque, e que se sup\u00f3n que estaban destinadas \u00f3s primeiros m\u00f3dulos de cada lado.\nA\u00ednda existe outra figura m\u00e1is, que segue un esquema semellante pero de 26\u00a0cm de ancho, que representa un adolescente. Carece de cartela e mostra a palma da man esquerda. Apareceu na escaleira da casa do De\u00e1n nos anos sesenta do s\u00e9culo XX e hoxe est\u00e1 no Museo da Catedral. Suponse que estar\u00eda colocada nun dos lados da cara interior da porta traseira do coro.\nOs doseis estaban formados por un arco trilobulado sobre o que se levanta un torre\u00f3n e, nos extremos, \u00e9rguense unhas columnas que rematan en castelos. Baixo os arcos tallouse un completo e detallado bestiario medieval con animais mitol\u00f3xicos (drag\u00f3ns, sereas, grif\u00f3ns, centauros, basiliscos) ou reais (unha aguia e un le\u00f3n); s\u00f3 nun caso hai representaci\u00f3n humana: un home loitando cunha serea \u00e1 que agarra polo pescozo. Cada m\u00f3dulo, de 88\u00a0cm de alto e 82\u00a0cm de ancho, pode estar formado por un s\u00f3 bloque de pedra ou por dous elementos sim\u00e9tricos; no primeiro caso a figura representada pode ser \u00fanica ou dobre pero no segundo, que \u00e9 a construci\u00f3n m\u00e1is com\u00fan, tr\u00e1tase de figuras enfrontadas. Sobre as columnas at\u00f3panse personaxes infant\u00eds de p\u00e9, con longas cartelas nas s\u00faas mans. Segundo Yzquierdo Perr\u00edn representan a inocencia de quen canta as gabanzas do Creador, en contraposici\u00f3n aos vezos denotados polos animais. Unha cornixa con follas e b\u00f3las remata a crester\u00eda, na que se pode apreciar restos da policrom\u00eda caracterizada polas cores vermella, branca, negra, azul e dourada.\n\"Leedoiro\".\nNo extremo occidental do coro abr\u00edase unha tribuna que se co\u00f1eceu como \"pulpitum\" e, m\u00e1is comunmente, como \"leedoiro\" (\"legitorium\"): sobre el l\u00edase o Evanxeo e a Ep\u00edstola nas grandes celebraci\u00f3ns. Segundo documentaci\u00f3n do s\u00e9culo XIV, constru\u00edronse baixo el dous altares, dedicados a san Xurxo e santa \u00darsula e \u00e1s \"Once mil virxes\"; posteriormente tam\u00e9n se colocaron os sartegos de Pedro Fern\u00e1ndez de Castro (finado en 1340) e do arcebispo Rodrigo de Moscoso (1382).\nNo centro do trascoro abr\u00edase a porta de acceso \u00f3 coro. Sobre a porta e cara \u00f3 exterior exist\u00eda un t\u00edmpano que representaba a Epifan\u00eda, hoxe desaparecido. A\u00ednda que non se recuperou este t\u00edmpano, hai constancia documental da s\u00faa existencia e tem\u00e1tica.\n\u00c1 esquerda do t\u00edmpano estar\u00eda un delicado relevo que representar\u00eda os tres cabalos dos Reis Magos, cada un dunha cor diferente, sa\u00edndo dunha torre ou cidade fortificada que se identifica con Xerusal\u00e9n. Este relevo atopouse como recheo da plataforma da fachada do Obradoiro, en bastante bo estado, e cons\u00e9rvase hoxe no Museo das Peregrinaci\u00f3ns. No lado dereito desta Epifan\u00eda cabe supo\u00f1er que estar\u00eda un relevo da Anunciaci\u00f3n, por paralelismo con outros t\u00edmpanos g\u00f3ticos for\u00e1neos e galegos do mesmo tempo e posteriores; non se recuperou esta peza nin ning\u00fan fragmento que puidera pertencer \u00e1 mesma."}
{"id": "174276", "revid": "98629", "url": "https://gl.wikipedia.org/wiki?curid=174276", "title": "Eurihalino", "text": "Ch\u00e1manse eurihalinos aqueles seres acu\u00e1ticos que son capaces de vivir nun amplo abano de concentraci\u00f3n de sales sen que isto afecte o seu metabolismo. Para soportar estes cambios na salinidade utilizan distintos sistemas de regulaci\u00f3n, como son as gl\u00e1ndulas lacrimais, as fosas nasais e outros, mediante mecanismos fisiol\u00f3xicos que buscan conseguir que a concentraci\u00f3n salina do seu sangue sexa similar \u00e1 do flu\u00eddo no que viven (auga salgada ou doce).\nO termo procede do grego \"eury-\", ancho, estendido, e \"hal(o)-\", sal, e foi creado por Karl M\u00f6bius en 1871, como \"euryhalin\".\nExemplos de peixes eurihalinos son os di\u00e1dromos (que migran do mar \u00f3s r\u00edos), coma o salm\u00f3n, a angu\u00eda ou os espi\u00f1osos (\"Gasterosteidae\"), pero tam\u00e9n se d\u00e1 esta caracter\u00edstica noutros grupos animais, como as artemias, un pequeno crust\u00e1ceo.\nEn contraposici\u00f3n est\u00e1n os organismos estenohalinos, que s\u00f3 poden sobrevivir nun rango de salinidade moi estreito, det\u00e9ndose o seu desenvolvemento se var\u00eda a concentraci\u00f3n de sal no medio."}
{"id": "174277", "revid": "7596", "url": "https://gl.wikipedia.org/wiki?curid=174277", "title": "Xos\u00e9 Moreiras Santiso", "text": "Xos\u00e9 Antonio Moreiras Santiso, nado en Vilela (Rodeiro) o 12 de marzo de 1939 e finado en Castell\u00f3 de la Plana o 8 de abril de 1996, foi un frade e escritor galego.\nTraxectoria.\nFillo de Marcial Moreiras Dieguez de Vilela e de Julia Santiso. Cursou estudos eclesi\u00e1sticos no Colexio dos xesu\u00edtas de Camposancos, o Seminario de Lugo, e fixo Teolox\u00eda na Universidade Pontificia Comillas, con estancias na parroquia cat\u00f3lica de Hovestadt (Alema\u00f1a), e estudou Maxisterio na Escola Normal de Santiago. Ordenouse sacerdote en 1963 e foi destinado a Galegos (Navia de Suarna) e Lodoso (Monterroso).\nFoi elixido concelleiro en Monterroso nas primeiras elecci\u00f3ns democr\u00e1ticas e nomeado primeiro tenente de alcalde e concelleiro de cultura. En 1981 secularizouse e trasladouse a Castell\u00f3 de la Plana, e tivo dous fillos.\nFoi un dos fundadores de Alvarellos Editora e un dos conselleiros da revista \"Encrucillada\". Colaborou en diversos medios de comunicaci\u00f3n, e foi correspondente de \"A Nosa Terra\"."}
{"id": "174278", "revid": "5863", "url": "https://gl.wikipedia.org/wiki?curid=174278", "title": "Frank Sherwood Rowland", "text": "Frank Sherwood Rowland, nado o 28 de xu\u00f1o de 1927 en Delaware, Ohio (Estados Unidos) e finado o 10 de marzo de 2012, foi un profesor de qu\u00edmica estadounidense na Universidade de California, Irvine. A s\u00faa investigaci\u00f3n ded\u00edcase \u00e1 qu\u00edmica atmosf\u00e9rica e \u00e1 cin\u00e9tica qu\u00edmica, foi condecorado co Premio Nobel de Qu\u00edmica en 1995.\nTraxectoria.\nRowland recibiu o seu BA a partir da Universidade Wesleyana de Ohio en 1948. Logo obtivo o seu M.S. en 1951 e o seu doutoramento en 1952, na Universidade de Chicago. Ocupou cargos acad\u00e9micos na Universidade de Princeton (1952-56) e na Universidade de Kansas (1956-64) antes de converterse nun profesor de qu\u00edmica na Universidade de California, Irvine, en 1964. En Irvine a principios do decenio de 1970 comezou a traballar con Mario J. Molina. Rowland foi elixido para a Academia Nacional de Ciencias en 1978, e serviu como presidente de Asociaci\u00f3n Americana para o Avance da Ciencia (AAAS) en 1993.\nO seu traballo m\u00e1is co\u00f1ecido \u00e9 o descubrimento de que os clorofluorocarbonos contrib\u00faen co esgotamento do ozono. Teor\u00eda de que os gases de compostos org\u00e1nicos artificiais comb\u00ednanse coa radiaci\u00f3n solar e descomponse na estratosfera, liberando \u00e1tomos de cloro e mol\u00e9culas de mon\u00f3xido de cloro que individualmente son capaces de destru\u00edr un gran n\u00famero de mol\u00e9culas de ozono. A investigaci\u00f3n de Rowland, publicada por primeira vez na revista \"Nature\" en 1974, iniciou unha investigaci\u00f3n cient\u00edfica do problema. A Academia Nacional de Ciencias reco\u00f1eceu a validez das s\u00faas conclusi\u00f3ns en 1976, e en 1978 os aerosois a base dos CFCs foron prohibidos nos Estados Unidos.\nRecibiu o Premio Nobel de 1995 en Qu\u00edmica, xunto con Mario J. Molina do MIT e Paul J. Crutzen do Instituto Max Planck de Qu\u00edmica en Mainz, Alema\u00f1a. O Edificio de Ciencias F\u00edsicas na Universidade de California, Irvine, que o tivo nos seus laboratorios durante moitos anos, pasou a denominarse Sal\u00f3n de Rowland na s\u00faa honra nese mesmo ano."}
{"id": "174280", "revid": "56817", "url": "https://gl.wikipedia.org/wiki?curid=174280", "title": "S\u00f3lo los est\u00fapidos tienen la conciencia tranquila", "text": "\"S\u00f3lo los est\u00fapidos tienen la conciencia tranquila\" \u00e9 unha canci\u00f3n da banda viguesa de rock Siniestro Total, editada como segundo sinxelo do seu \u00e1lbum \"Policl\u00ednico miserable\" en 1995. Tr\u00e1tase dun sinxelo promocional formado por unha \u00fanica canci\u00f3n.\nO debuxo da capa do sinxelo foi realizado polo debuxante de Ribeira Das Pastoras.\nListaxe de canci\u00f3ns.\nA letra foi escrita por Juli\u00e1n Hern\u00e1ndez e a m\u00fasica por Juli\u00e1n Hern\u00e1ndez, Javier Soto, Segundo Grand\u00edo e \u00c1ngel Gonz\u00e1lez."}
{"id": "174281", "revid": "56817", "url": "https://gl.wikipedia.org/wiki?curid=174281", "title": "Respeten nuestro dolor", "text": "\"Respeten nuestro dolor\" \u00e9 unha canci\u00f3n da banda viguesa de rock Siniestro Total, editada como terceiro sinxelo do seu \u00e1lbum \"Policl\u00ednico miserable\" no ano 1995. Foi lanzado como sinxelo promocional cun \u00fanico tema.\nO debuxo da capa do sinxelo foi realizado polo debuxante de Ribeira Das Pastoras.\nListaxe de canci\u00f3ns.\nA letra foi escrita por Juli\u00e1n Hern\u00e1ndez e a m\u00fasica por Juli\u00e1n Hern\u00e1ndez, Javier Soto, Segundo Grand\u00edo e \u00c1ngel Gonz\u00e1lez."}
{"id": "174282", "revid": "1131", "url": "https://gl.wikipedia.org/wiki?curid=174282", "title": "Xurxo Lorenzo Fern\u00e1ndez", "text": "Xurxo Lorenzo Fern\u00e1ndez, nado en Ourense o 11 de febreiro de 1910 e morto en Zaragoza o 2 de abril de 1934, foi un investigador e debuxante, irm\u00e1n do co\u00f1ecido etn\u00f3grafo Xaqu\u00edn Lorenzo, \"Xocas\", tres anos maior ca el.\nTraxectoria.\nA causa da morte do pai, o escritor e caricaturista Jos\u00e9 Laurentino Lorenzo \u00c1lvarez (\"Tabarra\"), a finais de 1923, a nai, Joaquina Fern\u00e1ndez Barcia, ten que marchar a Arxentina e os irm\u00e1ns sep\u00e1ranse para ir vivir Xurxo a Vigo, co av\u00f3 materno, e Xaqu\u00edn a Lobeira (Ourense). Xurxo pronto manifesta a s\u00faa habilidade no debuxo, as\u00ed como para tocar diferentes instrumentos musicais.\nA\u00ednda que comeza a estudar Arquitectura en Madrid, abandonou a carreira e matriculouse en 1931, co seu irm\u00e1n, en Santiago de Compostela, para estudar Filosof\u00eda e Letras. Os dous irm\u00e1ns invol\u00facranse no movemento galeguista, no que xa participaran en Ourense, e colaboran co Seminario de Estudos Galegos, no que \u00e9 nomeado Segredario de Actas en 1932. Estas actividades rematan provocando alg\u00fans enfrontamentos cos seus profesores, polo que se ven obrigados a pedi-lo traslado a Zaragoza en 1933, onde Xurxo morre \u00f3 pouco de chegar, a consecuencia dunha septicemia.\nA pesar do prematuro da s\u00faa morte, escribiu diversos traballos en distintas materias vinculadas con Galicia, como arte, historia, arqueolox\u00eda, etnograf\u00eda ou epigraf\u00eda, que publicou en \"N\u00f3s\", no \"Arquivos do Seminario de Estudos Galegos\" e outras revistas, s\u00f3 ou en colaboraci\u00f3n co seu irm\u00e1n, con Florentino L\u00f3pez Cuevillas, Ferm\u00edn Bouza-Brey e outros.\nExemplos destes traballos son as seguintes publicaci\u00f3ns:\nComo debuxante, ilustrou \"O se\u00f1or feudal\", de Vicente Risco e \u00e9 s\u00faa a portada de \"Autonom\u00eda\", de Ram\u00f3n Villar Ponte. Un dos seus debuxos m\u00e1is reproducidos \u00e9 o \"Xogador de porca\".\nRam\u00f3n Otero Pedrayo dixo del, no \"Libro dos Amigos\", que \"de ter vivido m\u00e1is anos ser\u00eda o mestre e o poeta da s\u00faa xeraci\u00f3n, cumpridor do voto e arelanza de Vicetto e de Pondal\".\nEn novembro de 2010, o Museo do Pobo Galego presentou unha exposici\u00f3n \"Debuxos de Lobeira. Plumillas de Xurxo Lorenzo e fotograf\u00edas de Mark Ritchie\"."}
{"id": "174283", "revid": "75439", "url": "https://gl.wikipedia.org/wiki?curid=174283", "title": "Curuxo", "text": "O curuxo ou sollo (\"Scophthalmus rhombus\") \u00e9 un peixe plano, esquerdo, da familia dos \"Scophthalmidae\", semellante \u00f3 rodaballo pero de menor tama\u00f1o.\nO nome de \"curuxo\" \u00e9 propio da costa occidental de Galicia, desde Mugardos \u00e1 Guarda, coas variantes \"caruxo\", \"coruxo\", \"curuxa\" e \"cruxo\"; pero na costa norte, desde Pontedeume a Ribadeo, recibe os nomes de \"sollo\" e, concretamente en Mera (Oleiros), \"solla\". Outros nomes que tam\u00e9n lle dan son os de \"brisca\", \"rascapedras\", \"tapa\", \"tapaconas\" e \"tapaconos\".\nCaracter\u00edsticas.\nPresenta un corpo case circular ou romboidal, alto coma o rodaballo, coa cara pigmentada esquerda. A cor \u00e9 casta\u00f1a clara, \u00e1s veces verdosa, con manchas escuras irregulares distribu\u00eddas por todo o corpo; a estas manchas escuras debe o nome que tam\u00e9n recibe de \"rodaballo negro\", en Bares. A cara ventral \u00e9 branca ou de cor crema.\nAs aletas dorsal e ventral mostran os radios centrais m\u00e1is longos ca nos extremos, a\u00ednda que non chegan a formar \u00e1ngulo, cousa que si acontece no caso do rodaballo. \u00c9 caracter\u00edstico que os primeiros radios da aleta dorsal estean soltos (sen membrana interradial) e ramificados. Outra diferenza respecto \u00f3 rodaballo \u00e9 a presenza de escamas, das que carece o rodaballo, e a ausencia deses tub\u00e9rculos \u00f3seos t\u00edpicos deste \u00faltimo.\nOs ollos son grandes e separados. A boca, grande e oblicua, e a comisura supera o bordo posterior do ollo.\nH\u00e1bitat e distribuci\u00f3n.\nVive sobre fondos areosos de profundidade media, de 2 a 100 metros. P\u00e9scase no Atl\u00e1ntico Norte, no mar B\u00e1ltico e no Mediterr\u00e1neo. A \u00e9poca de reproduci\u00f3n \u00e9 entre abril e agosto, para o que ascenden a augas de 10-20 metros de profundidade, entrando no interior das r\u00edas.\nPode medir ata 80 cent\u00edmetros de lonxitude e pesar ata 3 quilogramos, a\u00ednda que as medidas habituais oscilan entre os 30 e os 50\u00a0cm. O talle m\u00ednimo son 30\u00a0cm.\nP\u00e9scase con artes de trasmallo, palangre e mi\u00f1os.\nAs capturas en Galicia ascenderon a 30.261\u00a0kg en 2010, por riba das cifras de 2009: 26.981\u00a0kg."}
{"id": "174284", "revid": "22795", "url": "https://gl.wikipedia.org/wiki?curid=174284", "title": "Scophthalmus rombus", "text": ""}
{"id": "174288", "revid": "23204", "url": "https://gl.wikipedia.org/wiki?curid=174288", "title": "Manipulador de alimentos", "text": "Consid\u00e9rase manipulador de alimentos toda persoa que, pola s\u00faa actividade laboral, ten contacto directo cos alimentos durante a s\u00faa preparaci\u00f3n, fabricaci\u00f3n, transformaci\u00f3n, elaboraci\u00f3n, envasado, almacenaxe, transporte, distribuci\u00f3n, venda, subministraci\u00f3n ou servizo a un establecemento de alimentaci\u00f3n ou \u00f3 consumidor final.\nAta febreiro de 2010, a actividade dos manipuladores de alimentos vi\u00f1a regulada polo Real Decreto 202/2000 , que establec\u00eda as actividades permitidas e prohibidas durante o seu traballo e mailas caracter\u00edsticas da formaci\u00f3n que deb\u00edan acreditar. A partir de 2010, a aplicaci\u00f3n das directivas europeas sobre o libre acceso \u00e1 prestaci\u00f3n de servizos motivou a derrogaci\u00f3n desta norma , polo que, a\u00ednda mant\u00e9ndose a necesidade dunha formaci\u00f3n espec\u00edfica, a actividade do manipulador s\u00f3 se rixe por principios xerais de hixiene.\n\u00c1mbito de aplicaci\u00f3n.\nNon se consideran manipuladores de alimentos as persoas que te\u00f1en contacto con eles no contexto dunha actividade particular, \u00e9 dicir, no domicilio e para consumo dom\u00e9stico privado. Tampouco te\u00f1en esta consideraci\u00f3n aqueles que traballen na produci\u00f3n primaria, \u00e9 dicir, agricultores, pescadores, gandeiros etc., xa que o produto sobre o que traballan non se considera a\u00ednda como alimento. Ser\u00e1 no momento no que ingresa na cadea alimentaria, nunha industria ou establecemento elaborador, cando adquire este car\u00e1cter.\nObrigas dos manipuladores de alimentos.\nToda persoa que manipule alimentos deber\u00e1 cumprir unhas pr\u00e1cticas hixi\u00e9nicas e respectar un elevado estado de limpeza nas mans, na roupa de traballo e nos \u00fatiles que utilice na s\u00faa actividade. No caso de padecer unha enfermidade transmisible polos alimentos, ou ser portadora dela, ou cando sufra diarrea, feridas infectadas, chagas etc. deber\u00e1 absterse de manipular alimentos e mesmo entrar nas zonas nas que se realice esta actividade.\nEn resumo, os manipuladores de alimentos deber\u00e1n:\nFormaci\u00f3n.\nTodo manipulador de alimentos deber\u00e1 recibir unha formaci\u00f3n adecuada e espec\u00edfica \u00e1 s\u00faa actividade, que deber\u00e1 renovar coa periodicidade que estableza a empresa en funci\u00f3n do risco que represente a s\u00faa actividade concreta. Hai manipuladores que representan pouco risco por traballar sobre alimentos que van ser sometidos despois a un tratamento de conservaci\u00f3n que elimine unha posible contaminaci\u00f3n; outros, pola contra, cualif\u00edcanse como de alto risco cando poden ser determinantes da seguridade e salubridade dos alimentos, como tal, quen elabore carne picada, pasteis, comidas preparadas etc.\nDeste xeito, e tendo en conta estes riscos, os propietarios das empresas alimentarias deber\u00e1n garanti-la formaci\u00f3n dos seus manipuladores en cuesti\u00f3ns de hixiene alimentaria acorde coa s\u00faa actividade laboral. Os contidos e frecuencias desta formaci\u00f3n deber\u00e1 estar contemplado no seu plan APPCC ou nas gu\u00edas de pr\u00e1cticas correctas de hixiene que dese\u00f1e para a empresa."}
{"id": "174289", "revid": "89787", "url": "https://gl.wikipedia.org/wiki?curid=174289", "title": "Alerta alimentaria", "text": "D\u00e1se o tratamento de alerta alimentaria a unha situaci\u00f3n de emerxencia relacionada coa detecci\u00f3n nun alimento dun contaminante microbiol\u00f3xico ou qu\u00edmico que represente un perigo para a sa\u00fade dos consumidores. Xesti\u00f3nanse a trav\u00e9s dunha rede de comunicaci\u00f3n internacional que permite seguir e exercer un control efectivo sobre o alimento implicado e, no caso dun risco certo, proceder \u00e1 s\u00faa retirada do mercado para a s\u00faa destruci\u00f3n ou reprocesamento.\nEsta rede de intercambio de informaci\u00f3n, nacida en 1979, est\u00e1 centralizado en Espa\u00f1a pola Axencia Espa\u00f1ola de Seguridade Alimentaria (AESAN) mediante un protocolo de actuaci\u00f3n denominado \"Sistema Coordinado de Intercambio R\u00e1pido de Informaci\u00f3n\" (SCIRI). A nivel europeo int\u00e9grase no \"Sistema de alerta r\u00e1pida para alimentos e pensos\", denominado RASFF na nomenclatura inglesa (\"Rapid Alert System for Food and Feed\"). O sistema de alerta r\u00e1pida afecta tanto a alimentos fabricados na Uni\u00f3n Europea como \u00f3s alimentos importados de terceiros pa\u00edses: no ano 2006, segundo o informe anual RASFF correspondente a ese ano, o 45% das alertas debeuse a perigos detectados en produtos procedentes de pa\u00edses terceiros.\nXesti\u00f3n da alerta.\nO obxectivo b\u00e1sico deste sistema de alerta r\u00e1pida \u00e9 asegurar que os produtos alimenticios que se atopan no mercado son seguros e non van representar ning\u00fan risco previsible para a sa\u00fade dos consumidores. Calquera pa\u00eds que detecte un alimento contaminado comun\u00edcao inmediatamente \u00e1s autoridades competentes dos outros pa\u00edses da Uni\u00f3n Europea, para que poidan proceder \u00e1 s\u00faa busca no mercado e \u00e1 s\u00faa inmobilizaci\u00f3n ou retirada, segundo sexa necesario en cada caso. Para ser eficaz, a comunicaci\u00f3n debe permiti-la localizaci\u00f3n r\u00e1pida e exacta do produto implicado, descartando produtos similares para evitar un dano inxustificado a empresas ou marcas que non te\u00f1an que ver co produto sospeitoso.\nAs\u00ed, nun breve prazo, as autoridades sanitarias do pa\u00eds onde resida a industria que elaborou ese alimento e as do resto de Europa, como posibles receptores dese alimento, te\u00f1en co\u00f1ecemento dos datos exactos do produto implicado e poden aplicar inmediatamente as medidas que se estimen oportunas para a retirada inmediata do alimento do mercado e, as\u00ed, elimina-lo risco no menor tempo posible.\nIndirectamente, este sistema de comunicaci\u00f3n pode ter outra vantaxe, como \u00e9 a detecci\u00f3n de erros no control das industrias, no que competa \u00f3 pa\u00eds de orixe, ou no control da distribuci\u00f3n dese alimento, no que corresponda \u00f3s pa\u00edses onde se puido comercializar. Todo o anterior permite unha mellora continua dos sistemas de control oficial que cada pa\u00eds te\u00f1a desenvolvido.\nEn relaci\u00f3n cos consumidores, o sistema de alerta r\u00e1pida pode xerar unha situaci\u00f3n de confianza na actuaci\u00f3n das autoridades sanitarias, se estas xestionan a alerta con transparencia e mensaxes claras, \u00fatiles e eficaces. Pola contra, pode xerar desconfianza se estas mensaxes son confusas, contraditorias ou dan a impresi\u00f3n de ocultar parte da informaci\u00f3n.\nO n\u00famero de alertas var\u00eda de ano en ano: en 2004 foron unhas 1.800; no 2006, 934; no 2007, 937. En 2009 houbo 578 alertas. C\u00f3mpre advertir que o sistema de alerta r\u00e1pida atende moitas m\u00e1is notificaci\u00f3ns que non se converten en alertas alimentarias, como poden ser notificaci\u00f3ns de informaci\u00f3n, rexeitamentos nas fronteiras etc. As\u00ed, en 2009 produc\u00edronse un total de 3.322 notificaci\u00f3ns.\nIntegrantes do sistema RASFF.\nA necesidade de establecer un sistema de comunicaci\u00f3n internacional de problemas de seguridade alimentaria xorde a ra\u00edz da contaminaci\u00f3n terrorista dunha partida de laranxas procedentes de Israel: en 1978 detectouse en Maastricht (Pa\u00edses Baixos) a presenza de gl\u00f3bulos de mercurio en laranxas, contaminaci\u00f3n que logo foi comprobada tam\u00e9n no resto do pa\u00eds e nalgunhas cidades de Alema\u00f1a. Este acto de bioterrorismo foi reivindicado por un \"Comando Palestino do Ex\u00e9rcito \u00c1rabe Revolucionario\", coa intenci\u00f3n de prexudica-la econom\u00eda de Israel. A alarma sanitaria que representou, coa suspensi\u00f3n da venda de laranxas en toda Alema\u00f1a, foi o detonante dunha xuntanza europea celebrada o 13 de febreiro de 1979 na que se propuxo a creaci\u00f3n dun sistema de alerta r\u00e1pida entre os pa\u00edses europeos. Alema\u00f1a, B\u00e9lxica, Dinamarca, Francia, Irlanda, Italia, Luxemburgo, os Pa\u00edses Baixos e mailo Reino Unido asinaron un primeiro acordo, \u00f3 que co tempo se foi integrando o resto dos pa\u00edses.\nA crise das vacas tolas, na d\u00e9cada dos noventa, representou un importante reto para a Uni\u00f3n Europea no eido da seguridade alimentaria. Coma o RASFF non intervi\u00f1a nos animais vivos nin nos pensos, tampouco interveu na xesti\u00f3n deste problema pero a crise puxo en evidencia a necesidade de reestrutura-lo sistema de alerta e abarca-los temas de seguridade alimentaria desde a granxa \u00e1 mesa, o que desembocou na creaci\u00f3n en 1997 da Direcci\u00f3n Xeral 24, competente en t\u00f3dolos aspectos relacionados coa sa\u00fade e seguridade do consumidor. Dous anos despois cambiou o nome polo de Direcci\u00f3n Xeral de Sanidade e Protecci\u00f3n dos Consumidores (DG SANCO ).\nEn 2011 forman parte do sistema RASFF os 27 estados membros da Uni\u00f3n Europea m\u00e1is a propia Comisi\u00f3n Europea e Autoridade Europea de Seguridade Alimentaria (EFSA). Son tam\u00e9n membros de pleno dereito Islandia, Liechtenstein e Noruega; Su\u00edza int\u00e9grase no RASFF no referente a controis fronteirizos de produtos de orixe animal.\nDesde 2006 estanse dando pasos para aplica-lo sistema de alerta r\u00e1pida a todo o mundo, xa que o control dos alimentos en orixe \u00e9 a f\u00f3rmula m\u00e1is eficaz para evita-los riscos alimentarios. As\u00ed, a finais de 2007 celebrouse un seminario internacional en Pequ\u00edn para senta-las bases deste sistema de traballo coordinado.\nAlg\u00fans casos.\nAlg\u00fans exemplos de alertas alimentarias comunicadas nos \u00faltimos anos son os seguintes (ind\u00edcase entre par\u00e9ntese o pa\u00eds de orixe do alimento implicado) :"}
{"id": "174290", "revid": "5863", "url": "https://gl.wikipedia.org/wiki?curid=174290", "title": "La Defensa (Betanzos)", "text": "La Defensa foi un peri\u00f3dico editado en Betanzos entre 1906 e 1910.\nHistoria e caracter\u00edsticas.\nSubtitulado \"\u00d3rgano de las Asociaciones de Agricultores\", apareceu o 5 de agosto de 1906. Fundado por V\u00edctor Naveira Pato, dirixiuno Wenceslao Fern\u00e1ndez Fl\u00f3rez ata xu\u00f1o de 1907, e despois Antonio Carballo Tenorio. Entre os seus colaboradores estaban \u00c1ngel del Castillo, Benito Calder\u00f3n, Xos\u00e9 Fontenla Leal, Rof Codina, Manuel V\u00e1zquez Seijas, Pablo P\u00e9rez Costanti e Manuel Murgu\u00eda. Era un semanario cat\u00f3lico e tradicionalista que apoiou o agrarismo de Solidaridad Gallega e contou cos recursos econ\u00f3micos da familia Naveira. Inclu\u00edu artigos de car\u00e1cter pol\u00edtico, cr\u00edticas ao xornal opositor \"La Aspiraci\u00f3n\", informaci\u00f3n sobre agricultura e gander\u00eda, e diversos follet\u00edns como o \"Refraneiro agr\u00edcola-metereol\u00f3xico\", de Salvador Golpe, e \"La arquitectura cristiana en Galicia\", de Angel del Castillo. Tam\u00e9n inseriu como follet\u00edn o \"Catecismo da doutrina labrega\", de Marcos da Portela. Cesou a s\u00faa edici\u00f3n en 1910."}
{"id": "174291", "revid": "1822", "url": "https://gl.wikipedia.org/wiki?curid=174291", "title": "Pleuronectiformes", "text": "A dos pleuronectiformes (\"Pleuronectiformes\"), co\u00f1ecidos popularmente como peixes planos, \u00e9 unha orde de peixes tele\u00f3steos, caracteriasos por ter o corpo comprimido lateralmente e que, por viviren acostados sobre un dos seus lados nos fondos areosos, sofren unha modificaci\u00f3n que consiste na migraci\u00f3n dun ollo ao outro lado, de tal modo que presentan un lado cego, non pigmentado, que \u00e9 o que se pousa no fondo, e outro cos dous ollos, pigmentado, que \u00e9 o que aparece como superior (a\u00ednda que realmente sexa un dos costados do peixe).\nEsta asimetr\u00eda bilateral (son os \u00fanicos vertebrados coa simetr\u00eda bilateral alterada) s\u00f3 aparece nos exemplares adultos, xa que cando nacen presentan a morfolox\u00eda t\u00edpica de calquera peixe, cun ollo a cada lado e nataci\u00f3n vertical.\nSegundo as familias, o lado pigmentado pode ser o dereito, coma no linguado ou a aced\u00eda, ou o esquerdo, coma no rodaballo ou a solla.\nPara sabermos cal \u00e9 o lado dereito ou o esquerdo dun peixe hai que colocalo sobre unha superficie co lado pigmentado cara a arriba e de forma que vexamos os ollos por riba da boca: se o peixe queda mirando \u00e1 esquerda (coa cabeza \u00e1 esquerda do observador e a cola \u00e1 dereita) ser\u00e1 un peixe esquerdo; se queda mirando \u00e1 dereita, ser\u00e1 un peixe dereito.\nO nome procede dos termos do grego antigo \u03c0\u03bb\u03b5\u03c5\u03c1\u03ac \"pleur\u00e1\", \"costado\", \"lado\", \"flanco\" e \u03bd\u03b7\u03ba\u03c4\u03cc\u03bd \"n\u0113kt\u00f3n\" \"acto de nadar\", \"nataci\u00f3n\", derivado do verbo \u03bd\u03ae\u03c7\u03b5\u03b9\u03bd \"n\u1e17chein\", \"nadar\", pola forma caracter\u00edstica de nadar de lado, aos que se lle engade o sufixo latino \"-iformes\", \"en forma de\", propio nos nomes das ordes de peixes (e das de aves).\nAparecen por primeira vez no rexistro f\u00f3sil no paleoceno, hai uns 65 mill\u00f3ns de anos, durante o pale\u00f3xeno ou terciario temper\u00e1n.\nA orde comprende moitas especies de grande interese pesqueiro, amplamente consumidos como alimento, entre outros os linguados, o rodaballo, as sollas, os rapantes e os flet\u00e1ns.\nCaracter\u00edsticas.\nA cara superior \u00e9 pigmentada, con cores m\u00e1is ou menos escuras, que adoitan corrresponderse \u00e1s caracter\u00edsticas do fondo no que viven, para camuflarse no medio. Hainos cunha coloraci\u00f3n uniforme e outros presentan manchas irregulares ou ben definidas, que serven para a identificaci\u00f3n da especie.\nA cara inferior \u00e9 branca ou de cor cremosa, habendo especies, coma o rapante, nas que \u00e9 case trasl\u00facida.\nA forma adoita ser romboidal ou linguiforme, a\u00ednda que os hai practicamente circulares (coma o rodaballo).\nAs aletas dorsal e anal son \u00fanicas pero est\u00e9ndense a todo o longo dos bordos superior e inferior, respectivamente, cunha base de implantaci\u00f3n ampla.\nCase sempre carecen de vexiga natatoria, canda adultos. As escamas son ctenoides ou cicloides, e hai especies, coma o rodaballo, que carece de escamas e presenta sobre a pel uns dent\u00edculos \u00f3seos caracter\u00edsticos.\nH\u00e1bitat e distribuci\u00f3n.\nOs pleuronectiformes est\u00e1n presentes en todas as latitudes do mundo, e viven sempre sobre fondos areosos ou de limo. Pasan case todo o tempo semisoterrados no fondo, ao axexo das s\u00faas presas, realizando cada pouco pequenos desprazamentos. Os ollos poden sobresa\u00edr sobre a superficie da pel, o que lles permite ver cando est\u00e1n baixo a area.\nSon carn\u00edvoros e predan sobre invertebrados e sobre outros peixes.\nPracticamente todas as especies son mari\u00f1as, a\u00ednda que as hai algunha de auga doce e outras que penetran ocasionalmente en r\u00edas e r\u00edos.\nClasificaci\u00f3n.\nA orde div\u00eddese en d\u00faas subordes moi desiguais que comprenden once familias, cunhas 600 especies:"}
{"id": "174292", "revid": "98629", "url": "https://gl.wikipedia.org/wiki?curid=174292", "title": "Rabia", "text": "A rabia \u00e9 unha enfermidade infecciosa, producida polo virus da rabia da familia \"Rhabdoviridae\", x\u00e9nero \"Lyssavirus\", transmisible entre os animais de sangue quente, inclu\u00eddo o home, polo que se clasifica como zoonose. Afecta ao sistema nervioso e causa encefalite. En Espa\u00f1a non se detectaron casos de rabia entre animais salvaxes terrestres desde 1975, en M\u00e1laga, a\u00ednda que nos anos oitenta e noventa comprobouse a presenza do virus en cans en Ceuta e Melilla. O \u00faltimo caso espa\u00f1ol de rabia humana mortal foi en Melilla, en 1979. A partir de 1987 diagnosticouse a presenza do virus nos morcegos insect\u00edvoros da pen\u00ednsula, e desde ent\u00f3n houbo m\u00e1is casos nestas especies. Como segue sendo unha enfermidade enzo\u00f3tica en Marrocos, Andaluc\u00eda presenta m\u00e1is risco.\nO 5 de xu\u00f1o de 2013 reportouse un caso de rabia nun can de Toledo que finou abatido pola polic\u00eda o 1 de xu\u00f1o. O can fora vacinado, pero viaxara a Marrocos en decembro de 2012 sen se cumprir o tempo recomendado para o desenvolvemento da inmunidade \u00e1 rabia. Os propietarios do can infectado introduc\u00edrano en Espa\u00f1a no mes de abril desde Marrocos e un deles viaxou con el dende Catalu\u00f1a ata Castela-A Mancha no mes de maio, ata que escapou o 31 de maio de 2013.\nEn Galicia, o \u00faltimo caso diagnosticouse en 1962 a\u00ednda que ata 1994 non se declarou oficialmente o territorio libre de rabia.\nNos pa\u00edses da Uni\u00f3n Europea s\u00f3 houbo un \u00fanico caso, mortal, en 2009, dun cidad\u00e1n de Roman\u00eda. Non obstante, no mesmo ano detect\u00e1ronse 859 casos de rabia animal (151 en animais dom\u00e9sticos, 671 en animais salvaxes e 37 en morcegos), en Roman\u00eda, Letonia, Italia, Bulgaria e Lituania, pero tam\u00e9n alg\u00fan resultado positivo en morcegos en Francia e Holanda.\nConsid\u00e9rase como enfermidade de declaraci\u00f3n obrigatoria, tanto nos casos humanos coma nos animais.\nO 28 de setembro cel\u00e9brase o D\u00eda Mundial contra a Rabia (o 28 de setembro de 1895 morreu Louis Pasteur, descubridor da vacina contra a rabia) . A enfermidade a\u00ednda afecta a m\u00e1is de 150 pa\u00edses no mundo e provoca decenas de miles de mortes anuais, especialmente en Asia e \u00c1frica. A vacinaci\u00f3n \u00e9 un m\u00e9todo preventivo totalmente eficaz.\nEtiolox\u00eda.\nO axente causante da rabia \u00e9 o virus da rabia (e en menor medida outros serotipos relacionados), que \u00e9 un virus ARN da familia \"Rhabdoviridae\" e x\u00e9nero \"Lyssavirus\". Hai descritos sete variantes ou serotipos de lisavirus, dos que s\u00f3 dous afectan aos animais terrestres e seis aos morcegos (ambos os grupos comparten un serotipo). S\u00f3 tres (o 1, e en menor medida o 5 e 6) te\u00f1en relevancia na nosa \u00e1rea.\nEpidemiolox\u00eda.\nO principal reservorio do virus de rabia en Espa\u00f1a \u00e9 o raposo, desde o que pasa ao can e deste ao ser humano a trav\u00e9s de trabadas ou por contaminaci\u00f3n de feridas externas (rabu\u00f1azos, abrasi\u00f3ns) a partir do cuspe dun animal enfermo. A\u00ednda as\u00ed son posibles outras v\u00edas e fontes de contaxio, coma os gatos ou morcegos . Des\u00edgnase \"rabia urbana\" a transmitida polos cans e \"rabia silv\u00e1tica\" a transmitida por raposos e morcegos; \u00e9 moito m\u00e1is infrecuente, pero posible, a rabia no gando dom\u00e9stico, esqu\u00edos, coellos, ratas ou ratos.\nO virus da rabia \u00e9 incapaz de atravesar a pel intacta, polo que necesita ser inoculado a trav\u00e9s da trabada dun animal enfermo ou mediante o contacto do seu cuspe con rabu\u00f1azos, erosi\u00f3ns ou mesmo a trav\u00e9s das mucosas. \u00c9 posible tam\u00e9n a transmisi\u00f3n por v\u00eda a\u00e9rea, comprobada en covas cunha alta poboaci\u00f3n de morcegos. Hai descrito alg\u00fan caso de transmisi\u00f3n por transplante de c\u00f3rnea.\nA posibilidade de contaxio pode darse antes de que o animal enfermo manifeste ning\u00fan s\u00edntoma (cans e gatos transmiten a rabia ata 10 d\u00edas antes de mostrar sintomatolox\u00eda) e, por suposto, durante todo o curso da enfermidade.\nO per\u00edodo de incubaci\u00f3n \u00e9 variable segundo a especie animal, a profundidade e amplitude da ferida, ou a zona na que se produciu. No home oscila entre 2 e 8 semanas, pero d\u00e9ronse casos de per\u00edodos m\u00e1is curtos ou ata superar o ano. No can, gato e aves \u00e9 de 14 a 60 d\u00edas; no porco, ovella e cabra, de 21 a 60 d\u00edas; nos b\u00f3vidos, de 14 a 28 d\u00edas; no cabalo, de 21 a 90 d\u00edas. No raposo oscila entre os 25 e 30 d\u00edas.\nCadro cl\u00ednico.\nA sintomatolox\u00eda m\u00e1is caracter\u00edstica est\u00e1 representada polo aumento da agresividade do animal enfermo. Outros s\u00edntomas depender\u00e1n da especie e da fase da enfermidade.\nNo can descr\u00edbese unha fase inicial, prodr\u00f3mica (asintom\u00e1tica), tam\u00e9n chamada per\u00edodo \"melanc\u00f3lico\". V\u00e9n durar 1-3 d\u00edas e adoita pasar inadvertida. No caso de manifestar s\u00edntomas, estes consisten en irritabilidade, lixeiros trastornos respiratorios e deposici\u00f3ns e micci\u00f3ns dolorosas.\nA segunda fase, de excitaci\u00f3n, \u00e9 moi curta ou mesmo pode faltar. Caracter\u00edzase pola tendencia \u00e1 agresi\u00f3n a outros animais ou \u00e1 xente, fuxida do seu contorno dom\u00e9stico e par\u00e1lise progresiva dos m\u00fasculos lar\u00ednxeos, que se manifesta con ladrido rouco, e far\u00ednxeos, con deglutici\u00f3n dolorosa que fai que semelle rexeitar comer ou beber. Esta actitude de excitaci\u00f3n ante a auga, pola sede que padece sen poder beber, \u00e9 a orixe da denominaci\u00f3n de \"hidrofobia\".\nNa terceira fase, que dura uns 3-8 d\u00edas, est\u00e9ndese a par\u00e1lise muscular ao maxilar inferior, ao tronco e \u00e1s extremidades, rematando con par\u00e1lise total, convulsi\u00f3ns e a morte.\nNo caso do gato, o s\u00edntoma m\u00e1is patognom\u00f3nico (caracter\u00edstico) \u00e9 a agresividade e a tendencia a agocharse nun curruncho protexido. A par\u00e1lise e a morte acontece aos 10-12 d\u00edas.\nNo home adoita ser mortal se non se act\u00faa antes da aparici\u00f3n dos primeiros s\u00edntomas cl\u00ednicos. A enfermidade v\u00e9n durando de 2 a 10 d\u00edas e manifesta as tres fases cl\u00e1sicas: unha primeira fase melanc\u00f3lica ou prodr\u00f3mica, con formigo na zona da mordedura, tristeza e abatemento; fase de excitaci\u00f3n, ao cabo de 24-48 horas, con sensibilidade esaxerada ante est\u00edmulos sonoros ou luminosos, salivaci\u00f3n continua e espasmos dolorosos far\u00ednxeos cando intentan tragar a saliva; e fase paral\u00edtica, con convulsi\u00f3ns e par\u00e1lise muscular, que remata coa morte por par\u00e1lise cardiorrespiratoria. Nun 15% dos casos s\u00f3 se manifesta esta terceira fase.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Patolox\u00eda veterinaria]]\n[[Categor\u00eda:Doenzas virais]]\n[[Categor\u00eda:Zoonoses]]"}
{"id": "174293", "revid": "1822", "url": "https://gl.wikipedia.org/wiki?curid=174293", "title": "Hidrofobia", "text": ""}
{"id": "174295", "revid": "111586", "url": "https://gl.wikipedia.org/wiki?curid=174295", "title": "Sergio Portela", "text": "Sergio Portela Campos, nado en Madrid en 1970 e criado en Pontevedra desde 1971, onde reside, \u00e9 un pintor, escultor e arquitecto galego, fillo dos tam\u00e9n arquitectos C\u00e9sar Portela e Pascuala Campos de Michelena.\nComezou na pintura pero pronto paso a outras \u00e1reas (escultura, arquitectura e fotograf\u00eda), e existen esculturas s\u00faas en diferentes cidades galegas, como Pontevedra (Centro Social Caixanova), Vigo (Museo do Mar), Tui, Lal\u00edn, Redondela (Monumento ao Capit\u00e1n Nemo), Vilalba, Santiago ou A Coru\u00f1a, as\u00ed como noutras cidades espa\u00f1olas.\nOutras das s\u00faas actuaci\u00f3ns foron a reconstruci\u00f3n do foxo do lobo no Concello de Cotobade as\u00ed como de mu\u00ed\u00f1os de auga e de vento no mesmo concello.\nObra en Lal\u00edn.\nNo ano 2002 constru\u00edu en Lal\u00edn un conxunto escult\u00f3rico na carballeira da Crespa que no ano 2008 foi trasladado \u00e1 carballeira do Rodo, pr\u00f3xima \u00f3 casco urbano. "}
{"id": "174296", "revid": "1888", "url": "https://gl.wikipedia.org/wiki?curid=174296", "title": "Rof Codina", "text": ""}
{"id": "174297", "revid": "1822", "url": "https://gl.wikipedia.org/wiki?curid=174297", "title": "Sans\u00f3n", "text": "Sans\u00f3n foi un persoeiro do Antigo Testamento, de forza extraordinaria, que simboliza a loita dos israelitas contra os filisteos. A lenda de Sans\u00f3n est\u00e1 recollida no Libro dos Xu\u00edces (13-16). Repres\u00e9ntase con longa cabeleira ou cunha columna crebada.\nO seu nome procede do hebreo \"shamash\", sol, co significado de \"fillo do sol\".\nFeitos de Sans\u00f3n.\nA tradici\u00f3n di que a forza de Sans\u00f3n resid\u00eda no seu longo cabelo, e nesta caracter\u00edstica bas\u00e9anse os feitos que se contan del, como o de que venceu a todo un ex\u00e9rcito de filisteos armado s\u00f3 coa queixada dun burro, ou o de que matou un le\u00f3n coas mans, desartell\u00e1ndolle as mand\u00edbulas. Este segundo feito relaciona as figuras de Sans\u00f3n e de H\u00e9rcules: tam\u00e9n este deu morte a un le\u00f3n esgan\u00e1ndoo coas mans\nO caso foi que Sans\u00f3n atopou no lugar de T\u00edmnnah unha muller filistea e gustoulle. Convenceu \u00f3s pa\u00eds para que arranxasen o casamento, a\u00ednda que estes prefer\u00edan unha muller da aldea e non filistea. Cando foi a T\u00edmnah para co\u00f1ecer \u00e1 moza, saiulle \u00f3 paso un le\u00f3n e Sans\u00f3n esgazouno coas mans. Pero a moza traizoouno e el rexeitou casar con ela .\nCasou con Dalila, tam\u00e9n de orixe filistea, que lle descobre o segredo da s\u00faa forza, o que significou a s\u00faa perda: Dalila, aproveitando que durm\u00eda, cortoulle o pelo e entregouno \u00f3s filisteos. Capturado e vencido o seu principal inimigo, os filisteos celebraron unha festa no templo, con Sans\u00f3n encadeado \u00e1s columnas que o sosti\u00f1an. No \u00faltimo momento, Sans\u00f3n derrubou as columnas e con elas caeu o templo, matando os filisteos todos que nel estaban, o que representou a s\u00faa \u00faltima vitoria e que se lle considere suicida.\nSans\u00f3n e mailo le\u00f3n.\nNa imaxiner\u00eda relixiosa repres\u00e9ntase nos tres momentos citados: xunto a Dalila, que lle corta o pelo, derrubando as columnas ou loitando co le\u00f3n.\nNa escultura rom\u00e1nica, a escena de Sans\u00f3n e o le\u00f3n quedou reflectida nos t\u00edmpanos de, polo menos, sete igrexas galegas:\nHai outros autores, como Hip\u00f3lito de S\u00e1, que discuten a interpretaci\u00f3n dalg\u00fans destes t\u00edmpanos e ven a imaxe de Santiago Ap\u00f3stolo a cabalo. De feito, nalg\u00fan caso a imaxe do animal lembra m\u00e1is un cabalo ca un le\u00f3n.\nS\u00f3 un, o de Taboada dos Freires, est\u00e1 datado, nunha inscrici\u00f3n que rodea a imaxe e remata na cara inferior da pedra, na que se especifica o nome do escultor, un tal \"Pelagius\", e a data de 1228 (1190 na nosa cronolox\u00eda). Xos\u00e9 Ram\u00f3n Fern\u00e1ndez-Oxea, que estudou seis destes sete t\u00edmpanos , sup\u00f3n que o de Palmou \u00e9 inmediatamente anterior a 1170, mentres que Yzquierdo Perr\u00edn d\u00e1tao entre 1150 e 1160. O m\u00e1is moderno de todos eles, o de Beiro, pode datarse \u00f3 redor de 1200.\nA mesma imaxe aparece profusamente en t\u00edmpanos, relevos ou capiteis do resto de Espa\u00f1a, as\u00ed como en Francia e Italia."}
{"id": "174298", "revid": "1131", "url": "https://gl.wikipedia.org/wiki?curid=174298", "title": "Castro de Cas\u00f3n", "text": "O castro de Cas\u00f3n \u00e9 un castro situado na parroquia de Viveiro, no concello lugu\u00e9s de Viveiro.\nMorfolox\u00eda.\nConsta dun recinto fortificado dobre situado nunha meseta. Ten un complexo sistema defensivo. O recinto principal ten forma semiel\u00edptica, cun antecastro pola s\u00faa banda suroeste. Est\u00e1 pechado por d\u00faas murallas, unha recta e outra de planta quebrada, que forman unha estreita entrada.\nTodo o conxunto def\u00e9ndese cunha muralla de pedra seguida dun foxo que a rodea polos lados norte e noroeste. A continuaci\u00f3n hai outro foxo menor que protexe a entrada do antecastro. Paralelo \u00f3 foso at\u00f3pase un parapeto polos lados norte e noroeste.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174299", "revid": "1131", "url": "https://gl.wikipedia.org/wiki?curid=174299", "title": "Castro de Forca", "text": "O castro de Forca, tam\u00e9n chamado A Croa, \u00e9 un castro situado na parroquia de Landrove, no concello lugu\u00e9s de Viveiro.\nMorfolox\u00eda.\nConsta dun recinto fortificado situado nun promontorio. Est\u00e1 rodeado por unha serie de socalcos e defendido por unha muralla que rodea o recinto principal. Este, de pequena extensi\u00f3n (uns 50 metros de di\u00e1metro) est\u00e1 situado nunha cota superior.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174300", "revid": "5863", "url": "https://gl.wikipedia.org/wiki?curid=174300", "title": "Manuel V\u00e1zquez Seijas", "text": "Manuel V\u00e1zquez Seijas, nado en Lugo o 15 de xaneiro de 1884 e finado na mesma cidade o 4 de decembro de 1982, foi un historiador e escritor galego.\nTraxectoria.\nEstudou o bacharelato en Lugo e graduouse como profesor mercantil na Coru\u00f1a en 1902. Amigo dos fillos de Carr\u00e9, na cidade herculina forma parte da Cova C\u00e9ltica, faladoiro celebrado na librer\u00eda de Eugenio Carr\u00e9 Aldao na que participaban persoeiros como \u00c1ngel del Castillo, Manuel Murgu\u00eda ou Eduardo Pondal..\nFoi elixido concelleiro de Lugo en 1912, desempe\u00f1ando este cargo con Carlos Llamas Navia (1912-1913) e o de tenente de alcalde con \u00c1ngel L\u00f3pez P\u00e9rez (1913-1919). Durante uns anos compaxinou o cargo de concelleiro co de redactor do xornal \"La Idea Moderna\".\nNo ano 1919 ingresou por oposici\u00f3n no Corpo de Interventores de Administraci\u00f3n Local sendo nomeado interventor de fondos da Deputaci\u00f3n de Lugo renunciando o 1 de abril dese mesmo ano ao cargo de concelleiro.\nEn sesi\u00f3n do 15 de setembro de 1905, con 21 anos de idade e sendo presidente Manuel Murgu\u00eda, foi nomeado acad\u00e9mico adxunto da Real Academia Galega, pasando a ser acad\u00e9mico numerario en sesi\u00f3n do 8 de decembro de 1940.\nTras o descubrimento oficial do Templo de Santalla de B\u00f3veda en 1926, V\u00e1zquez Seijas, iniciou unha labor non s\u00f3 de divulgaci\u00f3n do monumento sen\u00f3n tam\u00e9n coas actuaci\u00f3ns arqueol\u00f3xicas que levou a cabo secundando a Lu\u00eds L\u00f3pez Mart\u00ed, acci\u00f3ns encami\u00f1adas a salvagarda deste monumento.\nTam\u00e9n, xunto con Lu\u00eds L\u00f3pez Mart\u00ed, foi un dos fundadores do Museo Provincial de Lugo. Foi nesta \u00e9poca e grazas \u00e1 s\u00faa iniciativa, ao ser nomeado secretario do Padroado Provincial Pro-Fortaleza de San Paio de Narla, cando a Deputaci\u00f3n Provincial adquiriu en setembro de 1939 este Museo-Torre de Xi\u00e1. En sesi\u00f3n celebrada o 3 de maio de 1948, a Xunta do Museo Provincial de Lugo acordou o seu nomeamento como director do mesmo, pasando en 1982 a ser Director Honorario Perpetuo. \nO 29 de xaneiro de 1965 foi nomeado socio de M\u00e9rito do C\u00edrculo das Artes de Lugo. Nesta sociedade recreativa e cultural formou parte xunto con Rof Codina, Julio P\u00e9rez de Guerra, Narciso Peinado, o m\u00e9dico Pedreira, Trapero Pardo, Ram\u00f3n Dom\u00ednguez, Pardo Vali\u00f1a e outros, dunha co\u00f1ecida pena denominada \"O Senado\", grupo de faladoiro de caf\u00e9 de media tarde no que se trataban temas culturais e actualidade.\nTam\u00e9n foi vogal do Centro de Estudos Xacobeos en Santiago de Compostela, presidente da Asociaci\u00f3n Lucense de Amigos dos Castelos, Secretario da Comisi\u00f3n Provincial de Monumentos (director e colaborador do Bolet\u00edn da mesma) e correspondente da Academia Provincial de Bellas Artes de La Coru\u00f1a, da Real Academia de la Historia, da Real Academia de Bellas Artes de San Fernando e do Instituto Arqueol\u00f3xico Alem\u00e1n.\nObras.\nArtigos.\nTam\u00e9n foi autor de numerosos artigos period\u00edsticos publicados no xornais: \"El Regional\", \"La Idea Moderna\" e \"Lar\" entre outros. Destaca a s\u00faa achega \u00e1 historiograf\u00eda de Lugo e a s\u00faa provincia. Da s\u00faa obra adquire especial relevancia \"Fortalezas de Lugo y su provincia\", obra magna de seis tomos con achegas hist\u00f3ricas, arqueol\u00f3xicas e xeneal\u00f3xicas das murallas, castelos, torres e casas-torres, algunhas xa desaparecidas, da provincia de Lugo."}
{"id": "174301", "revid": "1131", "url": "https://gl.wikipedia.org/wiki?curid=174301", "title": "Castro de Loureiro", "text": "O castro de Loureiro \u00e9 un castro situado na parroquia de Chav\u00edn, no concello lugu\u00e9s de Viveiro.\nMorfolox\u00eda.\nConsta dun recinto fortificado localizado no lugar chamado Castro de Abaixo. At\u00f3pase moi alterado por obras de construci\u00f3n dunha casa. Conserva parte da muralla que defende o recinto principal en todo o seu per\u00edmetro, ag\u00e1s polo NO. Nese sector o terreo ten unha forte pendente cara o r\u00edo.\nArqueolox\u00eda.\nNon se ten noticia de que se te\u00f1an realizado campa\u00f1as arqueol\u00f3xicas."}
{"id": "174302", "revid": "98629", "url": "https://gl.wikipedia.org/wiki?curid=174302", "title": "Os Castros, Viveiro", "text": "O castro dos Castros \u00e9 un castro situado na parroquia de San Pedro de Viveiro, no concello lugu\u00e9s de Viveiro.\nMorfolox\u00eda.\nConsta dun recinto fortificado situado nunha zona ch\u00e1 de aba de monte. O asentanmento \u00e9 un pequeno recinto circular rodeado por unha muralla de pedra en todo o seu per\u00edmetro. Compl\u00e9tase o sistema defensivo cun foxo que defende o recinto principal polo lado oeste. O resto do seu contorno at\u00f3pase rodeado por unha pronunciada pendente.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174303", "revid": "98629", "url": "https://gl.wikipedia.org/wiki?curid=174303", "title": "Sa\u00fade p\u00fablica", "text": "A sa\u00fade p\u00fablica \u00e9 unha das ciencias da sa\u00fade dirixida a protexer, promover e restaura-la sa\u00fade dos membros dunha comunidade, o conxunto de actividades que os gobernos dispo\u00f1en para garanti-lo dereito \u00e1 sa\u00fade dos cidad\u00e1ns entendidos como poboaci\u00f3n, como colectividade, m\u00e1is ca como individuos. A organizaci\u00f3n da sa\u00fade p\u00fablica corresponde \u00f3s responsables pol\u00edticos desta comunidade, dentro do contexto das diferentes responsabilidades dos gobernos cara \u00f3s cidad\u00e1ns do territorio de que se trate.\nBases.\nAs\u00ed, forman parte da sa\u00fade p\u00fablica t\u00f3dalas actividades comunitarias que directa ou indirectamente contrib\u00faen na sa\u00fade da poboaci\u00f3n:\nO persoal sanitario que desenvolve esta actividade est\u00e1 formado por funcionarios p\u00fablicos, formados e seleccionados con este fin, e integra t\u00e9cnicos nas distintas especialidades, como son os m\u00e9dicos, enfermeiros, veterinarios ou farmac\u00e9uticos, xunto a administradores, economistas, soci\u00f3logos, psic\u00f3logos etc. A necesidade de contar con t\u00e9cnicos tan distintos xorde do car\u00e1cter interdisciplinar do concepto de sa\u00fade p\u00fablica, que precisa dos co\u00f1ecementos de todos eles para acada-los seus obxectivos.\nHistoria.\nAdoita considerarse a John Snow (1813-1858) como o creador do concepto de sa\u00fade p\u00fablica, cando en 1851 relacionou unha epidemia de c\u00f3lera en Londres coas fontes utilizadas pola poboaci\u00f3n afectada para abastecerse de auga. Ordenou clausura-la fonte principal e axi\u00f1a comprobou como se cortaba a epidemia.\nA primeira organizaci\u00f3n internacional creada explicitamente para atender problemas sanitarios foi a Oficina Sanitaria Panamericana, nacida en 1902 coa participaci\u00f3n de 11 pa\u00edses americanos, e convertida hoxe na Organizaci\u00f3n Panamericana da Sa\u00fade. Outras organizaci\u00f3ns internacionais contemplaron tam\u00e9n as preocupaci\u00f3ns sanitarias entre os seus obxectivos, como a Liga das Naci\u00f3ns (no tocante \u00f3 paludismo) ou a Organizaci\u00f3n das Naci\u00f3ns Unidas (no tocante \u00e1 infancia, no seu programa da UNICEF), pero ten que considerarse a OMS, creada en 1948, a primeira instituci\u00f3n global dedicada especificamente \u00e1 promoci\u00f3n e protecci\u00f3n da sa\u00fade. Unha das primeiras acci\u00f3ns nesta li\u00f1a foi a organizaci\u00f3in de programas e pol\u00edticas internacionais para a erradiaci\u00f3n da var\u00edola, que puxo de manifesto as vantaxes dunha colaboraci\u00f3n interdisciplinar e internacional."}
{"id": "174304", "revid": "23204", "url": "https://gl.wikipedia.org/wiki?curid=174304", "title": "Estatuto de Roma", "text": "O estatuto de Roma \u00e9 un tratado que estabeleceu a Corte Penal Internacional, adoptado o 17 de xullo de 1998 en Roma, Italia.\nHistoria e caracter\u00edsticas.\nAs primeiras bases do futuro Estatuto de Roma foron estabelecidas en xullo de 1994 pola Comisi\u00f3n de Dereito Internacional, mais non foi at\u00e9 1995 que as primeiras negociaci\u00f3ns comezaron nas Naci\u00f3ns Unidas (ONU). Tras d\u00faas reuni\u00f3ns da Asemblea Xeral das Naci\u00f3ns Unidas, dec\u00eddese crear un Comit\u00e9 preparatorio (tam\u00e9n chamado de PrepCom) que ti\u00f1a como obxectivo propor un proxecto de Estatuto. O PrepCom tivo d\u00faas reuni\u00f3ns en 1996, tres en 1997 e unha \u00faltima en 1998, cando un proxecto de Estatuto foi presentado.\nCap\u00edtulos.\nO Estatuto de Roma est\u00e1 dividido en 13 cap\u00edtulos, que \u00e1 s\u00faa vez est\u00e1n divididos en diversos artigos. Vela\u00ed unha presentaci\u00f3n do asunto dos distintos cap\u00edtulos:"}
{"id": "174305", "revid": "1131", "url": "https://gl.wikipedia.org/wiki?curid=174305", "title": "Castro de Lourido (Viveiro)", "text": "O castro de Lourido \u00e9 un castro situado na parroquia de Chav\u00edn, no concello lugu\u00e9s de Viveiro.\nMorfolox\u00eda.\nConsta dun recinto fortificado do cal se conserva s\u00f3 un reducido sector de muralla polo lado sueste. A muralla ten unha altura considerable e completa a estrutura defensiva un foxo paralelo \u00e1 muralla. O sector noroeste do recinto def\u00e9ndese de forma natural pola pendente sobre o r\u00edo Landro.\nO lugar at\u00f3pase moi alterado a causa da s\u00faa utilizaci\u00f3n como canteira.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174306", "revid": "98629", "url": "https://gl.wikipedia.org/wiki?curid=174306", "title": "Hidatidose", "text": "A hidatidose ou equinococose , \u00e9 unha enfermidade parasitaria do home e outros animais dom\u00e9sticos producida pola fase larvaria do verme \"Echinococcus granulosus\", parasito do can; tam\u00e9n pode estar causada por outra tenia semellante, o \"Echinococcus alveolaris\" ou \"multilocularis\". A enfermidade alcanza grande importancia nos pa\u00edses de clima temperado.\nCiclo biol\u00f3xico.\nO verme adulto (1) \u00e9 unha tenia plana de pequeno tama\u00f1o (3\u20136\u00a0mm), denominada \"Echinococcus granulosus\" (Basth, 1786), formado por un esc\u00f3lex e 3-5 aneis ou proglotes, que parasita especificamente o intestino delgado do can e ocasionalmente outros c\u00e1nidos (raposo, lobo). Estes h\u00f3spedes definitivos non manifestan s\u00edntomas cl\u00ednicos da enfermidade. Os vermes producen ovos que son expulsados \u00f3 exterior coas feces do animal (2), e rematan sendo inxeridos por animais herb\u00edvoros (ovellas e cabras principalmente, pero tam\u00e9n vacas, cabalos, porcos ou camelos) coa herba, e que act\u00faan como h\u00f3spedes intermediarios. Este contaxio tam\u00e9n pode producirse por inxesti\u00f3n de auga contaminada polas feces do can enfermo.\nPode darse o caso de que sexa o home quen inxira alg\u00fan produto vexetal contaminado, directa ou indirectamente, a trav\u00e9s da auga da rega, actuando coma hospedador intermediario cego . Consid\u00e9rase, xa que logo, unha zoonose.\nNo hospedador intermediario, os ovos do parasito eclosionan no intestino e liberan unha larva denominada \"oncosfera\" (3), que atravesa a parede intestinal e migra polo sistema circulatorio ata fixarse en diversos \u00f3rganos, especialmente f\u00edgado (60% dos casos) e pulm\u00f3ns (25% dos casos) pero tam\u00e9n nos riles, \u00f3sos e outros \u00f3rganos, inclu\u00eddo o cerebro. Nestas localizaci\u00f3ns, a oncosfera d\u00e1 lugar a un quiste de tama\u00f1o diverso no que se desenvolve a larva da tenia. Este quiste denom\u00ednase \"hid\u00e1tide\" (4) e provocar\u00e1 unha cl\u00ednica distinta segundo o \u00f3rgano afectado e o n\u00famero de quistes resultando, nalg\u00fans casos, mortal.\nCando se sacrifica o animal e se inspeccionan as v\u00edsceras, aquelas que presentan quistes deben rexeitarse para o consumo humano. Se este sacrificio faise con garant\u00edas sanitarias, nun matadoiro, as v\u00edsceras infestadas destr\u00faense, normalmente por incineraci\u00f3n, pero cando se fai no campo ou sen esas garant\u00edas, esas v\u00edsceras bot\u00e1banse \u00f3s cans, co que se pechaba o ciclo biol\u00f3xico. O can inf\u00e9stase \u00f3 inxerir eses quistes xa que, no seu intestino, evaxina o \u00e9scolex \u2013segmento cef\u00e1lico- (5) e f\u00edxase na mucosa intestinal (6), madurando ata alcanza-lo estado adulto \u00f3 cabo de 30-80 d\u00edas.\nOutra forma probable de contaxio para o home \u00e9 o contacto directo cos cans. A OMS realizou un estudo epidemiol\u00f3xico entre os pastores do estado de California que demostrou que son 1.000 veces m\u00e1is propensos a padecer hidatidose c\u00f3s demais habitantes do estado. Noutro estudo, realizado no L\u00edbano, comprobouse que os propietarios de cans te\u00f1en un risco 21 veces maior c\u00f3 resto da poboaci\u00f3n.\nPrevenci\u00f3n e tratamento.\nO sistema de loita m\u00e1is eficaz contra esta parasitose \u00e9 o tratamento antiparasitario de t\u00f3dolos cans, como medida rutineira e permanente. Tam\u00e9n resulta imprescindible a destruci\u00f3n das v\u00edsceras infestadas, evitando que poidan ser inxeridas polos animais carn\u00edvoros.\nO \u00fanico tratamento eficaz \u00e9 o cir\u00faxico."}
{"id": "174307", "revid": "23204", "url": "https://gl.wikipedia.org/wiki?curid=174307", "title": "George Washington Carver", "text": "George Washington Carver, nado o 12 de xullo de 1861 e finado o 5 de xaneiro de 1943, foi un bot\u00e1nico estadounidense afroamericano que traballou no concepto de extensi\u00f3n agraria no Tuskegee Institute en Tuskegee (Alabama). Aprendeuelles aos ex-escravos as t\u00e9cnicas de cultivo necesarias como para que fosen autosuficientes. \u00c9 famoso por inventar moitos usos do cacahuete as\u00ed como doutras plantas, a\u00ednda que a mi\u00fado deixaba escritos procedementos sen explicaci\u00f3n ou aserci\u00f3n cient\u00edfica."}
{"id": "174308", "revid": "1131", "url": "https://gl.wikipedia.org/wiki?curid=174308", "title": "Castro de Condomi\u00f1as", "text": "O castro de Condomi\u00f1as \u00e9 un castro situado na parroquia de Santo Andr\u00e9 de Boimente, no concello lugu\u00e9s de Viveiro.\nMorfolox\u00eda.\nConsta dun recinto fortificado situado no cumio dun monte. Consta dun recinto principal de forma sensiblemente circular duns 140 metros de di\u00e1metro. Est\u00e1 rodeado por unha muralla en desigual estado de conservaci\u00f3n, ag\u00e1s na zona sur, onde est\u00e1 totalmente arrasada. Polo nordeste, ademais do desnivel natural, presenta un foxo defensivo. Na zona sur, a pesar de estar moi alterado, conserva un antecastro ao sur.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174309", "revid": "1822", "url": "https://gl.wikipedia.org/wiki?curid=174309", "title": "Equinococose", "text": ""}
{"id": "174310", "revid": "1822", "url": "https://gl.wikipedia.org/wiki?curid=174310", "title": "Quiste hidat\u00eddico", "text": ""}
{"id": "174311", "revid": "1822", "url": "https://gl.wikipedia.org/wiki?curid=174311", "title": "Hid\u00e1tide", "text": ""}
{"id": "174312", "revid": "89787", "url": "https://gl.wikipedia.org/wiki?curid=174312", "title": "Se\u00f1or de Sip\u00e1n", "text": "O Se\u00f1or de Sip\u00e1n foi un antigo gobernante do s\u00e9culo III, cuxo dominio abrangeu unha zona do actual Per\u00fa.\nHistoria e caracter\u00edsticas.\nO arque\u00f3logo peruano Walter Alva, canda o seu equipo, descubriu a tumba do Se\u00f1or de Sip\u00e1n en 1987. O achado das tumbas reais do Se\u00f1or de Sip\u00e1n marcou un importante fito na arqueolox\u00eda do continente americano porque, por vez primeira, foi achado intacto e sen pegadas de saqueos, un enterro real dunha civilizaci\u00f3n peruana anterior aos incas. O cadaleito de canas en que se achou, foi o primeiro no seu tipo que se atopou en Am\u00e9rica e revelou a magnificencia e maxestosidade do \u00fanico gobernante e guerreiro do antigo Per\u00fa atopado at\u00e9 a data do seu descubrimento, cuxa vida transcorreu ao redor do ano 250 da era actual."}
{"id": "174313", "revid": "8981", "url": "https://gl.wikipedia.org/wiki?curid=174313", "title": "Escola moderna", "text": ""}
{"id": "174314", "revid": "23204", "url": "https://gl.wikipedia.org/wiki?curid=174314", "title": "Pablo P\u00e9rez Costanti", "text": "Pablo P\u00e9rez Costanti Ballesteros, nado en Santiago de Compostela o 2 de decembro de 1857 e finado na mesma cidade o 19 de setembro de 1938, foi un arquiveiro e escritor galego.\nTraxectoria.\nFoi arquiveiro municipal de Santiago de Compostela dende 1885 e traballou nos arquivos da mitra, catedralicio e no de protocolos. Fundou o peri\u00f3dico \"El Organillo\" (1883) e colaborou no \"Bolet\u00edn de la Real Academia Gallega\", \"El Eco de Santiago\", \"Galicia Diplom\u00e1tica\", \"La Patria Gallega\" e \"Revista Gallega\". Participou na Liga Rexional Galega (1898) e foi o seu membro correspondente en Santiago de Compostela. En 1923 dirixiu a investigaci\u00f3n documental para a secci\u00f3n de arte barroca do Seminario de Estudos Galegos. Pertenceu \u00e1 Sociedad Econ\u00f3mica de Amigos del Pa\u00eds de Santiago e foi acad\u00e9mico fundador da Real Academia Galega e correspondente da Real Academia de la Historia e Real Academia de Bellas Artes de San Fernando."}
{"id": "174315", "revid": "1888", "url": "https://gl.wikipedia.org/wiki?curid=174315", "title": "P\u00e9rez Costanti", "text": ""}
{"id": "174316", "revid": "125162", "url": "https://gl.wikipedia.org/wiki?curid=174316", "title": "Pornograf\u00eda infantil", "text": "Denom\u00ednase pornograf\u00eda infantil toda representaci\u00f3n de menores de idade de calquera sexo en condutas sexualmente expl\u00edcitas. Pode tratarse de representaci\u00f3ns visuais, descritivas (por exemplo en ficci\u00f3n) ou mesmo sonoras. O acceso a contidos pornogr\u00e1ficos en xeral evolucionou segundo evolucionaron os distintos medios; literatura, fotograf\u00eda, v\u00eddeo, cinema, DVD, debuxos de animaci\u00f3n ou a propia internet. Internet permitiu detectar e perseguir a produtores e distribuidores de contidos ilegais que durante d\u00e9cadas operaran impunemente, pero tam\u00e9n facilitou enormemente o acceso a este tipo de pornograf\u00eda.\nO NCMEC (National Center for Missing &amp; Exploited Children) estima que ao redor do 20% de toda a pornograf\u00eda en Internet cont\u00e9n imaxes de nenos."}
{"id": "174317", "revid": "89787", "url": "https://gl.wikipedia.org/wiki?curid=174317", "title": "Leishmaniose", "text": "A leishmaniose ou leishman\u00edase \u00e9 unha enfermidade parasitaria producida por protozoos do x\u00e9nero \"Leishmania\", da familia dos tripanos\u00f3midos. Realmente agrupa un amplo conxunto de formas cl\u00ednicas, con cadros diversos e gravidade diferente. Segundo a especie responsable, a enfermidade recibe diferentes nomes espec\u00edficos, como \"kala-azar\" ou \"febre negra\" (producida pola \"L. donovani\"), \"bot\u00f3n de oriente\" ou \"bot\u00f3n de Alepo\" (producida pola \"L. tropica\"). Outras especies son causa de diferentes procesos cut\u00e1neos.\nConsid\u00e9rase unha zoonose e afecta principalmente os pa\u00edses m\u00e1is desfavorecidos, tanto polas precarias condici\u00f3ns hixi\u00e9nicas como pola carencia de medios de loita e tratamento. M\u00e1\u00eds do 90% dos casos de leishmaniose do mundo danse en Bangladesh, o Brasil, a India, o Nepal e o Sud\u00e1n.\nEtiolox\u00eda.\nO parasito causante da enfermidade, a \"Leishmania\", \u00e9 un protozoo flaxelado, transmisible \u00f3 home desde diversos animais, coma cans e roedores, a trav\u00e9s das picadas da femia dun mosquito do x\u00e9nero \"Phlebotomus\".\nEn Espa\u00f1a, a especie responsable \u00e9 a \"Leishmania donovani\" (\"L. donovani infantum\") e os mosquitos implicados como vectores da enfermidade son o \"Phlebotomus perniciosus\" e mailo \"P. ariasi\". En Am\u00e9rica, os vectores pertencen \u00f3 x\u00e9nero \"Lutzomyia\".\nPatoxenia.\nEn Espa\u00f1a, o reservorio m\u00e1is com\u00fan \u00e9 o can, que tam\u00e9n pode padece-la enfermidade. O mosquito, \u00f3 picar nun can ou nunha persoa enfermos, inxire o parasito no estadio de \"amastigote\", que \u00e9 a forma parasita dentro das c\u00e9lulas sangu\u00edneas do can; nesta fase adoptan unha forma redondeada e carecen de flaxelo. Nas c\u00e9lulas intestinais do mosquito transf\u00f3rmanse en \"promastigotes\", que se dividen e multiplican; neste estadio te\u00f1en forma alongada, lanceolada, e est\u00e1n provistos dun flaxelo que lles proporciona capacidade de movemento. Estas formas alcanzan as pezas bucais do mosquito e este, \u00f3 picar nunha persoa, inoc\u00falaos no torrente sangu\u00edneo desta.\nA enfermidade presenta unha prevalencia relativamente alta entre os cans, do 4 \u00f3 10%.\nNoutros pa\u00edses detectouse o parasito en especies silvestres, que act\u00faan como portadores asintom\u00e1ticos e reservorios da enfermidade.\nCadro cl\u00ednico.\nA enfermidade pode cursar ben cunha forma cut\u00e1nea, ben cunha forma visceral, que \u00e9 a que recibe especificamente o nome de \"kala-azar\", ou \"febre negra\", e que consiste nunha infecci\u00f3n cr\u00f3nica grave do sistema fagocitario. Cursa con febre recorrente, calafr\u00edos, esplenomegalia e hepatomegalia, as\u00ed como leucopenia, provocando unha alta mortalidade.\nA forma cut\u00e1nea caracter\u00edzase por \u00falceras indoloras que xorden no punto da picada e que poden curar espontaneamente ou manterse abertas durante longos per\u00edodos de ata varios anos."}
{"id": "174318", "revid": "1822", "url": "https://gl.wikipedia.org/wiki?curid=174318", "title": "Triquinose", "text": "A triquinose, triquinel\u00edase ou triquin\u00edase \u00e9 unha enfermidade parasitaria, de car\u00e1cter zoon\u00f3sico, provocada pola invasi\u00f3n no tecido muscular das larvas dun verme denominado triquina (\"Trichinella spiralis\" Raillet 1885). O contaxio prod\u00facese pola inxesti\u00f3n de carne de porco contaminada polos quistes do parasito.\nEn 2011 diagnostic\u00e1ronse en Espa\u00f1a 33 casos, o que representa unha prevalencia de 0,07 casos por 100.000 habitantes, cunha \u00fanica morte (un var\u00f3n de 56 anos). Deste 33 casos, 30 corresponden a tres gromos producidos por consumo de carne de xabaril (2 gromos) e de porco. Por comunicades, concentr\u00e1ronse en Madrid (16 casos), Castela-A Mancha (8 casos), Arag\u00f3n (7 casos) e Castela e Le\u00f3n (2 casos); non houbo ning\u00fan caso en Galicia .\nEtiolox\u00eda e patoxenia.\nO axente causante da enfermidade \u00e9 un verme nematodo, \"Trichinella spiralis\", que parasita diferentes especies de mam\u00edferos dom\u00e9sticos ou silvestres; hai identificadas ata 100 especies diferentes que poden actuar como hospedadores. A fase adulta \u00e9 breve e ten lugar no intestino: al\u00ed, as larvas maduran ata alcanza-lo estado adulto (2\u20134\u00a0mm), reprod\u00facense e depositan as larvas na mesma luz intestinal . Estas penetran na mucosa intestinal e pasan \u00f3 torrente circulatorio (a trav\u00e9s do sangue ou da linfa), que as distrib\u00fae por todo o organismo. As larvas rematan fix\u00e1ndose nos m\u00fasculos, especialmente no m\u00fasculo estriado, onde se enquistan. Obs\u00e9rvase unha especial preferencia polos m\u00fasculos de maior actividade e, polo tanto, con maior irrigaci\u00f3n sangu\u00ednea e maior subministraci\u00f3n de os\u00edxeno, como os piares do diafragma, m\u00fasculos maseteros, intercostais, linguais, oculares etc., pero tam\u00e9n poden enquistarse noutros \u00f3rganos, coma o pulm\u00f3n ou o cerebro.\nCando outro animal, ou o home, come esta carne parasitada, os quistes rompen e as larvas quedan libres no intestino, pech\u00e1ndose o ciclo.\nO contaxio prod\u00facese, no porco ou no xabaril, por comer ratas ou outros portadores infestados, ou desperdicios de carne dun animal enfermo. No home, por comer carne de porco, xabaril ou cabalo infestados, ou produtos c\u00e1rnicos elaborados a partir destes.\nAdemais da \"Trichinella spiralis\", en Espa\u00f1a tam\u00e9n est\u00e1 presente outra especie, a \"Trichinella britovi\". Noutras latitudes existen tam\u00e9n outras especies.\nCadro cl\u00ednico.\nNos animais parasitados (porco, xabaril, cabalo, rata etc.) non se observa sintomatolox\u00eda cl\u00ednica. No home, a enfermidade comeza con s\u00edntomas gastrointestinais, no momento da eclosi\u00f3n dos quistes no intestino, con dor difusa, v\u00f3mitos e diarrea. Unha vez que as larvas pasan \u00f3 sangue e de a\u00ed \u00f3s m\u00fasculos, aparecen s\u00edntomas como febre, dor muscular, cansazo, edemas e, por veces, s\u00edntomas nerviosos.\nDiagn\u00f3stico e tratamento.\nA enfermidade diagnost\u00edcase, no home, mediante estudos serol\u00f3xicos ou por biopsias musculares que po\u00f1an en evidencia as larvas.\nNos animais, o diagn\u00f3stico faise por exame do tecido muscular no triquinoscopio (un microscopio de 40-80 aumentos adaptado a esta funci\u00f3n) no que se observan mostras obtidas de m\u00fasculos espec\u00edficos nos que se concentran as larvas (piares do diafragma, maseteros ou base da lingua). Este m\u00e9todo imp\u00faxose como obrigatorio nos matadoiros no s\u00e9culo XIX, trala constataci\u00f3n de varios gromos epid\u00e9micos de car\u00e1cter grave, entre os que destaca o producido en Alacant en 1887, con 25 mortos, formando as\u00ed o reco\u00f1ecemento triquinosc\u00f3pico que fai sistematicamente a inspecci\u00f3n veterinaria dos matadoiros, sobre t\u00f3dolos porcos sacrificados. Agora ben, o exame triquinosc\u00f3pico non pos\u00fae a sensibilidade necesaria e non detecta larvas non encapsuladas; ademais resulta de dif\u00edcil aplicaci\u00f3n nos matadoiros industriais, con cifras elevadas de animais sacrificados. Todo iso fixo que a partir de 2005 este m\u00e9todo fose substitu\u00eddo polo de dixesti\u00f3n artificial de mostras constitu\u00eddas por lotes dun m\u00e1ximo de 100 porcos. Esta dixesti\u00f3n libera as larvas que poden concentrarse no l\u00edquido obtido por decantaci\u00f3n, polo que resulta un m\u00e9todo m\u00e1is fiable e seguro. Tam\u00e9n se utilizan t\u00e9cnicas inmunol\u00f3xicas (ELISA), pero non son adecuados para o exame de animais individuais.\nEste reco\u00f1ecemento debe ser especialmente coidadoso nas carnes procedentes da matanza domiciliaria de porcos ou procedentes da caza. De feito, os poucos casos de positividade que se rexistran red\u00facense a matanzas clandestinas ou xabar\u00eds que non foron sometidos \u00f3 reco\u00f1ecemento veterinario. Outras medidas que axudaron a reduci-la incidencia da enfermidade, con probada eficacia, son as medidas hixi\u00e9nicas nas explotaci\u00f3ns porcinas, especialmente as dirixidas \u00f3 control de roedores, principais vectores da enfermidade.\nNon existe tratamento."}
{"id": "174319", "revid": "1131", "url": "https://gl.wikipedia.org/wiki?curid=174319", "title": "Castro do Castrelo", "text": "O castro do Castrelo \u00e9 un castro situado na parroquia de Castrelo de Mi\u00f1o, no concello ourens\u00e1n de Castrelo de Mi\u00f1o.\nMorfolox\u00eda.\nConsta dun recinto fortificado sobre o cal foron constru\u00eddos na Idade Media unha torre e un mosteiro que posteriormente foi desmantelado. A actual igrexa, de orixe rom\u00e1nica, moi probablemente ocupou o lugar desta necr\u00f3pole medieval.\nDebido \u00e1 presenza da igrexa e do propio n\u00facleo de Santa Mar\u00eda, o castro at\u00f3pase moi alterado.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174320", "revid": "25871", "url": "https://gl.wikipedia.org/wiki?curid=174320", "title": "Antinomia", "text": "Antinomia, que prov\u00e9n do do grego (\"anti\" \u00e9 \"contra\", e \"nomos\" \u00e9 \"lei\") \u00e9 un termo empregado na l\u00f3xica e a epistemolox\u00eda que, en sentido laxo, significa paradoxo ou contradici\u00f3n irresol\u00fabel.\nHistoria e caracter\u00edsticas.\nImmanuel Kant cr\u00eda que cando a raz\u00f3n pasa a experiencia pos\u00edbel, a mi\u00fado cae en varias antinomias, \u00e9 dicir, perspectivas igualmente racionais pero contraditorias. Aqu\u00ed, a raz\u00f3n non cumpre a funci\u00f3n de estabelecer as verdades racionais porque pasa a experiencia pos\u00edbel e v\u00f3lvese transcendente. Por exemplo, Kant pensaba que se pod\u00eda razoar a partir da suposici\u00f3n de que o mundo ti\u00f1a comezo no tempo \u00e1 conclusi\u00f3n de que non o ti\u00f1a, e viceversa. Isto forma parte do programa cr\u00edtico de Kant para determinar os l\u00edmites da ciencia e da investigaci\u00f3n filos\u00f3fica.\nDe feito, as antinomias non subli\u00f1an as limitaci\u00f3ns dos alcances do razoamento l\u00f3xico, como a mi\u00fado se cre. Isto d\u00e9bese a que a conclusi\u00f3n de que hai unha limitaci\u00f3n der\u00edvase (supostamente) da antinomia por razoamento l\u00f3xico; por tanto, toda limitaci\u00f3n da validez do razoamento l\u00f3xico imp\u00f3n unha limitaci\u00f3n \u00e1 conclusi\u00f3n de que o razoamento l\u00f3xico ten unha limitaci\u00f3n.\nEn resumo, en canto \u00e1 validez do razoamento l\u00f3xico na s\u00faa totalidade, as antinomias \u00edllanse soas; son como descontinuidades dispersas dentro do campo da l\u00f3xica, incapaces de p\u00f3r nada en d\u00fabida, ag\u00e1s a si mesmas."}
{"id": "174321", "revid": "89787", "url": "https://gl.wikipedia.org/wiki?curid=174321", "title": "Duplicatus", "text": "Duplicatus \u00e9 unha variedade de nubes caracterizadas pola s\u00faa aparici\u00f3n en fileiras ou ringleiras m\u00e1is ou menos paralelas, dando a sensaci\u00f3n de que se atopan duplicadas ou repetidas.\nEst\u00e1 presente nos x\u00e9neros cirrus, cirrostratus, altocumulus, altostratus e stratocumulus."}
{"id": "174322", "revid": "89787", "url": "https://gl.wikipedia.org/wiki?curid=174322", "title": "Gnoseolox\u00eda", "text": "A gnoseolox\u00eda(do grego \u03b3\u03bd\u03c9\u03c3\u03b9\u03c2 \"gnosis\" 'co\u00f1ecemento' ou 'facultade de co\u00f1ecer' e \u03bb\u03cc\u03b3\u03bf\u03c2 \"logos\" 'razoamento' ou 'discurso') \u00e9 unha rama da filosof\u00eda que estuda a natureza, a orixe e o alcance do co\u00f1ecemento.\nHistoria e caracter\u00edsticas.\nA gnoseolox\u00eda non estuda os co\u00f1ecementos particulares, como poden ser o co\u00f1ecemento da f\u00edsica, da matem\u00e1tica ou dos arredores inmediatos, sen\u00f3n o co\u00f1ecemento en xeral, a\u00ednda que pode falar sobre os l\u00edmites e o fundamento doutros co\u00f1ecementos particulares; por exemplo, ao dilucidar que valor ten unha \"medida\" usada pola f\u00edsica.\nOs problemas en torno ao co\u00f1ecemento son centrais na filosof\u00eda e a s\u00faa consideraci\u00f3n in\u00edciase coa filosof\u00eda mesma, especialmente con Plat\u00f3n, en especial no seu di\u00e1logo titulado Teeteto. Practicamente todos os grandes fil\u00f3sofos contribu\u00edron \u00e1 gnoseolox\u00eda."}
{"id": "174323", "revid": "1822", "url": "https://gl.wikipedia.org/wiki?curid=174323", "title": "Triquinel\u00edase", "text": ""}
{"id": "174324", "revid": "98629", "url": "https://gl.wikipedia.org/wiki?curid=174324", "title": "Castro do Valebo", "text": "O castro de Valebo, tam\u00e9n chamado O Outeiro, \u00e9 un castro situado na parroquia de Castrelo de Mi\u00f1o, no concello ourens\u00e1n de Castrelo de Mi\u00f1o.\nMorfolox\u00eda.\nConsta dun recinto fortificado sen estruturas visibles na actualidade. En superficie at\u00f3panse restos de cer\u00e1mica com\u00fan castrexo-romana. O lugar de asentamento alcanzar\u00eda unhas medidas aproximadas de 250 metros de norte a sur e 125 de leste para oeste, e ter\u00eda en planta unha forma ovalada. Nos lados norte, leste e oeste a pendente do terreo \u00e9 bastante acusada.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174325", "revid": "1822", "url": "https://gl.wikipedia.org/wiki?curid=174325", "title": "Triquin\u00edase", "text": ""}
{"id": "174326", "revid": "51526", "url": "https://gl.wikipedia.org/wiki?curid=174326", "title": "Senadores de Espa\u00f1a por designaci\u00f3n real", "text": "Co\u00f1\u00e9cense como senadores por designaci\u00f3n real as 41 persoas da elite intelectual, militar e pol\u00edtica de Espa\u00f1a que foron escollidas polo rei Xo\u00e1n Carlos I como senadores en 1977.\nContexto.\nO Senado de Espa\u00f1a fora abolido como c\u00e1mara lexislativa en 1931, pero o proceso de Transici\u00f3n democr\u00e1tica en Espa\u00f1a xerara a expectativa dunha C\u00e1mara de representaci\u00f3n territorial. Nas Elecci\u00f3ns lexislativas de 1977 escoll\u00e9ronse senadores, pero unha cantidade deles \u2014equivalente aproximadamente \u00e1 quinta parte\u2014 foron nomeados directamente polo daquela rei de Espa\u00f1a Xo\u00e1n Carlos I.\nA designaci\u00f3n real s\u00f3 tivo efecto ata 1979, cando tiveron lugar as primeiras elecci\u00f3ns postconstitucionais.\nLista de senadores.\nA maior parte destes senadores proced\u00edan das elites dominantes no r\u00e9xime franquista, a\u00ednda que se observaba un interese por inclu\u00edr persoas m\u00e1is novas e renovadoras. Estes senadores agrup\u00e1ronse inicialmente en dous grandes colectivos independentes: os senadores da Agrupaci\u00f3n Independente, m\u00e1is moderados, entre os que se atopaban os galegos Camilo Jos\u00e9 Cela e Domingo Garc\u00eda Sabell, e os senadores Independentes, m\u00e1is pr\u00f3ximos ao r\u00e9xime franquista, entre os que se atopaba o militar. Alg\u00fans m\u00e1is incorpor\u00e1ronse ao grupo da Uni\u00f3n de Centro Democr\u00e1tico, e os restantes repart\u00edronse entre o Grupo Mixto, coma o ferrol\u00e1n Marcial Gamboa, e entre as minor\u00edas de parlamentarios catal\u00e1ns e vascos."}
{"id": "174327", "revid": "23204", "url": "https://gl.wikipedia.org/wiki?curid=174327", "title": "Tecido cartilaxinoso", "text": "O tecido cartilaxinoso \u00e9 unha variante especializada do tecido conxuntivo, caracterizado por posu\u00edr unha matriz intercelular s\u00f3lida el\u00e1stica, constitu\u00edda por fibras de col\u00e1xeno, grazas \u00e1s que adquire certa rixidez. Non est\u00e1 vascularizado nin pos\u00fae innervaci\u00f3n. Nos mam\u00edferos constit\u00fae a maior parte do esqueleto fetal e, no estado adulto, permanece en certos \u00f3rganos e nas superficies articulares. As pezas constitu\u00eddas por tecido cartilaxinoso denom\u00ednanse cartilaxes.\nO elemento \"condr-\", de orixe grega, \"ch\u00f3ndros\", forma parte de termos t\u00e9cnicos relativos \u00e1s cartilaxes (\"condrite\", inflamaci\u00f3n; \"condroma\", tumor; \"condrectorm\u00eda\", extirpaci\u00f3n). Por veces adopta a forma \"condro-\" (\"condrodistrofia\", raquitismo fetal; \"condromalac\u00eda\", rebrandecemento patol\u00f3xico).\nO tecido cartilaxinoso cumpre a funci\u00f3n de protexer e dar estrutura a certos \u00f3rganos (como a larinxe ou a traquea) ou reducen o rozamento entre as superficies articulares e amortece os traumatismos sobre estas. Noutros casos dan forma a certas estruturas, coma o nariz ou o pavill\u00f3n auricular.\nEstrutura.\nAs c\u00e9lulas cartilaxinosas denom\u00ednanse \"condrocitos\" e \"condroblastos\", e ocupan os espazos ou \"lagoas\" abertas dentro da matriz de col\u00e1xeno, que poden conter unha ou m\u00e1is c\u00e9lulas. Como a cartilaxe non pos\u00fae vasos sangu\u00edneos, a nutrici\u00f3n destas c\u00e9lulas prod\u00facese por difusi\u00f3n desde os vasos capilares que irrigan o pericondrio (a membrana fibrosa que cobre a superficie das cartilaxes).\nO col\u00e1xeno \u00e9 unha prote\u00edna animal con funci\u00f3n estrutural. Esta prote\u00edna \u00e9 rica nalg\u00fans amino\u00e1cidos, coma a glicina, a alanina, a prolina ou a hidroxiprolina, pero non cont\u00e9n outros, coma o tript\u00f3fano. Outra prote\u00edna presente no tecido cartilaxinoso \u00e9 a condrina.\nTipos de tecido cartilaxinoso.\nExisten tres variedades de tecido cartilaxinoso segundo o seu contido en fibras e as caracter\u00edsticas destas:\nAlgunhas pezas cartilaxinosas reco\u00f1\u00e9cense cun nome propio:\nNa linguaxe popular, as cartilaxes denom\u00ednanse \"cadrelo\", \"\u00f3so maimi\u00f1o\" ou \"\u00f3so molar\" . Estas \u00faltimas formas, xunto coa de \"\u00f3so rilladeiro\", designan tam\u00e9n as pezas cartilaxinosas que poden acompa\u00f1a-la carne, entendida como comida."}
{"id": "174328", "revid": "89787", "url": "https://gl.wikipedia.org/wiki?curid=174328", "title": "Translucidus", "text": "Translucidus \u00e9 unha variedade de nubes caracterizadas pola s\u00faa transparencia, de xeito que a trav\u00e9s delas se pode localizar completa, ou case completamente, a posici\u00f3n do sol ou da l\u00faa.\nEst\u00e1 presente nos x\u00e9neros altocumulus, altostratus, stratus e stratocumulus."}
{"id": "174329", "revid": "1822", "url": "https://gl.wikipedia.org/wiki?curid=174329", "title": "Cartilaxe", "text": ""}
{"id": "174330", "revid": "92340", "url": "https://gl.wikipedia.org/wiki?curid=174330", "title": "Am\u00edlcar Bosc\u00e1n", "text": "Am\u00edlcar Bosc\u00e1n, nado en Maracaibo o 17 de maio de 1960, \u00e9 un cantante venezolano de m\u00fasica salsa. \u00c9 un compositor prol\u00edfico. Gravou, profesionalmente, m\u00e1is de 150 obras musicais. Nos \u00faltimos 20 anos, foi o escritor m\u00e1is usado polo mestre da salsa Willie Col\u00f3n, para quen compuxo ao redor de 18 temas."}
{"id": "174331", "revid": "98629", "url": "https://gl.wikipedia.org/wiki?curid=174331", "title": "Castro de Santa Luc\u00eda", "text": "O castro de Santa Luc\u00eda \u00e9 un castro situado na parroquia de Castrelo de Mi\u00f1o, no concello ourens\u00e1n de Castrelo de Mi\u00f1o.\nMorfolox\u00eda.\nConsta dun recinto fortificado situado no lugar de Fre\u00e1s. Tr\u00e1tase dun castro romanizado. No cumio ten unha croa, que ten unhas dimensi\u00f3ns de 75 metros no eixo nordeste-suroeste e 50 no eixo sueste-nordeste. Completando o conxunto hai unha plataforma de forma ovalada que mide uns 175 metros no seu eixo maior e uns 125 no menor.\nPolos lados norte, noroeste e suroeste presenta unha pronunciada pendente. Polo lado sueste apr\u00e9cianse os\nvestixios dun posible foxo, sobre o cal se constru\u00edu hai pouco o cami\u00f1o que leva ata o castro.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174334", "revid": "89787", "url": "https://gl.wikipedia.org/wiki?curid=174334", "title": "Perlucidus", "text": "Perlucidus \u00e9 unha variedade de nubes caracterizadas por apareceren en extensas manchas, capas ou campos claramente marcados, deixando ver a trav\u00e9s delas a luz do sol ou da l\u00faa, pero non permitindo distinguir tan claramente a s\u00faa posici\u00f3n coma no caso das nubes da variedade translucidus.\nEst\u00e1 presente nos x\u00e9neros altocumulus e stratocumulus."}
{"id": "174336", "revid": "1131", "url": "https://gl.wikipedia.org/wiki?curid=174336", "title": "Ubre", "text": "O ubre ou remollo \u00e9 unha gl\u00e1ndula de secreci\u00f3n externa, unha gl\u00e1ndula sudor\u00edpara modificada, caracter\u00edstica das femias da clase dos mam\u00edferos (\"Mammalia\"), cuxa funci\u00f3n \u00e9 a secreci\u00f3n do leite co que alimentan as cr\u00edas durante as primeiras etapas da vida. O ubre designa o conxunto destas gl\u00e1ndulas, en n\u00famero de d\u00faas, catro ou m\u00e1is, e equivale \u00f3 que na muller se designa como seo ou peito.\nNas diferentes especies animais presenta un n\u00famero diferente de unidades glandulares: d\u00faas na ovella, cabra ou egua, catro na vaca, oito na gata, 8-12 na cadela, 12-16 na porca. A disposici\u00f3n no corpo tam\u00e9n \u00e9 variable: inguinal nos \u00e9quidos e ruminantes, toracoinguinal nos c\u00e1nidos e s\u00faidos ou toracoabdominal na gata.\nEstrutura.\nA gl\u00e1ndula est\u00e1 constitu\u00edda por unha \u00e1rbore de alv\u00e9olos, de 100-300 micr\u00f3metros de di\u00e1metro cada un. Cada alv\u00e9olo \u00e9 un conxunto sacciforme de c\u00e9lulas epiteliais que rodean unha cavidade central ou \"lumen\", e todo rodeado de c\u00e9lulas mioepiteliais dotadas de capacidade contr\u00e1ctil. Agr\u00fapanse en conxuntos de 150 a 220 unidades, a modo de acios rodeados dunha c\u00e1psula de tecido conectivo, e estes en agrupaci\u00f3ns maiores chamadas l\u00f3bulos.\nOs alv\u00e9olos verten nos condutos galact\u00f3foros, en n\u00famero de 5 a 20 na vaca, en cada cuarteir\u00f3n. Estes condutos van conflu\u00edr no seo galact\u00f3foro ou cisterna do leite, na parte inferior do ubre e na base de cada teto. Nesta cisterna almac\u00e9nase o leite, polo que disp\u00f3n dunhas paredes moi el\u00e1sticas.\nNa vaca, ovella e cabra s\u00f3 existe un sistema de cavidades (condutos galact\u00f3foros, seo galact\u00f3foro e conduto do teto) en cada gl\u00e1ndula. Nas egua, cada mama pos\u00fae dous sistemas de cavidades \u2013raramente 3- que confl\u00faen en cada teto; na porca son 3, na gata 5 ou 7, e na cadela 8 a 20.\nDurante a lactaci\u00f3n act\u00edvase o metabolismo da mama para o que se fai necesario un complexo desenvolvemento dos sistema vascular para a irrigaci\u00f3n da gl\u00e1ndula.\nUbre da vaca.\nNa vaca, o ubre est\u00e1 formado por catro gl\u00e1ndulas ou cuarteir\u00f3ns independentes, acaroadas entre si para dar lugar \u00f3 \u00f3rgano que se aprecia \u00f3 exterior, e separadas por tecido conectivo. No tabique saxital hai un ligamento suspensor que mant\u00e9n o peso da gl\u00e1ndula.\nCada cuarteir\u00f3n abre \u00f3 exterior por cadanseu teto . Os tetos est\u00e1n percorridos lonxitudinalmente por unha canle, o conduto do teto, que remata nun esf\u00ednter situado no bico do teto. Este esf\u00ednter est\u00e1 completado por pregos da mucosa interna da canle do teto para asegurar un peche herm\u00e9tico que impida a perda pasiva de leite e a entrada de contaminaci\u00f3n do exterior.\nSegundo a raza e a aptitude da vaca (de produci\u00f3n l\u00e1ctea ou c\u00e1rnica), segundo a idade do animal e segundo o estado fisiol\u00f3xico da femia (baleira ou xestante), o tama\u00f1o e forma do ubre var\u00eda considerablemente e, como consecuencia, tam\u00e9n a produci\u00f3n de leite. Evidentemente, tam\u00e9n infl\u00faen as posibles enfermidades sufridas neste \u00f3rgano."}
{"id": "174337", "revid": "1987", "url": "https://gl.wikipedia.org/wiki?curid=174337", "title": "Marc Anthony", "text": "Marco Antonio Mu\u00f1\u00edz Ruiz Rivera, m\u00e1is co\u00f1ecido como Marc Anthony, nado en Nova York o 16 de setembro de 1968, \u00e9 un cantante estadounidense de ascendencia portorrique\u00f1a.\nAs s\u00faas canci\u00f3ns van desde salsa, pasando polo bolero e sobre todo o pop. Deu o salto internacional grazas a Paul Simon, a quen considera o seu mestre e mentor, quen o elixiu entre miles de candidatos para ser o protagonista da s\u00faa obra \"The Coconut\"."}
{"id": "174338", "revid": "27155", "url": "https://gl.wikipedia.org/wiki?curid=174338", "title": "P\u00e9ptido", "text": "Os p\u00e9ptidos son un tipo de mol\u00e9culas formadas pola uni\u00f3n de varios amino\u00e1cidos mediante ligaz\u00f3ns pept\u00eddicas.\nOs p\u00e9ptidos, do mesmo xeito que as prote\u00ednas, est\u00e1n presentes na natureza e son responsables dun gran n\u00famero de funci\u00f3ns, moitas das cales a\u00ednda non se co\u00f1ecen.\nA uni\u00f3n dun baixo n\u00famero de amino\u00e1cidos d\u00e1 lugar a un p\u00e9ptido. Unha clasificaci\u00f3n tradicional das cadeas pept\u00eddicas polo seu tama\u00f1o \u00e9 a seguinte:\nOs p\u00e9ptidos difer\u00e9ncianse das prote\u00ednas en que son m\u00e1is pequenos (te\u00f1en menos de dez mil ou doce mil daltons) e en que as prote\u00ednas poden estar formadas pola uni\u00f3n de varios polip\u00e9ptidos e \u00e1s veces grupos prost\u00e9ticos. Por\u00e9n, a distinci\u00f3n entre polip\u00e9ptidos e prote\u00ednas \u00e9 un tanto arbitraria e variable na literatura cient\u00edfica, xa que alg\u00fans autores po\u00f1en outros l\u00edmites no n\u00famero de amino\u00e1cidos (menos de 100), e non \u00e9 definitivo tampouco o criterio estrutural. Non est\u00e1 claro o l\u00edmite entre os polip\u00e9ptidos grandes e as prote\u00ednas pequenas. Alg\u00fans autores usan os termos cadea polipept\u00eddica e mesmo \"polip\u00e9ptido\" co significado de cadea simple de amino\u00e1cidos independentemente do seu tama\u00f1o. Un exemplo de polip\u00e9ptido \u00e9 a insulina, composta de 55 amino\u00e1cidos e co\u00f1ecida como unha hormona de acordo \u00e1 funci\u00f3n que ten no organismo dos seres humanos. Entre os p\u00e9ptidos pequenos son exemplos o trip\u00e9ptido glutati\u00f3n e a hormona oxitocina, de nove amino\u00e1cidos.\nAs peptonas son derivados do leite ou de carne dixerida por prote\u00f3lise. Ademais de conteren pequenos p\u00e9ptidos, o material resultante incl\u00fae graxas, metais, sales, vitaminas e moitos outros compostos biol\u00f3xicos. As peptonas son utilizadas como medios nutrientes para o crecemento de bacterias e fungos.\nComportamento \u00e1cido/base dos p\u00e9ptidos.\nPosto que te\u00f1en un grupo amino terminal e un carboxilo terminal; e poden ter grupos R ionizables, os p\u00e9ptidos te\u00f1en un comportamento \u00e1cido/b\u00e1sico similar ao dos amino\u00e1cidos.\nOs p\u00e9ptidos, do mesmo xeito que amino\u00e1cidos e prote\u00ednas son biomol\u00e9culas cun car\u00e1cter anf\u00f3tero que permiten a regulaci\u00f3n homeost\u00e1tica dos organismos.\n\u00c9 de destacar este comportamento nas encimas, p\u00e9ptidos que funcionan como catalizadores biol\u00f3xicos das reacci\u00f3ns metab\u00f3licas, xa que te\u00f1en unha valencia de actuaci\u00f3n dentro de certos niveis de pH. En caso de superarse prod\u00facese unha descompensaci\u00f3n de cargas na superficie da encima, que perde a s\u00faa estrutura e a s\u00faa funci\u00f3n\nReacci\u00f3ns qu\u00edmicas dos p\u00e9ptidos.\nSon as mesmas que para os amino\u00e1cidos; \u00e9 dicir, as que dea o seu grupo amino, carboxilo e R.\nEstas reacci\u00f3ns (sobre todo as do os grupos amino e carboxilo) empreg\u00e1ronse para secuenciar p\u00e9ptidos.\nReacci\u00f3ns do grupo amino.\nEn canto \u00e1s reacci\u00f3ns do grupo amino, \u00e9 moi interesante a reacci\u00f3n co reactivo de Sanger para secuenciar, xa que se temos o 2,4-dinitrofenil-p\u00e9ptido e o hidrolizamos por hidr\u00f3lise aceda, se hidrolizar\u00e1n todas as ligaz\u00f3ns pept\u00eddicos e obteremos o dinitrofenil do primeiro amino\u00e1cido da secuencia, o NH2 terminal, m\u00e1is o resto dos amino\u00e1cidos disgregados no medio.\nCon esta reacci\u00f3n Sanger conseguiu secuenciar a insulina.\nNesta reacci\u00f3n, o n\u00facleo coloreado de dinitrobenceno \u00fanese ao \u00e1tomo de nitr\u00f3xeno do amino\u00e1cido para producir un derivado amarelo, o derivado 2,4-dinitrofenil ou DNP-amino\u00e1cido. O composto DNFB reaccionase co grupo amino libre do extremo amino dun polip\u00e9ptido, as\u00ed como tam\u00e9n cos grupos amino dos amino\u00e1cidos libres. A ligaz\u00f3n C \u2013 N que se forma \u00e9 polo xeral moito m\u00e1is estable que unha ligaz\u00f3n pept\u00eddica. Desta forma, facendo reaccionar unha prote\u00edna nativa ou un polip\u00e9ptido intacto co DNFB, hidrolizando a prote\u00edna en \u00e1cido e illando os DNP-amino\u00e1cidos coloreados, pode identificarse o grupo amino terminal do amino\u00e1cido nunha cadea polipept\u00eddica. O grupo amino terminal da lisina e alg\u00fans outros grupos funcionais das cadeas laterais tam\u00e9n reaccionasen co DNFB.\nCon todo, despois da hidr\u00f3lise, s\u00f3 o derivado do grupo amino terminal do amino\u00e1cido orixinal ter\u00e1 o seu grupo \u03b1-amino bloqueado; as\u00ed mesmo, tales DNP-\u03b1-amino\u00e1cidos poden separarse doutros derivados DNP mediante procedementos de extracci\u00f3n simples. Con calquera dos variados m\u00e9todos cromatogr\u00e1ficos poderase identificar aos DNP-\u03b1-amino\u00e1cidos\nPero este proceso consome moita enerx\u00eda, xa que, tendo o primeiro amino\u00e1cido hai que obter os demais rompendo por outras zonas. Isto ev\u00edtase co procedemento de Edman (tam\u00e9n \u00e9 unha reacci\u00f3n de amino\u00e1cidos): Como a ciclaci\u00f3n se d\u00e1 en condici\u00f3ns acedas suaves, f\u00f3rmase inicialmente un p\u00e9ptido feniltiocarbamilado, non rompen as ligaz\u00f3ns, e orix\u00ednase a feniltiohidanto\u00edna do amino\u00e1cido NH2-terminal + o resto do p\u00e9ptido intacto.\nSep\u00e1ranse ambos os compostos e por cromatograf\u00eda det\u00e9ctase. Co resto do p\u00e9ptido s\u00e9guese co mesmo procedemento at\u00e9 ter a secuencia completa.\nEste m\u00e9todo co\u00f1\u00e9cese como Degradaci\u00f3n de Edman, e \u00e9 a reacci\u00f3n que usan os secuenciadores autom\u00e1ticos de prote\u00ednas. Pero estes secuenciadores s\u00f3 poden secuenciar os 20-30 primeiros amino\u00e1cidos, polo que teremos que hidrolizar e seguir despois. Isto \u00e9 porque o rendemento non \u00e9 do 100% e perdemos p\u00e9ptido aos poucos, e ao final non nos queda. S\u00f3 os encimas conseguen un rendemento ao 100%.\nReacci\u00f3ns do grupo carboxilo.\nTam\u00e9n podemos secuenciar empezando polo extremo carboxilo terminal, para o que se usan encimas como a carboxipeptidase. \u00c9 unha protease que hidroliza as ligaz\u00f3ns pept\u00eddicas. Esta en concreto \u00e9 unha exoprotease (ataca \u00e1 prote\u00edna por un extremo) que ataca ao extremo carboxilo terminal.\nEmpr\u00e9ganse 2 tipos, a carboxipeptidase A e B. Catalizan a mesma reacci\u00f3n, pero te\u00f1en especificidade distinta. A A s\u00f3 rompe a ligaz\u00f3n pept\u00eddica se o amino\u00e1cido carboxilo terminal \u00e9 hidrof\u00f3bico. A B r\u00f3mpeo se \u00e9 b\u00e1sico.\nHai que controlar moi ben o tempo de reacci\u00f3n, xa que cando se libera un carboxilo terminal o seguinte amino\u00e1cido conv\u00e9rtese no carboxilo terminal.\nReacci\u00f3ns dos grupos R.\nRespecto das reacci\u00f3ns dos grupos R, existen moitos reactivos que reaccionan de forma espec\u00edfica con determinados grupos R (OH da serina, tiol da ciste\u00edna...). Isto \u00fasase para ver que amino\u00e1cido \u00e9 esencial para o funcionamento da prote\u00edna.\nDentro das reacci\u00f3ns de ls grupos R, unha interesante desde o punto de vista de illamento e purificaci\u00f3n de prote\u00ednas \u00e9 a do grupo ti\u00f3lico (SH) da ciste\u00edna, que \u00e9 fortemente redutor. En presenza de O2 ten moita tendencia a oxidarse. Se hai d\u00faas mol\u00e9culas de ciste\u00edna; en presenza de os\u00edxeno, se oxidan para orixinar unha mol\u00e9cula de cistina:\nIsto ocorre frecuentemente nunha prote\u00edna, cando se prega e d\u00faas mol\u00e9culas de ciste\u00edna quedan pr\u00f3ximas no espazo, xerando unha ponte disulfuro. A ponte disulfuro ocorre de forma natural, e debe formarse para estabilizar a estrutura tridimensional da prote\u00edna. Con todo, poida que non deba ocorrer de forma natural, por exemplo, se hai ciste\u00ednas esenciais expostas (necesarias para a funcionalidade). \nCando illamos unha prote\u00edna da s\u00faa contorna natural, pomos \u00e1 prote\u00edna en presenza de os\u00edxeno, co que eses grupos ti\u00f3licos p\u00f3dense oxidar, e a prote\u00edna perder a s\u00faa funcionalidade.\nPara evitar isto, nos medios de illamento e purificaci\u00f3n de prote\u00ednas engadimos \u03b2-mercapto-etanol, cuxo grupo ti\u00f3lico \u00e9 m\u00e1is redutor que o da propia ciste\u00edna; ten m\u00e1is tendencia a oxidarse.\nDe modo que ao engadir \u03b2-mercapto-etanol, este se oxida e protexe as\u00ed os grupos ti\u00f3licos da ciste\u00edna.\nCando queremos estudar a composici\u00f3n de amino\u00e1cidos dunha prote\u00edna temos que hidrolizala completamente, co que temos unha mestura de todo o conxunto de amino\u00e1cidos libres que constit\u00faen dita prote\u00edna. \nPara evitar, en toda esta manipulaci\u00f3n, que as Cys que te\u00f1amos no medio se oxiden, temos que protexer o seu grupo ti\u00f3lico engadindo como reactivo iodoacetato:\nAs\u00ed transformamos a ciste\u00edna en carboximetilciste\u00edna.\nP\u00e9ptidos non ribos\u00f3micos.\nA maior\u00eda dos p\u00e9ptidos sintet\u00edzanse nos ribosomas ou son resultado da rotura de cadeas polipept\u00eddicas m\u00e1is grandes (p\u00e9ptidos do leite, peptonas), pero existen tam\u00e9n p\u00e9ptidos que se orixinan encimaticamente sen intervenci\u00f3n dos ribosomas, que se chaman p\u00e9ptidos non ribos\u00f3micos.\nOs p\u00e9ptidos non ribos\u00f3micos son ensamblados por encimas que son espec\u00edficos para cada p\u00e9ptido. O p\u00e9ptido non ribos\u00f3mico m\u00e1is com\u00fan \u00e9 o glutati\u00f3n, que forma parte dos mecanismos de defensa contra a oxidaci\u00f3n da maior\u00eda dos organismos aer\u00f3bicos. Outros p\u00e9ptidos non ribos\u00f3micos son moito m\u00e1is frecuentes en organismos unicelulares, plantas, e fungos e son sintetizados por complexos encim\u00e1ticos modulares chamados \"p\u00e9ptido non ribos\u00f3mico sintetases\", que son independentes dos ribosomas e dos ARNm. Estes complexos poden conter moitos m\u00f3dulos diferentes para poder realizar un conxunto diverso de manipulaci\u00f3ns qu\u00edmicas sobre o produto que est\u00e1n formando, e cada m\u00f3dulo introduce un amino\u00e1cido. Os p\u00e9ptidos non ribos\u00f3micos son con frecuencia c\u00edclicos ou ramificados e poden ter estruturas c\u00edclicas moi complexas, pero son moi com\u00fans tam\u00e9n os p\u00e9ptidos non ribos\u00f3micos lineares. Este sistema ten similitudes coa maquinaria biosint\u00e9tica para producir \u00e1cidos graxos e polic\u00e9tidos, e poden orixinarse mol\u00e9culas h\u00edbridas de p\u00e9ptido-polic\u00e9tido. A presenza dun oxazol ou tiazol adoita indicar que o composto foi sintetizado desta maneira."}
{"id": "174341", "revid": "89787", "url": "https://gl.wikipedia.org/wiki?curid=174341", "title": "Opacus", "text": "Opacus \u00e9 unha variedade de nubes caracterizadas por apareceren en extensas manchas, capas ou campos claramente marcados, cunha espesura tal que non permiten distinguir a posici\u00f3n da l\u00faa ou do sol, isto \u00e9, son opacas..\nEst\u00e1 presente nos x\u00e9neros altocumulus, altostratus, stratus e stratocumulus."}
{"id": "174342", "revid": "197", "url": "https://gl.wikipedia.org/wiki?curid=174342", "title": "O ubre da vaca na cultura popular galega", "text": "Non \u00e9 pouca a presenza do ubre na cultura popular galega, maiormente o ubre da vaca, como era de esperar. Nomes populares que recibe en Galicia o ubre son os de \"cocho\" ou \"remollo\". O x\u00e9nero feminino, por influxo do castel\u00e1n, tam\u00e9n est\u00e1 moi estendido nos falantes.\nOs tetos tam\u00e9n reciben o nome popular de \"tetas\" e, no l\u00e9xico das adivi\u00f1as, os de \"correfontes\", \"cichafontes\", \"manafontes\" ou \"mexafontes\"."}
{"id": "174343", "revid": "98629", "url": "https://gl.wikipedia.org/wiki?curid=174343", "title": "O Castro, Castrelo de Mi\u00f1o", "text": "O Castro \u00e9 un castro situado na parroquia de Castrelo de Mi\u00f1o, no concello ourens\u00e1n de Castrelo de Mi\u00f1o.\nMorfolox\u00eda.\nConsta dun recinto fortificado \u00fanico de forma lixeiramente oval. Ten unhas medidas aproximadas de 140 metros no eixo noroeste-sueste e 100 metros no eixo norte-sur. Na superficie aparecen espallados restos de cer\u00e1mica com\u00fan romana ou castrexa, ademais dalg\u00fan anaco de tella romana.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174344", "revid": "89787", "url": "https://gl.wikipedia.org/wiki?curid=174344", "title": "Roberto Blades", "text": "Roberto Blades Bellido de Luna, nado na Cidade de Panam\u00e1, \u00e9 un cantante paname\u00f1o que desenvolveu a maior parte da s\u00faa carreira nos Estados Unidos. \u00c9 irm\u00e1n do c\u00e9lebre cantante de salsa Rub\u00e9n Blades. O paname\u00f1o Roberto Blades entrou na m\u00fasica despois de botar a perder o seu plan de unirse \u00e1 forza A\u00e9rea da EUA. En 1981, con sede en Miami, os m\u00fasicos sum\u00e1ronse a el para formar unha orquestra tropical chamada La Inmensidad. As s\u00faas canci\u00f3ns m\u00e1is populares son \"L\u00e1grimas\", \"Se\u00f1ora\", \"Mar\u00eda\", \"Detalles\", \"Poquita Fe\", \"Flor Dormida\" ou \"Ya No Regreso Contigo\"."}
{"id": "174345", "revid": "72012", "url": "https://gl.wikipedia.org/wiki?curid=174345", "title": "Luis de Angulo", "text": "Luis de Angulo Montes, nado en Granada o 1 de xu\u00f1o de 1911 e finado na mesma cidade o 26 de setembro de 2001, foi un avogado e pol\u00edtico espa\u00f1ol.\nTraxectoria.\nProcurador en Cortes durante o r\u00e9xime franquista en representaci\u00f3n dos colexios de avogados de Espa\u00f1a dende a d\u00e9cada de 1960, foi designado polo rei Xo\u00e1n Carlos como senador. Na c\u00e1mara alta, integrouse no grupo de senadores da UCD. Nomeado Director xeral de Xustiza no ministerio de Landelino Lavilla, non se presentou \u00e1s elecci\u00f3ns de 1979, e foi destitu\u00eddo uns meses despois.\nFoi tam\u00e9n decano do colexio de Avogados de Granada durante as \u00faltimas d\u00e9cadas do s\u00e9culo XX."}
{"id": "174346", "revid": "2074", "url": "https://gl.wikipedia.org/wiki?curid=174346", "title": "The incredibles", "text": ""}
{"id": "174348", "revid": "98629", "url": "https://gl.wikipedia.org/wiki?curid=174348", "title": "Refrixeraci\u00f3n dos alimentos", "text": "Entre os sistemas de conservaci\u00f3n de alimentos, os m\u00e1is utilizados son os baseados no emprego do fr\u00edo: a refrixeraci\u00f3n e a conxelaci\u00f3n. A refrixeraci\u00f3n consiste en mante-los alimentos a temperaturas comprendidas entre os 0 e os 6-8\u00a0\u00b0C, segundo o tipo de alimento, conseguindo con esta reduci\u00f3n da temperatura atrasa-lo crecemento bacteriano e prolongar, por uns d\u00edas, a vida \u00fatil do alimento. Simultaneamente, tam\u00e9n reduce a acci\u00f3n dos enzimas.\nEste sistema de conservaci\u00f3n esixe ser especialmente meticuloso coa hixiene da produci\u00f3n, elaboraci\u00f3n e manipulaci\u00f3n do alimento, para que a carga microbiana inicial sexa a menor posible se queremos obter un produto final en bo estado durante todo o tempo de conservaci\u00f3n.\nVantaxes e inconvenientes.\nA principal vantaxe da conservaci\u00f3n de alimentos por refrixeraci\u00f3n \u00e9 que se trata dun sistema totalmente respectuoso coas s\u00faas propiedades nutritivas e organol\u00e9pticas, de modo que non se producen perdas nutritivas, na textura, sabor, color etc. O obxectivo que se busca \u00e9 ofrecer \u00f3 consumidor un produto coas mesmas caracter\u00edsticas c\u00f3 produto fresco e manter unha calidade comercial \u00f3ptima durante o per\u00edodo de vida \u00fatil. De feito, o consumidor entiende \"fresco\" e \"refrixerado\" como termos sin\u00f3nimos.\nOutras vantaxes adicionais son as que ve\u00f1en derivadas da simplicidade e econom\u00eda do seu uso. No caso do peixe fresco, abonda con telo sobre un leito de xeo para que o peixe se mante\u00f1a a unha temperatura de 2-3\u00a0\u00b0C.\nEntre os inconvenientes que se lle pode achacar est\u00e1 o limitado tempo de conservaci\u00f3n que consegue, da orde de d\u00edas fronte \u00f3 ano ou ano e medio que consegue a conxelaci\u00f3n ou os 4-6 anos que pode consegui-la esterilizaci\u00f3n das conservas. A temperaturas de 0-8\u00a0\u00b0C o peixe ou carne crus ou cocidos cons\u00e9rvanse 2-3 d\u00edas; o leite cru, 1-2 d\u00edas, e o esterilizado, 3-4 d\u00edas unha vez aberto o envase; as verduras cr\u00faas e as conservas \u2013abertas-, 4-5 d\u00edas; os ovos, ata 3 semanas.\nA raz\u00f3n da limitaci\u00f3n no tempo de conservaci\u00f3n dos alimentos refrixerados estriba en que o fr\u00edo non destr\u00fae os xermes (non o consegue a conxelaci\u00f3n e, moito menos, a refrixeraci\u00f3n) sen\u00f3n que act\u00faa detendo o seu metabolismo e enlentecendo o seu crecemento, tanto m\u00e1is eficazmente canto m\u00e1is baixa sexa a temperatura. O feito \u00e9 que, a\u00ednda baixo a acci\u00f3n do fr\u00edo, os xermes seguen multiplic\u00e1ndose.\nFaise necesario, igualmente, ser escrupulosos no mantemento da cadea do fr\u00edo durante todo o tempo de conservaci\u00f3n xa que calquera elevaci\u00f3n de temperatura cara a un rango euxen\u00e9sico, a\u00ednda que sexa por cuesti\u00f3n de horas, pode representar un crecemento microbiano que faga do alimento un produto non apto para o consumo.\nOutras precauci\u00f3ns.\nC\u00f3mpre evitar abrir innecesariamente as c\u00e1maras frigor\u00edficas ou mantelas abertas m\u00e1is tempo do realmente necesario. Non facelo as\u00ed aumentar\u00e1 o consumo el\u00e9ctrico do aparato, pero ademais, \u00f3 permiti-la entrada de aire quente do exterior, vai provocar condensaci\u00f3ns nas paredes e sobre os propios alimentos, aumentando o perigo dunha contaminaci\u00f3n microbiana.\nNon se deben sobrecarga-las c\u00e1maras pretendendo almacenar m\u00e1is cantidade de alimento do que permiten as dimensi\u00f3ns do equipo. Non ter esta precauci\u00f3n tam\u00e9n aumentar\u00e1 o consumo de electricidade e ademais dificultar\u00e1 a rotaci\u00f3n dos produtos almacenados e impedir\u00e1 a adecuada separaci\u00f3n entre eles, necesaria para o movemento de aire no interior que garanta unha temperatura uniforme.\nA colocaci\u00f3n dos alimentos no refrixerador tam\u00e9n ten importancia. Debe evitarse colocar alimentos crus ou en desconxelaci\u00f3n en estantes superiores \u00f3s que conte\u00f1en alimentos coci\u00f1ados, para evitar que aqueles pinguen sobre estes. Igualmente, debe evitarse que entren en contacto coas paredes interiores do aparato, para evitar unha posible conxelaci\u00f3n desa parte do alimento. \nSe os alimentos est\u00e1n elaborados ou contidos nun envase xa aberto deber\u00e1n protexerse cunha pel\u00edcula pl\u00e1stica ou de aluminio ou, mellor, conservarse dentro dun recipiente provisto de tapa.\nSe se conservan nunha mesma c\u00e1mara produtos de distinta natureza, regularase o term\u00f3stato para que alcance a temperatura que esixa o produto con maiores requisitos. As\u00ed, se s\u00f3 cont\u00e9n froitas e verduras poder\u00e1 manterse a 8 ou ata 10\u00a0\u00b0C, pero se tam\u00e9n cont\u00e9n carne picada ou carne de polo deber\u00e1 reducirse ata os 2-3\u00a0\u00b0C."}
{"id": "174349", "revid": "98629", "url": "https://gl.wikipedia.org/wiki?curid=174349", "title": "Castro do Outeiro", "text": "O castro do Outeiro \u00e9 un castro situado na parroquia de Castrelo de Mi\u00f1o, no concello ourens\u00e1n de Castrelo de Mi\u00f1o.\nMorfolox\u00eda.\nConsta dun recinto fortificado \u00fanico. Ten unhas medidas aproximadas de 70 metros no eixo norte-sur e 50 metros no eixo este-oeste. O castro at\u00f3pase moi alterado pola proximidade das instalaci\u00f3ns dunha central hidroel\u00e9ctrica.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174350", "revid": "5863", "url": "https://gl.wikipedia.org/wiki?curid=174350", "title": "Manuel Linares Rivas", "text": "Manuel Linares-Rivas Astray, nado en Santiago de Compostela o 3 de febreiro de 1867 e finado na Coru\u00f1a o 6 de agosto de 1938, foi un pol\u00edtico e dramaturgo galego.\nTraxectoria.\nFillo de Aureliano Linares Rivas cuxo segundo apelido tomou, e animado polo seu exemplo, logo de estudar Dereito, entrou en pol\u00edtica. Foi deputado polo distrito de Ordes (1891, 1896 e 1899), senador pola provincia da Coru\u00f1a nas lexislaturas de 1903 e 1907 e senador vitalicio dende 1914. Foi acad\u00e9mico da Real Jurisprudencia e da Real Academia Espa\u00f1ola (1921). Unha xordeira progresiva foino inclinando \u00e1 arte dram\u00e1tica. Empezou como redactor nas revistas \"El Resumen\" e \"El Nacional\". Despois da estrea de \"El camino de la gloria\" e \"La ciencia de los hombres\" (1893) a s\u00faa carreira interrompeuse m\u00e1is de oito anos, quizais pola negativa do seu pai a que desenvolvese o que se consideraba unha mera afecci\u00f3n. A s\u00faa muller, Elisa Soujol O'Connor, coa que casou o 10 de outubro de 1894, animouno a seguir estreando. Varios manuscritos in\u00e9ditos cons\u00e9rvanse na Biblioteca da Deputaci\u00f3n da Coru\u00f1a.\nA s\u00faa obra.\nPertence \u00e1 escola de Jacinto Benavente, pero cunha nota persoal de vigor e s\u00e1tira. Propuxo problemas candentes e espi\u00f1entos do mundo burgu\u00e9s como en \"La garra\", que ten como tema o divorcio, e abordou o drama rural en \"Cristobal\u00f3n\", no que se percibe unha clara influencia de \"Terra Baixa\" de \u00c0ngel Guimer\u00e0. As s\u00faas obras foron moi populares no seu tempo, pero quedaron totalmente esquecidas logo da s\u00faa morte. Era un teatro burgu\u00e9s, con situaci\u00f3ns e linguaxe artificiais propenso a defender teses."}
{"id": "174351", "revid": "98629", "url": "https://gl.wikipedia.org/wiki?curid=174351", "title": "Luxo Jr.", "text": "Luxo Jr. \u00e9 o primeiro filme producido por Pixar Animation Studios en 1986, despois de se converter nun estudio cinematogr\u00e1fico independente. Tr\u00e1tase dunha curtametraxe de animaci\u00f3n por ordenador que pretendeu demostrar as capacidades de produci\u00f3n da compa\u00f1\u00eda. Tam\u00e9n \u00e9, ademais, a primeira curta de Pixar estreada xunto a un dos seus filmes.\nA curtametraxe \u00e9 a orixe da pequena l\u00e1mpada de escritorio saltarina que m\u00e1is tarde ser\u00eda o logo corporativo de Pixar.\nSinopse.\nOs \u00fanicos personaxes son d\u00faas l\u00e1mpadas de escritorio Anglepoise con brazos articulados, unha grande e outra pequena, inspiradas por unha da marca Luxo que John Lasseter ti\u00f1a no seu escritorio.\nLuxo Jr. xoga cunha pequena b\u00f3la de goma, empurr\u00e1ndoa e balance\u00e1ndose sobre ela. Entrementres, Luxo olla as falcatruadas da pequena l\u00e1mpada. Finalmente, a b\u00f3la des\u00ednflase cando Luxo Jr. salta sobre ela; Luxo rifa a Luxo Jr., pero o pequeno atopa unha b\u00f3la a\u00ednda m\u00e1is grande, coa que segue a xogar."}
{"id": "174352", "revid": "89787", "url": "https://gl.wikipedia.org/wiki?curid=174352", "title": "Bobby Cruz", "text": "Bobby Cruz, nado en Hormigueros o 1 de febreiro de 1937 \u00e9 un cantante portorrique\u00f1o de salsa e un pastor evanx\u00e9lico.\nTraxectoria.\nEn Nova York, no ano 1964, atopou un c\u00f3mplice, o seu veci\u00f1o e amigo Richie Ray, con quen conformou a orquestra Richie Ray e Bobby Cruz. No 1965 logran o seu primeiro \u00e9xito profesional: \"Comej\u00e9n\". A forza deste tema empezou en Nova York e estendeuse a toda Am\u00e9rica Latina. O p\u00fablico mostrou grande aceptaci\u00f3n por esa m\u00fasica alegre dunha combinaci\u00f3n entre mambo, guaguanc\u00f3, cha cha cha, pachanga, son montuno, guajira, jazz, e m\u00fasica cl\u00e1sica.\nEntre 1964 e 1974, a vinculaci\u00f3n de Richie Ray e Bobby Cruz converteuse nun dos d\u00faos m\u00e1is populares de salsa no mundo. Ray e Cruz te\u00f1en unha consider\u00e1bel influencia no mundo da m\u00fasica latina, e est\u00e1n considerados entre os mellores int\u00e9rpretes e expo\u00f1entes da salsa."}
{"id": "174354", "revid": "47401", "url": "https://gl.wikipedia.org/wiki?curid=174354", "title": "Robert Curl", "text": "Robert Floyd Curl, nado en Alice, Texas o 23 de agosto de 1933 e finado en Houston o 3 de xullo de 2022, foi un qu\u00edmico e profesor universitario estadounidense galardoado co Premio Nobel de Qu\u00edmica do ano 1996.\nTraxectoria.\nEstudou qu\u00edmica na Universidade de Rice de Houston, onde se graduou en 1954, e posteriormente realizou o doutoramento en 1957 na Universidade de Berkeley en California. A partir de 1960 foi profesor de qu\u00edmica na Universidade de Rice, onde foi profesor em\u00e9rito.\nInvestigaci\u00f3ns cient\u00edficas.\nInteresado na qu\u00edmica inorg\u00e1nica no laboratorio de qu\u00edmica da Universidade de Rice, e \u00e1 beira de Richard Errett Smalley, realizou investigaci\u00f3ns acerca dos \u00e1tomos de carbono, conseguindo en 1988 a s\u00edntese qu\u00edmica do fulereno. Esta \u00e9 unha estrutura esf\u00e9rica formada por dous \u00e1tomos de carbono e \u00e9 a terceira forma m\u00e1is estable do carbono despois do diamante e o grafito.\nEn 1996 foi galardoado, xunto a Richard Errett Smalley e o brit\u00e1nico Harold Walter Kroto, co Premio Nobel de Qu\u00edmica \"polo descubrimento dos fulerenos\".\nCurl investigou tam\u00e9n os procesos sobre fisicoqu\u00edmica sobre o ADN do xenoma as\u00ed como a s\u00faa secuenciaci\u00f3n, desenvolvendo instrumentos de raios infravermellos para seguir o rastro cu\u00e1ntico na secuenciaci\u00f3n."}
{"id": "174355", "revid": "89787", "url": "https://gl.wikipedia.org/wiki?curid=174355", "title": "Virga", "text": "A virga \u00e9 un trazo suplementario das nubes, consistente en ronseis de precipitaci\u00f3n que se desprenden da s\u00faa zona inferior e non acadan a superficie da terra. Isto \u00e9 debido a que a chuvia ou a neve que delas se desprende se evapora antes de chegar ao chan en presenza dunha capa de aire moi seco situada inmediatamente por embaixo da base da nube.\nA cor da virga vai depender do tipo de precipitaci\u00f3n, indo do gris escuro (chuvia) ao branco (neve). Este particular fen\u00f3meno adoita suceder con nubes dos x\u00e9neros altocumulus ou altostratus. Mais raramente se pode observar con calquera outro tipo de nube que dea lugar a precipitaci\u00f3n"}
{"id": "174357", "revid": "89787", "url": "https://gl.wikipedia.org/wiki?curid=174357", "title": "V\u00edctor Espasand\u00edn", "text": "V\u00edctor Manuel Espasand\u00edn Facal, nado en Santa Comba, A Coru\u00f1a, o 16 de marzo de 1985, co\u00f1ecido deportivamente como Espasand\u00edn \u00e9 un futbolista espa\u00f1ol, que act\u00faa como defensa no AC Omonia da Primeira Divisi\u00f3n Chipriota.\nHistorial.\nEspasand\u00edn formouse nas categor\u00edas inferiores do SD Compostela, onde militou at\u00e9 categor\u00eda xuvenil. Ent\u00f3n fichouno o Real Valladolid, militando no seu equipo filial, o Valladolid B, onde tivo un alto rendemento, o que lle levou a ser convocado polo primeiro equipo. A tempada 2006/07 foi cedido \u00e1 SD Ponferradina para xogar en Segunda Divisi\u00f3n.\nO ver\u00e1n de 2007, o Valladolid traspasouno ao FC Barcelona, que o incorporou ao seu segundo equipo, o Barcelona B, adestrado por Pep Guardiola, e que logrou o ascenso a Segunda Divisi\u00f3n B.\nO 9 de febreiro de 2008 foi convocado por primeira vez polo primeiro equipo do FC Barcelona por Frank Rijkaard para a disputa do encontro de Liga de Primeira Divisi\u00f3n contra o Sevilla FC, a\u00ednda que non chegou a xogar.\nDurante o ver\u00e1n de 2009 foi un dos 11 xogadores do filial elixidos por Guardiola para realizar a pretemporada en Londres co primeiro equipo.\nAo finalizar o seu contrato co equipo barcelon\u00e9s, o 30 de xu\u00f1o de 2010, fichou polo AC Omonia, campi\u00f3n da Primeira Divisi\u00f3n de Chipre."}
{"id": "174358", "revid": "25871", "url": "https://gl.wikipedia.org/wiki?curid=174358", "title": "Canelita Medina", "text": "Canelita Medina, nada en La Guaira o 6 de marzo de 1939, \u00e9 unha artista musical venezolana que se destaca cantando o son montuno. Entrou na m\u00fasica por medio dun programa radiof\u00f3nico de talentos en Radio Continente. Logrou ao cabo dun tempo acadar un certo \u00e9xito nacional e internacional. Recibiu diversos premios e reco\u00f1ecementos."}
{"id": "174359", "revid": "89787", "url": "https://gl.wikipedia.org/wiki?curid=174359", "title": "Diamantes de sangue", "text": "Os diamantes de sangue ou diamantes de guerra son aqueles diamantes obtidos nunha zona de guerra, mediante o uso de escravos ou persoas en r\u00e9xime de semiescravitude. Usualmente as\u00f3cianse cos que financiaban os conflitos que tiveron lugar a mediados dos anos 90 e a comezos da primeira d\u00e9cada do terceiro milenio en \u00c1frica Occidental.\nNalg\u00fans casos, as Naci\u00f3ns Unidas sancionaron a exportaci\u00f3n destes diamantes, argumentando que financian ex\u00e9rcitos enfrontados a gobernos legais ou ben involucrados en graves violaci\u00f3ns dos Dereitos humanos prolongando desta forma os conflitos. En concreto, sinal\u00e1base \u00e1 UNITA de Angola e \u00f3 Revolutionary United Front de Serra Leoa como provedores de diamantes de guerra. Nestes casos, usualmente son vendidos no mercado negro.\nCultura popular.\nEn 2006 estreouse o filme \"Diamante de sangue\", no cal se fai un relato sobre o xeito no que as grandes multinacionais explotadoras de diamantes os adquiren no mercado ilegal e como manipulan o mercado legal e os seus prezos. Pola s\u00faa banda, a canle History Channel difundiu un documental chamado \"Diamantes de sangue\", sobre o negocio dos Diamantes de Conflito e como lograron erradicar isto nos pa\u00edses de Am\u00e9rica."}
{"id": "174360", "revid": "89787", "url": "https://gl.wikipedia.org/wiki?curid=174360", "title": "Conxelaci\u00f3n dos alimentos", "text": "A conxelaci\u00f3n dos alimentos \u00e9 o sistema m\u00e1is utilizado de conservaci\u00f3n de alimentos mediante o uso de baixas temperaturas. Consiste en reduci-la temperatura do produto por debaixo da temperatura de conxelaci\u00f3n da auga de constituci\u00f3n para dete-lo crecemento microbiano e a acci\u00f3n dos enzimas que poidan altera-los alimentos. Para ser realmente eficaz e garanti-la salubridade do alimento as\u00ed conservado, a lexislaci\u00f3n esixe que a temperatura no centro do produto sexa de -18 \u00b0C ou inferior e que se mante\u00f1a sen flutuaci\u00f3ns durante toda a s\u00faa vida \u00fatil.\nA\u00ednda que a utilizaci\u00f3n da neve ou do xeo para arrefriar ou conxelar alimentos v\u00e9n de antigo, o uso comercial da conxelaci\u00f3n como sistema industrial de conservaci\u00f3n naceu en 1842 e s\u00f3 a finais do s\u00e9culo XIX se impuxo na industria a grande escala, grazas \u00f3 desenvolvemento dos sistemas de refrixeraci\u00f3n mec\u00e1nica. O tratamento de conxelaci\u00f3n apl\u00edcase hoxe a practicamente todo tipo de alimentos \nUnha variante deste m\u00e9todo \u00e9 a ultraconxelaci\u00f3n, que consiste nun sistema de arrefriamento r\u00e1pido a temperaturas desde -35\u00a0\u00b0C a -65\u00a0\u00b0C, a\u00ednda que logo, a conservaci\u00f3n posterior se faga a -18\u00a0\u00b0C. Deste xeito, a fase de cristalizaci\u00f3n do xeo, que se produce entre os 0\u00a0\u00b0C e os -5\u00a0\u00b0C, (chamada temperatura cr\u00edtica) transcorre en menos de 2 horas. Deste xeito, as perdas nutritivas son practicamente inapreciables.\nObxectivo.\nA conxelaci\u00f3n dos alimentos ten como obxectivo dete-lo crecemento microbiano e, deste xeito, impedir que os xermes se multipliquen ata altera-lo alimento ou representar un risco sanitario para o consumidor. Simultaneamente, det\u00e9n parcialmente a acci\u00f3n dos enzimas que poidan afectar negativamente \u00e1s caracter\u00edsticas organol\u00e9pticas do alimento, como por exemplo os responsables do enranciamento das graxas.\nComo as temperaturas de conxelaci\u00f3n non conseguen mata-las bacterias, c\u00f3mpre partir dunha materia prima elaborada e manipulada en condici\u00f3ns hixi\u00e9nicas. Cando se proceda a desconxela-lo alimento para o seu consumo, os xermes presentes no mesmo volven a reactivarse e multiplicarse.\nMecanismo de acci\u00f3n.\nO proceso de conxelaci\u00f3n segue basicamente tres fases. Primeiro, a temperatura do alimento vai descendendo ata os 0\u00a0\u00b0C, momento no que comeza a conxela-la auga de constituci\u00f3n. Esta primeira conxelaci\u00f3n faise \u00f3 redor de n\u00facleos diseminados (fase de nucleaci\u00f3n) dentro e f\u00f3ra das c\u00e9lulas.\nNa segunda fase prod\u00facese a formaci\u00f3n do xeo na masa do alimento, a partir destes n\u00facleos que van aumentando de tama\u00f1o segundo vai conxel\u00e1ndose a auga que os rodea, ata producirse a conxelaci\u00f3n total. Nesta fase, de cristalizaci\u00f3n, a temperatura descende desde os 0\u00a0\u00b0C \u00f3s -5\u00a0\u00b0C e constit\u00fae a fase m\u00e1is delicada do proceso. Nunha gr\u00e1fica de temperaturas, esta fase est\u00e1 representada por un tramo horizontal e indica o tempo necesario para extrae-la calor latente de conxelaci\u00f3n (unhas 80 kcal/g).\nNa terceira fase contin\u00faa o enfriamento do produto ata alcanza-la temperatura de conservaci\u00f3n, situada nos -18\u00a0\u00b0C ou menos.\nDa rapidez con que se supera a fase de cristalizaci\u00f3n depender\u00e1 en boa parte a calidade do produto final. Para conseguir unha boa calidade, sen perda significativa de valor nutritivo, c\u00f3mpre superar este per\u00edodo cr\u00edtico en menos de d\u00faas horas. Canto menor sexa a temperatura, m\u00e1is facilmente se produce a cristalizaci\u00f3n, a partir dun maior n\u00famero de cristais que ser\u00e1n, consecuentemente, de menor tama\u00f1o. Por outra banda, a conxelaci\u00f3n r\u00e1pida consegue que os cristais sexan, ademais de pequenos, m\u00e1is ou menos redondeados, mentres que unha conxelaci\u00f3n lenta vai producir cristais de xeo grandes, alargados ou en agullas, o que provocar\u00e1 a rotura das paredes celulares. Como consecuencia, cando o alimento se desconxele perder\u00e1 maior cantidade de auga e, con ela, de nutrientes, quedando o produto cunha textura m\u00e1is seca.\nOutro aspecto importante neste proceso \u00e9 que, segundo vai avanzando a conxelaci\u00f3n, aumenta a concentraci\u00f3n salina da auga a\u00ednda sen conxelar e, polo tanto, cada vez son necesarias temperaturas m\u00e1is baixas para que esa soluci\u00f3n saturada se conxele. Nas instalaci\u00f3ns industriais chega a conxelarse toda a masa do produto pero moitos conxeladores dom\u00e9sticos non conseguen alcanza-la temperatura de conxelaci\u00f3n destes \u00faltimos restos de soluci\u00f3n saturada, que queda en estado l\u00edquido. Estas pequenas cantidades de auga poden permiti-lo crecemento dalg\u00fans xermes psicr\u00f3filos .\nV\u00e9xase tam\u00e9n.\nOutros artigos.\nRefrixeraci\u00f3n dos alimentos"}
{"id": "174361", "revid": "1131", "url": "https://gl.wikipedia.org/wiki?curid=174361", "title": "Castro de Altamira, Bri\u00f3n", "text": "O castro de Altamira \u00e9 un castro situado na parroquia de Bri\u00f3n, no concello coru\u00f1\u00e9s de Bri\u00f3n. Este foi o lugar no que logo se constru\u00edron as Torres de Altamira.\nMorfolox\u00eda.\nConsta dun recinto fortificado no que \u00e9 moi dif\u00edcil afirmar con seguridade cales das estruturas visibles son da Idade de Ferro, dadas as modificaci\u00f3ns realizadas en \u00e9poca posterior. Na Idade Media foi erguida sobre a s\u00faa croa unha fortaleza da que hoxe quedan as ru\u00ednas, reutilizando parte das defensas castrexas: esta fortaleza recibe habitualmente o nome de Torres de Altamira. No flanco norte cons\u00e9rvase parte dos antigos parapetos defensivos, no lugar no que foi aberto un cami\u00f1o para dar acceso ao recinto.\nA s\u00faa localizaci\u00f3n ten lugar sobre un couto elevado que ten boas condici\u00f3ns naturais defensivas. Dous regatos rodean o recinto.\nArqueolox\u00eda.\nNon se ten noticia de que se te\u00f1an realizado campa\u00f1as arqueol\u00f3xicas."}
{"id": "174362", "revid": "89787", "url": "https://gl.wikipedia.org/wiki?curid=174362", "title": "Mamma", "text": "A mamma ou mammatus \u00e9 un trazo suplementario das nubes, consistente en protuberancias case sim\u00e9tricas pendentes da superficie inferior dunha nube que toman o apecto de mamas. D\u00e9bense a un proceso convectivo, pero en sentido inverso, ao existir unha zona m\u00e1is fresca e h\u00famida na parte superior da nube que descende e aire relativamente quente por embaixo dela que ascende.\nAdoitan estar presentes sobre todo no x\u00e9nero cumulonimbus, a\u00ednda que nalgunhas ocasi\u00f3ns poden aparecer noutros x\u00e9neros."}
{"id": "174363", "revid": "22570", "url": "https://gl.wikipedia.org/wiki?curid=174363", "title": "Cano Estremera", "text": "Carlos Enrique Estremera Col\u00f3n, m\u00e1is co\u00f1ecido como Cano Estremera, nado en Santurce o 2 de setembro de 1958 e finado en San Xo\u00e1n o 28 de outubro de 2020, foi un cantante de salsa de orixe portorrique\u00f1a.\nTraxectoria.\nMotivado polo seu dous pais a estudar m\u00fasica, empezou cantando himnos relixiosos. Comezou no mundo profesional como percusionista cun grupo de m\u00fasicos que se formou no barrio obreiro de Santurce. Un ano m\u00e1is tarde, foi vocalista do grupo folcl\u00f3rico Los Pleneros del Quinto Olivo, que se dedicaban ao x\u00e9nero da plena. A s\u00faa maior oportunidade chegou a unirse \u00e1 Orquestra Mulenze 76, que ti\u00f1a un contrato exclusivo con Fania Records."}
{"id": "174364", "revid": "16394", "url": "https://gl.wikipedia.org/wiki?curid=174364", "title": "Mammatus", "text": ""}
{"id": "174365", "revid": "89787", "url": "https://gl.wikipedia.org/wiki?curid=174365", "title": "Instituto do Dereito Internacional", "text": "O Instituto de Dereito Internacional (en franc\u00e9s \"Institut de Droit International\") \u00e9 unha organizaci\u00f3n privada destinada ao estudo e desenvolvemento do Dereito internacional.\nA idea de crealo naceu do belga Gustave Rolin-Jaequemyns e outros 10 xuristas o 8 de setembro de 1873. En 1874 ten lugar a primeira sesi\u00f3n, en Xenebra (Su\u00edza), actual sede.\nOrganizaci\u00f3n do IDI.\nO instituto est\u00e1 formado por 72 asociados, 60 membros (entre eles 7 espa\u00f1ois) e membros honorarios (entre eles o exipcio Butros Butros-Ghali). Os membros, convidados pola organizaci\u00f3n, son persoas que demostraron un traballo acad\u00e9mico notable na \u00e1rea do Dereito internacional, e est\u00e1 restrinxido a aqueles que se consideran libres de presi\u00f3ns pol\u00edticas. A intenci\u00f3n da organizaci\u00f3n \u00e9 ter membros distribu\u00eddos por todo o mundo; est\u00e1n representados m\u00e1is de 100 pa\u00edses diferentes. Alg\u00fans dos seus membros son xu\u00edces no Tribunal Penal Internacional.\nO instituto organiza congresos bianuais para estudar o Dereito internacional existente naquel momento, e proponse modificaci\u00f3ns al\u00ed onde o consideren. As s\u00faas recomendaci\u00f3ns afectan as \u00e1reas dos dereitos humanos, e as resoluci\u00f3ns pac\u00edficas de conflitos, e sempre baixo a supremac\u00eda da xustiza e da humanidade. Por estes motivos foi galardoado en 1904 co Premio Nobel da Paz.\nA organizaci\u00f3n a\u00ednda se mant\u00e9n activa. Algunha das resoluci\u00f3ns m\u00e1is recentes son por exemplo as recomendaci\u00f3ns sobre inmunidade cara \u00e1 persecuci\u00f3n aos xefes de estado, e a responsabilidade dos gobernos nos danos ao medio ambiente de impacto internacional. A\u00ednda que non te\u00f1en poder decisivo sobre os gobernos, xa que se trata dunha organizaci\u00f3n privada, as s\u00faas recomendaci\u00f3ns t\u00f3manse con moito respecto, e a mi\u00fado incl\u00faense nos corpos normativos dos tratados internacionais."}
{"id": "174366", "revid": "1862547", "url": "https://gl.wikipedia.org/wiki?curid=174366", "title": "Institut de Droit International", "text": ""}
{"id": "174367", "revid": "5863", "url": "https://gl.wikipedia.org/wiki?curid=174367", "title": "Santiagui\u00f1o", "text": "O santiagui\u00f1o (\"Scyllarus arctus\", Linnaeus 1758) \u00e9 un crust\u00e1ceo dec\u00e1podo mari\u00f1o, da familia \"Scyllaridae\", do grupo das lagostas.\nDescrici\u00f3n.\nMide entre 5 e 14\u00a0cm. Presenta cefalot\u00f3rax e abdome, aquel de forma rectangular e cuberto de numerosos tub\u00e9rculos e escamas formando debuxos irregulares, entre os que destaca, no centro, unha agrupaci\u00f3n que lembra a imaxe da cruz de Santiago, \u00e1 que debe o nome; este dese\u00f1o apr\u00e9ciase m\u00e1is claramente trala cocci\u00f3n. A cor \u00e9 parda escura pero coa punta dos tub\u00e9rculos brancuxa. Ten os ollos encaixados no bordo anterior do cacho e unhas ant\u00e9nulas con flaxelos moi curtos.\nSon caracter\u00edsticas da especie a presenza dun par de antenas anchas e planas, con forma de pa. O animal usa estas antenas para escavar e remove-las piedras ou a area para alimentarse, xa que \u00e9 basicamente preeiro. A\u00ednda as\u00ed, tam\u00e9n come moluscos e pequenos invertebrados.\nO abdome, longo e groso, presenta unha serie de segmentos formados por placas duras tam\u00e9n cubertas de tub\u00e9rculos irregulares. Poden apreciarse bandas de cor azul p\u00e1lido ou alaranxado. O telson mostra unha primeira metade calcificada, sendo o resto membranoso.\nAs patas tor\u00e1cicas son curtas e rematan nunha u\u00f1a. Nas femias, o \u00faltimo par de patas remata nunhas pequenas pinzas.\nH\u00e1bitat.\nVive en fondos de rocha ou pedras, entre os 3 e os 50 m de profundidade. A s\u00faa \u00e1rea de distribuci\u00f3n abarca boa parte do litoral atl\u00e1ntico europeo, desde as Illas Brit\u00e1nicas ata os Azores, e mailo mar Mediterr\u00e1neo.\nPesca.\nP\u00e9scase con nasas e con redes de arrastre.\nTr\u00e1tase dunha especie en franca regresi\u00f3n, practicamente desaparecida do mar e case ausente nos mercados desde hai anos. Capt\u00farase esporadicamente nas nasas que se calan para outros crust\u00e1ceos. En Galicia existe un Plan de explotaci\u00f3n ditado no 2001 que limita as \u00e9pocas de captura a xullo e agosto, coa pretensi\u00f3n de recupera-la especie.\nO santiagui\u00f1o ten sona de marisco saboroso e moi apreciado, o que non impediu o seguinte comentario despectivo de \u00c1lvaro Cunqueiro:\nOutras denominaci\u00f3ns.\nAdemais da variante fon\u00e9tica \"santiaghi\u00f1o\", Mar\u00eda do Carmo R\u00edos Panisse recolleu para este crust\u00e1ceo os seguintes sin\u00f3nimos:\nTam\u00e9n recolleu as formas \"jaima\" e \"jamba\", en Mux\u00eda, e \"Jaimito\" en Sardi\u00f1eiro."}
{"id": "174368", "revid": "22570", "url": "https://gl.wikipedia.org/wiki?curid=174368", "title": "Issac Delgado", "text": "Issac Felipe Delgado Ram\u00edrez, co\u00f1ecido como Issac Delgado, nado na Habana o 11 de setembro de 1962, \u00e9 un cantante de salsa de Cuba.\nTraxectoria.\nEn 1983 comezou a s\u00faa carreira profesional chegando a ser un dos membros da Orquestra de Pancho Alonso. Empezou a viaxar polo mundo coa orquestra e gravou o seu primeiro disco compacto. En 1987 converteuse no vocalista de \"Galaxia\" e gravou o seu segundo CD. Un ano despois lidera o grupo \"NG La Banda\" como vocalista. Con este grupo consegue unha gran fama. Con esta banda gravou tres CD e foi galardoado co premio EGREM 1990-1991.\nO seu \u00faltimo \u00e1lbum foi lanzado en maio de 2007. Agora vive en Tampa, Florida."}
{"id": "174369", "revid": "1822", "url": "https://gl.wikipedia.org/wiki?curid=174369", "title": "Scyllarus arctus", "text": ""}
{"id": "174370", "revid": "1822", "url": "https://gl.wikipedia.org/wiki?curid=174370", "title": "Roquete", "text": ""}
{"id": "174371", "revid": "23204", "url": "https://gl.wikipedia.org/wiki?curid=174371", "title": "Nic Dalton", "text": "Nic Dalton, nado en Camberra o 14 de novembro de 1964, \u00e9 un m\u00fasico australiano, co\u00f1ecido por ser baixista da banda estadounidense de rock alternativo The Lemonheads no momento m\u00e1is alto de popularidade. En Australia leva o selo Half A Cow, e foi membro durante moito tempo dos grupos Sneeze e Godstar con Tom Morgan, ademais de tocar en Ratcat e The Hummingbirds.\nTraxectoria.\nDalton comezou a interesarse pola m\u00fasica durante a s\u00faa adolescencia. Mentres viv\u00eda en Camberra tocou nos grupos Girls With Money, Get Set Go e The Plunderers, esta \u00faltima formouse nesa cidade, pero trasladouse a Sydney en 1985, onde realizaron concertos e editaron material co nome Hippy Dribble and Captain Denim.\nNo ano 1989, Dalton fundou o selo Half A Cow, e abriu unha tenda de disco e libros en Sydney. No ano seguinte, Robyn St. Clare, baixista de The Hummingbirds deixou a banda durante o seu embarazo, e Dalton ocupou o seu posto durante unha xira por Australia como abreconcertos da banda estadounidense The Lemonheads. Evan Dando, o vocalista de The Lemonheads, f\u00edxose amigo de Dalton e do seu compa\u00f1eiro de banda en Sneeze Tom Morgan. Colaboraron xuntos musicalmente e o resultado do traballo de composici\u00f3n de Dando e Morgan ser\u00eda o \u00e1lbum \"It's a Shame about Ray\", editado en 1992.\nThe Lemonheads.\n\"It's a Shame About Ray\" contou con Juliana Hatfield no baixo e nos coros xa que Dalton non puido chegar aos Estados Unidos para a s\u00faa gravaci\u00f3n, e cando Hatfield se centrou na s\u00faa carreira en solitario Dando convidou a Dalton a unirse \u00e1 banda como baixista. Dalton accedeu a pesar de estar neses momentos en Sneeze e Godstar.\nDalton tocou con The Lemonheads durante dous anos e medio, e gravou o \u00e1lbum \"Come on Feel the Lemonheads\" de 1993. Co-escribiu a canci\u00f3n \"Dawn Can't Decide\" con Dando, e o resto dos temas poron compostos por Dando e Tom Morgan, ag\u00e1s o sinxelo \"Into Your Arms\", feito por Robyn St. Clare.\nDespois de realizar a xira de promoci\u00f3n deste \u00e1lbum Dalton deixou a banda e regresou a Australia. Dalton insistiu en que non hab\u00eda problemas entre el e Dando, e que regresaba porque botaba de menos \u00e1 s\u00faa familia e aos seus amigos. Nic ensaiou con Dando e Murph, o bater\u00eda de Dinosaur Jr., para a gravaci\u00f3n de \"Car Button Cloth\", editado en 1996, pero finalmente decidiu a invitaci\u00f3n de quedar na banda.\nDalton tocou o baixo para Evan Dando durante a s\u00faa xira do 2003 por Australia, pero enfermou gravemente despois dun concerto en Melbourne, polo que a\u00ed finalizou a s\u00faa xira co seu vello compa\u00f1eiro."}
{"id": "174372", "revid": "98629", "url": "https://gl.wikipedia.org/wiki?curid=174372", "title": "Recinto Feiral de Pontevedra", "text": "O Recinto Feiral de Pontevedra \u00e9 un complexo para a celebraci\u00f3n de eventos como exposici\u00f3ns, feiras e convenci\u00f3ns. At\u00f3pase no Parque Rosal\u00eda de Castro, xunto \u00e1 ribeira do r\u00edo L\u00e9rez en Pontevedra.\nHistoria.\nO recinto feiral foi constru\u00eddo en 1997, por iniciativa da Xunta de Galicia, cunha arquitectura moderna. \u00c9 obra do arquitecto Manuel de las Casas, a quen se lle encargou o proxecto como anexo ao Auditorio e Pazo de Congresos de Pontevedra. Presentou o proxecto que mellor integraba os dous edificios, conseguindo unha harmon\u00eda entre todo o conxunto e os espazos da ribeira do L\u00e9rez.\nO Recinto Feiral inaugurouse o 17 de decembro de 1998 e abriu ao p\u00fablico e entrou en funcionamento coa Feira do Autom\u00f3bil \"Pom\u00f3vil\" inaugurada polo presidente da Xunta de Galicia.\nO Recinto Feiral estivo xestionado desde 1998 ata 2020 polo organismo aut\u00f3nomo \"Pazo de Congresos e Exposici\u00f3ns\", no nome do Concello de Pontevedra.\nDescrici\u00f3n.\nO recinto feiral ten unha superficie de 7.500 m2 e est\u00e1 composto por un edificio de 163 metros de longo, 34,4 metros de ancho e 15,2 metros de alto.\nO Recinto Feiral de Pontevedra conta cun aparcadoiro ao aire libre con capacidade para 230 veh\u00edculos. O edificio, de forma tetra\u00e9drica, est\u00e1 constru\u00eddo en aceiro con acabados de aluminio e cristal e ten unha superficie total de aproximadamente 6.000 m2. Este edificio polivalente conta cunha zona de exposici\u00f3n totalmente cuberta, preparada para acoller todo tipo de feiras e exposici\u00f3ns, as\u00ed como unha zona de acreditaci\u00f3n para conferencias no vest\u00edbulo. Ofrece un amplo abano de posibilidades de distribuci\u00f3n para adaptarse e personalizar ao m\u00e1ximo os eventos.\nEste amplo complexo complem\u00e9ntase co auditorio adxacente, cunha capacidade total de 1.118 prazas e unha superficie total de 10.000 m2. O edificio do recinto feiral ten unha forma tetra\u00e9drica rematada cunha textura dura e fr\u00eda de aceiro, paredes de aluminio e grandes vent\u00e1s, que contrasta coas laxas de lousa verde do anexo, o Pazo de Congresos de Pontevedra, ao que se accede directamente desde o interior. Isto permite unha grande versatilidade no uso conxunto de todas as s\u00faas estancias, de maneira que os servizos de restaurante, cafeter\u00eda e terraza son de uso compartido.\nAs dimensi\u00f3ns dos espazos do Recinto Feiral de Pontevedra son as seguintes:\n\u00c9 unha harmoniosa combinaci\u00f3n de espacialidade, versatilidade e luminosidade; un espazo polivalente, rodeado de dez mil metros cadrados de xard\u00edns e zonas verdes.\nEventos.\nO recinto feiral acolle cada ano diversos eventos profesionais e p\u00fablicos, como a feira Culturgal, a feira \"Etiqueta Negra\" (feira de produtos gourmet galegos), a feira \"Pont Up Store\", a feira \"Stock\" ou a feira de vodas \"S\u00ed, quero\", a feira do autom\u00f3bil \"M\u00f3vete\" e a feira familiar e infantil \"Mundonenos\" entre outros.\nAdemais, o Recinto Feiral de Pontevedra util\u00edzase para unha ampla gama de actividades de lecer como a instalaci\u00f3n dunha pista de xeo en Nadal ou a celebraci\u00f3n de concertos ao aire libre nas explanadas exteriores. \nNo pasado, o recinto feiral acolleu importantes feiras como \"Ferpalia\" (feira de turismo de Galicia) ou eventos como a feira de moda galega \"Pontus Veteris\"."}
{"id": "174373", "revid": "89787", "url": "https://gl.wikipedia.org/wiki?curid=174373", "title": "Edwin Rivera", "text": "Edwin Rivera, nado en Santurce o 14 de outubro de 1970, \u00e9 un cantante portorrique\u00f1o de salsa."}
{"id": "174374", "revid": "130986", "url": "https://gl.wikipedia.org/wiki?curid=174374", "title": "Pileus", "text": "O pileus ou p\u00edleo \u00e9 un trazo suplementario das nubes, consistente nunha nube accesoria en forma de pucha, situada na parte superior doutra nube. A mi\u00fado se observan varios pileus superpostos.\nA s\u00faa formaci\u00f3n d\u00e9bese ao r\u00e1pido ascenso das fortes correntes convectivas en d\u00edas particularmente inestables, que atravesan as finas capas h\u00famidas e estables que atopan ao seu paso intercaladas na zona superior da troposfera. Estas son literalmente atropeladas polas que soben, arrefri\u00e1ndose e condens\u00e1ndose a xeito de pucha, capuch\u00f3n ou bonete.\nSon exclusivos dos x\u00e9neros cumulus e cumulonimbus."}
{"id": "174375", "revid": "1131", "url": "https://gl.wikipedia.org/wiki?curid=174375", "title": "Castro de Bemil", "text": "O castro de Bemil \u00e9 un castro situado na parroquia de Bastavales, no concello coru\u00f1\u00e9s de Bri\u00f3n.\nMorfolox\u00eda.\nConsta dun recinto fortificado emprazado nun pequeno couto de 120 metros de altura que constit\u00fae a parte final dunha aba monta\u00f1osa con acusadas pendentes cara o val de Bastavales. Nas vertentes de menor altitude at\u00f3pase un sistema fortificado m\u00e1is elevado. O castro consta dun \u00fanico recinto ovalado, protexido por un parapeto que rodea a croa. As dimensi\u00f3ns dos muros defensivos son m\u00e1is acusadas pola banda este, cuns 85 metros no eixo norte-sur e uns 90 no leste-oeste.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174376", "revid": "89787", "url": "https://gl.wikipedia.org/wiki?curid=174376", "title": "Roberto Faz", "text": "Roberto Faz, nado en 1914 en Regla e finado o 26 de abril de 1966 na Habana, foi un percusionista e cantante cubano de m\u00fasica caribe\u00f1a. De voz sonera con agudo timbre foi un int\u00e9rprete de diversos x\u00e9neros de m\u00fasica tropical como guarachas boleros e danz\u00f3ns."}
{"id": "174377", "revid": "72012", "url": "https://gl.wikipedia.org/wiki?curid=174377", "title": "Juan de Arespacochaga", "text": "Juan de Arespacochaga y de Felipe, nado en Madrid o 27 de xaneiro de 1920 e finado na mesma cidade o 1 de outubro de 1999 foi un enxe\u00f1eiro e pol\u00edtico espa\u00f1ol\nTraxectoria.\nNaceu en Madrid, no seo dunha familia ori\u00fanda de Biscaia. Era doutor enxe\u00f1eiro de Cami\u00f1os, Canles e Portos pola Escola de Madrid.\nEn 1949 incorporouse aos Servizos Hidr\u00e1ulicos do Estado, onde dirixiu as obras da presa de El Vado, na Provincia de Guadalaxara, para o abastecemento de auga a Madrid. En 1958 xa era xefe do gabinete de Estudos Hidr\u00e1ulicos do Ministerio de Obras P\u00fablicas. Posteriormente foi nomeado director xeral de Promoci\u00f3n do Turismo e presidente da Empresa Nacional de Turismo de Espa\u00f1a. En 1971 foi designado procurador nas Cortes franquistas en representaci\u00f3n das grandes cidades espa\u00f1olas. En 1976 \u00e9 ademais nomeado alcalde de Madrid en substituci\u00f3n de Miguel \u00c1ngel Garc\u00eda-Lomas Mata.\nSendo alcalde, foi ademais designado polo rei Xo\u00e1n Carlos I como senador, onde se integrou no grupo mixto. Afiliouse a Reforma Democr\u00e1tica, formaci\u00f3n que posteriormente se integrou en Alianza Popular, foi relevado da alcald\u00eda en 1978 e substitu\u00eddo por Jos\u00e9 Luis \u00c1lvarez. Non se presentou \u00e1s elecci\u00f3ns de 1979 ao Senado, pero si en 1982, cando foi elixido senador pola coalici\u00f3n AP-PDP. Voceiro do Grupo Parlamentario Popular do Senado, en 1983 foi designado membro da delegaci\u00f3n parlamentaria espa\u00f1ola no Consello de Europa. Presidente do consello pol\u00edtico de Alianza Popular, e situado no seu sector m\u00e1is conservador, foi reelixido senador por Madrid en 1986.\nPublicou \"Galicia, esa pen\u00ednsula\". Editora Nacional, Colecci\u00f3n Ateneo, 1967. "}
{"id": "174378", "revid": "1131", "url": "https://gl.wikipedia.org/wiki?curid=174378", "title": "Castro da Lanzada", "text": "O castro da Lanzada \u00e9 un poboado castrexo orixinario do s\u00e9culo VIII a.C.. Cont\u00e9n unha necr\u00f3pole que foi utilizada ata os s\u00e9culos III - IV d.C.\nEst\u00e1 situado na parroquia de Noalla (Sanxenxo), e asenta sobre a base dunha punta que se introduce no mar, nas inmediaci\u00f3ns dos restos dunha fortaleza medieval, co\u00f1ecida como a torre da Lanzada. No extremo m\u00e1is occidental \u00e9rguese a capela da Nosa Se\u00f1ora da Lanzada.\nO castro foi escavado por vez primeira na d\u00e9cada de 1950 polo Museo de Pontevedra e da man de Filgueira Valverde, e desde ent\u00f3n foi obxecto de sucesivas escavaci\u00f3ns (nos anos 70, por Francisco Fari\u00f1a Busto, e no ano 1983, por de la Pe\u00f1a Santos) ata a reanudaci\u00f3n da s\u00faa recuperaci\u00f3n no ver\u00e1n de 2010. Nesta \u00faltima ocasi\u00f3n o director do proxecto foi o arque\u00f3logo da Deputaci\u00f3n de Pontevedra Rafael M\u00aa Rodr\u00edguez Mart\u00ednez coa colaboraci\u00f3n do Laboratorio de Patrimonio do Consello Superior de Investigaci\u00f3ns Cient\u00edficas (CSIC).\n\u00d3 estar cuberto de area, menos agresiva c\u00e1 terra para os restos org\u00e1nicos, est\u00e1 ben conservado, o que non impediu a s\u00faa destruci\u00f3n parcial para levanta-la ponte que une o promontorio co illote inmediato ou a consecuencia de construci\u00f3ns modernas. A propia capela da Lanzada est\u00e1 levantada sobre restos do castro. En calquera caso, trala \u00faltima intervenci\u00f3n de 2010 s\u00f3 se accedeu ata o nivel correspondente \u00f3 s\u00e9culo II a.C, estimando que a\u00ednda quedan uns 2-3 metros por escavar. As\u00ed mesmo, a superficie estudada \u00e9 s\u00f3 unha pequena parte dos arredor de 9.000 m\u00b2 que se estiman ocupados.\nDataci\u00f3n.\nOs restos m\u00e1is antigos poden datarse no Bronce final, a partir de fragmentos cer\u00e1micos atopados a uns 4 metros de profundidade, nun corte estatigr\u00e1fico que se realizou nas campa\u00f1as de 1969-1972, a\u00ednda que a extensi\u00f3n explorada foi moi reducida. Estes restos atop\u00e1ronse no chamado sector exterior (\u00f3 leste da estrada), unha zona actualmente ocupada por vivendas constru\u00eddas recentemente. Este sector exterior presentaba construci\u00f3ns e enterramentos datables ata o s\u00e9culo III a.C., e carec\u00eda de elementos defensivos (muros ou fortificaci\u00f3ns). Neste s\u00e9culo, \u00f3 parecer a consecuencia dun incendio segundo se observa nos terceiro e cuarto niveis, abandonouse aquel lugar para manter habitada a \u00e1rea do promontorio costeiro, entre a estrada e o mar, que constit\u00fae o castro actualmente visible e visitable.\nA principal caracter\u00edstica deste asentamento radica en que foi un enclave comercial moi activo desde 800 anos antes da nosa era ata o s\u00e9culo VI d. C. Mostra deste comercio mar\u00edtimo \u00e9 o achado de cer\u00e1mica eivisenca e mesmo procedente de Exipto, Tunisia, L\u00edbano, Palestina ou Turqu\u00eda. Xurxo Ay\u00e1n, un dos arque\u00f3logos da propecci\u00f3n, calificaba o castro como un \"Corte Ingl\u00e9s\" da \u00e9poca, que operou durante uns 1.500 anos, s\u00e9culos despois da desaparici\u00f3n do Imperio Romano.\nHistoria e campa\u00f1as de escavaci\u00f3n.\nAs primeiras referencias documentadas do castro rem\u00f3ntanse \u00f3 s\u00e9culo XVIII e proceden do Pai Sarmiento quen, en diferentes escritos, como tal na s\u00faa \"Obra de 660 pliegos\" (1762-1766), fai debuxos da punta da Lanzada e descrici\u00f3ns do que viu, nos que anota \u201c\"Aqu\u00ed se descubrieron nueve sepulcros\"\u201d . Sarmiento fala tam\u00e9n dunha ara romana, da capela e mailo que el describiu como un faro romano.\nEn 1949, as obras de ampliaci\u00f3n da estrada costeira desde Sanxenxo \u00f3 Grove deixaron \u00f3 descuberto diversos restos \u00f3seos, polo que o Museo de Pontevedra organizou unha campa\u00f1a de escavaci\u00f3ns, dirixida por Filgueira Valverde e na que tam\u00e9n interveu S\u00e1nchez Cant\u00f3n. Nesta campa\u00f1a descubriuse unha casa romana, a necr\u00f3pole e escavouse o estrato medieval. Os restos atopados nesta escavaci\u00f3n cons\u00e9rvanse no Museo de Pontevedra.\nExiste unha lenda en Noalla segundo a cal, a Santa Compa\u00f1a sa\u00eda desde aqu\u00ed cara as illas Ons, lenda que pode corresponder co co\u00f1ecemento secular destes enterramentos .\nOutra lenda local relaciona esta necr\u00f3pole co pr\u00f3ximo lugar de Mourelos, na mesma parroquia de Noalla. Conta a lenda que este lugar estivo habitado polos \"mouros\" e que algo lles ocorreu porque houbo un andazo no que morreu un gran n\u00famero deles e foron soterrados no Campo da Lanzada.\nO asentamento quedou abandonado ata que nos anos setenta realiz\u00e1ronse novos traballo de prospecci\u00f3n que puxeron de manifesto que o enterramento se estend\u00eda pola beira leste da estrada, \u00e1 que se chamou \"sector exterior\" para diferenciala da zona oeste, entre a estrada e o mar, \u00e1 que chamaron \"Campo da Lanzada\". Volveu escavarse, nunha intervenci\u00f3n r\u00e1pida promovida pola construci\u00f3n dunha urbanizaci\u00f3n sobre aquela zona exterior, en 1983, esta vez baixo a direcci\u00f3n de Antonio de la Pe\u00f1a Santos. Desde aquela volveu quedar abandonado ata o 2010.\nNo ver\u00e1n do 2010 reinicouse a escavaci\u00f3n, no denominado programa \"Pousadas Xard\u00edn do Saln\u00e9s\" e grazas \u00f3s Fondos FEDER, dentro dun amplo proxecto de creaci\u00f3n dunha serie de infraestruturas de turismo accesible. Neste sentido, c\u00f3mpre salientar que esta \u00faltima campa\u00f1a realizouse nunha pol\u00edtica de portas abertas que permitiron que veci\u00f1os e turistas puidesen acceder \u00f3 recinto e participar nas visitas guiadas, complementadas por unha longa serie de conferencias (\"charlas lanzadeiras\") impartidas no mesmo lugar durante todo o segundo semestre de 2010."}
{"id": "174379", "revid": "23204", "url": "https://gl.wikipedia.org/wiki?curid=174379", "title": "James Cosmo", "text": "James Cosmo, nado o 24 de maio de 1948 en Clydebank, Escocia, \u00e9 un actor escoc\u00e9s, con numerosas participaci\u00f3ns en cine e televisi\u00f3n dende finais da d\u00e9cada de 1960. Cosmo \u00e9 fillo do tam\u00e9n actor James Copeland.\nFoi un elemento b\u00e1sico da televisi\u00f3n brit\u00e1nica, aparecendo en centos de programas de televisi\u00f3n, forxando unha imaxe de \"tipo duro\".\nEl \u00e9 fundamentalmente co\u00f1ecido polo p\u00fablico internacional polos seus papeis de Angus MacLeod en \"Highlander\", Campbell en \"Braveheart\" e como Pap\u00e1 Noel na adaptaci\u00f3n de \"\".\nEst\u00e1 casado e ten dous fillos."}
{"id": "174380", "revid": "1131", "url": "https://gl.wikipedia.org/wiki?curid=174380", "title": "Fania Records", "text": "Fania Records \u00e9 un selo discogr\u00e1fico con sede en Nova York, fundado polo m\u00fasico de orixe dominicana Johnny Pacheco e mais polo avogado Jerry Masucci en 1964. Esta discogr\u00e1fica \u00e9 co\u00f1ecida pola s\u00faa promoci\u00f3n da chamada m\u00fasica salsa. Fania lanzou a carreira de moitas estrelas deste x\u00e9nero musical e \u00e9 a art\u00edfice da Fania All Stars, referente absoluto desta m\u00fasica."}
{"id": "174381", "revid": "5738751", "url": "https://gl.wikipedia.org/wiki?curid=174381", "title": "Johnny Pacheco", "text": "Juan Zacar\u00edas Pacheco, artisticamente co\u00f1ecido como Johnny Pacheco, nado o 25 de marzo de 1935 en Santiago de los Caballeros, \u00e9 un m\u00fasico dominicano de salsa, e unha das figuras m\u00e1is influentes deste \u00e1mbito. \u00c9 un dos cofundadores do selo Fania."}
{"id": "174382", "revid": "1131", "url": "https://gl.wikipedia.org/wiki?curid=174382", "title": "Castro de Forx\u00e1n", "text": "O castro de Forx\u00e1n \u00e9 un castro situado na parroquia de Viceso, no concello coru\u00f1\u00e9s de Bri\u00f3n.\nMorfolox\u00eda.\nConsta dun recinto fortificado oblongo e de forma oval no eixo nordeste-suroeste, situado \u00e1 marxe do r\u00edo Tambre. Os desniveis son m\u00e1is acusados na banda norte que no po\u00f1ente, mentres que polo nordeste, \u00f3 p\u00e9 duns terrapl\u00e9ns exteriores moi acusados, as defensas est\u00e1n moi deterioradas. O parapeto presenta unha altura no seu nivel\ninterior de 2,5 metros e ten uns 3 metros de espesor. O outeiro no que est\u00e1 o recinto ten un cumio plano e circular situado a uns 190 metros sobre o nivel do mar.\nAs dimensi\u00f3ns do recinto son duns 90 metros no eixo norte-sur e duns 70 no eixo este-oeste.\nConservaci\u00f3n.\nO recinto est\u00e1 cuberto de pi\u00f1eiros, toxos e xestas, as\u00ed como abundante matogueira. O seu parapeto defensivo presenta numerosas fendas estruturais.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174383", "revid": "5312", "url": "https://gl.wikipedia.org/wiki?curid=174383", "title": "Harold Walter Kroto", "text": "Harold Walter Kroto ou Harold Krotoschiner, nado o 7 de outubro de 1939 en Wisbech (Inglaterra) e finado o 30 de abril de 2016, foi un qu\u00edmico e profesor universitario ingl\u00e9s galardoado co Premio Nobel de Qu\u00edmica do ano 1996.\nTraxectoria.\nNaceu nunha familia de inmigrantes xudeus polacos e alem\u00e1ns que fuxiron da Alema\u00f1a nazi na d\u00e9cada de 1930. Logo de estudar primaria na cidade de Bolton, estudou f\u00edsica, qu\u00edmica e matem\u00e1ticas na Universidade de Sheffield, onde se graduou en 1961 e doutorouse en qu\u00edmica en 1964.\nDespois realizou estudos postdoutorais no Canad\u00e1 e nos Laboratorios Bell de Nova Jersey, desde 1967 foi profesor de qu\u00edmica na Universidade de Sussex. En 1990 foi nomeado membro da Royal Society de Londres e en 1996 foi nomeado sir por parte da ra\u00ed\u00f1a Isabel II do Reino Unido.\nInvestigaci\u00f3ns cient\u00edficas.\nInteresado tanto na qu\u00edmica org\u00e1nica como na inorg\u00e1nica, desenvolveu no Laboratorio de Qu\u00edmica da Universidade de Sussex investigaci\u00f3ns sobre unha nova forma de cristalizaci\u00f3n xeom\u00e9trica do carbono, grazas \u00e1 s\u00edntese qu\u00edmica dos fulerenos descubertos en 1988 polos qu\u00edmicos estadounidenses Robert Curl e Richard Smalley. Estas estruturas, compostas por dous \u00e1tomos de carbono, poden ser aproveitadas, grazas \u00e1s s\u00faas excepcionais propiedades de estabilidade, na fabricaci\u00f3n de materiais resistentes a altas temperaturas, e ata como substitutivos do silicio nos chips.\nEn 1996 foi galardoado, xunto a Curl e Smalley, co Premio Nobel de Qu\u00edmica \"polo descubrimento dos fulerenos\".\nEn 2004 foille entregada a Medalla Copley pola Royal Society."}
{"id": "174384", "revid": "736", "url": "https://gl.wikipedia.org/wiki?curid=174384", "title": "Diamantes de Sangue", "text": ""}
{"id": "174385", "revid": "8354", "url": "https://gl.wikipedia.org/wiki?curid=174385", "title": "Jos\u00e9 Alberto &quot;El Canario&quot;", "text": "Jos\u00e9 Alberto Justiniano And\u00fajar artisticamente co\u00f1ecido como Jo\u015be Alberto \"El Canario\" ou simplemente como \"El Canario\", nado o 22 de decembro de 1958 en Villa Consuelo \u00e9 un cantante de Salsa da Rep\u00fablica Dominicana."}
{"id": "174386", "revid": "56817", "url": "https://gl.wikipedia.org/wiki?curid=174386", "title": "Sexo chungo/Me pica un huevo", "text": "\"Sexo chungo/Me pica un huevo\" \u00e9 o primeiro sinxelo da banda viguesa de rock Siniestro Total, editado no ano 1983 polo selo DRO. \u00c1mbolos dous temas foron gravados nos estudios Trak de Madrid para o programa de RTVE \"Caja de ritmos\", e foron inclu\u00eddos no ano 2002 na re-edici\u00f3n do \u00e1lbum \"\u00bfCu\u00e1ndo se come aqu\u00ed?\".\n\"Sexo chungo\" aparecer\u00eda posteriormente interpretada ao vivo no \u00e1lbum \"Bailar\u00e9 sobre tu tumba\" de 1985, e \"Me Pica un Huevo\" no \u00e1lbum ao vivo \"Ante todo mucha calma\" e no recompilatorio \"\u00bfQui\u00e9nes somos? \u00bfDe d\u00f3nde venimos? \u00bfAd\u00f3nde vamos?\"."}
{"id": "174387", "revid": "98629", "url": "https://gl.wikipedia.org/wiki?curid=174387", "title": "Coroa eslovaca", "text": "A coroa eslovaca (en ) foi a moeda oficial de Eslovaquia dende o 8 de febreiro de 1993 ata o 31 de decembro do 2008, cando Eslovaquia adoptou o Euro como moeda oficial. O seu c\u00f3digo ISO 4217 era SKK e a s\u00faa abreviatura era Sk. Unha coroa eslovaca divid\u00edase en 100 halierov (abreviado simplemente como \"h\").\nHistoria.\nA primeira coroa, co\u00f1ecida como coroa eslovaca da segunda guerra mundial, estableceuse en 1939 en substituci\u00f3n da coroa checoslovaca (introducida en 1919 para substitu\u00edr \u00e1 coroa austro-h\u00fangara) ata o final da Guerra, xa que o 1 de novembro de 1945 foi substitu\u00edda novamente pola coroa checoslovaca.\nA segunda coroa foi introducida o 8 de febreiro de 1993 coa independencia eslovaca a ra\u00edz da disoluci\u00f3n de Checoslovaquia e, polo tanto, da desaparici\u00f3n da coroa checoslovaca.\nA coroa entrou no ERM II, o mecanismo de troco da Uni\u00f3n Europea, o 28 de novembro do 2005 e fixouse a raz\u00f3n de 35,4424 SKK por EUR ata o 8 de xullo do 2008, cando o Consello de Asuntos Econ\u00f3micos (ECOFIN) fixou o tipo de troco final con respecto ao Euro a raz\u00f3n de 30,1260 SKK por EUR, e dando oficial a adopci\u00f3n do Euro o 1 de xaneiro do 2009.\nO 1 de xaneiro do 2009 deixou de ser a moeda oficial de Eslovaquia dando paso a Euro como nova moeda.\nMoedas.\nEn 1939 introduc\u00edronse moedas de 10 halierov, e 5 e 20 coroas, ademais das denominaci\u00f3ns de 20 e 50 halierov e 1 coroa en 1940. As moedas de 10 e 20 halierov eran de bronce, as de 50 h e 1 Sk de cupron\u00edquel, as de 5 Sk de n\u00edquel e a de 20 coroas de prata. En 1942, introduc\u00edronse moedas de 5 halierov de cinc e se empregou aluminio para cu\u00f1ar as denominaci\u00f3ns de 20 h. En 1943 substitu\u00eduse o cinc polo aluminio nas de 50 h e engad\u00edronse as denominaci\u00f3ns de 10 e 50 coroas de prata en 1944.\nComparando as emisi\u00f3ns anteriores \u00e1 Guerra, a coroa eslovaca contaba cunha moeda de 50 coroas nova, e o contido de prata nas de 10 e 20 Sk reduciuse das 700 mil\u00e9simas \u00e1s 500, ao mesmo tempo que reduciron o seu tama\u00f1o. Os seus dese\u00f1adores foron Anton H\u00e1m, Andrej Peter, Gejza Angyal, Ladislav Majersk\u00fd e Franti\u0161ek \u0160tefunko. Todas se cu\u00f1aron na Ceca de Kremnica.\nEn 1993, trala disoluci\u00f3n de Checoslovaquia, Eslovaquia introduciu a s\u00faa propia moeda, substitu\u00edndo a coroa checoslovaca cunha taxa de troco de 1:1. Cu\u00f1\u00e1ronse moedas de 10, 20 e 50 h de aluminio, e 1, 2, 5 e 10 coroas. Debido \u00e1 inflaci\u00f3n as moedas de 10 e 20 h deixaron de circular en 1995, e se introduciu un novo tipo de 50 h de cobre.\nAs moedas que circularon ata o 31 de decembro do 2008 foron as seguintes:\nBilletes.\nEn 1939 imprimiuse nos billetes de 100, 500 e 1.000 coroas a lenda SLOVENSK\u00dd \u0160T\u00c1T para empregarse en territorio eslovaco. Durante ese mesmo ano tam\u00e9n se introduciron as denominaci\u00f3ns de 10 e 20 coroas.\nEn 1993 os billetes de Checoslovaquia levaban un selo pegado coas armas de Eslovaquia e a denominaci\u00f3n. M\u00e1is tarde se introduciron as novas series de billetes en denominaci\u00f3ns de 20, 50, 100, 500 e 1.000 coroas. En 1994 engadiuse o billete de 5.000 Sk e en 1995 o de 200 Sk.\nOs billetes que circularon ata o 31 de decembro do 2008 foron as seguintes:"}
{"id": "174388", "revid": "98629", "url": "https://gl.wikipedia.org/wiki?curid=174388", "title": "Van Halen", "text": "Van Halen \u00e9 unha banda estadounidense de hard rock, chamada as\u00ed polos irm\u00e1ns Eddie Van Halen e Alex Van Halen (guitarrista e bater\u00eda respectivamente).\nO primeiro \u00e1lbum da banda, Van Halen de 1978 \u00e9 amplamente considerado como un fito na historia do rock. Con esta primeira estrea, a banda estableceuse como un l\u00edder no emerxente e desafiante mundo hard rock dos Estados Unidos. En particular, o guitarrista da banda, Eddie Van Halen, f\u00edxose rapidamente famoso grazas \u00e1 s\u00faa t\u00e9cnica e sensibilidade musical. Hoxe en d\u00eda \u00e9 considerado como un dos guitarristas m\u00e1is innovadores e influentes da historia; outros dos trazos distintivos do grupo na s\u00faa etapa considerada m\u00e1is cl\u00e1sica, era o estilo vers\u00e1til e autopar\u00f3dico do seu cantante David Le Roth, co\u00f1ecido como \"\"Diamond\" Dave\".\nDe 1978 a 1998 a banda editou 11 \u00e1lbums (todos eles estiveron entre os 20 mellores de Billboard. A banda vendeu m\u00e1is de 70 mill\u00f3ns de \u00e1lbums mundialmente e recibiu varios nomeamentos aos premios Grammy, ga\u00f1ando un co \u00e1lbum \"For Unlawful Carnal Knowledge\" en 1991. Van Halen figura no Libro Guinness dos R\u00e9cords coa maior cantidade de N\u00ba 1's na lista de Billboard dentro do hard rock. Segundo a Asociaci\u00f3n da industria discogr\u00e1fica dos Estados Unidos."}
{"id": "174389", "revid": "98629", "url": "https://gl.wikipedia.org/wiki?curid=174389", "title": "Geri's Game", "text": "Geri's Game (en galego, \"O xogo de Geri\") \u00e9 unha curtametraxe de animaci\u00f3n por ordenador feita por Pixar en 1997. Foi escrita e dirixida por Jan Pinkava. Tr\u00e1tase da primeira curta de Pixar creada despois de \"Toy Story\"; a anterior curta fora \"Knick Knack\" en 1989.\nO filme ga\u00f1ou un Premio Oscar \u00e1 mellor curtametraxe animada no ano 1998.\nSinopse.\nO filme transcorre nun parque baleiro en outono. O protagonista, Geri (voz de Bob Peterson), \u00e9 un vello que xoga ao xadrez contra si mesmo, indo dun ao outro lado da mesa e convert\u00e9ndose nun dos dous xogadores en cada quenda. Ao cambiar de lado e ser o outro xogador, adopta unha personalidade diferente e mesmo quita e pon os lentes para mostrar o cambio.\nA medida que se desenvolve a partida, semella que hai d\u00faas persoas diferentes xogando. O Geri que xoga coas negras axi\u00f1a vai comendo pezas ao outro Geri, que queda co rei soamente en xaque mate. Por\u00e9n, o Geri das brancas simula un ataque ao coraz\u00f3n para distraer ao outro e xirar o taboleiro de xadrez. Unha vez recuperado, o Geri das pezas negras comproba que agora \u00e9 el o que est\u00e1 en xaque mate, res\u00edgnase e d\u00e1lle ao Geri que xogaba coas brancas unha pr\u00f3tese dental como premio. Este Geri pon a dentadura e bota a rir, mentres a c\u00e1mara vai cara a atr\u00e1s revelando que est\u00e1 el s\u00f3 xunto ao taboleiro de xadrez.\nDesenvolvemento.\n\"Geri's Game\" \u00e9 a primeira produci\u00f3n de Pixar na que aparece un ser humano como protagonista, e o seu obxectivo foi \"levar a animaci\u00f3n de humanos e roupa a novas alturas\".\nA faciana do personaxe Geri par\u00e9cese ao actor Jonathan Harris, que posteriormente dar\u00eda voz a Geri na s\u00faa aparici\u00f3n en \"Toy Story 2\". Neste mesmo filme, Geri \u00e9 un restaurador de xoguetes e arranxa o brazo roto de Woody. Na s\u00faa caixa de ferramentas p\u00f3dense ver varias pezas de xadrez como referencia \u00e1 curtametraxe.\nO director de \"Geri's Game\", Jan Pinkava, comentou que o personaxe est\u00e1 baseado parcialmente en si mesmo e nos seus parentes m\u00e1is vellos, particularmente no seu av\u00f3, que xogaba ao xadrez a mi\u00fado.\nLanzamento.\n\"Geri's Game\" proxectouse xunto \u00e1 estrea en cines de \"A Bug's Life\" e m\u00e1is adiante ir\u00eda entre os contidos adicionais das publicaci\u00f3ns en VHS e DVD do filme. Tam\u00e9n se atopa no DVD \"Pixar Short Films Collection - Volume 1\"."}
{"id": "174390", "revid": "1131", "url": "https://gl.wikipedia.org/wiki?curid=174390", "title": "Castro de Lami\u00f1o", "text": "O castro de Lami\u00f1o, tam\u00e9n chamado de Castrigo, \u00e9 un castro situado na parroquia de Bri\u00f3n, no concello coru\u00f1\u00e9s de Bri\u00f3n.\nMorfolox\u00eda.\nConsta dun recinto fortificado cunha forma elipsoidal. A meseta superior ten m\u00e1is de 23 metros de eixo maior e 20 no menor. En torno \u00e1 croa at\u00f3pase un valo perim\u00e9trico seguido dos restos de varias barreiras defensivas.\nNo contorno do sitio hai unha significativa toponimia: \"Socastro\" na parte baixa do recinto, e \"Castrigo\" detr\u00e1s del.\nArqueolox\u00eda.\nA de Lami\u00f1o foi a primeira acr\u00f3pole castrexa de Bri\u00f3n que se estudou con rigor cient\u00edfico no s\u00e9culo XX. No ano 1923 o Seminario de Estudos Galegos publicou no \"Cuaderno de Estudios Gallegos\" un amplo estudo derivado dos traballos que realizaron no sitio, fundamentalmente por Ferm\u00edn Bouza Brey.\nEntre os valos que divid\u00edan os agros veci\u00f1os atop\u00e1ronse mu\u00ed\u00f1os de man romanos. Nas catas realizadas por Bouza Brey, Lois Tob\u00edo Fern\u00e1ndez e Filgueira Valverde, entre outros, atop\u00e1ronse restos de cer\u00e1mica. Tam\u00e9n tense constancia da aparici\u00f3n dun machado de bronce, actualmente desaparecido.\nPlinio o Vello (XXXVI, 134) cita un \"Laminium\", c\u00e9lebre polas s\u00faas pedras de afiar, sito na Hispania Citerior."}
{"id": "174391", "revid": "5863", "url": "https://gl.wikipedia.org/wiki?curid=174391", "title": "Justino de Azc\u00e1rate", "text": "Justino de Azc\u00e1rate Fl\u00f3rez, nado en Madrid o 29 de xu\u00f1o de 1903 e finado en Caracas o 17 de maio de 1989, foi un avogado e pol\u00edtico espa\u00f1ol.\nTraxectoria.\nDo mesmo xeito que o seu irm\u00e1n Pablo de Azc\u00e1rate, estudou na Instituci\u00f3n Libre de Ense\u00f1anza, de acordo coa tradici\u00f3n liberal e republicana da s\u00faa familia. Profesor de Dereito Pol\u00edtico, nos anos vinte ingresou no Partido Reformista de Melqu\u00edades \u00c1lvarez. Formou parte, xunto a intelectuais como Jos\u00e9 Ortega y Gasset ou Gregorio Mara\u00f1\u00f3n da Agrupaci\u00f3n al Servicio de la Rep\u00fablica, plataforma cuxo obxectivo principal era a implantaci\u00f3n da Rep\u00fablica. Trala proclamaci\u00f3n da Segunda Rep\u00fablica en 1931, presentouse \u00e1s elecci\u00f3ns polo Partido Reformista. O grupo obtivo 16 deputados, e Azc\u00e1rate foi elixido deputado por Le\u00f3n. Secretario do seu grupo parlamentario, foi Subsecretario de Xustiza no goberno de Manuel Aza\u00f1a en 1931.\nTras a disoluci\u00f3n do grupo en 1932, por diverxencias sobre a traxectoria do goberno do primeiro bienio republicano, participou nun novo proxecto pol\u00edtico, o Partido Nacional Republicano, impulsado por Felipe S\u00e1nchez-Rom\u00e1n. Esta organizaci\u00f3n rexeitou integrarse na Fronte Popular durante as elecci\u00f3ns de 1936 pola participaci\u00f3n nesta do Partido Comunista de Espa\u00f1a.\nAo estourar a Guerra Civil, o 18 de xullo de 1936, Azc\u00e1rate foi nomeado ministro de Estado, pero non chegou a tomar posesi\u00f3n do cargo, xa que se atopaba en Le\u00f3n, que quedou inmediatamente en mans dos sublevados. Poucos d\u00edas despois foi detido por un grupo de falanxistas en Burgos e trasladado a Valladolid, onde permaneceu encarcerado case ano e medio, ata que foi trocado polo falanxista Raimundo Fern\u00e1ndez-Cuesta. En lugar de trasladarse \u00e1 zona republicana, sa\u00edu a Francia, onde tratou de traballar por unha sa\u00edda pac\u00edfica ao conflito a trav\u00e9s do movemento Paz Civil en Espa\u00f1a.\nTras o fin da guerra, exiliouse definitivamente en Venezuela, de onde non volver\u00eda ata a morte de Franco. En 1977 regresou a Espa\u00f1a e foi designado senador polo rei nas primeiras Cortes que se elixiron durante a Transici\u00f3n. Integrouse no grupo parlamentario Agrupaci\u00f3n Independente, composto exclusivamente por senadores de designaci\u00f3n real e do que foi voceiro. En 1979 foi reelixido senador, nas listas da UCD, pola circunscrici\u00f3n de Le\u00f3n.\nPosteriormente, estivo involucrado na operaci\u00f3n reformista. De 1980 a 1987 foi o presidente da asociaci\u00f3n pola conservaci\u00f3n do Patrimonio Hist\u00f3rico espa\u00f1ol Hispania Nostra."}
{"id": "174392", "revid": "89787", "url": "https://gl.wikipedia.org/wiki?curid=174392", "title": "Dureza Rockwell", "text": "A dureza Rockwell \u00e9 un m\u00e9todo para determinar a dureza, \u00e9 dicir, a resistencia dun material a ser penetrado. O ensaio de dureza Rockwell constit\u00fae o m\u00e9todo m\u00e1is usado para medir a dureza debido a que \u00e9 moi simple de levar a cabo e non require co\u00f1ecementos especiais.\nCaracter\u00edsticas.\nP\u00f3dense utilizar diferentes escalas que prove\u00f1en da utilizaci\u00f3n de distintas combinaci\u00f3ns de penetradores e cargas, o cal permite ensaiar practicamente calquera metal ou aliaxe.\nO ensaio consiste en dispor un material cunha superficie plana na base da m\u00e1quina. Apl\u00edcaselle unha precarga menor de 10\u00a0kg, basicamente para eliminar a deformaci\u00f3n el\u00e1stica e obter un resultado moito m\u00e1is preciso. Logo apl\u00edcaselle durante uns 15 segundos un esforzo que var\u00eda desde 60 a 150\u00a0kg a compresi\u00f3n. Desapl\u00edcase a carga, e mediante un dur\u00f3metro Rockwell obtense o valor da dureza directamente na pantalla, o cal var\u00eda de forma proporcional co tipo de material que se utilice. Tam\u00e9n se pode atopar a profundidade da penetraci\u00f3n cos valores obtidos do dur\u00f3metro se se co\u00f1ece o material."}
{"id": "174394", "revid": "865", "url": "https://gl.wikipedia.org/wiki?curid=174394", "title": "No somos de Monforte", "text": "\"No somos de Monforte\" \u00e9 unha canci\u00f3n da banda viguesa de rock Siniestro Total, editada como sinxelo do seu segundo \u00e1lbum \"\" en 1983. As canci\u00f3ns foron gravadas nos estudios Trak de Madrid por Paco Trinidad e Eugenio Mu\u00f1oz.\n\"Luna sobre Mar\u00edn (Moon over Marin)\" \u00e9 unha versi\u00f3n do tema de Dead Kennedys \"Moon over Marin\", tema que fala da contaminaci\u00f3n da zona de Marin en California. Siniestro Total creou a letra falando sobre o Mar\u00edn galego e a s\u00faa Escola Naval Militar, inspir\u00e1ndose nun famoso asasinato que houbo nese concello en 1982."}
{"id": "174396", "revid": "197", "url": "https://gl.wikipedia.org/wiki?curid=174396", "title": "A cor branca na cultura popular galega", "text": "Como resulta com\u00fan noutras culturas pr\u00f3ximas, a cor branca representa en Galicia a inocencia e a pureza, e de a\u00ed, por exemplo, que as meni\u00f1as na s\u00faa primeira comu\u00f1\u00f3n ou as noivas na voda vistan de branco. Pola mesma raz\u00f3n, visten de branco os meni\u00f1os que morren e incluso o seu cadaleito \u00e9 da mesma cor.\nXa na antig\u00fcidade grega e romana, os bois que se sacrificaban \u00f3s deuses eran sempre brancos, e se non o eran totalmente, abrancaz\u00e1banse con creta; no caso de que o oferente non tivese medios para sacrificar un boi de verdade, ofrec\u00eda un feito de fari\u00f1a ou cera. Cando Zeus se transformou en touro para raptar Europa, f\u00edxoo nun touro espectacularmente branco. Non sabemos de que cor ser\u00edan os animais que se inmolasen en Galicia, pero hai constancia da crenza de que \"os animais de pel escura son de m\u00e1is forza c\u00f3s outros\", segundo \u00c1lvarez Gim\u00e9nez .\nCrese que as \u00e1nimas ve\u00f1en en figura de animais, especialmente en forma de bolboretas. Cando se ve unha bolboreta branca voando \u00f3 redor dunha luz, crese que \u00e9 unha \u00e1nima redimida que v\u00e9n dar alg\u00fan aviso \u00f3s vivos, como tal o anuncio de boas novas de familiares ausentes (se for negra, tratar\u00edase dunha \u00e1nima a\u00ednda en pena e, popularmente, crese que v\u00e9n anunciar unha desgraza) .\nEladio Rodr\u00edguez recolle outra vella crenza do folclore galego segundo a cal un a\u00f1o branco serve para recuperar eses tesouros que a lenda disque agocharon os \" mouros \" baixo os castros ou nalg\u00fans lugares m\u00e1xicos. Estes tesouros est\u00e1n protexidos por estes seres mitol\u00f3xicos e, para desencantalos, hai que entregarlles un a\u00f1o branco, sen mancha ningunha. L\u00f3pez Cuevillas engade que hai mouros tan malignos que esixen que o tal a\u00f1o te\u00f1a os dentes negros, coma se non soportasen a brancura perfecta.\nLis Quib\u00e9n di que, para cura-la \"\u00falcera\", en Mourente (Pontevedra) atan nove xuncos en tres feixes: tres xuncos cun f\u00edo branco, tres cun f\u00edo amarelo e outros tres cun f\u00edo verde. P\u00f3\u00f1enos en cruz sobre a ferida e recitan o ensalmo, repetindo a oraci\u00f3n durante 18 d\u00edas seguidos. Tam\u00e9n, que a baba dunha lesma branca \u2013puntualiza: \"nunca negra\"- serve para cura-las espullas das mans: unha vez fregadas as mans coa baba da lesma, cr\u00e1vase esta nun pau e esp\u00edchase no chan, e segundo vai secando a lesma, van curando as espullas.\nA cor branca no l\u00e9xico.\nNumerosos obxectos, plantas e animais des\u00edgnanse co cualificativo \"branco/branca\" para resalta-la cor branca ou m\u00e1is clara c\u00e1 normal, marcando a diferenza fronte \u00f3 mesmo concepto m\u00e1is com\u00fan noutra cor ou no que predomina outra cor. As\u00ed temos, por exemplo:\nXaqu\u00edn Lorenzo recolle o nome substantivado de \"branco\" para o becerro criado s\u00f3 a leite, sempre envetillado para que non coma herba e conseguir que a s\u00faa carne sexa branca; e para o tratante que merca becerros e que os mata para vende-la carne . C\u00f3mpre lembrar que, en xeral, se chama \"carne branca\" \u00e1 procedente de aves de curral ou coello, fronte \u00e1s \"carnes vermellas\" que se aplican \u00e1s procedentes do porco, ovino ou vac\u00fan.\nR\u00edos Panisse recolleu en Portonovo, marc\u00e1ndoo como identificaci\u00f3n dubidosa, o nome de \"blanc\u00f3n\" para a beluga (\"Delphinapterus leucas\") un cet\u00e1ceo de cor completamente branca. Tendo en conta que a beluga \u00e9 exclusiva de augas polares e que nunca se achega \u00e1s \u00e1reas de persca dos mari\u00f1eiros galegos, m\u00e1is probable \u00e9 que se aplique \u00f3 delf\u00edn gris (\"Grampus griseus\"), de cor cinsenta, moito m\u00e1is clara c\u00e1 doutros cet\u00e1ceos habituais nas nosas costas."}
{"id": "174397", "revid": "22570", "url": "https://gl.wikipedia.org/wiki?curid=174397", "title": "Richard Errett Smalley", "text": "Richard Errett Smalley, nado o 6 de xu\u00f1o de 1943 en Akron, Ohio (Estados Unidos) e finado o 28 de outubro de 2005 en Houston, foi un qu\u00edmico e profesor universitario estadounidense galardoado co Premio Nobel de Qu\u00edmica do ano 1996.\nTraxectoria.\nEstudou qu\u00edmica no Hope College e na Universidade de M\u00edchigan, onde se gradu\u00f3 en 1965. En 1973 conseguiu o doutoramento na Universidade de Princeton, realizando posteriormente estudos postdoctorales na Universidade de Chicago, e convert\u00e9ndose en profesor de qu\u00edmica na Universidade de Rice en Houston.\nMorreu o 28 de outubro de 2005 no hospital \"M.D. Anderson Cancer Center\" de Houston, situada no estado de Texas, a consecuencia dunha leucemia.\nInvestigaci\u00f3ns cient\u00edficas.\nO descubrimento por parte de Harold Walter Kroto dunha nova forma de cristalizaci\u00f3n xeom\u00e9trica do carbono, constitu\u00edda por dous \u00e1tomos deste material, permitiu a Smalley, e ao seu colaborador da Universidade de Rice Robert Curl, a s\u00edntese qu\u00edmica desta nova forma denominada fulereno, a cal converteuse na terceira forma m\u00e1is estable do carbono tras o diamante e o grafito.\nEn 1996 foi galardoado, xunto con Curl e Kroto, co Premio Nobel de Qu\u00edmica \"polo descubrimento dos fulerenos\"."}
{"id": "174398", "revid": "23204", "url": "https://gl.wikipedia.org/wiki?curid=174398", "title": "Gloria Begu\u00e9", "text": "Gloria Begu\u00e9 Cant\u00f3n, nada en La Ba\u00f1eza o 23 de xaneiro de 1931, \u00e9 unha xurista espa\u00f1ola.\nTraxectoria.\nLicenciouse en Dereito e en Econom\u00eda na Universidade Complutense de Madrid, onde tam\u00e9n se doutorou en Dereito. Realizou ademais estudos de posgrao en Econom\u00eda na Universidade de Chicago entre 1958 e 1961, ano en que regresou a Espa\u00f1a para dar clase na Universidade Complutense. En 1964 saca por oposici\u00f3n a c\u00e1tedra de Econom\u00eda Pol\u00edtica e Facenda P\u00fablica a facultade de Dereito da Universidade de Salamanca, convert\u00e9ndose na primeira muller en Espa\u00f1a catedr\u00e1tica de Dereito. Cinco anos m\u00e1is tarde accede ao decanato da s\u00faa facultade, cargo no que volve ser a primeira muller espa\u00f1ola. Reelixida en 1971 presenta a s\u00faa dimisi\u00f3n en 1972.\nEn 1977 \u00e9 designada senadora polo rei Xo\u00e1n Carlos I. En 1979 non se presentou \u00e1s elecci\u00f3ns e abandonou o Senado. Ao ano seguinte, 1980, a proposta da UCD e co apoio do PSOE resulta escollida maxistrada do Tribunal Constitucional. Considerada un dos membros m\u00e1is conservadores do Tribunal, en marzo de 1986 foi elixida a s\u00faa vicepresidenta, co que pasou a presidir a s\u00faa sala segunda. En febreiro de 1989, ao rematar o seu per\u00edodo m\u00e1ximo de nove anos, cesou no seu cargo de maxistrada e reincorporouse \u00e1 s\u00faa en Salamanca ata a s\u00faa xubilaci\u00f3n en 2001."}
{"id": "174399", "revid": "197", "url": "https://gl.wikipedia.org/wiki?curid=174399", "title": "A cor negra na cultura popular galega", "text": "Coma acontece noutras cores, a cor negra representa na cultura popular galega a morte e, moitas veces, as\u00f3ciase co mal e co demo. A\u00ednda as\u00ed, non son raras as crenzas que atrib\u00faen determinadas propiedades curativas \u00f3s animais de cor negra.\nAs\u00ed, as gali\u00f1as negras, e noutros lugares os pombi\u00f1os negros, son os preferidos para certos ensalmos cos que curar enfermidades e mal de ollo. Igualmente, crese que os ovos dunha gali\u00f1a negra son m\u00e1is nutritivos c\u00f3s das doutra cor, e pola mesma raz\u00f3n son os que se utilizan en determinados remedios para que estes sexan m\u00e1is eficaces: como tal, os ovos de gali\u00f1a negra curan as dores dos c\u00f3licos. Para cura-la \"dor de costado\", apl\u00edcase sobre a parte dorida unha gali\u00f1a negra aberta en canal. En Ponte Sampaio (Pontevedra) utilizan cascas de ovos de gali\u00f1a negra, mesturadas cunhas herbas, para diagnostica-lo mal de aire: faise unha pasta que se coloca nunha cataplasma sobre o ventre do meni\u00f1o enfermo e, segundo a cor coa que apareza \u00f3 cabo das 24 horas, poder\u00e1 identificarse o causante do mal.\nRisco recolleu que se pode conseguir unha sonada beberaxe para namorar seguindo o seguinte ritual: c\u00f3llese unha pita negra \u00e1s doce da noite e ac\u00f3dese xunta un cemiterio, c\u00f3rtaselle a cabeza e gu\u00edndase dentro, sen dar volta \u00e1 cabeza. A seguir, \u00e9ntrase no camposanto e ap\u00e1\u00f1ase terra de sete sepulturas, c\u00f3llese a gali\u00f1a e mest\u00farase esa terra coa cabeza e co sangue da pita, b\u00f3tase todo nun lenzo e c\u00f3ase auga por el, dando a beber desta auga \u00e1 persoa a quen se quere namorar (Risco:472).\nEn xeral, o caldo de gali\u00f1a que se d\u00e1 \u00e1s mulleres paridas, para que recuperen axi\u00f1a as forzas, \u00e9 mellor se se fai cunha gali\u00f1a negra.\nO unto de porco negro \u00fasase para cura-lo herpes (en Padrenda, Ourense), partido en nove anacos que se mesturan con nove areas de sal e nove follas de loureiro.\nD\u00e1 boa sorte criar un gato negro regalado, as\u00ed como \u00e9 de mala sorte cruzarse no cami\u00f1o cun gato negro. Para Rodr\u00edguez L\u00f3pez, ter un gato negro na casa trae boa sorte. Lis Quib\u00e9n recolleu a crenza de que para cura-lo tiriz\u00f3 hab\u00eda que pasa-lo rabo dun gato negro polo ollo enfermo.\nCrese que as \u00e1nimas ve\u00f1en en figura de animais, especialmente en forma de avela\u00ed\u00f1as, pero se son de cor negra consid\u00e9ranse agoiros dunha desgraza pr\u00f3xima, mesmo dunha morte; se foren brancas, dise que ve\u00f1en anunciar boas novas de familiares ausentes .\nDise tam\u00e9n que algunhas veces a Santa Compa\u00f1a v\u00e9n precedida dun carneiro negro. Eladio Rodr\u00edguez sup\u00f3n que esta imaxe est\u00e1 relacionada coa superstici\u00f3n centroeuropea da cazar\u00eda salvaxe ou cazata infernal.\nTaboada Chivite recolle a crenza de que na noite de San Xo\u00e1n apar\u00e9cese un touro negro de ouro no alto dun castro pontevedr\u00e9s.\nA cor negra no l\u00e9xico.\nComo adxectivo, ademais do significado directo da cor, toma o valor abstracto de terrible, intenso, cruel: \"fame negra\", \"sede negra\", \"o medo \u00e9 negro\"."}
{"id": "174400", "revid": "22570", "url": "https://gl.wikipedia.org/wiki?curid=174400", "title": "Tribunal Constitucional", "text": "Un Tribunal Constitucional ou Corte Constitucional \u00e9 aquel \u00f3rgano que ten ao seu cargo, principalmente, facer efectiva a primac\u00eda da Constituci\u00f3n. Ten a atribuci\u00f3n de revisar a adecuaci\u00f3n das leis e procesos referentes \u00e1 Constituci\u00f3n e eventualmente dos proxectos de lei e os decretos lexislativos o do poder executivo, \u00e1 Constituci\u00f3n, realizando un exame de constitucionalidade de tales actos.\nDe acordo \u00f3 modelo kelseniano, o Tribunal Constitucional act\u00faa como un lexislador negativo, pois carece da facultade de crear leis, mais no caso de que entenda que unha das promulgadas vulnera o disposto na Constituci\u00f3n, ten poder para expulsala do ordenamento xur\u00eddico, declarando a s\u00faa inconstitucionalidade. Teor\u00edas m\u00e1is recentes, soste\u00f1en que a tarefa do Tribunal Constitucional \u00e9 exercer unha funci\u00f3n xurisdicional, resolvendo conflitos de car\u00e1cter constitucional, que poden inclu\u00edr a revisi\u00f3n da actuaci\u00f3n do poder lexislativo, a protecci\u00f3n dos dereitos fundamentais e a distribuci\u00f3n de competencias entre os poderes constitu\u00eddos."}
{"id": "174401", "revid": "98629", "url": "https://gl.wikipedia.org/wiki?curid=174401", "title": "Lifted", "text": "Lifted (en galego, \"Abducido\") \u00e9 unha curtametraxe de animaci\u00f3n por ordenador feita por Pixar en 2006. Foi dirixida por Gary Rydstrom, a s\u00faa primeira vez no labor de direcci\u00f3n.\nO filme foi candidato ao Premio Oscar \u00e1 Mellor Curtametraxe Animada no ano 2007.\nSinopse.\nUn extraterrestre mozo, Stu, at\u00f3pase no interior dunha nave espacial realizando un exame de abduci\u00f3n. Para superar a proba debe levar un granxeiro durmido, chamado Ernie, ata a nave, baixo a atenta mirada do seu profesor, o Sr. B. Perante del, Stu ten centos de interruptores carentes de etiquetas nunha consola xigante que deber\u00e1 utilizar para aprobar o exame. Dubidando e d\u00e1ndolle a varios interruptores incorrectos, Stu fai golpear o humano contra as paredes, o teito e o chan, sen chegar a espertalo do seu sono. Stu fr\u00fastrase por non conseguir o seu obxectivo e preme e acciona todos os interruptores que pode \u00e1 vez. Como consecuencia disto, o granxeiro golp\u00e9ase contra todo o que hai no seu cuarto. Stu segue a premer alg\u00fans interruptores ao chou e asemade o Sr. B toma notas. Finalmente, Stu consegue elevar ao granxeiro ata a nave tras ler alg\u00fans dos seus apuntamentos, pero retira o dedo do bot\u00f3n moi r\u00e1pido e precip\u00edtase contra o chan. Antes de que chegue ao solo, o Sr. B ponse diante dos interruptores e impide que caio; devolve ao granxeiro \u00e1 s\u00faa cama e arromba o cuarto.\nAvergonzado polo seu fracaso, Stu comeza a choromicar, contendo as b\u00e1goas. O Sr. B, compasivo, permite xenerosamente que Stu leve a nave de volta \u00e1 s\u00faa casa. Cheo de ledicia, Stu toma os controis e comeza a elevar a nave no aire, pero de s\u00fapeto esta cae sobre a casa do granxeiro. Cando a nave espacial finalmente marcha, queda un profundo cr\u00e1ter en cuxo centro queda un piar provocado pola pequena entrada que deixara aberta Stu ao abducir o granxeiro. No centro dese piar, o granxeiro segue a durmir na s\u00faa cama.\nDurante os cr\u00e9ditos finais esc\u00f3itase a alarma dun reloxo, ao granxeiro acordando e bocexando, un berro Wilhelm e por \u00faltimo un ru\u00eddo xordo, indicando que caera no cr\u00e1ter.\nLanzamento.\nA curta estreouse nos cines xunto ao filme de Pixar \"Ratatouille\". Xa se proxectara un adianto no Festival Internacional de Cine de Chicago."}
{"id": "174402", "revid": "15490", "url": "https://gl.wikipedia.org/wiki?curid=174402", "title": "Carneiro (molusco)", "text": "O carneiro (\"Venus verrucosa\", Linnaeus 1758) \u00e9 un molusco bivalvo coa cuncha practicamente circular e sucada de grosas li\u00f1as conc\u00e9ntricas. O talle m\u00ednimo de captura e comercializaci\u00f3n \u00e9 de 55\u00a0mm.\nCham\u00e1selle tam\u00e9n \"carneirolo\" e \"cascarneiro\", as\u00ed como \"ameixa vella\" ou \"burro\". R\u00edos Panisse recolleu de distintas fontes escritas e en distintos portos galegos os nomes de \"carneiro\" e \"carneirolo\" para o berberecho (e puntualmente para outros bivalvos); e o de \"carneiro\" aplicado a certas especies de peixes. En Panx\u00f3n ch\u00e1mano \"rel\u00f3\".\nSup\u00f3n que a etimolox\u00eda procede das \"arrugas de la concha semejantes a un vell\u00f3n\".\nDescrici\u00f3n.\nPos\u00fae unha cuncha equivalva , grosa e centrada, de forma circular. Sobre a superficie m\u00e1rcase unha apertada serie de li\u00f1as ou costelas conc\u00e9ntricas, moi prominentes, que na marxe anterior aparecen descontinuas e formando como rugosidades, \u00e1s veces con pequenas espi\u00f1as .\nA cor oscila entre a parda, grisalla ou amarelada, normalmente uniforme sen ser inhabituais as manchas de tons m\u00e1is escuros. O interior da cuncha \u00e9 branco cunha mancha p\u00farpura p\u00e1lida ou marr\u00f3n no punto de inserci\u00f3n do m\u00fasculo adutor posterior.\nOs sif\u00f3ns son curtos e desiguais. O p\u00e9, grande e triangular.\nH\u00e1bitat e distribuci\u00f3n.\nO carneiro est\u00e9ndese polo Atl\u00e1ntico, desde as illas brit\u00e1nicas ata Angola, e tam\u00e9n abonda no mar Mediterr\u00e1neo.\nVive en augas pouco profundas, que quedan \u00f3 descuberto \u00f3 baixa-la marea, sobre fondos pedregosos, aproveitando as zonas areosas ou de lama.\nPesca.\nCapt\u00farase mediante o marisqueo a p\u00e9, co sacho. Para localizalo aprov\u00e9itase o chorro de auga que bota como resposta \u00f3s golpes do sacho na area. Tam\u00e9n se pesca en marisqueo a flote, co rastro.\nNon goza de moito aprecio gastron\u00f3mico, xa que a carne \u00e9 dura de m\u00e1is. Aprov\u00e9itase para elaboraci\u00f3n de conservas.\nNo ano 2010, as cantidades de carneiro poxadas nas lonxas de Galicia foron, a modo de exemplo, de 16.281\u00a0kg na da Illa de Arousa, 10.203\u00a0kg na de Ribeira, 7.722\u00a0kg na de Cambados ou 2.924\u00a0kg na da Pobra."}
{"id": "174403", "revid": "98629", "url": "https://gl.wikipedia.org/wiki?curid=174403", "title": "Cancro de pulm\u00f3n", "text": "O cancro de pulm\u00f3n \u00e9 un conxunto de enfermidades resultantes do crecemento maligno de c\u00e9lulas do tracto respiratorio, en particular do tecido pulmonar, \u00e9 un dos tipos de cancro m\u00e1is frecuentes a nivel mundial. \nO cancro de pulm\u00f3n adoita orixinarse a partir de c\u00e9lulas epiteliais, e pode derivar en met\u00e1stase e infiltraci\u00f3n a outros tecidos do corpo. Excl\u00faese do cancro de pulm\u00f3n aquelas neoplasias que fan met\u00e1stase no pulm\u00f3n provenientes de tumores doutras partes do corpo.\nOs s\u00edntomas m\u00e1is frecuentes adoitan ser dificultade respiratoria, tose \u2014inclu\u00edndo tose sanguinolenta\u2014 e perda de peso, as\u00ed como dor tor\u00e1cica, rouqueira e inchaz\u00f3n no pescozo e a cara.\nO cancro de pulm\u00f3n \u00e9 clasificado en dous tipos principais en funci\u00f3n do tama\u00f1o e aparencia das c\u00e9lulas malignas: o cancro pulmonar de c\u00e9lulas pequenas (microc\u00edtico) e o de c\u00e9lulas non pequenas (non microc\u00edtico). Esta distinci\u00f3n condiciona o tratamento e as\u00ed, mentres o primeiro polo xeral \u00e9 tratado con quimioterapia e radiaci\u00f3n, o segundo tende a selo ademais mediante cirurx\u00eda, l\u00e1ser\ne, en casos selectos, terapia fotodin\u00e1mica.\nA causa m\u00e1is com\u00fan de cancro de pulm\u00f3n \u00e9 o tabaquismo, sendo o 95% de pacientes con cancro de pulm\u00f3n fumadores e ex-fumadores. Nas persoas non-fumadoras, a aparici\u00f3n do cancro de pulm\u00f3n \u00e9 resultado dunha combinaci\u00f3n de factores xen\u00e9ticos, exposici\u00f3n ao gas radon, asbesto, e contaminaci\u00f3n atmosf\u00e9rica, inclu\u00edndo fume secundario (fumadores pasivos).\nA diagnose temper\u00e1 do cancro de pulm\u00f3n \u00e9 a principal condicionante para o \u00e9xito no seu tratamento. En estad\u00edos temper\u00e1ns, o cancro de pulm\u00f3n pode, en ao redor do 25% dos casos, ser tratado mediante resecci\u00f3n cir\u00farxica con \u00e9xito de curaci\u00f3n. Con todo, debido \u00e1 s\u00faa virulencia e \u00e1 dificultade para a s\u00faa detecci\u00f3n precoz, na maior\u00eda dos casos de diagnose onde xa ocorre met\u00e1stase; o cancro de pulm\u00f3n presenta, xunto co cancro de f\u00edgado, p\u00e1ncreas e es\u00f3fago, os progn\u00f3sticos peores, cunha esperanza de vida media de aproximadamente 8 meses.\nO cancro de pulm\u00f3n \u00e9 unha das enfermidadees m\u00e1is graves e un dos cancros con maior incidencia no ser humano, responsable dos maiores \u00edndices de mortalidade oncol\u00f3xica a escala mundial. \u00c9 a primeira causa de mortalidade por cancro no home e a terceira, despois do de colon e mama, na muller, causando m\u00e1is dun mill\u00f3n de mortes cada ano no mundo. No Reino Unido (2004) e nos Estados Unidos (2006) representa a primeira causa de morte por cancro en mulleres e homes. En Espa\u00f1a son diagnosticados anualmente uns 20.000 casos, o que representa o 18,4% dos tumores entre os homes (18.000 casos) e o 3,2% entre as mulleres (2.000 casos). A pesar da dificultade para atopar estat\u00edsticas consistentes entre os diferentes pa\u00edses de Iberoam\u00e9rica e o Caribe, a supervivencia global ha ir aumentando, especialmente en pacientes en tratamento regular con quimioterapia.\nTipos de cancro.\nO cancro de pulm\u00f3n pode agruparse en d\u00faas grandes entidades, o cancro metast\u00e1sico e o cancro primario de pulm\u00f3n. A met\u00e1stase pode derivar de diversos tipos de cancro: cancro de mama, de f\u00edgado e outros.\nDentro dos cancros primarios do pulm\u00f3n (cancros derivados dos tecidos propios do pulm\u00f3n) difer\u00e9ncianse os tumores de c\u00e9lulas grandes dos tumores de c\u00e9lulas pequenas. En total hai catro variedades anatomopatol\u00f3xicas distintas:\nTratamento.\nO tratamento inicial \u00e9 o cir\u00farxico, que \u00e9 o \u00fanico tratamento actual con posibilidades de conseguir a curaci\u00f3n total. A cirurx\u00eda do cancro pode consistir na ex\u00e9rese dun anaco illado do pulm\u00f3n, na resecci\u00f3n dun l\u00f3bulo pulmonar ou mesmo dun pulm\u00f3n enteiro. A cirurx\u00eda est\u00e1 indicada nos estadios temper\u00e1ns da enfermidade do cancro epidermoide, adenocarcinoma e cancro de c\u00e9lulas xigantes. Proc\u00farase a extirpaci\u00f3n completa do tumor, deixando uns bordos perif\u00e9ricos de seguridade. En funci\u00f3n do estadio da enfermidade pode optarse pola extirpaci\u00f3n dos ganglios linf\u00e1ticos pr\u00f3ximo, que poden conter c\u00e9lulas tumorais. Son estes restos microsc\u00f3picos nos ganglios linf\u00e1ticos os responsables de moitas met\u00e1stases e recidivas.\nO carcinoma de c\u00e9lulas pequenas apenas se opera nunca, debido a que na maior parte dos casos a enfermidade xa est\u00e1 diseminada. Nestes tumores o tratamento de elecci\u00f3n \u00e9 a quimioterapia, con ou sen radioterapia asociada. Non obstante, a pesar dun tratamento correcto, a mortalidade sit\u00faase no 95%."}
{"id": "174404", "revid": "56817", "url": "https://gl.wikipedia.org/wiki?curid=174404", "title": "Tipi dulce tipi", "text": "\"Tipi dulce tipi\" \u00e9 unha canci\u00f3n da banda viguesa de rock Siniestro Total, editada como sinxelo do seu terceiro \u00e1lbum \"Menos mal que nos queda Portugal\" en 1984.\nA cara-b do sinxelo, \"Hey, Hey Vigo\", apareceu posteriormente na re-edici\u00f3n do \u00e1lbum \"Menos mal que nos queda Portugal\", ademais do \u00e1lbum ao vivo \"Ante todo mucha calma\". \"Tipi dulce Tipi\" est\u00e1 tam\u00e9n nese \u00faltimo traballo ademais de no recompilatorio \"\u00bfQui\u00e9nes somos? \u00bfDe d\u00f3nde venimos? \u00bfAd\u00f3nde vamos?\"."}
{"id": "174405", "revid": "5863", "url": "https://gl.wikipedia.org/wiki?curid=174405", "title": "Jaime Carvajal y Urquijo", "text": "Jaime Carvajal y Urquijo, marqu\u00e9s de Isasi, nado en Llodio o 9 de xu\u00f1o de 1939, \u00e9 un empresario espa\u00f1ol.\nTraxectoria.\nCompa\u00f1eiro de estudos e amigo do rei Xo\u00e1n Carlos I cando este a\u00ednda era pr\u00edncipe de Asturias, licenciouse en Dereito na Universidade Complutense de Madrid e ten tam\u00e9n un mestrado en Econom\u00eda pola Universidade de Cambridge.\nEn 1962 herda o marquesado de Isasi en 1962. En 1977 foi designado senador polo propio monarca, e na c\u00e1mara alta incorporouse ao grupo de senadores da Agrupaci\u00f3n Independente. Non se presentou \u00e1 reelecci\u00f3n nos comicios de 1979.\nComo empresario, ao remate dos seus estudos incorporouse ao Banco Urquijo, primeiro a trav\u00e9s de empresas filiais e en 1969 na \u00e1rea internacional. En 1973 foi designado director xeral da entidade e cando en 1978 se fai co cargo de presidente do consello de administraci\u00f3n, o Urquijo \u00e9 xa o noveno banco do pa\u00eds. Durante o seu per\u00edodo \u00e1 fronte o banco produciuse o asasinato dos marqueses de Urquijo, propietarios da entidade, feito que conmocionou a opini\u00f3n p\u00fablica espa\u00f1ola. Posteriormente pasou a liderar a o Banco Hispano Industrial, e abandonouno cando se produciu unha reestruturaci\u00f3n do grupo do Banco Hispano Americano en 1985.\nFoi posteriormente presidente de Ford Espa\u00f1a, e tam\u00e9n das empresas Advent International, Parques Reunidos, Ericsson Espa\u00f1a e ABB S.A. \u00c9 membro do consello de administraci\u00f3n de Ferrovial, e na actualidade o seu vicepresidente."}
{"id": "174406", "revid": "1505", "url": "https://gl.wikipedia.org/wiki?curid=174406", "title": "Rel\u00f3", "text": "O rel\u00f3, \"Dosinia exoleta\", (Linnaeus, 1758), \u00e9 un molusco bivalvo heterodonte da orde dos veneroides e familia dos ven\u00e9ridos, com\u00fan en Galicia.\nA s\u00faa cuncha \u00e9 grosa e practicamente circular, de ata 60\u00a0mm de di\u00e1metro. O talle m\u00ednimo de captura e comercializaci\u00f3n \u00e9 de 30\u00a0mm.\nAdemais do nome de \"rel\u00f3\", derivado da forma circular da cuncha, recibe tam\u00e9n os nomes de \"reloxo\", \"reloxito\", \"moelo\", \"ameixa de can\", \"arola\" e \"tato\". En Panx\u00f3n chaman \"rel\u00f3\" a outro molusco, o carneiro (\"Venus verrucosa\").\nDescrici\u00f3n.\nA cuncha \u00e9 grosa, equil\u00e1tera, case circular e cuberta de finas estr\u00edas conc\u00e9ntricas, moi apertadas. A cor da cuncha \u00e9 cremosa ou casta\u00f1a clara, con manchas m\u00e1is escuras irregularmente repartidas e, \u00e1s veces, dispostas en bandas radiais ou en zigzag, de cor casta\u00f1a ou rosada, caracter\u00edsticas desta especie.\nO interior \u00e9 branco e dist\u00ednguese facilmente o seo paleal, profundo e triangular, que chega ao centro da cuncha.\nH\u00e1bitat e distribuci\u00f3n.\nA especie est\u00e1 presente ao longo de todo o Atl\u00e1ntico, desde Noruega ao Senegal, as\u00ed como no Mediterr\u00e1neo.\nVive en augas pouco profundas da rexi\u00f3n infralitoral ata os 75 m de profundidade.\nPesca.\nCapt\u00farase mediante marisqueo a flote, con rastro. En menor cantidade, tam\u00e9n no marisqueo a p\u00e9, co sacho.\nTen a carne dura, o que dimin\u00fae a s\u00faa valoraci\u00f3n gastron\u00f3mica. Cons\u00f3mese \u00e1 mari\u00f1eira, en arroces ou en conserva."}
{"id": "174407", "revid": "25871", "url": "https://gl.wikipedia.org/wiki?curid=174407", "title": "Superheroe", "text": "Un superheroe \u00e9 un personaxe de ficci\u00f3n cuxas caracter\u00edsticas superan as do heroe cl\u00e1sico, xeralmente con poderes sobrehumanos, e entroncado coa ciencia ficci\u00f3n. Xerados a finais dos anos 30 do s\u00e9culo XX na industria do c\u00f3mic estadounidense, que contribu\u00edron a levantar, gozaron de multitude de adaptaci\u00f3ns a outros medios, especialmente o cinema. Legalmente, s\u00f3 os personaxes pertencentes a Marvel C\u00f3mics ou DC C\u00f3mics poden facerse chamar \"superheroes\", posto que \u00e9 unha marca rexistrada nos Estados Unidos."}
{"id": "174408", "revid": "1822", "url": "https://gl.wikipedia.org/wiki?curid=174408", "title": "Dosinia exoleta", "text": ""}
{"id": "174409", "revid": "1822", "url": "https://gl.wikipedia.org/wiki?curid=174409", "title": "Moelo", "text": ""}
{"id": "174410", "revid": "8981", "url": "https://gl.wikipedia.org/wiki?curid=174410", "title": "Radio Tres", "text": ""}
{"id": "174411", "revid": "1822", "url": "https://gl.wikipedia.org/wiki?curid=174411", "title": "Venus verrucosa", "text": ""}
{"id": "174412", "revid": "839", "url": "https://gl.wikipedia.org/wiki?curid=174412", "title": "Jerry Robinson", "text": "Jerry Robinson, nado o 1 de xaneiro de 1922 en Trenton (Nova Jersey) e finado o 7 de decembro de 2011, foi un debuxante e ilustrador de c\u00f3mics norteamericano, principalmente co\u00f1ecido polo seu traballo no c\u00f3mic de Batman durante a d\u00e9cada de 1940. Est\u00e1 inclu\u00eddo no Sal\u00f3n da fama do c\u00f3mic dende 2004."}
{"id": "174413", "revid": "197", "url": "https://gl.wikipedia.org/wiki?curid=174413", "title": "O loureiro na cultura popular galega", "text": "Na cultura popular galega, o loureiro ten tres grandes aplicaci\u00f3ns: como planta medicinal, como condimento e como protector contra as tormentas, os meigallos e outras desgrazas. Este \u00faltimo aspecto \u00e9 o que se desenvolve neste artigo.\nTam\u00e9n \u00e9 fonte de numerosos top\u00f3nimos galegos.\nO loureiro, protector.\nO loureiro estaba dedicado \u00f3 deus Apolo e os emperadores coro\u00e1banse cunha coroa de loureiro . De feito, o loureiro \u00e9 \u00e1rbore de folla perenne, que nunca seca, o que o converte en s\u00edmbolo da supervivencia. Quizais sexa consecuencia desta crenza o costume galego de colocar no m\u00e1is alto da casa acabada de constru\u00edr, un ramo de loureiro como desexo de protecci\u00f3n e ventura para a vivenda e os seus habitantes. Este ramo de loureiro, que xa pasa a designarse simplemente como \"o ramo\", d\u00e1 nome tam\u00e9n \u00f3 convite ou \"albaroque\" que se fai \u00f3 remata-la obra.\nTam\u00e9n \u00e9 ancestral a crenza de que onde medrara un loureiro non caer\u00eda un raio . Moi estendida tivo que estar esta crenza cando tivo que ser prohibida por Marti\u00f1o de Dumio no s\u00e9culo VI na s\u00faa obra \"De correctione rusticorum\", onde condenou como superstici\u00f3n pag\u00e1 rodea-las casas con loureiros.\nQuizais por iso \u00e9 costume xeral, segundo di Eladio Rodr\u00edguez, colgar ramas nas casas e nas cortes, como medida precautoria contra calquera enfermidade ou desgraza na xente ou no gando, ou queimar follas de loureiro bendito o domingo de Ramos durante as tormentas, para conxura-lo raio.\nO fume do loureiro \u00e9 especialmente protector e purificador de malas presenzas. Cando o campesi\u00f1o galego sospeitaba que algunha \"mala cousa\" lle entrara na casa, queimaba p\u00f3las de loureiro e esparex\u00eda o fume na casa ou na corte. En Cangas (Pontevedra), para protexe-la familia do mal de ollo, queimaban nunha tella romeu, lavanda, loureiro \"que mire \u00f3 mar\" e tres dentes de allo, coa que percorr\u00edan sufumigando a casa toda, coas portas e vent\u00e1s pechadas.\nDo mesmo xeito, o loureiro utilizouse adoito nos rituais para protexerse contra o mal de ollo. As\u00ed, Mari\u00f1o Ferro conta como, en Pontevedra capital, realizaban este ritual para curar un meni\u00f1o enfermo por esta causa: dous rapaces virxes, un meni\u00f1o e unha meni\u00f1a, te\u00f1en que sa\u00edr das s\u00faas casas cara a casa do enfermo levando unha p\u00f3la de loureiro. Durante o cami\u00f1o non poden falar con ningu\u00e9n e deben entrar os dous \u00e1 par na casa. Unha vez na casa, pousan o loureiro no chan da habitaci\u00f3n do enfermo e pr\u00e9ndenlle lume, e o rapaz colle o meni\u00f1o enfermo en brazos e p\u00e1sao sobre o fume \u00e1 vez que reza esta oraci\u00f3n: \"Loureiro que fuches nacido/ e non fuches prantado,/ s\u00e1calle o aire\".\nEn Loureses (Agu\u00eds, Os Blancos, Ourense) colocaban \u00f3 lado do corpo dos mortos, no velorio, un caldeiro con auga bendita e unha rama de loureiro para protexe-los visitantes do aire de defunto. Outro costume relacionado con isto era o de pasa-la roupa por riba do lume \u00f3 regreso do velorio, lume no que se adoitaba queimar follas de loureiro para purificarse co fume.\nO loureiro tam\u00e9n se usou como protector do gando, \u00f3 que se lle ataba \u00f3 pescozo un ramo de loureiro bendito o Domingo de Ramos. Na corte, queimaban nunha tixola un corno de carneiro, loureiro bendito e xofre. Como tratamento tradicional contra a mamite das vacas recorr\u00edase \u00f3s \"fumazos\" ou \"fumaghes\" producidos \u00f3 queimar loureiro, oliveira, bieiteiro e allo, e dirixindo o fume directamente sobre o ubre enfermo.\nFinalmente, para abenzoa-las leiras espet\u00e1banse nos lindes p\u00f3las de loureiro ou de oliveira benditas.\nO loureiro, s\u00edmbolo identificativo dos furanchos.\nOs furanchos, esas adegas particulares que abren as portas \u00f3 p\u00fablico para vende-lo vi\u00f1o excedente, identif\u00edcanse tradicionalmente colocando un ramallo de loureiro \u00e1 porta. Este ramo pasou a da-lo propio nome de \"loureiros\" a estes locais."}
{"id": "174414", "revid": "25871", "url": "https://gl.wikipedia.org/wiki?curid=174414", "title": "Kalle Anka-partiet", "text": "O Kalle Anka-partiet, que en sueco quere dicir Partido do Pato Donald en referencia ao parrulo da Disney, \u00e9 un partido pol\u00edtico de corte humor\u00edstico de Suecia que obt\u00e9n votos sen existir realmente. Durante moito tempo non estivo rexistrado nin tivo l\u00edderes ou membros, at\u00e9 que Bosse Persson inscribiu o nome xunto con outros partidos. Con todo, el \u00e9 o seu \u00fanico membro. No seu mellor resultado, o Partido do Pato Donald obtivo votos \"write-in\" (co nome do partido escrito manualmente na papeleta) suficientes para ser teoricamente o 9\u00ba partido m\u00e1is popular no pa\u00eds (en 1991, recibiu 1535 votos). Naquela convocatoria, o seu programa promet\u00eda basicamente \"licor gratis e beirarr\u00faas m\u00e1is anchas\"."}
{"id": "174415", "revid": "6939", "url": "https://gl.wikipedia.org/wiki?curid=174415", "title": "Partido do Pato Donald", "text": ""}
{"id": "174416", "revid": "1131", "url": "https://gl.wikipedia.org/wiki?curid=174416", "title": "Federaci\u00f3n Internacional de Helsinki para os Dereitos Humanos", "text": "A International Helsinki Federation for Human Rights, en galego Federaci\u00f3n Internacional de Helsinki para os Dereitos Humanos, \u00e9 unha federaci\u00f3n de organizaci\u00f3ns non gobernamentais sen fins de lucro que act\u00faan para protexer os Dereitos Humanos en toda Europa, Am\u00e9rica do Norte e Asia Central. O seu obxectivo principal \u00e9 vixiar o cumprimento das disposici\u00f3ns sobre Dereitos Humanos da Conferencia sobre a Seguridade e a Cooperaci\u00f3n en Europa (1973)."}
{"id": "174417", "revid": "6939", "url": "https://gl.wikipedia.org/wiki?curid=174417", "title": "Federaci\u00f3n Internacional de Helsinki", "text": ""}
{"id": "174418", "revid": "5110", "url": "https://gl.wikipedia.org/wiki?curid=174418", "title": "Tuba (nube)", "text": "A tuba \u00e9 un trazo suplementario das nubes, consistente nunha columna nubrada ou cono nubrado invertido en forma de funil. Est\u00e1 asociado aos tornados.\nA s\u00faa formaci\u00f3n d\u00e9bese \u00e1 colisi\u00f3n dunha corrente de aire c\u00e1lido e h\u00famido con outra moi fr\u00eda, dando lugar a cumulonimbus mammatus. O aire quente sobe violentamente fac\u00e9ndose oco a trav\u00e9s do aire moi fr\u00edo, movemento que se transmite \u00e1s capas baixas en forma de remu\u00ed\u00f1o, sinusoidal, expulsando gran parte do aire fr\u00edo. O aire enrarecido que logra ficar na parte inferior central provoca a condensaci\u00f3n do vapor de auga. F\u00f3rmase ent\u00f3n a tuba.\n\u00c9 exclusivo do x\u00e9nero cumulonimbus."}
{"id": "174419", "revid": "23204", "url": "https://gl.wikipedia.org/wiki?curid=174419", "title": "Francesc Vi\u00f1as i Dordal", "text": "Francesc Vi\u00f1as i Dordal, nado en Moi\u00e0, Bages, en 1863 e finado en Barcelona o 14 de xullo de 1933, foi un reputado tenor catal\u00e1n. Converteuse nunha das figuras oper\u00edsticas catal\u00e1s m\u00e1is internacionais grazas \u00e1s s\u00faas interpretaci\u00f3ns das \u00f3peras de Richard Wagner."}
{"id": "174424", "revid": "89787", "url": "https://gl.wikipedia.org/wiki?curid=174424", "title": "Incus", "text": "O incus \u00e9 un trazo suplementario das nubes, consistente nunha protuberancia extensa a xeito de engra na s\u00faa rexi\u00f3n superior, de aspecto liso, fibroso ou estriado.\nEst\u00e1n asociados \u00e1 fase de madurez dunha treboada. O debilitamento das correntes ascendentes de aire que provocaron o fen\u00f3meno treboento d\u00e1 lugar ao momento de precipitaci\u00f3n m\u00e1is intenso, form\u00e1ndose o incus na parte superior da nube.\n\u00c9 exclusivo do x\u00e9nero cumulonimbus."}
{"id": "174425", "revid": "22570", "url": "https://gl.wikipedia.org/wiki?curid=174425", "title": "Federaci\u00f3n do Xura", "text": "A Federaci\u00f3n do Xura foi a m\u00e1is importante e antiautoritaria secci\u00f3n anarquista da Primeira Internacional, baseada principalmente nos reloxeiros das monta\u00f1as do Xura en Su\u00edza. A Federaci\u00f3n do Xura, xunto a outras secci\u00f3ns anarquistas, foi expulsada da Primeira Internacional despois do Congreso da Haia (1872).\nOs anarquistas na Federaci\u00f3n do Xura, como James Guillaume, desempe\u00f1ar\u00edan un papel clave na conversi\u00f3n anarquista de Piotr Kropotkin. En \"Memorias dun revolucionario\", Kropotkin escribe:"}
{"id": "174426", "revid": "89787", "url": "https://gl.wikipedia.org/wiki?curid=174426", "title": "Covent Garden", "text": "Covent Garden \u00e9 un distrito de Londres (Inglaterra) localizado no parte m\u00e1is ao oeste da cidade de Westminster e na esquina suroeste do municipio de Londres de Camden. A \u00e1rea est\u00e1 dominada por tendas, artistas da r\u00faa e diversos elementos de entretemento. Cont\u00e9n unha entrada \u00e1 Royal Opera House, a cal \u00e9 co\u00f1ecida habitualmente tam\u00e9n como \"Convent Garden\", pola s\u00faa localizaci\u00f3n, e a traficada \u00e1rea de Seven Dials."}
{"id": "174427", "revid": "35560", "url": "https://gl.wikipedia.org/wiki?curid=174427", "title": ".ac", "text": ".ac \u00e9 o Dominio de Nivel Superior xeogr\u00e1fico (ccTLD) para a Illa Ascensi\u00f3n, un Territorio Brit\u00e1nico de Ultramar."}
{"id": "174428", "revid": "27155", "url": "https://gl.wikipedia.org/wiki?curid=174428", "title": "Ascarid\u00edase", "text": "A ascarid\u00edase \u00e9 unha enfermidade parasitaria provocada polas asc\u00e1rides, vermes redondos que parasitan o intestino delgado do home e diferentes animais. As asc\u00e1rides pertencen \u00f3 Filo \"Nematoda\", que incl\u00fae distintas familias de vermes parasitos do tracto intestinal, do sistema linf\u00e1tico ou das v\u00edsceras. Popularmente co\u00f1\u00e9cense polos nomes de \"lombrigas\" ou, simplemente, \"vermes\".\nTr\u00e1tase dunha parasitose moi com\u00fan (est\u00edmase que afecta \u00f3 20% da poboaci\u00f3n mundial ), especialmente nos pa\u00edses ou rexi\u00f3ns subdesenvolvidas e durante a infancia. Debe diferenciarse da oxiur\u00edase, outra parasitose intestinal, producida polo nematodo \"Enterobius vermicularis\", menor de 1\u00a0cm de lonxitude; e das helmint\u00edases ou ten\u00edases, provocadas por vermes planos (tenias).\nEtiolox\u00eda.\nAs diferentes especies da familia \"Ascarididae\" (x\u00e9neros \"Ascaris\", \"Baylisascaris\", \"Crossophorus\", \"Ophidascaris\", \"Parascaris\", \"Toxascaris\", \"Toxocara\" etc.) parasitan diferentes especies animais, mostrando especificidade polo vertebrado hospedador. A\u00ednda as\u00ed son posibles contaxios cruzados entre animais dom\u00e9sticos e o home, o que converte a enfermidade, nalg\u00fans casos, nunha zoonose.\nA especie tipo \u00e9 o \"Ascaris lumbricoides\", que afecta o home. En estado adulto poden chegar a medir 15\u201325\u00a0cm de lonxitude, os machos, e 25\u201335\u00a0cm as femias, alcanzando o grosor dun lapis, e vivir ata dous anos. Alcanzan a madurez \u00f3s 2-3 meses da inxesti\u00f3n dos ovos.\nO contaxio prod\u00facese por v\u00eda fecal-oral, por tocar a boca ou os alimentos despois de tocar feces contaminadas. Pode producirse tam\u00e9n por v\u00eda alimentaria, \u00f3 inxerir alimentos regados con augas fecais humanas ou lavados con augas contaminadas. En calquera caso, as\u00f3ciase a unhas condici\u00f3ns hixi\u00e9nicas deficientes ou a unha hixiene descoidada (raz\u00f3n pola que \u00e9 unha enfermidade m\u00e1is frecuente na infancia).\nXa no intestino, os ovos eclosionan e liberan as larvas, que atravesan a parede intestinal e, a trav\u00e9s do torrente circulatorio, chegan \u00f3 f\u00edgado e \u00f3s pulm\u00f3ns. As larvas soben pola \u00e1rbore bronquial ata a farinxe e son deglutidas, para regresar \u00f3 aparato dixestivo. De novo no intestino, maduran, reprod\u00facense e comezan a po\u00f1er ovos, ata 200.000 ovos diarios. Os ovos son expulsados coas feces e son inxeridos polo mesmo ou por un novo hospedador. F\u00f3ra do corpo, son infecciosos \u00f3 cabo dos 18 d\u00edas e durante varias semanas.\nPatoxenia.\nTr\u00e1tase dunha enfermidade normalmente leve que frecuentemente non produce s\u00edntomas ou estes son inespec\u00edficos. S\u00f3 cando a parasitaci\u00f3n \u00e9 intensa pode ter consecuencias graves como, por exemplo, unha obstruci\u00f3n intestinal. O cadro cl\u00ednico var\u00eda de forma gradual, segundo medra e se multiplica o parasito.\nOs s\u00edntomas iniciais adoitan consistir nunha inflamaci\u00f3n intestinal, con dor difusa. \u00d3 avanza-lo proceso aparece perda de apetito, tose, anemia, palidez, febre e un cadro de malestar xeral. Se o n\u00famero de lombrices \u00e9 alto ou o proceso \u00e9 longo, poden expulsarse lombrigas coas feces ou \u00f3 tusir, aparecendo v\u00f3mitos, dificultade para respirar, dor abdominal, perda de peso e atraso no crecemento. Se os vermes migran cara a ves\u00edcula do fel poden producirse c\u00e1lculos biliares e ictericia.\nTratamento e prevenci\u00f3n.\nOs medicamentos antiparasitarios habituais son eficaces contra a enfermidade, pero c\u00f3mpre simultanealos cunhas medidas hixi\u00e9nicas que aseguren corta-la posibilidade dunha reinfestaci\u00f3n: lavar ben as mans, esteriliza-la roupa interior, extrema-la hixiene tralo contacto con cans e gatos etc.\nTratamentos populares.\nO abr\u00f3tano macho (\"Artemisia abrotanum\") ch\u00e1mase \"herba lombrigueira\" porque se usa, en infusi\u00f3n feita con vi\u00f1o, para curalas. Con menos frecuencia danlle tam\u00e9n este nome de \"herba lombrigueira\" ou \"herba das lombrigas\", polas mesmas propiedades medicinais, \u00f3 asente (\"Artemisia ansinthium\") ou ao \"Tanacetum vulgare\".\nMari\u00f1o Ferro recolle outros remedios para expulsa-las lombrigas dos meni\u00f1os: po\u00f1erlles \u00f3 colo unha bolsi\u00f1a cos \"evanxeos\"; unha infusi\u00f3n de incenso, ruda e romeu (en Nigr\u00e1n); obrigarlle a cheirar unha b\u00f3la feita con allo e ruda esmagados, refregando logo con esa pasta a fronte do rapaz (en Sanxenxo); facerlle cruces na tripa cun anaco de unto enfari\u00f1ado (Marc\u00f3n, Pontevedra); ou cun hisopo feito con la dos test\u00edculos dun carneiro, unto de porco e feluxe da lareira (Narla, Friol).\n\u00c1ngel Garc\u00eda Sanz, veterinario, conta que os peregrinos do cami\u00f1o de Santiago com\u00edan agr\u00f3ns (\"Rorippa nasturtium-aquaticum\" ) como vermicida."}
{"id": "174429", "revid": "35560", "url": "https://gl.wikipedia.org/wiki?curid=174429", "title": ".ad", "text": ".ad \u00e9 o Dominio de Nivel Superior xeogr\u00e1fico (ccTLD) para Andorra."}
{"id": "174430", "revid": "35560", "url": "https://gl.wikipedia.org/wiki?curid=174430", "title": ".ae", "text": ".ae \u00e9 o Dominio de Nivel Superior xeogr\u00e1fico (ccTLD) para os Emiratos \u00c1rabes Unidos."}
{"id": "174431", "revid": "56817", "url": "https://gl.wikipedia.org/wiki?curid=174431", "title": ".af", "text": ".af \u00e9 o Dominio de Nivel Superior xeogr\u00e1fico (ccTLD) para Afganist\u00e1n. Est\u00e1 patrocinado polo Ministerio de Comunicaci\u00f3ns. Est\u00e1 activo e p\u00faxose en marcha en 1997. Perm\u00edtese o rexistro de dominios de segundo nivel baixo .af pero tam\u00e9n \u00e9 posible rexistrar dominios de terceiro nivel baixo:"}
{"id": "174432", "revid": "7596", "url": "https://gl.wikipedia.org/wiki?curid=174432", "title": "Luis D\u00edez-Alegr\u00eda", "text": "Lu\u00eds D\u00edez-Alegr\u00eda Guti\u00e9rrez, nado en Llanes o 1 de outubro de 1909 e finado en Alxeciras o 8 de setembro de 2001, foi un militar asturiano.\nTraxectoria.\nNaceu no barrio de Buelna, pertencente \u00e1 Parroquia de Pendueles, concello de Llanes. Estudou o bacharelato no Instituto Jovellanos de Xix\u00f3n, e posteriormente ingresou na Academia de Enxe\u00f1eiros do Ex\u00e9rcito en 1925, na que ascende a tenente en 1930.\nEn 1936 participa na marcha que fixo o rexemento de trasmisiones para unirse \u00e1s tropas do xeneral Franco, e ascende a capit\u00e1n durante a guerra civil. En 1941 ascende a comandante por m\u00e9ritos de guerra, e \u00e9 destinado ao Servizo de Ferrocarr\u00eds e logo ao Servizo de Fortificaci\u00f3ns da Zona Sur. Al\u00edstase como voluntario \u00e1 Divisi\u00f3n Azul, onde serve durante 20 meses.\nAo seu regreso a Espa\u00f1a tivo varios destinos, como profesor da Escola de Aplicaci\u00f3n de Enxe\u00f1eiros, e xefe do Servizo de Ferrocarr\u00eds. En 1955 ascendeu a coronel, e en 1961 a xeneral de brigada. Foi nomeado xefe de enxe\u00f1eiros da VI\u00aa Rexi\u00f3n Militar en Burgos, onde ascendeu a xeneral de divisi\u00f3n, cando pasa a ser Gobernador militar de Asturias. Logo, ao ascender a capit\u00e1n xeneral, o m\u00e1is novo de Espa\u00f1a en alcanzar ese grao, foi nomeado Capit\u00e1n Xeneral da VII\u00aa Rexi\u00f3n Militar. Entre marzo de 1969 e xaneiro de 1972 ocupa o cargo de Director Xeral da Garda Civil. A continuaci\u00f3n \u00e9 nomeado Xefe da Casa Militar do ent\u00f3n Xefe do Estado, Francisco Franco, posto no que permanece ata 1975, e, posteriormente, Xefe do Alto Estado Maior. En outubro de 1976 substit\u00fae no Consello do Reino e no Consello de Rexencia ao xeneral Angel Salas Larr\u00e1zabal.\nO rei de Espa\u00f1a, Xo\u00e1n Carlos I des\u00edgnao senador, e senta no grupo Independente do Senado (os seus bancos m\u00e1is conservadores) entre o 15 de xu\u00f1o de 1977 e o 2 de xaneiro de 1979. Nese ano, ademais, pasa \u00e1 reserva como militar.\nVida persoal.\nIrm\u00e1n do tam\u00e9n militar Manuel D\u00edez-Alegr\u00eda e do sacerdote xesu\u00edta Jos\u00e9 Mar\u00eda D\u00edez-Alegr\u00eda."}
{"id": "174433", "revid": "89787", "url": "https://gl.wikipedia.org/wiki?curid=174433", "title": "Pannus", "text": "O pannus \u00e9 un trazo suplementario das nubes, consistente en farrapos esgazados que forman unha capa continua situada embaixo doutra nube ou soldados con elas.\nPode aparecer en nubes dos x\u00e9neros altostratus, nimbostratus ou cumulonimbus."}
{"id": "174434", "revid": "56817", "url": "https://gl.wikipedia.org/wiki?curid=174434", "title": "Efecto do falso consenso", "text": "O efecto do falso consenso \u00e9 un concepto empregado en psicolox\u00eda consisente nun rumbo cognitivo polo que unha serie de individuos tenden a sobreestimar o grao de acordo que os demais te\u00f1en con eles.\nCaracter\u00edsticas.\nAs persoas tenden a presupor que as s\u00faas propias opini\u00f3ns, crenzas, valores e h\u00e1bitos est\u00e1n entre as m\u00e1is elixidas, apoiadas amplamente pola maior\u00eda. Esta crenza \u00e9 un rumbo que esaxera a confianza dos individuos nas s\u00faas propias opini\u00f3ns, a\u00ednda cando estas sexan err\u00f3neas.\nFrecuentemente este rumbo aparece en grupos de opini\u00f3n nos que a opini\u00f3n colectiva \u00e9 a mesma que a dos individuos do grupo. Como os membros do grupo alcanzaron un consenso interno e raramente atopan algu\u00e9n que dispute ese consenso, tenden a crer que todo o mundo, inclu\u00edndo as persoas que est\u00e1n f\u00f3ra do grupo, \u00e9 da mesma opini\u00f3n que o grupo."}
{"id": "174435", "revid": "35560", "url": "https://gl.wikipedia.org/wiki?curid=174435", "title": ".al", "text": ".al \u00e9 o actual dominio de primeiro nivel territorial (ccTLD) da Albania, activo desde 1992, \u00e9 administrado pola Autoridade de Comunicaci\u00f3ns Electr\u00f3nicas e Postais de Albania (AKEP).\nRexistros de segundo nivel.\nHai seis rexistros de segundo nivel:"}
{"id": "174436", "revid": "32797", "url": "https://gl.wikipedia.org/wiki?curid=174436", "title": "Velum", "text": "O velum \u00e9 un trazo suplementario das nubes, consistente nun veo nubrado de grande extensi\u00f3n horizontal unido ou agregado \u00e1 parte superior dunha ou varias nubes.\nPode aparecer en nubes dos x\u00e9neros cumulus ou cumulonimbus."}
{"id": "174438", "revid": "89787", "url": "https://gl.wikipedia.org/wiki?curid=174438", "title": "Arcus", "text": "O arcus \u00e9 un trazo suplementario das nubes, consistente nun rolo horizontal situado na parte inferior da nube a xeito de arco escuro e ameazante.\nPode aparecer en nubes dos x\u00e9neros cumulus ou cumulonimbus."}
{"id": "174439", "revid": "25871", "url": "https://gl.wikipedia.org/wiki?curid=174439", "title": "Autoestima", "text": "A autoestima \u00e9 un conxunto de actitudes que dependen das percepci\u00f3ns, pensamentos, avaliaci\u00f3ns, sentimentos e tendencias de comportamento dirixidas cara ao propio individuo, a s\u00faa maneira de ser e de comportarse, e cara aos trazos do corpo e o car\u00e1cter. En s\u00edntese, \u00e9 a percepci\u00f3n evaluativa dun mesmo. Por tanto, non pode menos de afectar \u00e1 propia maneira de estar e actuar no mundo e de relacionarnos co resto. Nada na maneira de pensar, de sentir, de decidir e de actuar do individuo escapa \u00e1 influencia da autoestima. \u00c9 xa que logo un condicionante psicol\u00f3xico de primeiro nivel."}
{"id": "174440", "revid": "15490", "url": "https://gl.wikipedia.org/wiki?curid=174440", "title": "Paul D. Boyer", "text": "Paul Delos Boyer, nado o 31 de xullo de 1918 en Provo, Utah (Estados Unidos), \u00e9 un qu\u00edmico estadounidense galardoado co Premio Nobel de Qu\u00edmica do ano 1997.\nTraxectoria.\nEstudou qu\u00edmica na Universidade Brigham Young, pertencente \u00e1 Igrexa mormoa, onde se graud\u00f3 en 1939. En 1943 realizou o doutoramento en bioqu\u00edmica na Universidade de Wisconsin-Madison.\nEn 1956 foi nomeado profesor de qu\u00edmica na Universidade de Minnesota, e desde 1963 \u00e9 profesor no Departamento de Qu\u00edmica e Bioqu\u00edmica da Universidade de Os \u00c1nxeles.\nInvestigaci\u00f3ns cient\u00edficas.\nLogo do seu doutoramento realizou investigaci\u00f3ns nos laboratorios das Universidades Stanford e Minnesota sobre a estabilizaci\u00f3n do s\u00e9rum para as transfusi\u00f3ns, e posteriormente sobre a cin\u00e9tica dos mecanismos qu\u00edmicos das enzimas.\nDesde a s\u00faa posici\u00f3n na Universidade de Os \u00c1nxeles, e \u00e1 beira de John E. Walker, desenvolveu m\u00e9todos para estudar a s\u00edntese qu\u00edmica das enzimas que catalizan a adenosina trifosfato, o principal elemento de achega de enerx\u00eda aos organismos. Ademais conseguiron unir as d\u00faas mol\u00e9culas formantes do fosfato: a adenosina trifosfato ou ATP e a adenos\u00edn difosfato ou ADP.\nEn 1997 foi galardoado, xunto co seu colaborador John E. Walker, coa metade do Premio Nobel de Qu\u00edmica \"polo descubrimento da s\u00edntese da mol\u00e9cula da adenosina trifosfato\". A outra metade do premio recaeu no qu\u00edmico dan\u00e9s Jens Christian Skou polo descubrimento do enzima transportador de i\u00f3ns de sodio e potasio, a bomba de sodio-potasio."}
{"id": "174441", "revid": "89787", "url": "https://gl.wikipedia.org/wiki?curid=174441", "title": "Praecipitatio", "text": "A praecipitatio \u00e9 un trazo suplementario das nubes, consistente nas precipitaci\u00f3ns que dela caen e que acadan a superifice da terra. Poden ser de moi diversos tipos: chuvia, orballo (tam\u00e9n mormaceira, bai\u00f3n, borralleira, chuvia mi\u00fada, orballo, chuvisca, babuxa, chuviscada, froallo, lapi\u00f1eira, pati\u00f1eira, poalleira ou zarzallo), chuvasco, relente, sarabia, pedrazo, neve, neve granulada, \"cinarra\", xeo granulado, prismas de xeo ou corisco.\nPode aparecer en nubes dos x\u00e9neros altocumulus, altostratus, nimbostratus, stratus, stratocumulus, cumulus ou cumulonimbus."}
{"id": "174442", "revid": "98629", "url": "https://gl.wikipedia.org/wiki?curid=174442", "title": "Philippe Thys", "text": "Philippe Thijs, tam\u00e9n co\u00f1ecido como Philippe Thys, nado en Anderlecht o 8 de outubro de 1890 e finado en Bruxelas o 16 de xaneiro de 1971, foi un ciclista belga profesional entre os anos 1912 e 1927.\nTraxectoria.\nEra especialista en carreiras de resistencia, foi o primeiro ciclista en lograr tres vitorias finais no Tour de Francia. Por desgraza viu a s\u00faa carreira interrompida pola primeira guerra mundial. Tras retirarse do ciclismo profesional, dedicouse a un negocio de bicicletas."}
{"id": "174443", "revid": "75459", "url": "https://gl.wikipedia.org/wiki?curid=174443", "title": "Google Arts &amp; Culture", "text": "O Google Arts &amp; Culture \u00e9 un sitio web que presenta unha recompilaci\u00f3n de imaxes en alta resoluci\u00f3n de obras de arte expostas en varios museos do mundo, as\u00ed como un percorrido virtual polas galer\u00edas nas que se atopan. O proxecto foi posto en servizo por Google o 1 de febreiro de 2011 con 1061 obras de dezasete museos, entre os que se atopan o Tate Britain de Londres, o Museo Metropolitano de Arte de Nova York, e a Galer\u00eda Uffizi de Florencia."}
{"id": "174444", "revid": "1131", "url": "https://gl.wikipedia.org/wiki?curid=174444", "title": "Tate Britain", "text": "A Tate Britain \u00e9 parte da rede de galer\u00edas Tate en Gran Breta\u00f1a, xunto coa Tate Modern, a Tate Liverpool e a Tate St Ives. Foi o primeiro destes museos en ser estabelecido, abrindo en 1897. Alberga unha importante colecci\u00f3n de obras de J.M.W. Turner. Colabora dende febreiro de 2011 co proxecto de Google chamado Google Art Project."}
{"id": "174445", "revid": "85894", "url": "https://gl.wikipedia.org/wiki?curid=174445", "title": "Maximiliano As\u00fansolo Linares-Rivas", "text": "Maximiliano As\u00fansolo Linares-Rivas, nado en 1896 e finado na Coru\u00f1a o 1 de decembro de 1931, foi un avogado e pol\u00edtico galego. Foi alcalde da Coru\u00f1a nos anos 1920 e 1930.\nTraxectoria.\nNeto de Maximiliano Linares Rivas, deputado e senador, e sobri\u00f1o neto de Aureliano Linares Rivas, ministro nos anos 1880 e 1890. Estudou Dereito. O 21 de abril de 1922 chegou por primeira vez \u00e1 alcald\u00eda da Coru\u00f1a con tan s\u00f3 26 anos, designado polo goberno de Jos\u00e9 S\u00e1nchez Guerra. No seu primeiro mandato, autorizou a construci\u00f3n da Casa Barri\u00e9 (entre a praza de Vigo e a avenida de Linares Rivas) e inaugurou o tranv\u00eda a Sada. O seu mandato conclu\u00edu en decembro dese mesmo ano.\nEn febreiro de 1930 foi designado novamente alcalde da Coru\u00f1a, pero tan s\u00f3 un ano despois os republicanos ga\u00f1aron amplamente as elecci\u00f3ns municipais de 1931. O 15 de abril entregou o poder, ao considerar que se trataba dunha decisi\u00f3n popular.\nConselleiro da Caixa de Aforros e Monte de Piedade da Coru\u00f1a, era presidente da Federaci\u00f3n de Caixas de Aforro de Galicia e vicepresidente da Confederaci\u00f3n Nacional de Caixas de Aforros.\nVida persoal.\nCasou en Madrid con Mar\u00eda del Carmen Calder\u00f3n B\u00e1rcena, filla de Joaqu\u00edn Calder\u00f3n Ozores, en xaneiro de 1930."}
{"id": "174446", "revid": "6939", "url": "https://gl.wikipedia.org/wiki?curid=174446", "title": "J.M.W. Turner", "text": ""}
{"id": "174447", "revid": "98629", "url": "https://gl.wikipedia.org/wiki?curid=174447", "title": "Neve granulada", "text": "A neve granulada ou gr\u00e1nulos de neve \u00e9 unha precipitaci\u00f3n de gr\u00e1nulos de xeo de di\u00e1metro comprendido entre os 2 e os 5 mil\u00edmetros. Son m\u00e1is compactos c\u00e1 neve normal, podendo ser brancos ou opacos.\nProd\u00facense cando as capas medias da troposfera est\u00e1n moi fr\u00edas pero con pouco contido en vapor de auga"}
{"id": "174448", "revid": "1131", "url": "https://gl.wikipedia.org/wiki?curid=174448", "title": "Tate Modern", "text": "Tate Modern \u00e9 o nome polo que se co\u00f1ece o Museo Nacional Brit\u00e1nico de Arte Moderna. At\u00f3pase situado no centro de Londres e forma parte do grupo de museos Tate xunto con Tate Britain, Tate Liverpool e Tate St Ives, estes dous \u00faltimos situados f\u00f3ra de Londres.\nAt\u00f3pase aloxado na antiga central de enerx\u00eda de Bankside que foi orixinalmente dese\u00f1ada por Giles Gilbert Scott e constru\u00edda en d\u00faas fases entre 1947 e 1963. A central el\u00e9ctrica foi pechada en 1981 e o edificio foi reconvertido en museo polos arquitectos su\u00edzos Herzog &amp; De Meuron, quen tras resultar vencedores nun concurso internacional, deron ao edificio a s\u00faa imaxe actual."}
{"id": "174450", "revid": "23204", "url": "https://gl.wikipedia.org/wiki?curid=174450", "title": "Mal de ollo", "text": "Denom\u00ednase mal de ollo ou ollada o efecto negativo que sobre a sa\u00fade das persoas ou dos animais pode produci-la mirada de determinadas persoas \u00e1s que se cre posuidoras de certos poderes. Ese dano pode producirse voluntariamente, como consecuencia da envexa ou o simple desexo de causar mal, ou mesmo involuntariamente, e pode exercitarse sobre as persoas ou sobre os seus bens.\nA relaci\u00f3n do dano provocado por un suposto mal de ollo e a envexa que outro poida sentir polos bens que un pos\u00faa est\u00e1 admitida polos antrop\u00f3logos. L\u00e9vase \u00f3 extremo de que os paisanos consideran necesario aplicar alg\u00fan ritual protector ante calquera eloxio dun veci\u00f1o, por se tal eloxio leva agochada envexa e pode causar dano. As\u00ed, Risco recolleu a pr\u00e1ctica profil\u00e1ctica dalg\u00fans pastores ou labregos de cuspir no gando cando algu\u00e9n lle di que ten uns bos animais, que est\u00e1n lucidos ou unha loanza semellante, por se tal persoa tivera o poder de bota-lo mal de ollo \nXos\u00e9 Ram\u00f3n Mari\u00f1o Ferro atrib\u00fae d\u00faas funci\u00f3ns sociais na crenza popular da existencia do mal de ollo: por unha banda serve para explicar feitos casuais para os que non se ten unha explicaci\u00f3n l\u00f3xica. Unha enfermidade, un animal que morre, un accidente calquera atopan as\u00ed unha causa, e deste xeito n\u00e9ganse os feitos inexplicables.\nPor outra banda, pode servir para controla-la envexa dos veci\u00f1os, ou canto menos a s\u00faa manifestaci\u00f3n externa, canto que ningu\u00e9n quere ser acusado de bota-lo mal de ollo, polo que evitan exteriorizar ese sentimento.\nC\u00f3mpre diferencialo do meigallo, a\u00ednda que \u00e1mbolos fen\u00f3menos presenten elementos com\u00fans. O meigallo, feitizo ou meigueir\u00eda \u00e9 a obra dunha meiga, que se introduce no corpo dunha persoa \u00e1 que pode causar doenzas diversas e, sobre todo, comportamentos anormais e actitudes de rexeitamento ante a relixi\u00f3n ou os seus representantes.\nProtecci\u00f3n contra o mal de ollo.\nMoitas enfermidades da xente ou do gando, de etiolox\u00eda desco\u00f1ecida, atribu\u00edronse \u00f3 mal de ollo, e para defenderse del utiliz\u00e1ronse numerosos remedios, sexan obxectos diversos, pr\u00e1cticas supersticiosas ou \u00f3 recurso a obxectos santos ou bendicidos.\nOs cornos de vaca ou, por similitude, de vacaloura, ou cousas de forma parecida a un corno, como pode se-los dentes de allo ou os dentes de porco ou de xabaril, son un remedio com\u00fan contra unha mala mirada, suponse que por ser instrumentos defensivos ou lembrar a eles. As\u00ed, para protexe-los meni\u00f1os adoitaba colocarse un amuleto destes entre a roupa ou pendurado \u00f3 pescozo.\nEspecial sona como amuleto contra os efectos do mal de ollo ten o \"alicornio\" , que \u00e9 un canteiro de xabaril protexido na base cun armaz\u00f3n de prata. Util\u00edzase como protector lev\u00e1ndoo pendurado no colo, ou como elemento curativo pas\u00e1ndoo por riba da parte do corpo enferma ou bebendo as raeduras nun pouco de leite. Probablemente deba o nome \u00e1 suposta relaci\u00f3n co animal m\u00edtico chamado unicornio.\nTam\u00e9n se utilizan co mesmo obxectivo profil\u00e1ctico o que denominan a \"bulsa dos atav\u00edos\" , na que meten un dente de allo, unha pedra da ara (raeduras dun altar ou dunha p\u00eda de auga bendita) e outros obxectos relixiosos, como a auga bendita, unha cruz ou un escapulario. Pero tam\u00e9n se consideran eficaces unha gorra ou o pantal\u00f3n dun home, unha ferradura, o fume, unha pedra collida nun cami\u00f1o polo que pasou o vi\u00e1tico etc. Como se ve, estas f\u00f3rmulas contra o mal utilizan recursos relixiosos (o ben contra o mal), masculinos ou defensivos.\nP\u00f3dese recorrer a certas pr\u00e1cticas, rituais ou ensalmos para descubri-la persoa causante do mal de ollo e, as\u00ed, obrigarlle a que o retire. Como tal, se unha vaca produce o costro sanguinolento d\u00e1se por suposto que se debe \u00e1 ollada dunha mala veci\u00f1a. Para reco\u00f1ecela, durante tres d\u00edas seguidos moxen a vaca e botan ese costro \u00f3 lume, ou nunha tixola posta \u00f3 lume, coa seguridade de que a persoa responsable aparecer\u00e1 axi\u00f1a a suplicar que se deixe de facer tal cousa, pedir perd\u00f3n e retira-la \"mirada\".\nMal de ollo inocente.\nTam\u00e9n existe a posibilidade de provocar dano coa mirada sen ter ningunha intenci\u00f3n de facelo, pola moita forza que se ten na vista. Rafael Silva recolleu en Velle (Ourense) o seguinte:"}
{"id": "174451", "revid": "1131", "url": "https://gl.wikipedia.org/wiki?curid=174451", "title": "Tate", "text": "Tate \u00e9 o museo nacional de arte moderna do Reino Unido acollido principalmente na cidade de Londres. Comprende catro galer\u00edas: Tate Britain (aberta en 1897), Tate Liverpool (1988), Tate St Ives (1993) e Tate Modern (2000), coa a\u00ednda a galer\u00eda online, Tate Online (1998). Foi fundada orixinalmente co nome de \"National Gallery of British Art\" e renomeada tras Henry Tate fundar un edificio especialmente para ela en Millbank, Londres."}
{"id": "174452", "revid": "98629", "url": "https://gl.wikipedia.org/wiki?curid=174452", "title": "Oxiur\u00edase", "text": "A oxiur\u00edase ou enterob\u00edase \u00e9 unha parasitose intestinal producida por un verme nematodo, \"Enterobius vermicularis\", da orde \"Rhabditida\". \u00c9 unha enfermidade practicamente universal que afecta exclusivamente \u00f3 home, de t\u00f3dolos grupos socioecon\u00f3micos, a\u00ednda que resulta moito m\u00e1is frecuente en zonas de clima temperado e de condici\u00f3ns hixi\u00e9nicas deficientes. Afecta principalmente meni\u00f1os e rapaces.\nEn Europa, \u00c1frica e Asia existe outra especie, \"E. gregorii\", cuxa morfolox\u00eda, ciclo e cl\u00ednica son id\u00e9nticos \u00f3s da especie tipo.\nEtiolox\u00eda.\nO parasito causante da enfermidade \u00e9 o \"Enterobius vermicularis\" (antes, \"Oxyuris vermicularis\"), un verme redondo, filiforme e de pequeno tama\u00f1o: 2\u20135\u00a0mm os machos e 8\u201313\u00a0mm as femias, que se localiza no intestino groso, a\u00ednda que por veces pode ascender \u00f3 intestino delgado.\nCiclo biol\u00f3xico.\nA femia despr\u00e1zase \u00e1 rexi\u00f3n anal para deposita-los seus ovos nos pregos anais, momento no que o enfermo sente un intenso pro\u00eddo. \u00d3 ra\u00f1arse pode reter ovos na pel da man e baixo as u\u00f1as e posibilitar as\u00ed unha autoinfestaci\u00f3n \u00f3 levarse as mans \u00e1 boca ou tocar alimentos. Tam\u00e9n \u00e9 posible o contaxio a outras persoas \u00f3 manipular roupa interior ou a roupa de cama contaminadas, e mesmo unha infestaci\u00f3n ambiental xa que os ovos poden contaminar outras superficies (cortinas, alfombras) e, ocasionalmente, quedar en suspensi\u00f3n no aire e seren inhalados. Os ovos son infecciosos \u00f3 cabo dunhas 4-6 horas en condici\u00f3ns \u00f3ptimas.\nTrala inxesti\u00f3n, os ovos eclosionan no intestino e as larvas mudan \u00f3 estado adulto, para fixarse no colon, onde se reproducen. O per\u00edodo de tempo necesario para pecha-lo ciclo (desde a inxesti\u00f3n dos ovos ata que a femia adulta comeza a po\u00f1er ovos) \u00e9 de \u00f3 redor dun mes, e a vida dos adultos \u00e9 duns dous meses.\n\u00c9 posible a migraci\u00f3n de larvas desde o ano cara o recto, pero desco\u00f1\u00e9cese a importancia desta forma de retroinfestaci\u00f3n.\nCadro cl\u00ednico.\nTr\u00e1tase dunha enfermidade leve caracterizada polo intenso pro\u00eddo na rexi\u00f3n anal ou perineal, xeralmente nocturno. Adoita acompa\u00f1arse de sono intranquilo que pode complicarse con pesadelos e somnambulismo; tam\u00e9n pode aparecer insomnio. Segundo a intensidade do ra\u00f1ado poden provocarse erosi\u00f3ns superficiais con infecci\u00f3ns bacterianas secundarias.\nNas meni\u00f1as \u00e9 posible que as larvas penetren na vaxina ou na uretra, provocando irritaci\u00f3n e pro\u00eddo vaxinal, fluxos ou dor \u00f3 ouri\u00f1ar.\nTratamento e prevenci\u00f3n.\nOs tratamentos antiparasitarios habituais son eficaces pero, como s\u00f3 matan os vermes, non os ovos, c\u00f3mpre un segundo tratamento \u00f3 cabo de d\u00faas semanas. \u00c9 necesario completalos coa adopci\u00f3n de medidas hixi\u00e9nicas que corten a posible reinfestaci\u00f3n: lavado coidadoso da zona anal e perineo nada m\u00e1is despertarse, lavado con auga moi quente da roupa interior e da roupa de cama, lavado das mans despois de manexar roupa posiblemente contaminada e mante-las u\u00f1as curtas e limpas.\nOs tratamentos populares utilizados contra esta parasitose son os mesmos c\u00f3s que se usan para outras lombrigas."}
{"id": "174453", "revid": "56817", "url": "https://gl.wikipedia.org/wiki?curid=174453", "title": "Anoia", "text": "Anoia \u00e9 unha comarca da provincia de Barcelona, en Catalu\u00f1a. Est\u00e1 situada no centro da comunidade e a s\u00faa capital \u00e9 Igualada. En 2009 ti\u00f1a 117.114 habitantes.\nA comarca limita co Solson\u00e8s polo norte, co Baix Llobregat e o Bages polo leste, coa comarca do Alt Pened\u00e8s polo sur e coa Segarra, a Conca de Barber\u00e0 e o Alt Camp polo oeste.\nConcellos.\nActualmente a comarca est\u00e1 formada por 33 concellos."}
{"id": "174454", "revid": "89787", "url": "https://gl.wikipedia.org/wiki?curid=174454", "title": "Henry Tate", "text": "Henry Tate, I Bar\u00f3n de Park Hill, nado en Chorley, Lancashire, o 11 de marzo de 1819 e finado en Streatham Common, South London, o 5 de decembro de 1899, foi un comerciante ingl\u00e9s de azucre. Ademais foi o promotor da Tate Britain de Londres, que se encadra dentro das catro galer\u00eda Tate."}
{"id": "174455", "revid": "1822", "url": "https://gl.wikipedia.org/wiki?curid=174455", "title": "Enterob\u00edase", "text": ""}
{"id": "174456", "revid": "22570", "url": "https://gl.wikipedia.org/wiki?curid=174456", "title": "Corisco", "text": "O corisco ou chuvia xeada \u00e9 unha precipitaci\u00f3n de auga l\u00edquida que se conxela ao entrar en contacto co chan ou calquera obxecto presente na superficie. A conxelaci\u00f3n prod\u00facese de xeito instant\u00e1neo, formando unha pel\u00edcula uniforme de xeo sobre o terreo co cal entrou en contacto."}
{"id": "174457", "revid": "16394", "url": "https://gl.wikipedia.org/wiki?curid=174457", "title": "Chuvia xeada", "text": ""}
{"id": "174458", "revid": "25871", "url": "https://gl.wikipedia.org/wiki?curid=174458", "title": "Har Gobind Khorana", "text": "Har Gobind Khorana, nado na India o 9 de xaneiro de 1922 e morto en Concord, Massachusetts o 9 de novembro 2011, foi un bi\u00f3logo molecular estadounidense de ascendencia punjabi.\nTraxectoria.\nFoi galardoado co Premio Nobel de Medicina (compartido con Robert W. Holley e Marshall Warren Nirenberg) en 1968 polo seu traballo na interpretaci\u00f3n do c\u00f3digo xen\u00e9tico e a s\u00faa funci\u00f3n na s\u00edntese proteica. Converteuse en cidad\u00e1n naturalizado dos Estados Unidos en 1966. En 2011 viv\u00eda en Cambridge, Massachusetts e traballaba na Facultade de Qu\u00edmica do MIT."}
{"id": "174459", "revid": "85894", "url": "https://gl.wikipedia.org/wiki?curid=174459", "title": "Complexo Intermareal Umia-O Grove", "text": "O Complexo Intermareal Umia-O Grove, A Lanzada, punta Carreir\u00f3n e lagoa Bodeira \u00e9 un espazo natural terrestre e mari\u00f1o declarado como zona de protecci\u00f3n de aves e zona h\u00famida protexida. \n \u00c9 tam\u00e9n a zona Ramsar Complexo intermareal Umia-O Grove. Est\u00e1 situado na r\u00eda de Arousa e est\u00e9ndese polos concellos de Cambados, O Grove, Sanxenxo, Mea\u00f1o, Ribadumia e a Illa de Arousa, cunha extensi\u00f3n total de 2.813 hect\u00e1reas.\nDestaca pola s\u00faa flora e fauna da marisma e, especialmente, pola s\u00faa abundante e variada poboaci\u00f3n de aves acu\u00e1ticas invernantes e nidificantes. Ocupan a marisma da r\u00eda durante os seus pasos migratorios ou ani\u00f1an.\nXeograf\u00eda.\nOs l\u00edmites da ZEPA e Ramsar \"Complexo Intermareal Umia-O Grove, A Lanzada, punta Carreir\u00f3n e lagoa Bodeira\" abranguen varios espazos:\nFlora e fauna.\nFlora.\nNeste espazo at\u00f3panse varios endemismos de flora, como \"Cistanche phelypaea\". As especies da flora deste espazo en risco de extinci\u00f3n deste espazo natural son:\nFauna.\nAves.\nPor esta ZEPA migran un amplo n\u00famero de aves migratorias e ani\u00f1an. De feito, durante o per\u00edodo invernal poden contabilizarse ata 13.000 a 16.000 aves acu\u00e1ticas co cal \u00e9 o principal punto de aves acu\u00e1ticas galego e o segundo das costas cant\u00e1brico-galaicas. Abundan en n\u00famero as especies lim\u00edcolas e an\u00e1ticas, ora invernantes ou non, e as ardeidas que invernan. Algunhas especies a destacar est\u00e1n a p\u00edllara papuda (\"Charadrius alexandrinus\"), a gabita (\"Haematopus ostralegus\"), o mazarico rabipinto (\"Limosa lapponica\"), a p\u00edllara cincenta (\"Pluvialis squatarola\") e o furabuchos balear (\"Puffinus mauretanicus\").\nAs especies de aves en risco de extinci\u00f3n deste espazo natural son :\nLexislaci\u00f3n.\nO \"Complexo intermareal Umia - O Grove, A Lanzada, punta Carreir\u00f3n e lagoa Bodeira\" est\u00e1 amparado baixo as figuras de protecci\u00f3n :\nAdemais, a s\u00faa totalidade est\u00e1 amparada por outra figuras de protecci\u00f3n da Rede Natura 2000, a Zona Especial de Conservaci\u00f3n (ZEC) \u201cComplexo Ons-O Grove\u201d. Este espazo natural incl\u00fae ademais \u00e1s illas Ons. Esta \u00e1rea tam\u00e9n cadra parcialmente co IBA 003 \"R\u00eda de Arousa (O Grove)\" do inventario de 1998 da SEO/BirdLife."}
{"id": "174460", "revid": "27155", "url": "https://gl.wikipedia.org/wiki?curid=174460", "title": "John E. Walker", "text": "John Ernest Walker, nado o 7 de xaneiro de 1941 en Halifax, Inglaterra, \u00e9 un qu\u00edmico ingl\u00e9s galardoado co Premio Nobel de Qu\u00edmica do ano 1997.\nTraxectoria.\nEstudou f\u00edsica, qu\u00edmica e matem\u00e1ticas no St Catherine's College, dependente da Universidade de Oxford, onde se doutorou en 1965.\nInvestigaci\u00f3ns cient\u00edficas.\nDurante a s\u00faa estancia en Oxford iniciou a s\u00faa colaboraci\u00f3n con Edward Abraham acerca dos p\u00e9ptidos como antibi\u00f3ticos, as\u00ed como tam\u00e9n se interesou na biolox\u00eda molecular. Logo de traballar entre 1969 e 1971 na Universidade de Wisconsin-Madison e dunha estancia en Francia entre aquel ano e 1974, entrou a traballar na Universidade de Cambridge. Al\u00ed co\u00f1eceu a Frederick Sanger e Francis Crick. \u00c1 beira destes realizou an\u00e1lise de secuencias de prote\u00ednas e puido descubrir o c\u00f3digo xen\u00e9tico modificado da mitocondria, e en 1978 decidiu aplicar m\u00e9todos qu\u00edmicos da prote\u00edna \u00e1s mesmas prote\u00ednas da membrana.\nEn colaboraci\u00f3n co qu\u00edmico estadounidense Paul D. Boyer desenvolveu m\u00e9todos para estudar a s\u00edntese qu\u00edmica das encimas que catalitzan a adenosina trifosfato, o principal elemento de achega de enerx\u00eda aos organismos.\nEn 1997 foi galardoado, xunto con Paul D. Boyer, coa metade do Premio Nobel de Qu\u00edmica \"polo descubrimento da s\u00edntese da mol\u00e9cula da adenosina trifosfato\". A outra metade do premio recaeu no qu\u00edmico dan\u00e9s Jens Christian Skou polo descubrimento da encima transportadora de iones de sodio e potasio, a bomba de sodio-potasio."}
{"id": "174461", "revid": "65337", "url": "https://gl.wikipedia.org/wiki?curid=174461", "title": "Universidade de Wisconsin-Madison", "text": "A University of Wisconsin-Madison ou Universidade de Wisconsin-Madison, \u00e9 unha universidade e centro de investigaci\u00f3ns altamente selectivo, localizada en Madison, Wisconsin. Foi fundada en 1848, \u00e9 a maior universidade do estado cun total de m\u00e1is de 41.000 estudantes matriculados. A Universidade \u00e9 dividida en 20 facultades. Hab\u00eda 29.153 estudantes asistindo ao grao, e 8,710 m\u00e1is ao posgrao en 2008. A universidade \u00e9 unha da mais grandes nos Estados Unidos e hai gastos de m\u00e1is de $1 billon en investigaci\u00f3n a traves das facultades."}
{"id": "174463", "revid": "22570", "url": "https://gl.wikipedia.org/wiki?curid=174463", "title": "Cita con Rama", "text": "Cita con Rama \u00e9 unha novela de ciencia ficci\u00f3n escrita por Arthur C. Clarke en 1972 co t\u00edtulo de Rendez-vous with Rama. \u00c9 unha das obras m\u00e1is premiadas do x\u00e9nero pois, entre outros, recibiu en 1973 o premio N\u00e9bula e en 1974 o Hugo, Locus e o John W. Campbell Memorial. Polo rigor cient\u00edfico logrado por Clarke, esta novela consid\u00e9rase un dos mellores exemplos da ciencia ficci\u00f3n dura. Posteriormente, coa axuda do seu habitual colaborador Gentry Lee, o autor continuou a trama nunha serie de novelas, sendo en total catro.\nFoi traducida ao galego por Alejandro Tobar, e publicada pola Editorial Hugin e Munin en 2012.\nTrama.\nTralo impacto dun meteorito no norte da pen\u00ednsula It\u00e1lica no ano 2077, instalouse no planeta Terra un sistema de vixilancia espacial para previr sucesos similares. No ano 2131 det\u00e9ctase un peculiar corpo que parece vir de f\u00f3ra do sistema solar e que cruza a gran velocidade con rumbo rectil\u00edneo, para atravesalo. Cando se atopa m\u00e1is preto, e despois de recibir o nome de Rama en honra ao deus hind\u00fa hom\u00f3nimo, desc\u00f3brese que \u00e9 perfectamente cil\u00edndrico e que ten un movemento de rotaci\u00f3n moi r\u00e1pido. Estas d\u00faas caracter\u00edsticas, levan \u00e1 obvia conclusi\u00f3n de que a s\u00faa creaci\u00f3n se debe a unha raza alien\u00edxena, e un comit\u00e9 de experto concl\u00fae interceptalo.\nEnv\u00edase al\u00ed unha das naves dispo\u00f1\u00edbeis xa en viaxe polo sistema solar, a m\u00e1is pr\u00f3xima, en misi\u00f3n de exploraci\u00f3n, e como embaixadores nun hipot\u00e9tico contacto. Unha vez al\u00ed, a nave sit\u00faase sobre a base do cilindro e a tripulaci\u00f3n acaba entrando por unha fenda que d\u00e1 ao interior de Rama, a cal est\u00e1 oca e en absoluta escuridade. Con potentes focos, conseguen explorar o interior onde dan co que parecen edificios sen portas nin xanelas. A fr\u00eda e durmida nave Rama empeza a espertar. A partir deste punto, a tripulaci\u00f3n comeza unha serie de pescudas que o lector pode interpretar como mera lectura de entretemento ou dende un punto de vista m\u00e1is filos\u00f3fica e mesmo cient\u00edfico.\nFinalmente, Rama, sen prestar maior atenci\u00f3n \u00e1 especie humana, acaba de cruzar o sistema solar e dir\u00edxese cara a novas dimensi\u00f3ns estelares.\nSecuelas.\nAs obras que completan a tetralox\u00eda que abre \"Rendezvous with Rama\" son \"Rama II\" (1989), \"The Garden of Rama\" (1991) e \"Rama revealed\" (1993)."}
{"id": "174464", "revid": "865", "url": "https://gl.wikipedia.org/wiki?curid=174464", "title": "NoMeansNo", "text": "NoMeansNo foi unha banda canadense de punk rock progresivo procedente de Victoria (Columbia Brit\u00e1nica) e posteriormente asentado en Vancouver. O grupo nunca tivo, e nunca foi a s\u00faa intenci\u00f3n, moito \u00e9xito entre o grande p\u00fablico, pero te\u00f1en unha forte base de seareiros en Norteam\u00e9rica e Europa.\nAt\u00e9 2002 lanzaron os seus discos con Alternative Tentacles. Desde ent\u00f3n est\u00e1n coa editora Southern Records."}
{"id": "174465", "revid": "22570", "url": "https://gl.wikipedia.org/wiki?curid=174465", "title": "Montsi\u00e0", "text": "O Montsi\u00e0 \u00e9 unha comarca da provincia de Tarragona, en Catalu\u00f1a. \u00c9 a m\u00e1is meridional das comarcas catal\u00e1s e a s\u00faa capital \u00e9 Amposta. En 2009 ti\u00f1a 72.189 habitantes.\nA comarca limita co Baix Ebre polo norte, co mar Mediterr\u00e1neo polo leste, co Baix Maestrat (Castell\u00f3) polo sur e coa comarca do Matarra\u00f1a (Arag\u00f3n) polo oeste.\nConcellos.\nActualmente a comarca est\u00e1 formada por 12 concellos. En 1990 foi anexionado o concello de Sant Jaume d'Enveja."}
{"id": "174466", "revid": "25871", "url": "https://gl.wikipedia.org/wiki?curid=174466", "title": "Premio N\u00e9bula", "text": "Os premios N\u00e9bula son concedidos desde 1965 pola Asociaci\u00f3n de escritores de ciencia ficci\u00f3n e fantas\u00eda dos Estados Unidos (SFWA). A\u00ednda que non ten asociada unha cantidade de di\u00f1eiro, e o premio mesmo \u00e9 sinxelo (un bloque transparente cunha nebulosa incrustada brillante), as editoriais non adoitan deixar de mencionar que unha novela obtivo este galard\u00f3n tendo en conta que serve como marca de reco\u00f1ecemento doutros escritores do gremio e serve, do mesmo xeito que o premio Hugo, para aumentar as vendas da obra. De feito, consid\u00e9rase un dos premios m\u00e1is importantes da ciencia ficci\u00f3n."}
{"id": "174468", "revid": "6939", "url": "https://gl.wikipedia.org/wiki?curid=174468", "title": "Premios N\u00e9bula", "text": ""}
{"id": "174469", "revid": "18868", "url": "https://gl.wikipedia.org/wiki?curid=174469", "title": "Cistanche phelypaea", "text": ""}
{"id": "174470", "revid": "27155", "url": "https://gl.wikipedia.org/wiki?curid=174470", "title": "Rume", "text": "O rume ou, popularmente, bandullo \u00e9 o primeiro e m\u00e1is voluminoso dos preest\u00f3magos dos ruminantes, situado na metade esquerda da cavidade abdominal, entre o diafragma e a cavidade pelviana. Comunica por diante co es\u00f3fago, que se abre no saco dorsal, e co ret\u00edculo.\nNos animais lactantes est\u00e1 moi pouco desenvolvido xa que a s\u00faa alimentaci\u00f3n s\u00f3 precisa do est\u00f3mago glandular, o calleiro, para a s\u00faa dixesti\u00f3n. Nestas idades, o seu tama\u00f1o \u00e9 inferior \u00e1 metade do volume do calleiro. Segundo vai medrando o animal e comeza a consumir herba, o rume -e os outros preest\u00f3magos- comezan a desenvolverse de modo que \u00f3 cabo dunhas oito semanas alcanza un tama\u00f1o semellante \u00f3 do calleiro; \u00f3s tres meses alcanza un tama\u00f1o do dobre c\u00f3 calleiro e, cando chega \u00f3 estado adulto, o volume do rume \u00e9 unhas nove veces maior c\u00f3 do calleiro, cunha capacidade que pode alcanza-los 200-250 litros no vac\u00fan; na ovella, a capacidade do rume \u00e9 duns 12 litros.\nO continuo intercambio dos contidos do ret\u00edculo e do rume leva a considerar \u00e1mbalas v\u00edsceras dunha forma unitaria, denominada complexo \"ret\u00edculo-rume\".\nDescrici\u00f3n.\nO rume ten forma de saco aplanado lateralmente, de modo que a superficie esquerda contacta coa parede esquerda da cavidade abdominal e as \u00faltimas costelas, e a superficie dereita co resto das v\u00edsceras que ocupan esta cavidade (libro, calleiro, p\u00e1ncreas, f\u00edgado e intestinos). Ocupa toda a metade esqueda da cavidade abdominal, desde o diafragma, co que contacta mediante o saco dorsal (o saco ventral est\u00e1 separado do diafragma, situ\u00e1ndose entre ambos o ret\u00edculo), ata a pelve, na que penetra o saco cego caudal da porci\u00f3n dorsal, explorable por v\u00eda rectal. Na ovella e cabra \u00e9 o saco ventral o de maior extensi\u00f3n.\nExternamente, o rume est\u00e1 percorrido por sucos que delimitan os distintos sacos. Os sucos m\u00e1is destacados son os lonxitudinais, dereito e esquerdo, que dividen o rume nos sacos ou porci\u00f3ns dorsal e ventral.\nInternamente, est\u00e1 recuberto por unha mucosa dotada de numerosas vilosidades que lle dan un aspecto t\u00edpico de felpudo, de tacto \u00e1spero e cor marr\u00f3n escura a case negra. Son papilas filiformes, moi mestas e de m\u00e1is de 1\u00a0cm de lonxitude na vaca, e m\u00e1is de 5\u00a0mm na ovella. Esta mucosa non est\u00e1 provista de gl\u00e1ndulas. Nas zonas que corresponden cos sucos externos, a capa muscular da v\u00edscera mostra uns engrosamentos chamados piares, entre os que destacan o piar cranial e o caudal, dos que saen piares accesorios. Nos piares, a mucosa carece de papilas e \u00e9 de cor m\u00e1is clara que no resto da v\u00edscera.\nFisiolox\u00eda.\nO rume cumpre a funci\u00f3n dunha c\u00e1mara de fermentaci\u00f3n na que se degrada a celulosa contida nos alimentos vexetais que inxiere o animal. Para realizar esta funci\u00f3n, o contido da v\u00edscera cont\u00e9n permanentemente un l\u00edquido ruminal formado por restos de alimento e unha abundante e variada flora e fauna formada por bacterias e protozoos. As contracci\u00f3ns das paredes do rume e os sucos e piares que cruzan a s\u00faa superficie provocan unha continua mestura do contido.\nPeriodicamente, o contido do rume \u00e9 devolto \u00e1 boca para unha segunda mastigaci\u00f3n, mediante o fen\u00f3meno da \"remoeira\" ou ruminaci\u00f3n. Cada porci\u00f3n de comida que \u00e9 procesada denom\u00ednase \"remoallo\", \"rumiallo\" ou \"gaspallo\".\nAproveitamento.\nO rume, xunto \u00f3s outros preest\u00f3magos, forma parte na cortador\u00eda dos mi\u00fados brancos, e aprov\u00e9itanse para elabora-los callos.\nO nome popular desta v\u00edscera \u00e9 o de \"bandullo\" . Cando se comercializa conxuntamente co ret\u00edculo e o libro, recibe o nome colectivo de \"ventre\"."}
{"id": "174471", "revid": "27155", "url": "https://gl.wikipedia.org/wiki?curid=174471", "title": "Ret\u00edculo", "text": " \nO ret\u00edculo \u00e9 o segundo dos preest\u00f3magos dos animais ruminantes, unha v\u00edscera m\u00e1is ou menos esf\u00e9rica, duns 8-10 litros de capacidade na vaca adulta, que se caracteriza polos pregamentos ou lamini\u00f1as que forma a s\u00faa mucosa debuxando unha ret\u00edcula de campos cadrados, pentagonais e, maiormente, hexagonais, a modo das celas dun favo.\nDescrici\u00f3n.\nO ret\u00edculo sit\u00faase entre o rume e o diafragma, apoiado sobre a cartilaxe xifoide do esterno . Dorsalmente, contacta co rume e co f\u00edgado; pola dereita, co calleiro; e pola esquerda, co diafragma. A forma \u00e9 practicamente esf\u00e9rica, pero pode modificar considerablemente de forma e volume grazas \u00e1 musculatura lisa das paredes.\nComunica anteriormente co rume mediante un ancho orificio (de 18 x 13\u00a0cm nos bovinos), e posteriormente co libro, mediante un orificio estreito en forma de fendedura.\nOs pregamentos da mucosa son de alturas variables e inestensibles. En cada pregamento hai unha estrutura muscular de fibras lisas, en direcci\u00f3n lonxitudinal da crista. Na vaca, as celas que delimitan mostran no fondo outros pregamentos ou cristas m\u00e1is baixas, que \u00e1 s\u00faa vez delimitan outros espazos secundarios e m\u00e1is pequenos. Na ovella, en lugar destas cristas aparecen pequenas prominencias lineais.\nTanto nos pregamentos como no fondo das celas hai pequenas papilas. Na zona m\u00e1is pr\u00f3xima \u00f3 rume e \u00f3 suco esof\u00e1xico, as cristas son cada vez m\u00e1is baixas e adoptan unha disposici\u00f3n lineal, sen conflu\u00edr unhas coas outras para rematar convert\u00e9ndose en vilosidades.\nFisiolox\u00eda.\nNo ret\u00edculo contin\u00faase o proceso de trituraci\u00f3n e mestura do contido estomacal que se iniciou no rume. As secreci\u00f3ns das papilas da mucosa deste \u00f3rgano aumentan a fluidez dos alimentos e facilitan, as\u00ed, as reacci\u00f3ns qu\u00edmicas da dixesti\u00f3n. Os movementos das paredes e a estrutura reticular conseguen que non pasen \u00f3 libro fragmentos de alimento de tama\u00f1o maior de 1\u20132\u00a0mm e sen predixerir.\nO continuo intercambio dos contidos do ret\u00edculo e do rume leva a considerar \u00e1mbalas v\u00edsceras dunha forma unitaria, denominada complexo \"ret\u00edculo-rume\".\nPatolox\u00eda.\nA situaci\u00f3n do ret\u00edculo, acaroado \u00f3 diafragma e \u00e1 mesma altura do coraz\u00f3n, do que hai unha separaci\u00f3n de tan s\u00f3 3\u20134\u00a0cm, posibilita unha patolox\u00eda caracter\u00edstica do gando vac\u00fan, denominada \"reticulo-pericardite traum\u00e1tica\". Consiste na inxesti\u00f3n dalg\u00fan obxecto met\u00e1lico aguzado (unha agulla, un cravo, un arame) mesturado coa herba ou coa forraxe. \u00d3 quedar retido entre os pregamentos do ret\u00edculo, remata crav\u00e1ndose e perforando a parede da v\u00edscera, o diafragma e, finalmente, o pericardio. \u00c9 un accidente moi grave, sen tratamento, que obriga a sacrifica-lo animal canto antes para intentar aproveita-la s\u00faa carne.\nNomes populares.\nAparece na bibliograf\u00eda cos nomes populares de \"bonete\" (que \u00e9 un castelanismo) ou \"barrete\" (un lusismo), nomes derivados da forma esf\u00e9rica desta v\u00edscera. Tam\u00e9n se recolleron nomes como \"crespi\u00f1a\" e \"redeiri\u00f1a\"."}
{"id": "174472", "revid": "23204", "url": "https://gl.wikipedia.org/wiki?curid=174472", "title": "Prismas de xeo", "text": "Os prismas de xeo, tam\u00e9n chamados po de diamante, est\u00e1n constitu\u00eddos por cristais de xeo con forma de agullas ou l\u00e1minas, tan pequenos que semellan estar suspendidos no aire. Estes cristais poden caer dunha nube ou do ceo despexado.\nEste fen\u00f3meno meteorol\u00f3xico tam\u00e9n se co\u00f1ece simplemente como cristais de xeo e inf\u00f3rmase no c\u00f3digo METAR como IC. O po de diamante f\u00f3rmase xeralmente baixo ceos que doutra maneira estar\u00edan despexados ou case despexados, polo que \u00e1s veces ch\u00e1maselle precipitaci\u00f3n de ceo despexado. O po de diamante obs\u00e9rvase con maior frecuencia na Ant\u00e1rtida e o \u00c1rtico, mais pode ocurrer en calquera lugar cunha temperatura moi por debaixo o punto de conxelaci\u00f3n. Nas rexi\u00f3ns polares da Terra, o po de diamante pode persistir durante varios d\u00edas sen interrupci\u00f3n.\nFormaci\u00f3n.\nEstes cristais de xeo f\u00f3rmanse xeralmente cando hai unha inversi\u00f3n de temperatura na superficie e o aire m\u00e1is quente sobre o chan se mestura co aire m\u00e1is fr\u00edo preto da superficie. Xa que o aire m\u00e1i quente cont\u00e9n a mi\u00fado m\u00e1is vapor de auga ca o aire m\u00e1is fr\u00edo, esta mestura tam\u00e9n adoita transportar vapor de auga ao aire preto da superficie, o que fai que aumente a humidade relativa do aire preto da superficie. Se o aumento da humidade relativa preto da superficie \u00e9 grande abondo, p\u00f3dense formar cristais de xeo."}
{"id": "174473", "revid": "89787", "url": "https://gl.wikipedia.org/wiki?curid=174473", "title": "Baixa Cerdanya", "text": "A Baixa Cerdanya \u00e9 unha comarca da provincia de Xirona, en Catalu\u00f1a. Est\u00e1 situada nos Pireneos e a s\u00faa capital \u00e9 Puigcerd\u00e0. En 2009 ti\u00f1a 18.656 habitantes. A comarca limita co Principado de Andorra polo norte, coa Alta Cerdanya (Francia) polo nordeste, co Ripoll\u00e8s e o Bergued\u00e0 polo sur e co Alt Urgell polo oeste.\n\u00c9 un dos fragmentos nos que quedou dividido o territorio hist\u00f3rico da Cerdanya como consecuencia do Tratado dos Pireneos (1659). Oficialmente ch\u00e1mase simplemente Cerdanya, pero util\u00edzase o nome de Baixa Cerdanya en contraposici\u00f3n \u00e1 Alta Cerdanya.\nConcellos.\nActualmente a comarca est\u00e1 formada por 17 concellos. "}
{"id": "174474", "revid": "23204", "url": "https://gl.wikipedia.org/wiki?curid=174474", "title": "Libro (anatom\u00eda)", "text": "O libro ou, tecnicamente, omaso , \u00e9 o terceiro dos preest\u00f3magos dos animais ruminantes, caracterizado polas longas l\u00e1minas que tapizan a s\u00faa mucosa interna, que semellan as follas dun libro.\nDescrici\u00f3n.\nTen unha forma esf\u00e9rica, lixeiramente aplanada lateralmente , cunha capacidade de 11-12 litros, na vaca; situado \u00e1 altura da 9\u00aa-12\u00aa v\u00e9rtebra dorsal, no terzo medio da cavidade abdominal, entre o rume e o f\u00edgado. Na zona da abertura \u00f3 rume a v\u00edscera \u00e9 un pouco m\u00e1is estreita e forma unha especie de colo.\nA mucosa interna \u00e9 caracter\u00edstica e explica os nomes metaf\u00f3ricos que recibe esta v\u00edscera: \"libro\", \"cenfollas\" , \"entrefollo\" ou \"salterio\" . Desde o bordo lateral, a mucosa emite cara o centro da v\u00edscera numerosos e apertados pregos lonxitudinais, ordenados en series regulares, que forman amplas l\u00e1minas a modo das follas dun libro. Na vaca, o n\u00famero de l\u00e1minas alcanza cifras de 96 a 112; na ovella, 72 a 80; e na cabra, 80 a 88.\nHai catro tipos distintos de l\u00e1minas, segundo a s\u00faa altura: grandes, medianas, pequenas e moi pequenas. A altura de cada folla \u00e9 variable, sempre maior cara a metade da s\u00faa lonxitude. Son m\u00e1is grosas na base e no bordo libre que no resto da l\u00e1mina. As superficies laterais das l\u00e1minas est\u00e1n cubertas de pequenas papilas, duns 5\u00a0mm no caso da vaca.\nAs l\u00e1minas, que enchen practicamente toda a cavidade, deixan un espazo entre os bordos libres e o fondo do omaso polo que avanza o alimento cara o calleiro. Neste fondo f\u00f3rmanse d\u00faas cristas na direcci\u00f3n desde o ret\u00edculo \u00f3 calleiro. Estas cristas, cubertas de papilas \u00e1speras e altas, delimitan o \"suco do libro\", de fondo liso ou con papilas pequenas.\nFisiolox\u00eda.\nNo libro remata a fermentaci\u00f3n que se iniciou nos preest\u00f3magos anteriores. O contido estomacal, \u00f3 paso por esta v\u00edscera, sofre unha nova trituraci\u00f3n nun proceso de dixesti\u00f3n mec\u00e1nica. A superficie da v\u00edscera, aumentada considerablemente con estas l\u00e1minas, permite a reabsorci\u00f3n do exceso de l\u00edquido do contido dixestivo, antes de ser conducido \u00f3 calleiro para ser obxecto da verdadeira dixesti\u00f3n, de tipo bioqu\u00edmico.\nUsos gastron\u00f3micos.\nOs preest\u00f3magos (rume, ret\u00edculo e libro), forman parte na cortador\u00eda dos mi\u00fados brancos, e aprov\u00e9itanse para elabora-los callos. V\u00e9ndense conxuntamente baixo nome colectivo de \"ventre\".\nNa cultura popular.\nOs refr\u00e1ns fan referencia \u00e1 dificultade de limpar correctamente esta v\u00edscera, separando e lavando folla a folla. A moza que o saiba facer demostra que pode gobernar unha casa."}
{"id": "174475", "revid": "1822", "url": "https://gl.wikipedia.org/wiki?curid=174475", "title": "Omaso", "text": ""}
{"id": "174476", "revid": "96002", "url": "https://gl.wikipedia.org/wiki?curid=174476", "title": "Premio Locus", "text": "O premio Locus \u00e9 un premio literario creado en 1971 pola revista \"Locus\". Actualmente existe unha cerimonia de car\u00e1cter anual para a entrega deste premio. As obras galardoadas reciben un diploma de reco\u00f1ecemento. Tr\u00e1tase dun galard\u00f3n de gran reputaci\u00f3n no mundo da ciencia ficci\u00f3n. Existe quince categor\u00edas distintas."}
{"id": "174477", "revid": "27155", "url": "https://gl.wikipedia.org/wiki?curid=174477", "title": "Calleiro", "text": " \nO calleiro ou abomaso \u00e9 o verdadeiro est\u00f3mago dos animais ruminantes. Ch\u00e1mase tam\u00e9n est\u00f3mago glandular porque nel ten lugar a secreci\u00f3n de zumes g\u00e1stricos e, por conseguinte, comeza a dixesti\u00f3n bioqu\u00edmica, a diferenza do que ocorre nos preest\u00f3magos (rume, ret\u00edculo e libro), onde ten lugar unha dixesti\u00f3n mec\u00e1nica e fen\u00f3menos de fermentaci\u00f3n microbiana. A existencia destes tres \u00f3rganos previos explica que por veces se describa o calleiro como o \"cuarto est\u00f3mago\".\nDescrici\u00f3n.\nConsiste nun saco lonxitudinal de forma de longa pera, curvado ventralmente, acaroado pola s\u00faa cara esquerda \u00f3 rume, mentres que a cara dereita contacta co diafragma e a parede abdominal. O extremo inicial, o m\u00e1is ancho, sit\u00faase baixo o libro. Logo, a v\u00edscera vai estreitando e ascendendo ata rematar no p\u00edloro, co que comunica co intestino delgado, \u00e1 altura do bordo ventral das costelas 9 a 11.\nA mucosa \u00e9 lisa, branda e h\u00famida, e forma pregos lonxitudinais de 13\u201314\u00a0cm de lonxitude por 5\u00a0cm de altura (na vaca), que nacen na zona onde comunica co libro e seguen unha disposici\u00f3n espiral segundo reducen a s\u00faa altura cara o p\u00edloro. Nestes pregos, a musculatura da parede da v\u00edscera est\u00e1 reforzada. A zona dos pregos, chamada corpo ou fondo do abomaso, mostra unha cor vermella, mentres que a zona m\u00e1is pr\u00f3xima \u00f3 p\u00edloro \u00e9 de cor amarelada e superficie arrugada.\nFisiolox\u00eda.\nNo calleiro real\u00edzanse os fen\u00f3menos dixestivos propios dun est\u00f3mago t\u00edpico, caracter\u00edsticos dun animal monog\u00e1strico. Contin\u00faase a trituraci\u00f3n do alimento, grazas \u00f3s pregos da mucosa e \u00e1 musculatura das paredes, e comeza a dixesti\u00f3n qu\u00edmica mediante a secreci\u00f3n de \u00e1cidos g\u00e1stricos e enzimas dixestivos.\nPatolox\u00eda.\nA situaci\u00f3n e suxeici\u00f3n do calleiro, suspendido do bordo dorsal do rume e na parte dereita da cavidade abdominal, pode facilita-la aparici\u00f3n de accidentes por desprazamento \u00e1 esquerda ou \u00e1 dereita ou torsi\u00f3ns sobre o seu eixo. Entre as causas destes problemas est\u00e1n as dietas ricas en concentrados e pobres en forraxes (que son as que achegan volume \u00f3 contido gastrointestinal) ou a diminuci\u00f3n da motilidade do abomaso por hipocalcemia. Estes desprazamentos son m\u00e1is frecuentes en vacas acabadas de parir polos cambios de situaci\u00f3n que sufriron t\u00f3dalas v\u00edsceras abdominais durante a xestaci\u00f3n.\nA gravidade e progn\u00f3stico destes procesos dixestivos son variables, desde un cambio de dieta que permita a recolocaci\u00f3n espont\u00e1nea da v\u00edscera ata a intervenci\u00f3n cir\u00farxica.\nAproveitamento.\nO calleiro non \u00e9 unha v\u00edscera comestible como o son os anteriores preest\u00f3magos, pero aprov\u00e9itase o contido \u00e1cido das gl\u00e1ndulas das paredes para calla-lo leite e elabora-lo queixo. Por iso d\u00e1 os nomes de \"callo\", \"calleira\" e \"calleiro\", ou ben \"presoiro\", \u00e1s substancias utilizadas a tal fin, mesmo cando non te\u00f1an esta orixe, as\u00ed como \u00f3 recipiente onde se calla o leite. Cando este callo se fac\u00eda a partir do calleiro dos becerros, ou doutros animais lactantes, cort\u00e1base en anacos e deix\u00e1base macerar en auga, utilizando como substancia coagulante o l\u00edquido resultante.\nO calleiro utiliz\u00e1base tradicionalmente como molde para facer unha sobremesa co mesmo nome, o calleiro, esta tradici\u00f3n do uso do calleiro foi desaparecendo a medida que se foron popularizando outro tipo de moldes de vidro, metal e outros materiais, pero esta sobremesa segue a realizarse en diferentes zonas de Galicia."}
{"id": "174478", "revid": "6939", "url": "https://gl.wikipedia.org/wiki?curid=174478", "title": "Premios Locus", "text": ""}
{"id": "174479", "revid": "1822", "url": "https://gl.wikipedia.org/wiki?curid=174479", "title": "Abomaso", "text": ""}
{"id": "174480", "revid": "6288580", "url": "https://gl.wikipedia.org/wiki?curid=174480", "title": "Alfonso Esc\u00e1mez", "text": "Afonso Esc\u00e1mez e L\u00f3pez, nado en \u00c1guilas (Murcia), o 1 de xaneiro de 1916 e finado en Madrid, o 16 de maio de 2010, marqu\u00e9s de \u00c1guilas, foi un banqueiro espa\u00f1ol.\nTraxectoria.\nFillo dun vendedor de peixe, asistiu ao colexio Santo Tom\u00e1s de Aquino. O prematuro falecemento do pai fixo que comezase a traballar con 12 anos como porteiro na sucursal do Banco Internacional de Industria e Comercio. Tras a crise de 1929, a entidade reduciu persoal e Esc\u00e1mez, con 13 anos, perdeu o seu primeiro traballo. Pero os seus xefes xa se fixaran nel e pronto o volveron a contratar, xa como caixeiro. Logo da Guerra Civil, o Internacional foi absorbido polo Banco Central, a entidade da que Esc\u00e1mez nunca se desligar\u00eda e onde desenvolveu toda a s\u00faa carreira, ata alcanzar a presidencia en 1973, cadeira que ocupou ata 1993.\nLogo da s\u00faa retirada foi tam\u00e9n Presidente de Honra de CEPSA.\nEn 1977 foi designado senador polo rei de Espa\u00f1a Xo\u00e1n Carlos I e ocupou un escano no Senado ata as elecci\u00f3ns de 1979, \u00e1s que non se presentou. Durante a s\u00faa estad\u00eda na C\u00e1mara Alta vinculouse ao grupo de Senadores Independentes, todos eles de designaci\u00f3n real, e situados na \u00e1 m\u00e1is conservadora do hemiciclo."}
{"id": "174482", "revid": "98629", "url": "https://gl.wikipedia.org/wiki?curid=174482", "title": "Saber y ganar", "text": "Saber y Ganar \u00e9 un programa de televisi\u00f3n espa\u00f1ol de \u00e1mbito estatal consistente nunha serie preguntas e respostas, dirixido por Abigail Schaaff (antes estaba dirixido por Sergi Schaaff, pero morreu o tres de xaneiro do 2023) e presentado por Jordi Hurtado. Emitido ininterrompidamente dende 1997, \u00e9 o concurso m\u00e1is lonxevo da historia da televisi\u00f3n espa\u00f1ola.\nCaracter\u00edsticas.\nEst\u00e1 presentado por Jordi Hurtado e Elisenda Roca, coa colaboraci\u00f3n de Pilar V\u00e1zquez, e em\u00edtese, en diferido, de luns a venres, \u00e1s 15:45, por La 2 de Televisi\u00f3n Espa\u00f1ola. Desde o 15 de outubro de 2011 tam\u00e9n \u00e9 emitido os s\u00e1bados e domingos \u00e1s 15:30. Tam\u00e9n \u00e9 transmitido, tam\u00e9n en diferido, pola Canle Internacional de Televisi\u00f3n Espa\u00f1ola, dependendo a hora de emisi\u00f3n segundo a zona xeogr\u00e1fica. Os f\u00edos e sinton\u00edas musicais est\u00e1n compostos por Victor Mart\u00edn.\nEn Saber y Ganar compiten tres concursantes que deben responder correctamente a preguntas de cultura xeral en diversas probas. Cada d\u00eda, o concursante clasificado en segundo lugar debe superar unha proba m\u00e1is, Calculadora mixta, para poder conservar o que ga\u00f1ou durante o programa diario. Se non \u00e9 capaz de superar a proba completamente, levar\u00e1 s\u00f3 a metade do ganado. Os tres participantes te\u00f1en a oportunidade de conseguir un di\u00f1eiro extra contestando correctamente \u00e1 pen\u00faltima proba, \"La parte por el todo\". O concursante que consiga atinar cal \u00e9 o todo e responder correctamente \u00e1s pistas que se lle van formulando, programa a programa gana os puntos. Na \u00faltima proba do programa, o concursante que ten menos puntos ten a posibilidade de volver concursar no programa seguinte se supera \"El reto\". \nConsiderarase magn\u00edfico aquel concursante que supere os sete mil euros, independentemente dos programas que leve concursado \nEn 2011 o concursante V\u00edctor Castro bateu a marca de recadaci\u00f3n econ\u00f3mica, con 78.820\u20ac, que at\u00e9 daquela ostentaba o concursante ma\u00f1o Jos\u00e9 Manuel Dorado, con 73.780\u20ac, sendo ademais ambos os primeiros en chegar de maneira continuada aos cen programas de l\u00edmite que marca o programa para un mesmo concursante. A pesar dese l\u00edmite, varios dos concursantes \"centenarios\" tiveron a oportunidade de reincorporarse ao programa e continuar concursando, e catro deles chegaron aos 200 programas. Foron V\u00edctor Castro, Manuel Romero, \u00d3scar D\u00edaz e David D\u00edaz, sendo este \u00faltimo o que conseguiu a maior recadaci\u00f3n na historia do concurso, con 199\u00a0650 \u20ac.\nEdici\u00f3n do fin de semana.\nExiste unha versi\u00f3n do fin de de semana no que dous grupos de tres concursantes formar\u00e1n un equipo (equipo vermello e equipo azul)\nEdici\u00f3n do S\u00e1bado:\nEdici\u00f3n do Domingo:"}
{"id": "174483", "revid": "89787", "url": "https://gl.wikipedia.org/wiki?curid=174483", "title": "Etiquetaxe enerx\u00e9tica da Uni\u00f3n Europea", "text": " A etiqueta enerx\u00e9tica que mostran alg\u00fans electrodom\u00e9sticos de uso dom\u00e9stico (frigor\u00edficos e conxeladores, lavadoras, secadoras, lavalouzas, quentadores de auga e acumuladores de auga quente, fornos el\u00e9ctricos, aparatos de aire acondicionado e l\u00e1mpadas el\u00e9ctricas) ten como funci\u00f3n informar \u00f3s consumidores da eficiencia enerx\u00e9tica do aparato, ademais de engadir outra informaci\u00f3n complementaria de interese para o usuario. Esta f\u00f3rmula de etiquetaxe pretende orientar \u00f3 usuario na elecci\u00f3n no momento da compra e estimulalo a adquirir electrodom\u00e9sticos m\u00e1is eficientes.\nApl\u00edcase \u00f3s aparatos de uso dom\u00e9stico, incluso cando se vendan para usos non dom\u00e9sticos, cuxa utilizaci\u00f3n te\u00f1a unha incidencia directa ou indirecta no consumo de enerx\u00eda e doutros recursos esenciais, como a auga. Non se aplicar\u00e1 nos produtos de segunda man nin nos medios de transporte de persoas ou mercanc\u00edas.\nO sistema de etiqueta enerx\u00e9tica clasifica os electrodom\u00e9sticos en sete categor\u00edas, de m\u00e1is a menos eficiente, utilizando letras \u2013do A \u00f3 G- e cores. A diferenza de consumo enerx\u00e9tico entre unha clase e a seguinte \u00e9 dun 10-15%. Os aparatos m\u00e1is eficientes, con consumos por debaixo do 55% do consumo medio, identif\u00edcanse coa letra A e a cor verde. Os de eficiencia media, con consumos situados na media (entre o 90 e 0 110%), identif\u00edcanse coas letras D e E. Os menos eficientes, con consumos por riba do 125% do consumo medio, identif\u00edcanse coa letra G e a cor vermella.\nPara os frigor\u00edficos e conxeladores cre\u00e1ronse tres categor\u00edas adicionais: A+, A++ e A+++, sendo esta \u00faltima a m\u00e1is eficiente.\nInformaci\u00f3n da etiqueta enerx\u00e9tica.\nSegundo o tipo de aparato a informaci\u00f3n pode variar, pero basicamente cont\u00e9n estes datos:\nNormativa aplicable.\nO obxectivo da normativa europea e nacional que regula a etiquetaxe enerx\u00e9tica \u00e9 harmonizar as medidas relativas \u00e1 etiquetaxe dos electrodom\u00e9stricos e a informaci\u00f3n adicional que os acompa\u00f1a, de modo que se ofreza \u00f3s usuarios os datos de consumo de enerx\u00eda e doutros recursos esenciais, cvoa fin de que os consumidores dispo\u00f1an da informaci\u00f3n suficiente para elixi-los aparatos de maior eficiencia enerx\u00e9tica.\nO obxectivo final \u00e9 conseguir un aforro do 20% no consumo de enerx\u00eda na Uni\u00f3n Europea para o ano 2020. Para a consecuci\u00f3n deste obxectivo, a Uni\u00f3n estableceu tam\u00e9n outras medidas para o desenvolvemento de enerx\u00edas renovables e a reduci\u00f3n das emisi\u00f3ns de gases de efecto invernadoiro. Ademais, insta \u00f3s Estados membros a desenvolver campa\u00f1as informativas de car\u00e1cter informativo destinadas a promove-la eficiencia enerx\u00e9tica e un uso responsable da enerx\u00eda por parte do usuario final."}
{"id": "174484", "revid": "72012", "url": "https://gl.wikipedia.org/wiki?curid=174484", "title": "Torcuato Fern\u00e1ndez-Miranda", "text": "Torcuato Fern\u00e1ndez-Miranda Hevia, nado en Xix\u00f3n o 10 de novembro de 1915 e finado en Londres o 19 de xu\u00f1o de 1980, foi un pol\u00edtico espa\u00f1ol. Duque de Fern\u00e1ndez-Miranda, foi presidente de goberno de forma interina durante finais de 1973, logo do asasinato do almirante Carrero Blanco.\nTraxectoria.\nFormaci\u00f3n e franquismo.\nFern\u00e1ndez-Miranda licenciouse e doutorouse en Dereito na Universidade de Oviedo, onde tam\u00e9n obtivo a praza de catedr\u00e1tico de Dereito Pol\u00edtico. En 1951 \u00e9 elixido reitor da Universidade de Oviedo, co que ademais accede ao cargo de procurador en Cortes. Trasladado a Madrid para a vida parlamentaria, ocupa diversas direcci\u00f3ns xerais nos ministerios de Educaci\u00f3n e Traballo ata que en 1969 \u00e9 nomeado Secretario Xeral do Movemento (o partido \u00fanico do r\u00e9xime do xeneral Franco), con rango de ministro.\nConsiderado un aperturista no r\u00e9xime, foi mentor do pr\u00edncipe de Espa\u00f1a Xo\u00e1n Carlos, que xa fora nomeado \u00absucesor na Xefatura do Estado co t\u00edtulo de Rei\u00bb, de quen foi o seu profesor de Dereito pol\u00edtico, e a partir dese momento un dos seus conselleiros m\u00e1is pr\u00f3ximos. Durante o breve per\u00edodo en que Carrero Blanco exerceu a presidencia do goberno, Torcuato Fern\u00e1ndez-Miranda exerceu o cargo de vicepresidente, e de forma interina a presidencia logo do asasinato do almirante, o 20 de decembro de 1973, a mans de ETA.\nA transici\u00f3n.\nPor\u00e9n, o substituto final de Carrero Blanco foi Carlos Arias Navarro, antigo alcalde de Madrid, amigo persoal da esposa de Franco Carmen Polo de Franco, e que ocupara ata daquela o posto de ministro da Gobernaci\u00f3n. Logo da morte de Francisco Franco, Fern\u00e1ndez-Miranda foi consultado polo rei sobre as s\u00faas preferencias en canto a ser nomeado Presidente do Goberno ou Presidente das Cortes. A s\u00faa resposta foi:\n\u00c9, pois, nomeado Presidente das Cortes, cargo que levaba aparellada a Presidencia do Consello do Reino, substitu\u00edndo a Alejandro Rodr\u00edguez de Valc\u00e1rcel. Torcuato era partidario de reformar as Leis Fundamentais do Reino mediante as s\u00faas propias disposici\u00f3ns para chegar as\u00ed \u00e1 democracia evitando baleiros legais. A idea de Torcuato Fern\u00e1ndez-Miranda era establecer un sistema con dous partidos pol\u00edticos, un conservador e outro de tipo m\u00e1is liberal, e que na s\u00faa opini\u00f3n pod\u00eda ser o Partido Socialista Obreiro Espa\u00f1ol (hist\u00f3rico) que presid\u00eda Rodolfo Llopis, e que se caracterizaba por ser m\u00e1is moderado que o PSOE \"Renovado\" do interior, encabezado desde 1976 por Felipe Gonz\u00e1lez, Alfonso Guerra, Javier Solana e Enrique M\u00fagica, tras a escisi\u00f3n do Congreso de Suresnes.\nTras a dimisi\u00f3n, forzada polo rei, de Arias Navarro, no ver\u00e1n de 1976, coincide co monarca no nomeamento como Presidente o Goberno de Adolfo Su\u00e1rez, un pol\u00edtico novo, apadri\u00f1ado dentro do r\u00e9xime polo ministro franquista Fernando Herrero Tejedor e que, do mesmo xeito que Fern\u00e1ndez-Miranda e o propio Herrero, pasara pola Secretar\u00eda Xeral do Movemento. Para iso, move os f\u00edos do Consello do Reino a fin de que na preceptiva terna de candidatos se atope Su\u00e1rez, tal e como desexaba o monarca.\nTorcuato Fern\u00e1ndez-Miranda foi o promotor da Lei para a reforma pol\u00edtica, instrumento legal que permitiu desmontar o r\u00e9xime franquista legalmente coa aprobaci\u00f3n das propias Cortes nomeadas por Franco. Logo da aprobaci\u00f3n da lei, e fixadas as normas e condici\u00f3ns para unhas elecci\u00f3ns libres e democr\u00e1ticas en Espa\u00f1a, Fern\u00e1ndez-Miranda, considerando que o seu labor xa estaba cumprida, dimitiu do seu cargo antes de que se celebrasen as primeiras elecci\u00f3ns lexislativas da democracia, o 15 de xu\u00f1o de 1977. O rei designouno senador nesas Cortes Constitu\u00edntes e concedeulle o t\u00edtulo de duque de Fern\u00e1ndez-Miranda e cabaleiro da Orde do V\u00e9laro de Ouro, m\u00e1xima condecoraci\u00f3n que concede o rei.\nRetirada.\nRetirado da pol\u00edtica, tras varios desencontros con Adolfo Su\u00e1rez, atop\u00e1base en Londres ultimando os detalles para a creaci\u00f3n dunha empresa de consultor\u00eda xur\u00eddica cando sufriu un ataque card\u00edaco. Morreu o 19 de xu\u00f1o de 1980 nun hospital da capital brit\u00e1nica."}
{"id": "174485", "revid": "1131", "url": "https://gl.wikipedia.org/wiki?curid=174485", "title": "Walter Kohn", "text": "Walter Kohn, nado o 9 de marzo de 1923 en Viena (Austria) e finado en Santa Barbara (California), o 19 de abril de 2016, foi un f\u00edsico te\u00f3rico austr\u00edaco nacionalizado estadounidense que foi premiado, xunto con John Pople, co Premio Nobel de Qu\u00edmica en 1998.\nTraxectoria.\nKohn graduouse en matem\u00e1ticas e f\u00edsica pola Universidade de Toronto en 1945 e realizou unha especialidade en matem\u00e1tica aplicada tam\u00e9n en Toronto, que terminou en 1946. Doutorouse en f\u00edsica pola Universidade Harvard en 1948, baixo a supervisi\u00f3n de Julian Schwinger. Foi profesor na Universidade Carnegie Mellon durante 1950-1960, onde realizou gran parte da s\u00faa investigaci\u00f3n sobre f\u00edsica de semicondutores. Trasladouse m\u00e1is tarde \u00e1 recentemente fundada Universidade de California en San Diego en 1960, onde permaneceu ata 1979. Ent\u00f3n aceptou o cargo de primeiro director do Instituto Kavli de F\u00edsica Te\u00f3rica, Santa B\u00e1rbara. Tomou posesi\u00f3n do cargo de profesor da Universidade de California, Santa B\u00e1rbara en 1984, onde continuou dando clase como profesor em\u00e9rito.\nEn 1957 recibiu a cidadan\u00eda estadounidense, pasando a ter a dobre nacionalidade austr\u00edaca-estadounidense.\nInvestigaci\u00f3ns cient\u00edficas.\nDurante a s\u00faa estancia na Universidade Carnegie Mellon realizou investigaci\u00f3ns na f\u00edsica dos semicondutores, materia que posteriormente cambiou pola investigaci\u00f3n das caracter\u00edsticas electr\u00f3nicas de diversos materiais. En particular, Kohn desempe\u00f1ou un papel importante no desenvolvemento da teor\u00eda funcional da densidade, que posibilitou o incorporar os efectos da mec\u00e1nica cu\u00e1ntica na densidade electr\u00f3nica (en lugar de mediante a funci\u00f3n de onda). Esta simplificaci\u00f3n computacional foi moi frut\u00edfera e pasou a ser unha ferramenta esencial da electr\u00f3nica de materiais, at\u00f3mica e molecular.\nEn 1998 foi galardoado coa metade do Premio Nobel de Qu\u00edmica \"polo desenvolvemento da teor\u00eda funcional da densidade\". A outra metade do premio recaeu en John Pople polo desenvolvemento de m\u00e9todos te\u00f3ricos mediante os cales pod\u00edanse investigar as propiedades das mol\u00e9culas nos procesos qu\u00edmicos.\nEn 1961 obtivo o Premio Buckley da American Pyhsical Society pola s\u00faa obra."}
{"id": "174487", "revid": "89787", "url": "https://gl.wikipedia.org/wiki?curid=174487", "title": "El tiempo es oro", "text": "El tiempo es oro foi un concurso de televisi\u00f3n, emitido por Televisi\u00f3n Espa\u00f1ola entre 1987 e 1992. Estaba realizado por Sergi Schaaf e presentado por Constantino Romero coa axuda de Janine Calvo. O concursante deb\u00eda superar varias quendas de preguntas de cultura xeral. Unha vez superada esa fase, era cuestionado sobre un tema espec\u00edfico da s\u00faa propia elecci\u00f3n. Finalmente, con axuda de dous amigos e documentaci\u00f3n enciclop\u00e9dica, deb\u00eda contestar a unha pregunta final, sempre cun tempo m\u00e1ximo como l\u00edmite para responder."}
{"id": "174489", "revid": "5863", "url": "https://gl.wikipedia.org/wiki?curid=174489", "title": "Constantino Romero", "text": "Constantino Romero Garc\u00eda, nado en Alcal\u00e1 de Henares o 29 de maio de 1947 e finado en Barcelona o 12 de maio de 2013, foi un presentador de televisi\u00f3n, locutor de radio e actor de dobraxe e de teatro espa\u00f1ol. Ga\u00f1ou sona a ra\u00edz de presentar programas como \"La Parodia Nacional\" ou \"El tiempo es oro\"."}
{"id": "174490", "revid": "23204", "url": "https://gl.wikipedia.org/wiki?curid=174490", "title": "Albert Cuny", "text": "Albert Cuny, nado o 16 de maio de 1869 e finado o 21 de marzo de 1947, foi un ling\u00fcista franc\u00e9s co\u00f1ecido polos seus intentos de establecer correspondencias fonol\u00f3xicas entre as linguas indoeuropeas e as sem\u00edticas ademais de polas s\u00faas contribuci\u00f3ns \u00e1 teor\u00eda das laringais.\nTraxectoria.\nEstudou co indoeurope\u00edsta franc\u00e9s Antoine Meillet ). Desde 1910 ata o seu retiro formal do ensino en 1937 foi profesor de lat\u00edn e gram\u00e1tica comparada na Universidade de Bordeos . Por\u00e9n seguiu ensinando s\u00e1nscrito na universidade o resto da s\u00faa vida . Foi correspondente da Acad\u00e9mie des Inscriptions et Belles-Lettres .\nEn 1905 participou, so a direcci\u00f3n de Robert Gauthiot e do mesmo Meillet, na traduci\u00f3n ao franc\u00e9s de \"Grundriss der vergleichenden Grammatik der indogermanischen Sprachen\" de Karl Brugmann e Berthold Delbr\u00fcck, \"summa\" da reconstruci\u00f3n neogram\u00e1tica do indoeuropeo.\nO lugar que ocupa Cuny no desenvolvemento da teor\u00eda laringal describiuno as\u00ed \u00c9mile Benveniste (1935:148): "}
{"id": "174491", "revid": "27155", "url": "https://gl.wikipedia.org/wiki?curid=174491", "title": "Intestino", "text": "O intestino \u00e9 unha v\u00edscera do aparello dixestivo, de forma tubular, que se estende desde o est\u00f3mago ata o ano. Al\u00f3xase na cavidade abdominal e cumpre unha funci\u00f3n de secreci\u00f3n (propia e maila procedente de gl\u00e1ndulas anexas como o p\u00e1ncreas ou o f\u00edgado) e de absorci\u00f3n dos nutrientes contidos nos alimentos inxeridos.\nPresenta formas e estruturas diferentes segundo a especie animal, pero en xeral adopta a forma dun longo tubo con numerosas curvaturas ou asas intestinais. Nos vertebrados superiores (r\u00e9ptiles, aves e mam\u00edferos) div\u00eddese en d\u00faas estruturas morfol\u00f3xica e funcionalmente diferenciadas que, \u00e1 s\u00faa vez, subdiv\u00eddense en segmentos ou tramos con funci\u00f3ns espec\u00edficas:\nCaracter\u00edsticas.\nA lonxitude e estrutura do intestino, as\u00ed como as partes en que se divide e o tama\u00f1o proporcional destas, son factores moi variables segundo a complexidade evolutiva da especie animal que se considere, pero tam\u00e9n segundo a raza e o individuo.\nAs cifras aproximadas para o home e as especies dom\u00e9sticas son as seguintes:\nComo pode observarse, o intestino dos animais carn\u00edvoros \u00e9 proporcionalmente m\u00e1is curto c\u00f3 dos animais herb\u00edvoros: mentres que no can e o gato v\u00e9n sendo unhas 5 veces a lonxitude corporal, nos ruminantes \u00e9 20-25 veces maior c\u00f3 longo do corpo.\nNo per\u00edodo embrionario, o intestino \u00e9 un tubo indiferenciado que comprende tres partes: o intestino anterior (ou porci\u00f3n cef\u00e1lica, desde a membrana bucofar\u00ednxea ata o futuro duodeno), o intestino medio (do que se formar\u00e1n o \u00edleo e o xexuno) e mailo intestino caudal (posterior, desde o que ser\u00e1 o colon transverso ata a membrana cloacal). O intestino medio est\u00e1 en comunicaci\u00f3n co saco vitelino mediante o conduto onfalomesent\u00e9rico.\nAproveitamento.\nSalvo usos locais, o intestino dos animais de abasto non ten outro aproveitamento c\u00f3 de servir de continente para a elaboraci\u00f3n de embutidos. Constantino Garc\u00eda recolleu o nome de \"cresp\u00f3ns\" para as \u201c\"tripas debidamente preparadas para comer, es decir, lavadas y saladas\"\u201d, en Crecente e Pereiram\u00e1 (Castroverde) a\u00ednda que outros lexic\u00f3grafos dan este nome \u00e1 graxa que rodea os intestinos.\nO conxunto dos intestinos quitados dos animais de abasto recibe o nome popular de \"tripas\" e \"tripaxe\", coas variantes de \"tripada\", \"tripadela\", \"tripallada\", \"tripoiro\" ou \"triporio\". Eladio Rodr\u00edguez recolle o nome colectivo de \"tripicallada\" para o conxunto das tripas e mailos callos; e \"tripicalleiro\" para a persoa que o vende.\nO uso das tripas do porco para facer embutidos, especialmente as correspondentes \u00f3 intestino recto, deu lugar a un alto n\u00famero de denominaci\u00f3ns populares: \"cagadeiro\", \"cagadoiro\", \"cagueira\", \"cagueiro\" (que funcionan tam\u00e9n como adxectivo: \"tripa cagadeira\", \"tripa cagueira\", \"tripa do cagar\" ); \"tripa das morcillas\", \"tripa morcilleira\". Tam\u00e9n se chama \"pedro\", \"pedro p\u00e9res\" e \"pedro p\u00e9rez\", nomes que pasan a designa-lo embutido que se fai con esta tripa.\nV\u00e9xase tam\u00e9n.\nBibliograf\u00eda.\nUniversidade Johns Hopkins: \"Atlas de anatom\u00eda funcional\". Merck, Sharp &amp; Dohme, Edilerner Internatyional, sen data."}
{"id": "174492", "revid": "89787", "url": "https://gl.wikipedia.org/wiki?curid=174492", "title": "Janine Lindemulder", "text": "Janine Marie Lindemulder, nada o 14 de novembro de 1968 en La Mirada (California), \u00e9 unha actriz porno estadounidense. Comezou a traballar en filmes pornogr\u00e1ficos norteamericanos (normalmente acreditada s\u00f3 como Janine) durante mediados da d\u00e9cada do noventa, retornando ao x\u00e9nero entre os anos 2004 e 2005. A s\u00faa curm\u00e1, Kelly Madison, \u00e9 tam\u00e9n actriz porno."}
{"id": "174493", "revid": "98629", "url": "https://gl.wikipedia.org/wiki?curid=174493", "title": "Wladimir K\u00f6ppen", "text": "Wladimir Peter K\u00f6ppen, nado en San Petersburgo o 25 de setembro de 1846 e finado en Graz, Austria, o 22 de xu\u00f1o de 1940, foi un xe\u00f3grafo, meteor\u00f3logo, climat\u00f3logo e bot\u00e1nico ruso de ascendencia alem\u00e1 que desenvolveu a s\u00faa carreira cient\u00edfica en Alema\u00f1a e Austria. A s\u00faa grande contribuci\u00f3n foi a clasificaci\u00f3n clim\u00e1tica de K\u00f6ppen, a\u00ednda usada hoxe en d\u00eda, con algunhas modificaci\u00f3ns, para clasificar os climas da Terra, base\u00e1ndose case en exclusiva nos datos de temperaturas e precipitaci\u00f3ns.\nTraxectoria.\nDe pais alem\u00e1ns, naceu en Rusia e estudou en Crimea. Doutorouse en Leipzig en 1870 cun estudo sobre os efectos da temperatura no crecemento das plantas. En 1875 empezou a traballar no Observatorio Naval alem\u00e1n de Hamburgo, onde se fixo responsable do seu servizo de predici\u00f3n meteorol\u00f3xica.\nA partir de 1884 empezou a traballar nunha clasificaci\u00f3n exhaustiva dos climas da Terra, empresa que non culminou ata o 1918, cando publicou a versi\u00f3n completa da s\u00faa clasificaci\u00f3n, a\u00ednda que posteriormente el mesmo lle fixera varias modificaci\u00f3ns, datando a \u00faltima de 1936.\nTam\u00e9n realizou estudos de paleoclimatolox\u00eda xunta ao seu xenro Alfred Wegener, famoso pola s\u00faa teor\u00eda da deriva continental e colaborou co climat\u00f3logo alem\u00e1n Rudolf Geiger na elaboraci\u00f3n dos cinco volumes da s\u00faa obra \"Handbuch der Klimatologie\" (Manual de Climatolox\u00eda, en traduci\u00f3n literal ao galego)."}
{"id": "174495", "revid": "1822", "url": "https://gl.wikipedia.org/wiki?curid=174495", "title": "Botulismo", "text": "O botulismo ou alant\u00edase \u00e9 unha grave intoxicaci\u00f3n alimentaria producida pola presenza nos alimentos da toxina bot\u00falica, unha neurotoxina segregada polo \"Clostridium botulinum\". Caracter\u00edzase por v\u00f3mitos, dor abdominal e, sobre todo, por diversos s\u00edntomas nerviosos.\nEn 2015 diagnostic\u00e1ronse 3 casos en Espa\u00f1a (dous confirmados e un sospeitoso), o que representa unha taxa de 0,006 casos por 100.000 habitantes, con tres mulleres afectadas, pero ningunha defunci\u00f3n. Un dos casos foi reportado en Galicia. Dous dos casos foron de orixe alimentaria e do terceiro desco\u00f1\u00e9cese o tipo de botulismo .\nEtiolox\u00eda e epidemiolox\u00eda.\nO clostridio \u00e9 unha bacteria anaerobia, presente habitualmente no chan e no contido intestinal dos animais dom\u00e9sticos e do home. Existe a posibilidade de infecci\u00f3n a trav\u00e9s de feridas abertas pero a forma m\u00e1is habitual \u00e9 por consumo de alimentos contaminados polas esporas da bacteria , en orixe ou por manipulaci\u00f3n pouco hixi\u00e9nica, especialmente cando se someten a sistemas de conservaci\u00f3n \u00f3 baleiro (\u00e9 dicir, en condici\u00f3ns de anaerobiose) que non garanten un tratamento t\u00e9rmico e un grao de acidez suficientes para inhibi-lo desenvolvemento da bacteria.\nO nome da enfermidade alude precisamente \u00e1 s\u00faa orixe alimentaria: no lat\u00edn, \"botulus\" significa embutido, salchicha, por ser frecuente que a enfermidade fora causada por inxesti\u00f3n destes produtos.\nEntre os alimentos m\u00e1is perigosos como posibles causantes do botulismo est\u00e1n as conservas caseiras, especialmente as de orixe vexetal, embutidos e peixes afumados ou salgados. Canto \u00e1s conservas de alimentos, c\u00f3mpre advertir que o perigo est\u00e1 en que na elaboraci\u00f3n dom\u00e9stica non se conseguen as temperaturas e a acidez (pH menor de 4,5) que impiden a esporulaci\u00f3n da bacteria e a formaci\u00f3n de toxina, par\u00e1metros que se alcanzan suficientemente na industria, dotada de sistemas de esterilizaci\u00f3n seguros.\nCadro cl\u00ednico.\nExisten tres formas de botulismo:\nO per\u00edodo de incubaci\u00f3n escila entre as 12 e as 36 horas, con l\u00edmites entre as 2 horas e os 6 d\u00edas. Os s\u00edntomas consisten en c\u00f3licos abdominais, v\u00f3mitos ou n\u00e1useas, \u00f3s que segue un cadro cl\u00ednico cunha sintomatolox\u00eda nerviosa caracter\u00edstica: dificultade respiratoria e da deglutici\u00f3n, dificultade para vocalizar, visi\u00f3n dobre ou borrosa, ptose palpebral e par\u00e1lise progresiva bilateral.\nO diagn\u00f3stico faise por illamento da toxina no soro sangu\u00edneo, feces ou contido intestinal do enfermo; por illamento da toxina nos alimentos implicados; ou por incubaci\u00f3n da bacteria en mostras de feces ou intestinais.\nO tratamento consiste na administraci\u00f3n da antitoxina bot\u00falica, completada con respiraci\u00f3n asistida e alimentaci\u00f3n por v\u00eda venosa. A intoxicaci\u00f3n pode ser mortal e o progn\u00f3stico depende da precocidade do diagn\u00f3stico e da implantaci\u00f3n do tratamento espec\u00edfico. Pode presentar disfunci\u00f3ns nerviosas que se prolongan ata un ano despois.\nO botulismo en Galicia.\nO botulismo \u00e9 unha das enfermidades de declaraci\u00f3n obrigatoria, o que permite co\u00f1ece-la prevalencia da enfermidade.\nEn Galicia produc\u00edronse como m\u00ednimo dez casos desde o ano 1990, en tres abrochos separados. O primeiro foi en 1998, con tres enfermos dunha familia de Vedra (A Coru\u00f1a) por consumo de xam\u00f3ns e chourizos caseiros; o segundo en 2005, con seis enfermos, en Pontevedra e na Coru\u00f1a, por consumo de chacina fabricada por unha industria leonesa; e o terceiro, en 2023, cun home enfermo por consumo de tortilla de patacas fabricadas en Segovia."}
{"id": "174497", "revid": "1822", "url": "https://gl.wikipedia.org/wiki?curid=174497", "title": "Alant\u00edase", "text": ""}
{"id": "174498", "revid": "27155", "url": "https://gl.wikipedia.org/wiki?curid=174498", "title": "Enfermidades de declaraci\u00f3n obrigatoria", "text": "Clasif\u00edcanse como enfermidades de declaraci\u00f3n obrigatoria (EDO) ou, antes, enfermidades de notificaci\u00f3n obrigatoria, aquelas enfermidades que se consideran de especial relevancia para a sa\u00fade p\u00fablica, polo que as autoridades sanitarias de cada pa\u00eds ou comunidade esixen que t\u00f3dolos m\u00e9dicos ou laboratorios que as diagnostiquen notifiquen os casos \u00e1s redes de vixilancia epidemiol\u00f3xica que corresponda. Con estes datos, as autoridades sanitarias poden realizar estudos estat\u00edsticos que axuden a identifica-las tendencias epidemiol\u00f3xicas da enfermidade -orixe, difusi\u00f3n, presenza, desaparici\u00f3n- e controlar mellor o gromo presente e mailos que se poidan presentar no futuro.\nAs enfermidades obxecto de declaraci\u00f3n obrigatoria clasif\u00edcanse segundo diferentes criterios, que engaden ou non a necesidade de inclu\u00edr na declaraci\u00f3n datos individualizados do enfermo, as\u00ed como a frecuencia co que a informaci\u00f3n recabada debe remitirse \u00f3s organismos que centralicen a recollida de datos.\nA Rede Galega de Vixilancia en Sa\u00fade P\u00fablica.\nEn Galicia, \u00e9 a Rede Galega de Vixilancia en Sa\u00fade P\u00fablica (RGVSP), dependente da Direcci\u00f3n Xeral de Sa\u00fade P\u00fablica, o organismo que xestiona a comunicaci\u00f3n e procesamento das enfermidades de declaraci\u00f3n obrigatoria, a trav\u00e9s do Sistema Xeral de Notificaci\u00f3n Obrigatoria de Enfermidades de Galicia (SXNOE). Esta Rede Galega forma parte dunha Rede Nacional de Vixilancia Epidemiol\u00f3xica, de nivel nacional.\nT\u00f3dolos m\u00e9dicos en exercicio no \u00e1mbito da Comunidade Aut\u00f3noma galega deber\u00e1n comunicar inmediatamente, por tel\u00e9fono ou por escrito, directamente o a trav\u00e9s dos correspondentes servizos hospitalarios, os casos das enfermidades catalogadas que poidan diagnosticar."}
{"id": "174499", "revid": "55340", "url": "https://gl.wikipedia.org/wiki?curid=174499", "title": "Howard Stern", "text": "Howard Stern, nado o 12 de xaneiro de 1954, \u00e9 unha personalidade da radio e a televisi\u00f3n estadounidenses, grazas \u00e1 s\u00faa carreira como actor, humorista e escritor. En 2011 conduc\u00eda o seu propio programa de radio, \"The Howard Stern Show\", que se transmite catro veces por semana (de luns a xoves) a trav\u00e9s de \"Howard 100\", unha estaci\u00f3n da radio satelital Sirius."}
{"id": "174500", "revid": "98629", "url": "https://gl.wikipedia.org/wiki?curid=174500", "title": "Vivid", "text": "Vivid Entertainment Group ou m\u00e1is simplemente Vivid, fundada en 1984 por Steven Hirsch, \u00e9 unha das maiores produtoras de cinema para adultos do mundo. O seu cat\u00e1logo de pel\u00edculas supera os 1500 t\u00edtulos. A s\u00faa sede central at\u00f3pase en San Fernando Valley na cidade dos \u00c1nxeles (California)."}
{"id": "174501", "revid": "6939", "url": "https://gl.wikipedia.org/wiki?curid=174501", "title": "Vivid Entertainment Group", "text": ""}
{"id": "174502", "revid": "865", "url": "https://gl.wikipedia.org/wiki?curid=174502", "title": "Jos\u00e9 Sanjurjo Sacanell", "text": "Jos\u00e9 Sanjurjo Sacanell, nado en Pamplona o 28 de marzo de 1872 e finado en Estoril, Portugal, 20 de xullo de 1936, foi un militar espa\u00f1ol. \nDestacou na guerra de Marrocos e, xa durante a II Rep\u00fablica, como l\u00edder militar da oposici\u00f3n mon\u00e1rquica e conservadora que pretend\u00eda derrubar a Rep\u00fablica pola forza. Capitaneou en agosto de 1932 o primeiro golpe de estado executado contra a Rep\u00fablica (a \"Sanjurjada\") e foi un dos l\u00edderes dos sublevados no golpe de Estado do 18 de xullo de 1936 que deu inicio \u00e1 Guerra Civil.\nAfricanista.\nInicia a s\u00faa carreira como tenente en Cuba, onde ascende a capit\u00e1n. Tras o final da guerra de Cuba volve a Espa\u00f1a e participa en varias campa\u00f1as en Marrocos (1909). Co emprego de comandante de regulares foi condecorado coa Cruz Laureada de San Fernando pola s\u00faa acci\u00f3n no combate de Beni Zaiem (Tetu\u00e1n) o 1 de febreiro de 1914.\nDestacou despois na reconquista do territorio perdido en Melilla despois do desastre de Annual (1921), alcanzando o grao de xeneral. En 1922, \u00e1 fronte da comandancia militar de Larache, investigou os casos de corrupci\u00f3n na Intendencia e Intervenci\u00f3n militar.\nApoio \u00f3 golpe de estado de Primo de Rivera.\nCando en setembro de 1923 se produce o golpe militar de Primo de Rivera, Sanjurjo \u00e9 gobernador militar de Zaragoza e apoia sen reservas a sublevaci\u00f3n e a posterior ditadura que aquel instaura.\nEn 1925 participou no desembarco de Alhucemas, e en 1927, ao finalizar a guerra do Rif, o rei Afonso XIII concedeulle o t\u00edtulo de marqu\u00e9s do Rif.\nEn 1928 \u00e9 nomeado Director Xeral da Garda Civil, posto que comparte co de Alto Comisario de Espa\u00f1a en Marrocos. En 1931 o rei Afonso XIII conc\u00e9delle a Gran Cruz de Carlos III.\nApoio \u00e1 II Rep\u00fablica.\nA pesar das anteriores mostras de confianza por parte do rei, despois das elecci\u00f3ns do 12 de abril de 1931, que propiciaron a chegada da II Rep\u00fablica, Sanjurjo p\u00faxose incondicionalmente \u00e1s ordes do Comit\u00e9 Revolucionario republicano. Comprometeuse diante das novas autoridades a non mobilizar a Garda Civil en defensa da monarqu\u00eda, resultando desta maneira decisivo para a chegada do novo r\u00e9xime e sendo confirmado no cargo de Director Xeral da Garda Civil. Este cambio nas fidelidades de Sanjurjo parece estar motivado polo rancor que lle causou o abandono de Primo de Rivera por parte do rei tras a ca\u00edda da ditadura en 1929.\nAs reformas militares de Manuel Aza\u00f1a non gustan a Sanjurjo, especialmente a reduci\u00f3n de efectivos do ex\u00e9rcito e o nomeamento de L\u00f3pez Ferrer, un civil, como Alto Comisario en Marrocos, polo que mostra o seu desagrado.\nSegundo golpe de estado (A Sanjurjada).\nA finais de 1931 prod\u00facense os sucesos de Castilblanco, Badaxoz, onde morren catro gardas civ\u00eds a mans de manifestantes. Pouco despois, en Arnedo (A Rioxa), morren cinco civ\u00eds ao disparar a Garda Civil contra unha concentraci\u00f3n de traballadores (os sucesos de Arnedo). Ao iniciarse as investigaci\u00f3ns de ambos os sucesos, Sanjurjo mostra a s\u00faa desconformidade. Cr\u00edtico tam\u00e9n coas reformas militares de Aza\u00f1a, foi substitu\u00eddo o 5 de febreiro de 1932 \u00e1 fronte da Garda Civil polo xeneral Miguel Cabanellas. Sanjurjo foi nomeado para a Direcci\u00f3n xeral do Corpo de Carabineros.\nEsta confrontaci\u00f3n co goberno polas reformas militares de Aza\u00f1a xunto co proxecto de estatuto de autonom\u00eda para Catalu\u00f1a l\u00e9vano a preparar con alg\u00fans carlistas de Manuel Fal Conde e o conde de Rodezno, as\u00ed como outros oficiais militares, unha rebeli\u00f3n en Sevilla o 10 de agosto de 1932.\nA rebeli\u00f3n, co\u00f1ecida como \"a Sanjurjada\", tivo \u00e9xito inicialmente en Sevilla, pero fracasou de forma absoluta en Madrid e posteriormente tam\u00e9n na capital andaluza tras unha folga xeral. Na madrugada do d\u00eda seguinte, Sanjurjo desistiu da operaci\u00f3n e tentou fuxir a Portugal. Sobre as seis da ma\u00f1\u00e1 do 11 de agosto foi reco\u00f1ecido e detido en Huelva por unha patrulla da Garda Civil, xunto do seu fillo Justo.\nCondenado \u00e1 morte.\nO 24 de agosto, xunto do seu fillo e outros dous colaboradores, \u00e9 sometido a un Consello de Guerra sumar\u00edsimo. \u00c9 sentenciado a morte, con accesoria de separaci\u00f3n do ex\u00e9rcito. A pesar de que o xeneral se negou a dirixir ao goberno unha petici\u00f3n de clemencia, a pena seralle conmutada pola de reclusi\u00f3n perpetua. A decisi\u00f3n estivo motivada polo desexo do goberno republicano de non repetir a actuaci\u00f3n da ditadura cos sublevados de Jaca.\nSanjurjo foi ingresado no Penal do Dueso. Posteriormente \u00e9 trasladado \u00e1 Prisi\u00f3n Militar do Castelo de Santa Catalina de C\u00e1diz, onde recibe informaci\u00f3ns dunha posible amnistia que finalmente obt\u00e9n.\nAmnist\u00eda.\nTras as elecci\u00f3ns de novembro de 1933, que deron o triunfo \u00e1 coalici\u00f3n radical-cedista, formouse o novo goberno, presidido por Lerroux. Este propuxo a concesi\u00f3n dunha amnist\u00eda tanto a Sanjurjo como ao resto de militares implicados na sublevaci\u00f3n. O presidente da rep\u00fablica, Alcal\u00e1-Zamora, resistiuse \u00e1 firma do decreto e a\u00ednda que finalmente o aceptou o \u00faltimo d\u00eda do prazo legal, forzou unha modificaci\u00f3n do mesmo que imped\u00eda o retorno de Sanjurjo ao ex\u00e9rcito. Estas dilaci\u00f3ns e a modificaci\u00f3n do decreto provocaron unha crise de goberno que fixeron dimitir a Lerroux, quen foi substitu\u00eddo por Ricardo Samper, marchando seguidamente Sanjurjo ao exilio en Estoril (Portugal).\nTerceiro golpe de estado (inicio da guerra civil).\nCando en maio de 1936 Niceto Alcal\u00e1-Zamora foi substitu\u00eddo como presidente da Rep\u00fablica por Aza\u00f1a, Sanjurjo, xunto cos xenerais Emilio Mola, Francisco Franco e Gonzalo Queipo de Llano, comezou a trazar plans para derrocar o goberno da Fronte Popular.\nEstes plans concretar\u00edanse na sublevaci\u00f3n que se inicia no norte de Marrocos a tarde do 17 de xullo de 1936 e que ao non conseguir triunfar de forma inmediata en toda Espa\u00f1a dar\u00eda orixe \u00e1 guerra civil.\nNo organigrama dos sublevados estaba previsto que Sanjurjo asumise a Xefatura do Estado.\nAccidente de aviaci\u00f3n.\nO 20 de xullo o aviador Juan Antonio Ansaldo foi a Estoril a recollelo coa s\u00faa avioneta para trasladalo a Burgos. O aparello, un utilitario lixeiro de Havilland Puss Moth, estrelouse na engalaxe e Sanjurjo, quedando retido no seu asento, morreu no accidente. Segundo o piloto, que resultou ileso, o accidente produciuse polo exceso de equipaxe do que el, persoalmente, xa advertira ao xeneral.\nEmilio Mola, o director do golpe de estado no organigrama golpista, nomeou a Francisco Franco como o l\u00edder da sublevaci\u00f3n. Isto xerar\u00eda diversas teor\u00edas conspiratorias implicando a Franco na morte do l\u00edder da rebeli\u00f3n, a\u00ednda que nunca apareceu ningunha proba que apoiase esta alegaci\u00f3n."}
{"id": "174503", "revid": "624", "url": "https://gl.wikipedia.org/wiki?curid=174503", "title": "Hermann M\u00f8ller", "text": ""}
{"id": "174504", "revid": "22570", "url": "https://gl.wikipedia.org/wiki?curid=174504", "title": "Sanjurjo", "text": "O apelido Sanjurjo pode referirse a:"}
{"id": "174505", "revid": "197", "url": "https://gl.wikipedia.org/wiki?curid=174505", "title": "Sunny Leone", "text": "Karen Malhotra, co\u00f1ecida como Sunny Leone, nada en Ontario o 13 de maio de 1981, \u00e9 unha modelo e actriz porno canadense. A s\u00faa fama chegou por mor de conseguir ser a \"Pet of the Year 2003\" da revista Penthouse.\nTraxectoria.\nLeone naceu na cidade de Sarnia, de pais punjabis sikhs. O seu pai naceu no T\u00edbet e educouse en Delhi e a s\u00faa nai era de Sirmaur (Himachal Pradesh). En Sarnia ela foi a unha escola cat\u00f3lica. Aos treces anos a s\u00faa familia mudouse aos Estados Unidos, establec\u00e9ndose en Fort Gratiot (M\u00edchigan) e un ano despois a Lake Forest, California para estar toda a familia xunta, cos av\u00f3s. Perdeu a virxindade aos dezaseis, descubrindo a s\u00faa bisexualidade aos dezaoito."}
{"id": "174506", "revid": "23204", "url": "https://gl.wikipedia.org/wiki?curid=174506", "title": "Charles W. Thornthwaite", "text": "Charles Warren Thornthwaite, nado en Bay City, M\u00edchigan, o 7 de marzo de 1899 e finado o 11 de xu\u00f1o de 1963, foi un xeogr\u00e1fo e climat\u00f3logo estadounidense. A s\u00faa grande contribuci\u00f3n foi a clasificaci\u00f3n clim\u00e1tica de Thornthwaite, publicada en 1948, que inclu\u00edu a evotranspiraci\u00f3n potencial das plantas como par\u00e1metro fundamental dos distintos tipos clim\u00e1ticos.\nTraxectoria.\nFoi profesor de climatolox\u00eda na \"Johns Hopkins University\", profesor adxunto na \"Drexel University\" e presidente da Comisi\u00f3n de Meteorolox\u00eda da Organizaci\u00f3n Meteorol\u00f3xica Mundial. Entre os premios que recibiu salientan o \"Outstanding Achievement\" da Asociaci\u00f3n de Xe\u00f3grafos dos Estados Unidos e a Medalla \"Cullum\" da Sociedade Xeogr\u00e1fica Americana."}
{"id": "174507", "revid": "98629", "url": "https://gl.wikipedia.org/wiki?curid=174507", "title": "Clara Zetkin", "text": "Clara Zetkin, nada como Clara Ei\u00dfner en Wiederau, Saxonia, o 5 de xullo de 1857 e finada en Arkhangelskoie, preto de Moscova, o 20 de xu\u00f1o de 1933, foi unha profesora, xornalista e pol\u00edtica marxista alem\u00e1. At\u00e9 1917, militou no Partido Socialdem\u00f3crata de Alema\u00f1a (SPD), despois uniuse \u00f3 Partido Independente Socialdem\u00f3crata de Alema\u00f1a (USPD) na s\u00faa \u00e1 esquerda, a Liga Espartaquista, que se tornar\u00eda posteriormente Partido Comunista de Alema\u00f1a (KPD), \u00f3 que representar\u00eda no Reichstag durante a Rep\u00fablica de Weimar de 1920 a 1933.\nTraxectoria.\nNaceu como Clara Eissner en Wiederau, Saxonia. O seu pai, Gottfried Eissner, era mestre de escola e organista da igrexa, e a s\u00faa nai, Josephine Vitale Eissner, pertenc\u00eda a unha familia burguesa de Leipzig.\nEn 1874, tras finaliza-los seus estudos para ser profesora, Zetkin entrou en contacto co movemento obreiro e feminino en Alema\u00f1a. En 1878 uniuse \u00f3 Partido Socialista dos Traballadores (\"Sozialistische Arbeiterpartei\", SAP). O partido fund\u00e1rase en 1875 da uni\u00f3n de dous partidos: o \"Allgemeiner Deutscher Arbeiterverein\" (ADAV) fundado por Ferdinand Lassalle e o \"Sozialdemokratische Arbeiterpartei Deutschlands\" de August Bebel e Wilhelm Liebknecht. En 1890 mudou o nome polo a\u00ednda actual Partido Socialdem\u00f3crata de Alema\u00f1a (SPD).\nPor mor da prohibici\u00f3n das actividades socialistas por parte de Otto von Bismarck en 1878, Zetkin inicialmente se refuxiou en Z\u00faric cara a 1882, e finalmente se dirixiu a Par\u00eds. Durante a estancia en Par\u00eds tivo un importante rol na formaci\u00f3n da II Internacional. Adoptou o apelido do seu marido, o ruso Ossip Zetkin, con quen tivo dous fillos: Kostja e Maxim. Ossip morreu en 1889 e Zetkin casou 10 anos despois co artista Georg Friedrich Zundel, de 1899 a 1928.\nZetkin, canda Rosa Luxemburg, foi unha das principais figuras da \u00e1 m\u00e1is \u00e1 esquerda do SPD, confrontando as teses revisionistas de Eduard Bernstein. Ademais foi unha importante defensora dos dereitos da muller, entre os que c\u00f3mpre salientar a loita pola igualdade de oportunidades e mailo sufraxio feminino.\nDe 1891 a 1917 editou o xornal do SPD \"Die Gleichheit\" (Igualdade). Ela decidiu por vez primeira, en 1910, que o 8 de marzo fose o \"D\u00eda Internacional da Muller\".\nDurante a primeira guerra mundial, Zetkin, canda a Karl Liebknecht, Rosa Luxemburg e outros destacados pol\u00edticos do SPD rexeitaron a pol\u00edtica do partido denominada \"Burgfrieden\", que consist\u00eda no apoio \u00f3 goberno alem\u00e1n deixando de lado o labor de oposici\u00f3n, inclu\u00edndo a non realizaci\u00f3n de folgas. Con outras activistas antibelicistas, Zetkin organizou unha conferencia internacional de mulleres socialistas contrarias \u00e1 guerra en Berl\u00edn en 1915.\nEn 1916 Zetkin foi unha das cofundadoras da Liga Espartaquista e do Partido Independente Socialdem\u00f3crata de Alema\u00f1a (USPD) que se escindiu do SPD en protesta pola s\u00faa posici\u00f3n a prol da guerra. En xaneiro de 1919, despois da Revoluci\u00f3n alem\u00e1 de novembro de 1918, a Liga Espartaquista abandonou o seo do USPD para, canda outros grupos, forma-lo Partido Comunista de Alema\u00f1a (KPD); Zetkin representou o partido de 1920 a 1933 no \"Reichstag\". En 1920 entrevistou a Vladimir Lenin sobre a \"cuesti\u00f3n feminina\".\nAt\u00e9 1924 Zetkin foi membro da oficina central do KPD, de 1927 a 1929 foino do comit\u00e9 central do partido. Foi membro, tam\u00e9n, do comit\u00e9 executivo da Internacional Comunista (a Comintern ou III Internacional) de 1921 a 1933. En 1925 foi elixida presidenta da asociaci\u00f3n \"Rote Hilfe\" (Axuda Vermella). En 1932, como presidenta do \"Reichstag\" \u00f3 se-lo membro de m\u00e1is idade, fixo un chamamento para combate-lo nazismo.\nCando Adolf Hitler tomou o poder, o Partido Comunista foi prohibido despois do incendio do Reichstag en 1933, polo que Zetkin viuse obrigada a se exiliar, desta vez \u00e1 Uni\u00f3n Sovi\u00e9tica, onde finou en Arkhangelskoie, preto de Moscova o 20 de xu\u00f1o de 1933."}
{"id": "174508", "revid": "23204", "url": "https://gl.wikipedia.org/wiki?curid=174508", "title": "Mateu o Evanxelista", "text": "San Mateu Evanxelista, tam\u00e9n designado como \"Mateu Lev\u00ed\", \"Lev\u00ed de Alfeo\" e \"Mateu ap\u00f3stolo\", foi un dos doce ap\u00f3stolos de Xes\u00fas e tam\u00e9n un dos catro evanxelistas. Repres\u00e9ntase cun libro na man, signo do seu evanxeo, e \u00e1s veces cunha pluma.\nO nome procede do hebreo \"Matithyah\", que significa \"don de Iav\u00e9\", ou \"presente, regalo de Deus\". De a\u00ed adaptouse \u00f3 grego \"Maththaios\" e \u00f3 lat\u00edn \"Matthaeus\", de onde v\u00e9n o nome \"Mateu\" nas linguas romances.\nD\u00e1selle o tratamento de santo por t\u00f3dalas confesi\u00f3ns cristi\u00e1s que admiten esta distinci\u00f3n. A Igrexa Cat\u00f3lica celebra a s\u00faa festa o 21 de setembro, pero a igrexa ortodoxa faino o 16 de novembro.\nBiograf\u00eda.\nAntes de ser ap\u00f3stolo, era recadador de impostos para os romanos en Cafarna\u00fan, na antiga Galilea, e cham\u00e1base \"Lev\u00ed\" (Mateu 9:9, Marcos 2:14, Lucas 5:27-29). Cando escoitou a predicaci\u00f3n de Xes\u00fas abandonou todo e se incorporou \u00f3s seus disc\u00edpulos, momento no que Xes\u00fas lle cambia o nome polo de Mateu e lle encarga a administraci\u00f3n dos cartos que el e mailos ap\u00f3stolos recib\u00edan como esmolas ou doaz\u00f3ns. Esta circunstancia f\u00edxoo patr\u00f3n dos banqueiros.\nTrala morte de Xes\u00fas, a tradici\u00f3n di que foi evanxelizar Etiop\u00eda, a\u00ednda que non existen fontes documentadas disto nin das circunstancias da s\u00faa morte, martirizado nesta terra . Crese que os seus restos se conservan na catedral de Salerno (Italia).\nEscribiu o primeiro evanxeo tal como aparecen ordenados nas biblias cristi\u00e1s, cara os anos 70-80, segundo Eusebio de Cesarea. Para alg\u00fans autores antigos, como Agosti\u00f1o de Hipona, escribiuno en arameo, a\u00ednda que o certo \u00e9 que t\u00f3dolos materiais co\u00f1ecidos, tanto completos como fragmentarios, est\u00e1n en grego. Corre tam\u00e9n a teor\u00eda de que o texto co\u00f1ecido \u00e9 unha traduci\u00f3n posterior.\nAtributos.\nA imaxiner\u00eda relixiosa repres\u00e9ntao cun libro na man ou cunha pluma, s\u00edmbolos do labor como evanxelista. Como sexa que o seu evanxeo comeza describindo a xenealox\u00eda humana de Xes\u00fas, tam\u00e9n aparece acompa\u00f1ado dun home ou anxo, ou substitu\u00eddo por estas figuras. Igualmente, como trazo do seu oficio de recadador de impostos e tesoureiro dos ap\u00f3stolos, tam\u00e9n se lle representa escribindo sobre un cofre.\nNoutros casos, aparece tam\u00e9n dotado dunha macheta, dun coitelo, dunha lanza ou dunha fouce, como hipot\u00e9ticos instrumentos do seu martirio.\nSan Mateu en Galicia.\n\u00c9 patr\u00f3n do concello de Trazo e titular de cinco parroquias galegas:"}
{"id": "174511", "revid": "1888", "url": "https://gl.wikipedia.org/wiki?curid=174511", "title": "Gaspar Mass\u00f3 Garc\u00eda", "text": "Gaspar Mass\u00f3 Garc\u00eda, nado en Bueu o 9 de xu\u00f1o de 1893 e finado en Vigo o 18 de febreiro de 1991, foi un industrial conserveiro e escritor galego.\nTraxectoria.\nFillo de Gaspar Mass\u00f3 Ferrer. Da terceira xeraci\u00f3n da empresa conserveira Mass\u00f3, foi presidente da Asociaci\u00f3n Nacional de Fabricantes de Conservas de Pescados y Mariscos (ANFACO) entre 1935 e 1937. Foi deputado provincial (1920-1929). Colaborou na fundaci\u00f3n do Museo de Pontevedra, no establecemento da Misi\u00f3n Biol\u00f3xica de Galicia, na edici\u00f3n de \"Cien obras de la colecci\u00f3n Mass\u00f3\" e participou na elaboraci\u00f3n do \"Diccionario de la lengua espa\u00f1ola\" da Real Academia Espa\u00f1ola (da que foi membro correspondente) con numerosas achegas t\u00e9cnicas. Foi procurador en Cortes (1943-1946) como empresario pertencente ao Sindicato Nacional de Pesca.\nXerou abundantes patentes de maquinaria para tratar o peixe das conservas. Foi pioneiro en rotular en galego nas s\u00faas f\u00e1bricas.\nVida persoal.\nCasou en maio de 1929 con Amalia Bol\u00edvar Sequeiros, filla de Tom\u00e1s Bol\u00edvar Mass\u00f3."}
{"id": "174512", "revid": "98629", "url": "https://gl.wikipedia.org/wiki?curid=174512", "title": "Sanjurjada", "text": "Co\u00f1\u00e9cese como A Sanjurjada o golpe de estado liderado polo xeneral Jos\u00e9 Sanjurjo Sacanell o 10 de agosto de 1932 contra a II Rep\u00fablica. O golpe, que fracasou no mesmo d\u00eda do seu inicio, foi secundado por amplos sectores do ex\u00e9rcito e da dereita espa\u00f1ola, desde os republicanos conservadores at\u00e9 os mon\u00e1rquicos. A\u00ednda que non foi o primeiro golpe tramado contra a II Rep\u00fablica, si que foi o primeiro en executarse. \nPreparaci\u00f3n do golpe.\nComo director xeral da Garda Civil no momento da proclamaci\u00f3n da II Rep\u00fablica, Sanjurjo comprometeuse a non mobilizar o corpo en defensa da monarqu\u00eda. A defecci\u00f3n de Sanjurjo resultou decisiva para que Afonso XIII se decidise a abandonar Espa\u00f1a e o novo r\u00e9xime puidese ser proclamado sen enfrontamentos. \nSanjurjo conservou as\u00ed o seu cargo. Con todo, axi\u00f1a se desencantou coa Rep\u00fablica, pois consideraba demasiado atrevidas as s\u00faas reformas e v\u00eda con preocupaci\u00f3n as dificultades das autoridades para manter a orde p\u00fablica. Precisamente a Garda Civil viuse envolta en numerosos enfrontamentos coa poboaci\u00f3n civil, ao encargarse de disolver manifestaci\u00f3ns e desordes. \nOs contactos de Sanjurjo cos golpistas comezaron no outono de 1931. O golpe fora en orixe ideado por liberais antidin\u00e1sti cos que pretend\u00edan unha Rep\u00fablica conservadora, con Sanjurjo como Xefe do Estado e Lerroux de presidente do Goberno. Nos meses seguintes un\u00edronse un amplo grupo de militares africanistas, como o xeneral Goded. Na primavera de 1932 compromet\u00e9ronse tam\u00e9n carlistas e afonsinos, confiados en que despois dun goberno militar, o golpe se decantar\u00eda pola restauraci\u00f3n da monarqu\u00eda. \nO golpe.\nOs conxurados pretend\u00edan efectuar o golpe ao longo do ver\u00e1n de 1932. O goberno da Rep\u00fablica, co\u00f1ecedor dos preparativos, tomou medidas preventivas como a detenci\u00f3n a mediados de xu\u00f1o de varios militares implicados, entre eles os xenerais Orgaz ou Barrera. Estas detenci\u00f3ns xunto cos receos entre os distintos grupos implicados no golpe crearon d\u00fabidas entre os conxurados e dificultaron o desenvolvemento da trama civil. Lerroux declarou publicamente co\u00f1ecer os preparativos, pero asegurou ter rexeitado os ofrecementos dos conspiradores. Acci\u00f3n Cat\u00f3lica tam\u00e9n se desmarcou das s\u00faas acci\u00f3ns.\nO golpe iniciouse por fin en Madrid \u00e1s 3:30 do 10 de agosto, coa sublevaci\u00f3n dun escuadr\u00f3n ao mando do capit\u00e1n Manuel Fern\u00e1ndez Silvestre. Este tratou de tomar os edificios de Correos e o ministerio de Guerra, na praza de Cibeles. A acci\u00f3n foi repelida con varios mortos entre os asaltantes e precipitou o fracaso do golpe na capital, onde a situaci\u00f3n estaba controlada xa a primeira hora da ma\u00f1\u00e1.\nO eixo da conxura desprazouse a Sevilla, onde Sanjurjo instalara o d\u00eda anterior o seu cuartel xeral. Na ma\u00f1anci\u00f1a Sanjurjo logrou facerse co control do Concello e do Goberno Civil, e declarou o estado de guerra en Andaluc\u00eda. O bando militar rezaba:\nAo longo da ma\u00f1\u00e1 s\u00f3ubose en Sevilla do fracaso en Madrid. Asemade, s\u00f3ubose que os carlistas se inhib\u00edan nas provincia do norte, o outro eixo da conxura. Nos barrios obreiros de Sevilla abriuse paso unha unha insurrecci\u00f3n popular e declarouse a folga xeral. No ser\u00e1n grupos de traballadores conflu\u00edron no centro da cidade e deron cabo do golpe. Na madrugada do 11 Sanjurjo foi reco\u00f1ecido e apreixado en Huelva xunto do seu fillo Justo por unha patrulla da Garda Civil, cando trataban de pasar a Portugal.\nA represi\u00f3n do golpe.\nSanjurjo, xunto co seu fillo e dous dos seus colaboradores m\u00e1is estreitos, foi conducido a Madrid. O 24 de agosto foron sometidos a un Consello de Guerra sumar\u00edsimo. Sanjurjo foi sentenciado a morte, con accesoria de separaci\u00f3n do ex\u00e9rcito. Mentres o seu fillo foi absolto, os seus dous colaboradores foron sentenciados a longas penas de prisi\u00f3n. Sanjurjo negouse a asinar unha petici\u00f3n de clemencia, a\u00ednda que a pena acabar\u00edalle sendo conmutada pola de prisi\u00f3n perpetua. Con todo, como o resto de militares implicados, beneficir\u00edase dunha amnist\u00eda en 1934 concedida polo goberno de Lerroux.\nA represi\u00f3n do golpe inclu\u00edu a separouse das s\u00faas funci\u00f3ns de case medio cento de diplom\u00e1ticos e un cento de maxistrados relacionados coa conxura. Foron relevados dos seus cargos dous xenerais de divisi\u00f3n e decretouse o pase \u00e1 reserva de Mola, Cavalcanti e Mill\u00e1n Astray. Tam\u00e9n se produciron relevos e modificaci\u00f3ns na estrutura da Garda Civil: suprimido o director xeral, pasou a depender directamente do Ministro da Gobernaci\u00f3n. Foron suspendidos 109 xornais e det\u00edvose a m\u00e1is de cinco mil persoas. \nConsecuencias do golpe.\nO triunfo sobre o golpe reforzou ao goberno da Rep\u00fablica, que acelerou a tramitaci\u00f3n da Lei de Reforma Agraria e do Estatuto de Catalu\u00f1a. Asemade, aumentou a confianza das autoridades republicanas nos seus servizos de intelixencia e na s\u00faa capacidade para esquivar calquera golpe militar. \nO golpe provocou a reorganizaci\u00f3n de Acci\u00f3n Popular. No seu congreso de outubro resolveu expulsar de militancia aqueles que apoiasen a violencia contra a Rep\u00fablica. Esta resoluci\u00f3n propiciou a fundaci\u00f3n de Renovaci\u00f3n Espa\u00f1ola a inicios de 1933. \nOs partidarios da acci\u00f3n violenta contra a Rep\u00fablica non abandonaron a v\u00eda da conspiraci\u00f3n, pero a Sanjurjada serviulles para comprobar que un golpe de cuartel de corte cl\u00e1sico ti\u00f1a poucas posibilidades de \u00e9xito. A pesar do seu fracaso e posterior encarceramento, Sanjurjo seguir\u00eda sendo a figura de referencia para os golpistas. De feito, todo apunta a que estaba destinado a ser o l\u00edder do golpe do 18 de xullo de 1936. "}
{"id": "174513", "revid": "55340", "url": "https://gl.wikipedia.org/wiki?curid=174513", "title": "Tera Patrick", "text": "Tera Patrick, nada en Great Falls (Montana) o 25 de xullo de 1976, \u00e9 unha actriz, directora e produtora porno estadounidense ga\u00f1adora de varios premios da industria pornogr\u00e1fica.\nTraxectoria.\nPatrick comezou como modelo en sesi\u00f3ns fotogr\u00e1ficas para Playboy, Penthouse ou Hustler. En 1999 pasou ao cinema pornogr\u00e1fico e dende aquela participou en m\u00e1is de cen pel\u00edculas para adultos, convert\u00e9ndose nunha das actrices porno m\u00e1is exitosas. En 2009 ingresou no Sal\u00f3n da fama de AVN. Patrick conta con seis premios AVN, tres premios F.A.M.E. e un premio XRCO, entre outros."}
{"id": "174514", "revid": "8981", "url": "https://gl.wikipedia.org/wiki?curid=174514", "title": "A Sanjurjada", "text": ""}
{"id": "174515", "revid": "12452", "url": "https://gl.wikipedia.org/wiki?curid=174515", "title": "Pronunciamento do 17 e 18 de xullo de 1936", "text": ""}
{"id": "174516", "revid": "98629", "url": "https://gl.wikipedia.org/wiki?curid=174516", "title": "John Pople", "text": "Sir John Anthony Pople, nado o 31 de outubro de 1925 en Burnham-on-Sexa, Somerset (Inglaterra) e finado o 15 de marzo de 2004 en Chicago, Illinois (USA), foi qu\u00edmico ingl\u00e9s, galardoado co premio Nobel de Qu\u00edmica en 1998.\nTraxectoria.\nViviu ata logo da segunda guerra mundial en Somerset. A partir dos doce anos interesouse polas matem\u00e1ticas. Ingresou cunha bolsa na Universidade de Cambridge en 1943, onde se gradu\u00f3 en matem\u00e1ticas en 1946 e se doutorou en qu\u00edmica en 1951.\nTrasladouse a Estados Unidos na d\u00e9cada de 1960 onde residiu o resto da s\u00faa vida.\nEn 1961 foi nomeado membro da Royal Society de Londres e en 2003 foi nomeado sir por parte da ra\u00ed\u00f1a Isabel II do Reino Unido.\nInvestigaci\u00f3ns cient\u00edficas.\nA s\u00faa primeira contribuci\u00f3n foi unha teor\u00eda dos c\u00e1lculos aproximados dos orbitais moleculares sobre sistemas de enlace pi en 1953. Esta teor\u00eda foi id\u00e9ntica \u00e1 desenvolvida por Rudolph Pariser e Robert Parr o mesmo ano, motivo polo cal foi denominada m\u00e9todo Pariser-Parr-Pople.\nInteresado na qu\u00edmica cu\u00e1ntica desenvolveu m\u00e9todos de computaci\u00f3n cu\u00e1nticos, nos cales baseou o programa inform\u00e1tico Gaussian. A trav\u00e9s deste tipo de m\u00e9todos desenvolveuse a chamada qu\u00edmica computacional, que permite investigar as propiedades das mol\u00e9culas nos procesos qu\u00edmicos.\nEn 1998 foi galardoado coa metade do Premio Nobel de Qu\u00edmica \"polo desenvolvemento de m\u00e9todos computacionales de qu\u00edmica cu\u00e1ntica\". A outra metade do premio recaeu no f\u00edsico estadounidense Walter Kohn polo desenvolvemento da teor\u00eda funcional da densidade."}
{"id": "174517", "revid": "98629", "url": "https://gl.wikipedia.org/wiki?curid=174517", "title": "Hustler", "text": "Hustler \u00e9 unha revista pornografica mensual de Estados Unidos publicada por LFP (Larry Flynt Publications), ademais dunha produtora de pornograf\u00eda e unha grande empresa. Comercializa a s\u00faa propia colecci\u00f3n de roupa, accesorios e produtos er\u00f3ticos, e ten tendas e clubs Hustler por diferentes puntos dos Estados Unidos, ademais dun casino.\nA revista \"Hustler\" \u00e9 considerada a revista m\u00e1is expl\u00edcita de todas as do seu x\u00e9nero e \u00e9 unha das tres revistas porno m\u00e1is famosas e vendidas nos Estados Unidos, xunto con \"Penthouse\" e \"Playboy\"."}
{"id": "174518", "revid": "54336", "url": "https://gl.wikipedia.org/wiki?curid=174518", "title": "Lucas o Evanxelista", "text": "San Lucas Evanxelista foi un m\u00e9dico xudeu helenizado do s\u00e9culo I, nado en Antioqu\u00eda (actual Turqu\u00eda), co\u00f1ecido por ser un dos catro evanxelistas. Como san Marcos, non foi un dos doce ap\u00f3stolos. Ademais de consider\u00e1rselle autor do terceiro evanxeo, tam\u00e9n se lle atrib\u00fae a autor\u00eda dos Feitos dos Ap\u00f3stolos.\nO nome procede do grego \u039b\u03bf\u03c5\u03ba\u1fb6\u03c2 \"Louk\u00e1s\", \"Lukas\", latinizado como \"Lucas\" ou \"Luca\" .\n\u00c9 patr\u00f3n dos m\u00e9dicos e da Facultade de Medicina de Santiago. Tam\u00e9n o \u00e9 dos pintores, doutores e cirurxi\u00e1ns (pola s\u00faa profesi\u00f3n), solteiros (morreu solteiro), carniceiros e encadernadores (pola s\u00faa identificaci\u00f3n co boi), cervexeiros e notarios .\nBiograf\u00eda.\nConta a tradici\u00f3n que foi pintor e especializouse en facer cadros da Virxe, cadros que igrexas de Italia e Grecia afirman posu\u00edr. Converteuse \u00f3 cristianismo grazas \u00f3 apostolado de san Paulo, a quen acompa\u00f1ou posteriormente (Paulo cham\u00e1bao \"Lucas, o m\u00e9dico amigo\") e a quen viu martirizar e morrer en Roma, con san Pedro, e el mesmo morreu crucificado, con santo Andr\u00e9, na cidade de Patras en Acaia, Grecia (na costa norte do Peloponeso); outras fontes din que morreu colgado dunha \u00e1rbore. A\u00ednda as\u00ed, parece m\u00e1is veros\u00edmil que morrese de vello, con 84 anos, en Beocia (actual Grecia).\nDurante as Cruzadas, as reliquias de san Lucas chegaron a Padua (Italia) e desde aquela se conservan na igrexa de Santa Xustina, ag\u00e1s o cranio, que foi levado \u00e1 catedral de San Vito, en Praga, en 1354, por orde do emperador Carlos IV.\nAtributos.\nComo t\u00f3dolos ap\u00f3stolos, as imaxes de San Lucas portan t\u00fanica e palio, pero especificamente repres\u00e9ntaselle acompa\u00f1ado dun boi, con ou sen \u00e1s, animal que \u00e1s veces o substit\u00fae. Esta imaxe procede das visi\u00f3ns do profeta Ezequiel que ve baixar do ceo catro seres\nOutros atributos que pode mostrar na imaxinar\u00eda relixiosa son tesouras ou pinzas (por ser \u00fatiles de medicina ou cirurx\u00eda). Como a tradici\u00f3n engade que recibiu informaci\u00f3ns directa da Virxe Mar\u00eda sobre a infancia de Xes\u00fas e, de feito, el \u00e9 o \u00fanico evanxelista que describe con certo detalle esa etapa da s\u00faa vida, cham\u00f3uselle o \"Evanxelista da Virxe\", e atrib\u00faeselle o primeiro retrato desta. Por tal motivo tam\u00e9n se lle representa portando unha t\u00e1boa coa imaxe da Virxe ou, por veces, un pincel.\nSan Lucas en Galicia.\nCel\u00e9brase o 18 de outubro, e \u00e9 o patr\u00f3n de Chantada, Mondo\u00f1edo e da Pastoriza, as\u00ed como titular de da parroquia de Parada da Serra, dividida entre os concellos de Castrelo do Val e A Gudi\u00f1a. As festas de san Lucas, en Mondo\u00f1edo, co\u00f1ecidas simplemente como \"As San Lucas\", naceron en 1156 como unha feira de gando cabalar e hoxe te\u00f1en gran sona en toda Galicia."}
{"id": "174520", "revid": "15490", "url": "https://gl.wikipedia.org/wiki?curid=174520", "title": "Escola Moderna", "text": "A Escola Moderna foi un centro de ensino que existiu ao comezar o s\u00e9culo XX en Catalu\u00f1a. Foi fundada en 1901 en Barcelona polo pedagogo e librepensador Francesc Ferrer i Gu\u00e0rdia. O obxectivo esencial da escola era \u00ab\"educar \u00e1 clase traballadora dunha maneira racionalista, secular e non coercitiva\"\u00bb. Na pr\u00e1ctica os prezos das cotas de titor\u00eda restrinxiron o p\u00fablico da escola a elementos estudant\u00eds das clases medias, sobre todo durante os primeiros anos, polo que se esperaba por parte dos organizadores (de forma privada) que os alumnos no seu debido momento motiv\u00e1sense a unirse e apoiar a causa do movemento obreiro. A escola contaba cunha imprenta na que se realizaba un bolet\u00edn, un laboratorio, un museo natural, unha biblioteca e buscaba instalaci\u00f3ns nas que houbese gran iluminaci\u00f3n. Entre outras cousas tiveron que buscar mestres que entendesen que o seu papel non era coercitivo sen\u00f3n de apoio, este centro educativo era de ensino mixto, secular e anticlerical, e favorable \u00e1s reivindicaci\u00f3ns obreiristas. Ao ser a primeira escola mixta e laica de Barcelona, nun pa\u00eds cat\u00f3lico, obtivo unha ampla antipat\u00eda entre o clero e os devotos.\nSol Ferrer definiu o ensino da Escola Moderna: \u00ab\"O ensino da Escola Moderna non ser\u00e1 unha fe sen\u00f3n unha confianza no futuro fundada en s\u00f3lidos co\u00f1ecementos\"\u00bb. Pechou en 1906, pouco despois Ferrer foi executado por sedici\u00f3n pola s\u00faa suposta participaci\u00f3n nos feitos da Semana Tr\u00e1xica, o cal levar\u00eda \u00e1 realizaci\u00f3n dunha campa\u00f1a internacional contra da sentenza. Actualmente os \u00fanicos arquivos da escola son mantidos no departamento de colecci\u00f3ns especiais da Universidade de California, San Diego."}
{"id": "174521", "revid": "89787", "url": "https://gl.wikipedia.org/wiki?curid=174521", "title": "Implante mamario", "text": "O implante mamario \u00e9 unha pr\u00f3tese usada en cirurx\u00eda est\u00e9tica para aumentar o tama\u00f1o das mamas, o que tam\u00e9n se co\u00f1ece como aumento de peito ou mamoplastia de aumento. As\u00ed mesmo consiste en realizar unha reconstruci\u00f3n de peitos, por exemplo, para corrixir deformidades xen\u00e9ticas, tras unha mastectom\u00eda ou como parte da cirurx\u00eda de cambio de sexo.\nOs enxertos para aumentar o tama\u00f1o ou a forma dos seos femininos utiliz\u00e1ronse desde 1895. O enxerto co\u00f1ecido m\u00e1is temper\u00e1n foi procurado por Czerny, utilizando un tecido adiposo propio dunha muller, obtido dun lipoma (un tipo de tumor benigno) das s\u00faas costas."}
{"id": "174523", "revid": "55340", "url": "https://gl.wikipedia.org/wiki?curid=174523", "title": "Suze Randall", "text": "Suze Randall, nada en 1946, \u00e9 unha realizadora e produtora de pel\u00edculas pornogr\u00e1ficas e er\u00f3ticas e unha fot\u00f3grafa brit\u00e1nica. As\u00ed mesmo durante a s\u00faa mocidade foi unha modelo. \u00c9 considerada como unha das grandes figuras da fotograf\u00eda er\u00f3tica dos \u00faltimos 25 anos."}
{"id": "174524", "revid": "1822", "url": "https://gl.wikipedia.org/wiki?curid=174524", "title": "Fotograf\u00eda er\u00f3tica", "text": "A fotograf\u00eda er\u00f3tica \u00e9 un tipo de fotograf\u00eda que mostra o corpo humano, realizando poses er\u00f3ticas, mostrando espidos.\nHistoria e caracter\u00edsticas.\nXurdiu no s\u00e9culo XIX. Na primeira metade do s\u00e9culo XIX, o espido foi un dos temas preferidos dos artistas. Vinculouse \u00e1s disciplinas deportivas e \u00e1s ciencias, perdendo as s\u00faas caracter\u00edsticas er\u00f3ticas.\nA\u00ednda que a represi\u00f3n en canto \u00e1 sexualidade era severa, moitos artistas (fot\u00f3grafos ou pintores) viron a posibilidade de rexistrar o corpo humano espido. A primeira aproximaci\u00f3n ao espido fotogr\u00e1fico realizouna o franc\u00e9s Louis Jacques Mand\u00e9 Daguerre cando tomou en 1839 unha fotograf\u00eda a estatuas e chamounas \"Natureza morta con esculturas\". Estas fac\u00edan alusi\u00f3n ao Tres Grazas no estilo da Antig\u00fcidade Cl\u00e1sica.\nO proceso de Daguerre non permit\u00eda a representaci\u00f3n da figura humana, pola necesidade de longas exposici\u00f3ns, polo que inclu\u00edu esculturas da forma humana nas s\u00faas naturezas mortas. "}
{"id": "174525", "revid": "85894", "url": "https://gl.wikipedia.org/wiki?curid=174525", "title": "Igrexa de San Pedro de Reb\u00f3n", "text": "A igrexa de san Pedro de Reb\u00f3n, \u00e9 unha igrexa rom\u00e1nica, dos s\u00e9culos XII-XIV, da parroquia de Reb\u00f3n (Mora\u00f1a). Foi moi modificada por reformas posteriores, especialmente as realizadas no s\u00e9culo XIX para ampliar a nave e constru\u00edr o campanario.\nDescrici\u00f3n.\nConserva da s\u00faa estrutura orixinal a \u00e1bsida semicircular, os canzorros con diversas figuras humanas e animais e os capiteis interiores. A \u00e1bsida est\u00e1 dividida en tres tramos por d\u00faas columnas acaroadas, que se completan por dous contrafortes na uni\u00f3n da \u00e1bsida coa nave; en cada unha daquelas columnas hai esculpida unha pequena figura hoxe irreco\u00f1ecible. No tramo central abr\u00edase unha vent\u00e1 de arco semicircular, cegada, na que se colocou unha imaxe, moi deteriorada, de san Miguel. Esta imaxe foi roubada en 2011 e non volveu aparecer, e no seu lugar colocaron unha estatu\u00ed\u00f1a de San Pedro como papa.\nOs veci\u00f1os ped\u00edan a intercesi\u00f3n deste san Miguel con oraci\u00f3ns coma esta:\nNo pinche posterior da igrexa, sobre a \u00e1bsida, \u00e1brese un roset\u00f3n con celos\u00eda en moldura redonda lisa con decoraci\u00f3n xeom\u00e9trica. A cornixa est\u00e1 apoiada nunha serie de canzorros figurados, entre os que hai gravados motivos xeom\u00e9tricos consistentes en rosetas sextifolias ou estrelas de seis puntas.\nNo interior, a \u00e1bsida \u00e1brese \u00e1 nave principal mediante un arco triunfal semicircular . Destacan nas columnas interiores, lisas e tam\u00e9n acaroadas \u00f3 muro, os capiteis figurados con aves e outros animais, as\u00ed como figuras humanas.\nA fachada \u00e9 de factura barroca, lisa e sen decoraci\u00f3n ningunha. Remata nun front\u00f3n cl\u00e1sico, liso, sobre o que se ergue un campanario central. Para a construci\u00f3n desta fachada derrubouse a orixinal rom\u00e1nica e tapi\u00e1ronse as portas laterais, tam\u00e9n rom\u00e1nicas. Hip\u00f3lito de S\u00e1 escribe que el viu o t\u00edmpano da portada principal, integrado no muro do adro, e descr\u00edbeo como adornado na parte central por unha cruz de Malta dentro dun c\u00edrculo de b\u00f3las, e catro rosetas nos extremos dos brazos da cruz.\nBaldaquino.\nNo interior da nave, na entrada, hai dous paneis empotrados na parede procedentes dalg\u00fan baldaquino de orixe desco\u00f1ecida. Carecen do arco inferior habitual neste tipo de estruturas. As imaxes que mostran est\u00e1n policromadas e representan, un a santa Luc\u00eda, santa Catarina e san Roque, facilmente reco\u00f1ecibles polos instrumentos do martirio das primeiras e o can que lambe as feridas do terceiro; e o outro representa o Santo Enterro, coa Virxe das Angustias no centro, san Xo\u00e1n e as d\u00faas Mar\u00edas \u00f3s lados, e Cristo deitado no sudario, sostido por dous homes piadosos."}
{"id": "174527", "revid": "1131", "url": "https://gl.wikipedia.org/wiki?curid=174527", "title": "Desembarco de Alhucemas", "text": "O desembarco de Alhucemas foi un desembarco militar levado a cabo o 8 de setembro de 1925 na ba\u00eda de Alhucemas polo ex\u00e9rcito e a Armada espa\u00f1olas e, en menor medida, un continxente aliado franc\u00e9s, que propiciou o fin da Guerra do Rif. Consid\u00e9rase o primeiro desembarco aeronaval da historia mundial.\nA operaci\u00f3n consistiu no desembarco dun continxente de 13.000 soldados espa\u00f1ois transportados desde Ceuta e Melilla pola Armada combinada hispano-francesa. A operaci\u00f3n tivo como comandante en xefe ao ent\u00f3n \"Director Militar\" de Espa\u00f1a, xeneral Miguel Primo de Rivera, e como xefe executivo das forzas de desembarco nas praias da ba\u00eda de Alhucemas ao xeneral Sanjurjo, a cuxas ordes estaban as columnas dos xenerais xefes das brigadas de Ceuta e Melilla, Leopoldo Saro Mar\u00edn e Emilio Fern\u00e1ndez P\u00e9rez, respectivamente. Entre os xefes participantes na acci\u00f3n atop\u00e1base o ent\u00f3n coronel Francisco Franco, quen pola s\u00faa actuaci\u00f3n \u00e1 fronte das tropas da Lexi\u00f3n foi ascendido a xeneral de brigada. O xeneral estadounidense Dwight Eisenhower anos despois estudou a fondo a t\u00e1ctica empregada polos espa\u00f1ois en Alhucemas para trazar o plan do desembarco de Normand\u00eda.\nA Radio Televisi\u00f3n Espa\u00f1ola realizou, cara a 1980, un valioso filme documental sobre esta importante acci\u00f3n b\u00e9lica.\nAntecedentes.\nTras o desastre de Annual, o Ex\u00e9rcito espa\u00f1ol era materialmente incapaz de recuperar o territorio perdido. Por iso optouse por unha pol\u00edtica de contenci\u00f3n orientada a impedir a expansi\u00f3n da zona rebelde, executada mediante acci\u00f3ns militares limitadas e de car\u00e1cter local. Paralelamente, iniciouse a depuraci\u00f3n de responsabilidades (Expediente Picasso), \u00e1 vez que as forzas pol\u00edticas, a opini\u00f3n p\u00fablica e mesmo o Ex\u00e9rcito divid\u00edanse entre os partidarios de abandonar o Protectorado e os que avogaban por reiniciar canto antes as operaci\u00f3ns militares.\nEn setembro de 1923 prod\u00facese a insurrecci\u00f3n do xeneral Primo de Rivera; este, partidario inicial do abandono do Protectorado, en 1924 e tras novos ataques de Abd el Krim que obrigan a un novo repregamento espa\u00f1ol \u00e1s zonas de Tetu\u00e1n, Ceuta e Melilla, faise firme partidario de pasar \u00e1 ofensiva para derrotar ao l\u00edder rife\u00f1o e restitu\u00edr a autoridade espa\u00f1ola no Protectorado."}
{"id": "174528", "revid": "65337", "url": "https://gl.wikipedia.org/wiki?curid=174528", "title": "Ahmed H. Zewail", "text": "Ahmed Hassan Zewail (en \u00e1rabe: \u0623\u062d\u0645\u062f \u0632\u0648\u064a\u0644), nado o 26 de febreiro de 1946 en Damanhur (Exipto), \u00e9 un qu\u00edmico e profesor universitario estadounidense, de orixe exipcia, galardoado co Premio Nobel de Qu\u00edmica do ano 1999.\nTraxectoria.\nLicenciouse en qu\u00edmica pola Universidade de Alexandr\u00eda e posteriormente trasladouse aos Estados Unidos para facer o doutoramento pola Universidade de Pensilvania en 1974 na mesma disciplina.\nTras traballar dous anos na Universidade de Berkeley, trasladouse ao Instituto Tecnol\u00f3xico de California, onde ocupa a c\u00e1tedra Linus Pauling de F\u00edsica Qu\u00edmica desde 1990.\nZewail est\u00e1 casado e ten catro fillos.\nInvestigaci\u00f3ns cient\u00edficas.\nO interese de Zewail por co\u00f1ecer a din\u00e1mica das reacci\u00f3ns qu\u00edmicas en tempo real, por saber que pasa exactamente e a que velocidade entre reactivos e produtos, levoulle a proxectar pulsos de l\u00e1ser de moi curta duraci\u00f3n sobre as part\u00edculas que interve\u00f1en nas reacci\u00f3ns.\nBase\u00e1ndose na capacidade de \u00e1tomos e mol\u00e9culas de absorber ou reirradiar a luz incidente distintamente, modificando o espectro de forma caracter\u00edstica para cada un deles.\nZewail pretend\u00eda identificar os elementos que aparec\u00edan nos estadios intermedios dunha reacci\u00f3n (investigaci\u00f3ns que iniciou a fins dos sesenta). Pero estes estados son extremadamente curtos: da orde de 10 a 100 femtosegundos. Non foi ata mediados da d\u00e9cada dos oitenta, cando se desenvolveron l\u00e1seres capaces de lanzar pulsos tan curtos, que Zewail puido observar (por primeira vez usando cianuro de iodo) a partici\u00f3n dunha mol\u00e9cula e o posterior afastamento dos fragmentos restantes.\nA partir de aqu\u00ed, el e o seu equipo proxectaron numerosos pulsos de l\u00e1ser sobre distintas reacci\u00f3ns, estudando en cada caso os enlaces qu\u00edmicos, os estados de excitaci\u00f3n e o movemento dos diferentes \u00e1tomos e mol\u00e9culas que aparecen nos sucesivos intermedios. A \"filmaci\u00f3n\" das reacci\u00f3ns qu\u00edmicas permitiulles descubrir que entre reactivos e produtos dunha reacci\u00f3n adoitan aparecer numerosas mol\u00e9culas altamente inestables e cun tempo de vida extremadamente curto.\nEsta t\u00e9cnica constit\u00fae a base dunha nova rama da qu\u00edmica, a chamada femtoqu\u00edmica, cuxo desenvolvemento permite entender mellor as reacci\u00f3ns do metabolismo dos seres vivos (como a fotos\u00edntese ou o efecto que produce a luz sobre os bastonci\u00f1os da retina). Por estas investigaci\u00f3ns foille concedido o Premio Nobel de Qu\u00edmica en 1999.\nEn maio de 2008 foi investido Doutor Honoris Causa pola Universidade Complutense de Madrid."}
{"id": "174529", "revid": "98629", "url": "https://gl.wikipedia.org/wiki?curid=174529", "title": "Joseph Beuys", "text": "Joseph Beuys, nado o 12 de maio de 1921 en Krefeld e finado o 23 de xaneiro de 1986 en D\u00fcsseldorf, foi un artista alem\u00e1n que traballou con varios medios e t\u00e9cnicas como escultura, performance, happening, fluxus v\u00eddeo e instalaci\u00f3n. \u00c9 considerado un dos artistas alem\u00e1ns m\u00e1is influentes da segunda metade do s\u00e9culo XX.\nVida e obra.\nA\u00ednda que se dubidou a mi\u00fado da s\u00faa veracidade, Beuys afirmaba que combatera como piloto na segunda guerra mundial, que se estrelara en Crimea, que estivera a piques de morrer conxelado, e que uns nativos o rescataran e enzouf\u00e1ndoo con graxa e envolv\u00e9ndoo en feltro para evitar a s\u00faa morte. En calquera caso, ambos elementos aparecer\u00e1n constantemente na s\u00faa obra.\nTraballou de profesor universitario ata que foi expulsado anos despois. A obra que realizou no seu tempo de profesor, afecta na relaci\u00f3n da pedagox\u00eda co estudo da arte, xa que Beuys cambiou totalmente o enfoque de ensino que se ti\u00f1a at\u00e9 o momento.\nDe 1946 a 1951 estudou na Escola de Belas Artes de D\u00fcsseldorf, onde m\u00e1is tarde foi profesor de escultura.\nEn 1962 comezou as s\u00faas actividades co movemento neodad\u00e1 Fluxus e Happening. O seu maior logro foi a socializaci\u00f3n que conseguiu facer da arte, acheg\u00e1ndoo a todos os tipos de publico.\nAs s\u00faas acci\u00f3ns non ti\u00f1an tanto que ver cos espaventos neodada\u00edstas para escandalizar \u00f3 burgu\u00e9s, sen\u00f3n que ti\u00f1an un significado m\u00e1is profundo. En \"Como explicar os cadros a unha lebre morta\" 1965 p\u00faxose mel e pan de ouro na cabeza e fal\u00e1balle sobre a s\u00faa obra a unha lebre morta que ti\u00f1a entre os seus brazos. Nesta obra vincula factores espaciais e escult\u00f3ricos, ling\u00fc\u00edsticos e sonoros \u00e1 figura do artista, \u00e1 s\u00faa xestualidade corporal, \u00e1 s\u00faa conciencia de comunicador que ti\u00f1a como receptor a un animal.\nBeuys asum\u00eda o papel de chaman con potestade de curar e salvar a unha sociedade que el consideraba morta.\nEn 1974 levou a cabo a acci\u00f3n \"G\u00fastame Am\u00e9rica e a Am\u00e9rica g\u00fastolle eu\" onde Beuys, un coiote e materiais como papel, feltro e palla, constitu\u00edron o veh\u00edculo da s\u00faa creaci\u00f3n. Conviviu 3 d\u00edas co coiote. Apilaba peri\u00f3dicos americanos s\u00edmbolo do capitalismo norteamericano. \u00d3s poucos o coiote e Beuys vanse afacendo un \u00f3 outro e \u00f3 final Beuys abraza \u00f3 coiote.\nCon esta acci\u00f3n formula unha cr\u00edtica \u00e1 pol\u00edtica estadounidense en relaci\u00f3n \u00f3s indios, onde el representar\u00eda aos Estados Unidos e o coiote \u00f3s indios norteamericanos.\nBeuys repite moitos obxectos utilizados noutras obras. Obxectos que difiren dos \"ready mades\" duchampianos non pola s\u00faa natureza pobre e ef\u00e9mera, sen\u00f3n por ser parte da vida do propio Beuys que os \"puxo a\u00ed\" tras convivir con eles e deixarlles a s\u00faa pegada. Moitos te\u00f1en relaci\u00f3n autobiogr\u00e1fica, como o mel ou a graxa utilizada polos t\u00e1rtaros que lle salvaron durante a segunda guerra mundial.\nEn \"Traxe de feltro\", de 1970. Beuys simboliza o illamento do home na sociedade do noso tempo, un illamento non necesariamente negativo, xa que en doses prudentes pode ser catalizador de extraordinarias forzas creativas.\nEn 1979, o Museo Guggenheim de Nova York exhibiu unha gran retrospectiva da s\u00faa obra.\nBeuys utilizou a arte, unha arte din\u00e1mica, flu\u00edda e corrosiva at\u00e9 o extremo de converterse nun anti-arte, para educar, curar e redimir \u00f3 ser humano e \u00e1 sociedade espiritualmente enferma e perdida no caos do mundo.\nPol\u00edtica.\nBeuys tivo outra cara, m\u00e1is en relaci\u00f3n coa pol\u00edtica. Creou en 1967 o \"Partido Alem\u00e1n de Estudantes\", cuxos obxectivos b\u00e1sicos eran educar a t\u00f3dalas persoas na madurez intelectual e propiciar o concepto ampliado da arte. As s\u00faas proposici\u00f3ns navegaban entre o ut\u00f3pico e o anarquista. En 1971 esta organizaci\u00f3n transformouse na \"Organizaci\u00f3n para a democracia por referendo\", para a posibilidade dunha democracia directa, na cal se poder\u00eda lexislar de abaixo a arriba, impondo a vontade do pobo. Unha nova sociedade do socialismo real, poscapitalista e poscomunista.\nV\u00e9xase tam\u00e9n.\nBibliograf\u00eda.\nGUASCH, ANNA MARIA;\" A arte \u00faltima do s\u00e9culo XX. Do posminimalismo \u00f3 multicultural\". Alianza editorial. Madrid. 2000."}
{"id": "174531", "revid": "85894", "url": "https://gl.wikipedia.org/wiki?curid=174531", "title": "Demi Moore", "text": "Demi Gene Guynes, m\u00e1is co\u00f1ecida como Demi Moore, nada en Roswell (Novo M\u00e9xico) o 11 de novembro de 1962, \u00e9 unha actriz estadounidense ga\u00f1adora de tres Golden Raspberry e dous Globos de Ouro."}
{"id": "174532", "revid": "1822", "url": "https://gl.wikipedia.org/wiki?curid=174532", "title": "Os cregos na cultura popular galega", "text": "Os cregos, curas ou abades, na cultura popular galega, deron p\u00e9 a abundante fraseolox\u00eda impregnada, en boa parte dos casos, de certa retranca cr\u00edtica e burlona en relaci\u00f3n co seu comportamento sexual e a s\u00faa afecci\u00f3n \u00e1 boa mesa. En moitos casos, esa literatura popular nace dun mal disimulado anticlericalismo.\nAs\u00ed, Risco conta que a xente da aldea lles critica moito o seu suposto apego \u00f3 di\u00f1eiro, do que xorden comentarios como estes: \"\"De que achegan o bico \u00f3 c\u00e1liz, xa non te\u00f1en quebradeiros de cabeza\", ou que \"o purgatorio fix\u00e9rono os curas, para sacaren cartos con misas e responsos\"\". Por esta causa foron un obxectivo preferente para as cuadrillas de ladr\u00f3ns que daban por suposto que agochaban unha fortuna nas s\u00faas casas.\nEntre os mari\u00f1eiros era de mal agoiro falar a bordo de curas ou de raposas. Cr\u00edase que con s\u00f3 mencionalos se aseguraba a falta de pesca ou mesmo un accidente; Eliseo Alonso aumenta a lista de temas vedados a cobras, zapateiros ou xastres. Aseg\u00farase que ning\u00fan armador ou patr\u00f3n levar\u00eda nunca un cura a bordo da s\u00faa barca, incluso cando non fosen a pescar .\nFraseolox\u00eda.\nL\u00e9xico.\nO termo \"curato\" designa o cargo do cura p\u00e1rroco e mailo territorio baixo o seu goberno espiritual."}
{"id": "174533", "revid": "5863", "url": "https://gl.wikipedia.org/wiki?curid=174533", "title": "Federal Open Market Committee", "text": "O Federal Open Market Committee (FOMC), que en galego significa \"Comit\u00e9 Federal de Mercado Aberto\", \u00e9 un compo\u00f1ente do Sistema da Reserva Federal, que ten a obriga legal de supervisar as operaci\u00f3ns de mercado aberto nos Estados Unidos, e \u00e9 ademais o principal instrumento para aplicar a pol\u00edtica monetaria estadounidense. O comit\u00e9 fixa a pol\u00edtica monetaria ao especificar o obxectivo de curto prazo para esas operaci\u00f3ns, que actualmente \u00e9 un nivel obxectivo para a taxa de fondos federais (a taxa que os bancos comerciais cobran por pr\u00e9stamos entre eles da noite para a ma\u00f1\u00e1).\nO FOMC tam\u00e9n dirixe operaci\u00f3ns do Sistema da Reserva Federal nos mercados de moeda estranxeira, a\u00ednda que toda intervenci\u00f3n neles \u00e9 coordinada co Tesouro dos Estados Unidos, o cal ten a responsabilidade de formular as pol\u00edticas estadounidenses relacionadas co valor do tipo de cambio do d\u00f3lar."}
{"id": "174534", "revid": "15490", "url": "https://gl.wikipedia.org/wiki?curid=174534", "title": "Dino Formaggio", "text": "Dino Formaggio, nado en Mil\u00e1n o 28 de xullo de 1914 e finado en Illasi o 6 de decembro de 2008, foi un fil\u00f3sofo italiano.\nTraxectoria.\nCon doce anos empezou a traballar nunha f\u00e1brica, tarefa que compaxinaba cos estudos. En 1933 obtivo o diploma de mestre elemental, dando clases no instituto de Motta Visconti, e estudando filosof\u00eda na Universit\u00e0 Statale de Mil\u00e1n, doutor\u00e1ndose en 1938 cunha tese titulada \"Fenomenologia dell'arte, rapporto tra arte e tecnica nelle estetiche europee contemporanee\".\nDurante a Segunda guerra mundial participou na Resistencia, pasando despois \u00e1 Universidade de Mil\u00e1n coma asistente \u00e1 c\u00e1tedra de Est\u00e9tica. Colaborou coa revista \"Studi filosofici\" e publicou alg\u00fans ensaios, como \"Fenomenologia della tecnica artistica\", pola que se adxudicou a c\u00e1tedra de Est\u00e9tica de Pavia. En 1963 ga\u00f1ou a praza de profesor ordinario de Est\u00e9tica na Universidade de Padua. En 1996 foille concedido o premio \"Lion d'Or International 1996\" en N\u00eemes."}
{"id": "174535", "revid": "98629", "url": "https://gl.wikipedia.org/wiki?curid=174535", "title": "Karl Brugmann", "text": "Karl Brugmann, nado en Wiesbaden o 16 de marzo de 1849 e morto en Leipzig o 29 de xu\u00f1o de 1919, foi un ling\u00fcista alem\u00e1n. \u00c9 unha das m\u00e1is egrexias figuras da ling\u00fc\u00edstica indoeuropea.\nTraxectoria.\nDurante a meirande parte da s\u00faa vida profesional (1887\u20131919), Brugmann foi profesor de s\u00e1nscrito e ling\u00fc\u00edstica comparada na Universidade de Leipzig.\nXa desde novo adheriuse a emerxente escola neogram\u00e1tica, que afirmaba que as leis fon\u00e9ticas eran inviol\u00e1beis (lei de Brugmann) e dedicouse a unha estrita metodolox\u00eda de investigaci\u00f3n.\nA fama de Brugmann reside nos dous volumes sobre fonolox\u00eda, morfolox\u00eda e formaci\u00f3n de palabras cos que contribu\u00edu ao \"Grundriss der vergleichenden Grammatik der indogermanischen Sprachen\", en cinco volumes, publicado de 1886 a 1893. Os outros tres volumes escribiunos Berthold Delbr\u00fcck que nos proporcionaron unha visi\u00f3n a\u00ednda non superada da sintaxe indoeuropea.\nA obra de Brugmann reborda os l\u00edmites que se lle asignaron, as\u00ed o primeiro volume foi dividido en d\u00faas partes. Ao separar os \u00edndices nun volume \u00e1 parte, os seus dous volumes volv\u00e9ronse catro.\nD\u00e1ndose de conta da importancia da obra de Brugmann, tres ling\u00fcistas brit\u00e1nicos empezaron a publicaren unha traduci\u00f3n ao ingl\u00e9s dos volumes de Brugmann case simultaneamente \u00e1 edici\u00f3n alem\u00e1, so o t\u00edtulo \"Elements of the Comparative Grammar of the Indo-Germanic Languages\". Nela dividiron o segundo volume de Brugmann en d\u00faas partes, facendo un total de cinco volumes inclu\u00eddos os \u00edndices.\nA partir de 1897, Brugmann comezou a publicar unha revisi\u00f3n e expansi\u00f3n da s\u00faa parte do \"Grundriss\". O volume final da segunda edici\u00f3n resultante publicouse en 1916.\nO m\u00e9todo de Brugmann para presentar os seus datos era radical e a\u00ednda hoxe pode sorprendernos. Na maior\u00eda dos asuntos, no canto de presentar argumentos discursivos, simplemente enumeraba os datos que lle parec\u00edan relevantes. O lector vese obrigado a establecer a s\u00faa propia opini\u00f3n para os interpretar. Esta presentaci\u00f3n totalmente emp\u00edrica multiplica o tempo necesario para seguir a argumentaci\u00f3n de Brugmann, pero converte o esforzo en moi frut\u00edfero.\nA grande obra de Brugmann non partiu do nada. Est\u00e1 baseada na gram\u00e1tica indoeuropea de August Schleicher, e esta \u00e1 s\u00faa vez no esforzo previo de Franz Bopp. Asemade, Brugmann estaba en contacto cos estudosos que estaban a revolucionar a ling\u00fc\u00edstica indoeuropea nas linguas fillas, en particular con Christian Bartholomae para o iranio antigo, Johann Heinrich H\u00fcbschmann para o armenio e Rudolf Thurneysen para o irland\u00e9s antigo.\nEn 1902-1904, Brugmann publicou unha versi\u00f3n abreviada e levemente modificada da s\u00faa Gram\u00e1tica, que se segue a considerar unha obra de referencia \u00fatil por alg\u00fans, pero que non cont\u00e9n a riqueza de datos das versi\u00f3ns m\u00e1is amplas. Existe unha traduci\u00f3n francesa desta versi\u00f3n abreviada.\nO elenco total das obras de Brugmann e moito m\u00e1is longo que isto. Algunhas foron moi importantes no seu tempo e algunhas seguen mantendo o interese, pero a s\u00faa reputaci\u00f3n radica nas d\u00faas edici\u00f3ns do \"Grundriss\". Contin\u00faan a ser indispens\u00e1beis para os indoeurope\u00edstas e de grande interese para quen se interese na lingua."}
{"id": "174536", "revid": "98629", "url": "https://gl.wikipedia.org/wiki?curid=174536", "title": "Ponte de hidr\u00f3xeno", "text": "A ponte de hidr\u00f3xeno ou o enlace de hidr\u00f3xeno \u00e9 un enlace dipolo-dipolo m\u00e1is forte c\u00e1s forzas de Van der Waals, pero xeralmente moito m\u00e1is feble (ata 20 veces) ca un enlace covalente t\u00edpico, a\u00ednda que en certos casos poden ser bastante fortes (por exemplo, F-H...:F, cunha entalp\u00eda en vapor de 161,5 kJ/mol). P\u00f3dese considerar coma un enlace intermedio entre o enlace covalente e unha simple atracci\u00f3n electrost\u00e1tica molecular.\nProd\u00facese cando un \u00e1tomo de hidr\u00f3xeno se atopa entre dous \u00e1tomos moi electronegativos, como poden ser o fl\u00faor, nitr\u00f3xeno ou os\u00edxeno. Establ\u00e9cese entre un \u00e1tomo moi electronegativo e un hidr\u00f3xeno \u00e1 s\u00faa vez unido covalentemente a outro \u00e1tomo tam\u00e9n moi electronegativo. O \u00e1tomo de hidr\u00f3xeno ten unha carga parcial positiva, polo que atrae \u00e1 densidade electr\u00f3nica dun \u00e1tomo pr\u00f3ximo no espazo.\nCanto m\u00e1is electronegativo sexa o \u00e1tomo unido \u00f3 hidr\u00f3xeno m\u00e1is forte ser\u00e1 a ponte de hidr\u00f3xeno, e tam\u00e9n canto maior n\u00famero destes enlaces te\u00f1a unha mol\u00e9cula m\u00e1is forte ser\u00e1 a uni\u00f3n coas mol\u00e9culas veci\u00f1as.\nAs substancias que te\u00f1en este tipo de enlace presentan un aumento do seu punto de ebulici\u00f3n por riba do valor que ter\u00eda se este non existise.\nDiferentes dadores de hidr\u00f3xeno para formar enlaces de hidr\u00f3xeno son:\nDiferentes dadores de electr\u00f3ns para formar enlaces de hidr\u00f3xeno son:"}
{"id": "174537", "revid": "89787", "url": "https://gl.wikipedia.org/wiki?curid=174537", "title": "Complexidade especificada", "text": "A complexidade especificada \u00e9 un argumento proposto por William Dembski e usado por el e por outros para promover o dese\u00f1o intelixente.\nS\u00edntese.\nDe acordo con Dembski, o concepto ten a intenci\u00f3n de formalizar a propiedade que salienta os padr\u00f3ns que son tanto espec\u00edficos como complexos.\nDembski defende que a \"complexidade especificada\" \u00e9 unha ferramenta confi\u00e1bel para encontrar sinais de dese\u00f1o realizado por un dese\u00f1ador intelixente, un principio central do dese\u00f1o intelixente que Dembski e outros creacionistas defenden en oposici\u00f3n \u00e1 teor\u00eda da evoluci\u00f3n moderna.\nO concepto de complexidade especificada \u00e9 zeralmente considerado matematicamente \"insalubre\" e at\u00e9 hoxe non foi utilizado como base para traballos independentes posteriores, sexa nas \u00e1reas da teor\u00eda da informaci\u00f3n, da teor\u00eda da complexidade, ou na biolox\u00eda.\nA complexidade especificada \u00e9 un dos dous principais argumentos utilizados polos defensores do dese\u00f1o intelixente, sendo o outro a complexidade irredut\u00edbel.\nDe acordo coa terminolox\u00eda de Dembski, un padr\u00f3n especificado \u00e9 un que admite descrici\u00f3ns curtas, e un padr\u00f3n complexo \u00e9 un que sexa moi improb\u00e1bel de ocorrer. Dembski argumenta que \u00e9 impos\u00edbel que a complexidade especificada exista en padr\u00f3ns desenvolvidos por configuraci\u00f3ns formadas s\u00f3 por procesos non guiados. Por tanto, afirma Dembski, o feito de que padr\u00f3ns de complexidade especificada poidan encontrarse nos seres vivos indica alg\u00edn tipo de orientaci\u00f3n na s\u00faa formaci\u00f3n e, consecuentemente, unha indicaci\u00f3n de intelixencia.\nDembski tam\u00e9n argumenta que se pode demostrar rigorosamente, aplicando os teoremas \"non existe almorzo gratis\" a inhabilidade dos algoritmos evolutivos en seleccionar ou xerar configuraci\u00f3ns de gran complexidade especificada.\nNa literatura do dese\u00f1o intelixente, un axente intelixente \u00e9 un axente que escolle entre posibilidades diferentes e causa, por medios e m\u00e9todos sobrenaturais, o xurdimento da vida. A complexidade especificada \u00e9 o que Dembski define como un \"filtro explicativo\" que pode reco\u00f1ecer o dese\u00f1o ao detectar informaci\u00f3ns complexas especificadas (ICE). O filtro bas\u00e9ase na premisa de que as categor\u00edas de regularidade, acaso, e dese\u00f1o, son, de acordo con Dembski, \"mutuamente exclusivas e exahustivas\". A informaci\u00f3n complexa especificada detecta o dese\u00f1o porque detecta o que caracteriza unha actividade intelixente; detecta a realizaci\u00f3n dunha entre varias posibilidades competidoras.\nCr\u00edticas.\nUn estudo realizado por Wesley Elsberry e Jeffrey Shallit afirma que \"o traballo de Dembski est\u00e1 cheo de inconsistencias, equivocaci\u00f3ns, mal uso da matem\u00e1tica, d\u00e9bil cualidade acad\u00e9mica, e interpretaci\u00f3ns equivocadas dos resultados doutros\".\nOutra obxecci\u00f3n menciona os c\u00e1lculos de probabilidade de Dembski. De acordo con Martin Nowak, profesor de matem\u00e1tica e biolox\u00eda evolutiva da universidade de Harvard, \"n\u00f3s non podemos calcular a probabilidade do xurdimento do ollo. N\u00f3s non posu\u00edmos a informaci\u00f3n para facer os c\u00e1lculos\".\nOutros cr\u00edticos tam\u00e9n rexeitan a aplicaci\u00f3n da complexidade especificada para inferir o dese\u00f1o como un argumento da ignorancia."}
{"id": "174538", "revid": "15490", "url": "https://gl.wikipedia.org/wiki?curid=174538", "title": "Arantxa Urretabizkaia", "text": "Arantxa Urretabizkaia Bejarano, nada en Egia (Donostia) o 1 de xullo de 1947, \u00e9 unha escritora vasca en lingua \u00e9uscara. Traballou tam\u00e9n na prensa, na radio e na televisi\u00f3n. \u00c9 acad\u00e9mica da Euskaltzaindia.\nTraxectoria.\nNada en Egia, ten unha licenciatura en Xeograf\u00eda e Historia e desde nova compaxinou traballo cos estudos na Universidade de Barcelona, estando sempre ligada a ambientes culturais como o grupo Argia. Membro do grupo de escritores esquerdistas aglutinados en torno \u00e1 primeira editorial \"Lur\", caracterizada pola s\u00faa adscrici\u00f3n ao laicismo e \u00e1 unificaci\u00f3n do \u00e9uscaro.\nEn 1970 traduciu a obra de Frantz Fanon \"Afrika iraultzaren alde\" en colaboraci\u00f3n con Ibon Sarasola e publicou \"Mendebaleko Ekonomiaren Historia\" con Sarasola e Ram\u00f3n Saizarbitoria. En 1971 traduciu a M. Dobb en \"Sozialismoaren frogantzak\" e en 1973 a obra de A. Otazu \"Euskal Berdintasuna\". Autora de \"San Pedro bezperaren ondoak\" en 1972 e de \"Zergatik Pampox?\" en 1979; esta \u00faltima novela converteuna primeira figura da narrativa vasca da posguerra. En 1981 ga\u00f1ou o X concurso de contos Premio Ignacio Aldecoa da Deputaci\u00f3n arabesa con \"Baina ez egunero\". Logo escribir\u00eda \"Maitasunaren magalean\" (poemas) (Premio Nacional da Cr\u00edtica 1982, \"Aspaldian espero zaitudalako ez nago Sekula Bakarrik\" 1983, \"Saturn\" (1987, \"Aurten aldatuko da nire bizitza\" 1991 e \"Koaderno gorria\" 1998.\nComo poeta editou os seus primeiros traballos en Euskal Literatura, en 1972, estando inclu\u00edda na antolox\u00eda \"Poetas Vascos\", publicada en 1990, de Julia Otxoa.\nFoi guionista canda outros das pel\u00edculas \"La conquista de Albania\", de Alfonso Ungr\u00eda (1983), a adaptaci\u00f3n da s\u00faa obra \"Zergatik Panpox?\", dirixida por Xabier Elorriaga en 1986 e de \"Lauaxeta-A los cuatro vientos\" (J. A. Zorrilla, 1987). Tam\u00e9n actuou na pel\u00edcula de \"La fuga de Segovia\" en 1981."}
{"id": "174539", "revid": "111586", "url": "https://gl.wikipedia.org/wiki?curid=174539", "title": "Vacina v\u00edrica tripla", "text": "A vacina tripla v\u00edrica ou vacina v\u00edrica tripla (SPR), ou vacina MMR polas siglas en ingl\u00e9s, \u00e9 unha mestura de tres compo\u00f1entes virais atenuados (virus modificados para que non causen a doenza en persoas sans, pero suficientemente fortes para estimular unha resposta inmune), administrado por unha inxecci\u00f3n para a inmunizaci\u00f3n contra o xaramp\u00f3n, a parotidite (paperas) e a rub\u00e9ola. \nAdministraci\u00f3n.\nPolo xeral, admin\u00edstraselle a cativos de aproximadamente 1 ano de idade, cun reforzo antes de comezar a idade preescolar, entre os 4 e 5 anos de idade. Ese calendario pode variar dun pa\u00eds a outro; o CDC recomenda: \nAdministraci\u00f3n a pacientes oncol\u00f3xicos.\nEn pacientes que foron sometidos a tratamentos de quimioterapia, que afectan significativamente o sistema inmunitario podendo diminu\u00edr a memoria inmunol\u00f3xica, pode ser preciso reconsiderar a administraci\u00f3n de certas vacinas. Non obstante, non todos os pacientes que reciben quimioterapia necesitar\u00e1n automaticamente unha nova dose da vacina tripla v\u00edrica. A decisi\u00f3n de revacinar a un paciente debe ser tomada polo m\u00e9dico tratante, que valorar\u00e1 o estado xeral do paciente e outros factores individuais para determinar a necesidade da s\u00faa administraci\u00f3n. \u00c9 crucial monitorizar a resposta inmunol\u00f3xica de cada paciente e adaptar o plan de vacinaci\u00f3n \u00e1s s\u00faas necesidades espec\u00edficas. A individualizaci\u00f3n do tratamento maximiza os beneficios e minimiza os riscos para o paciente.\nHistoria.\nA tripla v\u00edrica \u00e9 unha vacina usada de modo rutineiro en moitos pa\u00edses ao redor do mundo. \nDes que se introduciu nas s\u00faas versi\u00f3ns iniciais dos anos 1970, m\u00e1is de 500 mill\u00f3ns de doses foron administradas en m\u00e1is de 60 Estados naci\u00f3n. \nDiversos estudos demostraron que a vacina \u00e9 moi efectiva para previr as tres doenzas. A protecci\u00f3n contra o xaramp\u00f3n, a parotidite e a rub\u00e9ola despois da inmunizaci\u00f3n completa est\u00e1 cerca do 97%. Ademais, os efectos secundarios son xeralmente leves e temporais. \nOs efectos de longa duraci\u00f3n e a eficacia da vacina contin\u00faan sendo estudados. \nControversia sobre o autismo.\nA vacina tripla v\u00edrica foi falsamente asociada ao autismo debido a un estudo publicado en 1998 na revista m\u00e9dica \"The Lancet\" polo doutor Wakefield. Este estudo suxer\u00eda unha relaci\u00f3n entre a vacina e o desenvolvemento de autismo e problemas intestinais en nenos. O estudo foi desacreditado por diversas raz\u00f3ns:\nEn 2010, \"The Lancet\" retirou o artigo de Wakefield, e el foi despois inhabilitado polo Consello M\u00e9dico Xeral do Reino Unido, impedindo que practicase a medicina nese Estado. Desde ent\u00f3n, numerosos estudos realizados en diferentes pa\u00edses confirmaron que non hai relaci\u00f3n entre a vacina e o autismo. As autoridades de sa\u00fade p\u00fablica e organizaci\u00f3ns m\u00e9dicas de todo o mundo, inclu\u00edda a Organizaci\u00f3n Mundial da Sa\u00fade e o Centro para o Control e Prevenci\u00f3n de Enfermidades (CDC), reafirmaron a seguridade da vacina e subli\u00f1aron que non est\u00e1 asociada co autismo.\nCon todo, o dano causado polo estudo de Wakefield foi significativo. A falsa asociaci\u00f3n entre a vacina e o autismo levou a un descenso nas taxas de vacinaci\u00f3n nalg\u00fans pa\u00edses, provocando brotes de doenzas como o xaramp\u00f3n."}
{"id": "174540", "revid": "23204", "url": "https://gl.wikipedia.org/wiki?curid=174540", "title": "Pobo chukchi", "text": "Os chukchis (en ruso: \u0447\u0443\u043a\u0447\u0438 (\"plural\") e \u0447\u0443\u043a\u0447\u0430 (\"singular\") son un pobo, de tradici\u00f3n n\u00f3made, nativo de Siberia (Rusia). Son cazadores de renos e viven en tendas de pel de reno, que son ben vedadas para reter a calor. Habitan na Pen\u00ednsula Chukchi e no litoral do Mar de Chukchi e Mar de Bering, Oc\u00e9ano \u00c1rtico. As s\u00faas orixes ve\u00f1en dos habitantes da \u00e1rea do Mar de Okhotsk.\nNome.\nA denominaci\u00f3n \"chukchi\" \u00e9 unha adaptaci\u00f3n ao ruso da palabra \"chauchu\", do Chukoto, \"ricos en renos\". Os \"chukchis\" ch\u00e1manse a si mesmos (singular ), \"o pobo verdadeiro\".\nGrupos.\nHai dous grupos de chukchis: Os da tundra ou do \"interior\", que son os \"chavchu\" (criadores de renos); os do \"litoral\", que son os \"ankalyn\". O conxunto dos dous grupos \u00e9 denominado \"lygoravetlyan\" ou \"luorawetlan\"."}
{"id": "174541", "revid": "56817", "url": "https://gl.wikipedia.org/wiki?curid=174541", "title": "Mar de Chukchi", "text": "O mar de Chukchi (en ruso \u0427\u0443\u043a\u043e\u0301\u0442\u0441\u043a\u043e\u0435 \u043c\u043e\u0301\u0440\u0435 \"Txuk\u00f3tskoie more\", en ingl\u00e9s \"Chukchi Sea\") \u00e9 a parte do oc\u00e9ano \u00c1rtico situada entre Chukotka (no extremo oriental de Asia) e Alasca (no extremo occidental de Am\u00e9rica). O estreito de Bering, no sur, con\u00e9ctao co mar de Bering e co oc\u00e9ano Pac\u00edfico. Ao oeste, limita co mar de Siberia Oriental e a illa de Wrangel, e ao leste conf\u00fandese co mar de Beaufort.\nTen unha superficie aproximada de 595.000\u00a0km\u00b2 e s\u00f3 \u00e9 navegable uns catro meses ao ano. M\u00e1is da metade do mar de Chukchi (un 56%) ten unha profundidade inferior aos 50 m.\nEste mar ch\u00e1mase as\u00ed polos chukchis, que viven nas s\u00faas costas. A rexi\u00f3n do extremo oriental de Siberia de onde \u00e9 orixinario este pobo ch\u00e1mase Chukotka.\nO porto principal \u00e9 Uelen, no estreito de Bering."}
{"id": "174542", "revid": "56817", "url": "https://gl.wikipedia.org/wiki?curid=174542", "title": "Illa REM", "text": "A illa REM, en neerland\u00e9s \"REM-eiland\", foi unha plataforma petrol\u00edfera constru\u00edda en Irlanda e trasladada \u00e1 costa neerlandesa en 1964 co prop\u00f3sito de transmitir ilegalmente radio e televisi\u00f3n, sendo ambas as estaci\u00f3ns finalmente desmanteladas polas forzas armadas dos Pa\u00edses Baixos. Situ\u00e1base a seis millas da costa de Noordwijk."}
{"id": "174543", "revid": "72012", "url": "https://gl.wikipedia.org/wiki?curid=174543", "title": "Manualidades", "text": "As manualidades, en termos xerais, son traballos efectuados coas mans, con ou sen axuda de ferramentas. Tam\u00e9n se denomina as\u00ed \u00f3s traballos manuais realizados como actividades escolares polos propios alumnos.\nXeralmente denom\u00ednase as\u00ed a aqueles labores nas que se busca unha realizaci\u00f3n persoal, unha creatividade caseira, ou na maior\u00eda dos casos unha forma de desconectar do traballo ou ben como entretemento para combater o tedio ou o aburrimento.\nManualidades na escola.\nAs manualidades ou traballos manuais son traballos que realizan os nenos na escola encami\u00f1ados a mellorar a s\u00faa educaci\u00f3n, desenvolver a s\u00faa motricidade, a s\u00faa coordinaci\u00f3n etc.\nOs traballos manuais son actividades est\u00e9ticas e f\u00edsicas que realizan os nenos axudados de determinadas ferramentas e utensilios. Consisten estes traballos en encartar, trenzar, tecer, recortar, pegar, iluminar, picar e bordar tiras e cadrados de papel ou doutros materiais (cart\u00f3n, cintas, teas, badana, palla etc.) co que realizan os nenos caprichosas e variadas combinaci\u00f3ns de formas e cores. Confeccionan sobres, fan varias figuras com\u00fans e de adorno, constr\u00faen e adornan caixas para diversos usos as\u00ed como cestas, corpos s\u00f3lidos e outros obxectos, arman edificios e confeccionan flores e a\u00ednda mobles en miniatura.\nA isto hai que engadir o debuxo e o modelaxe mediante o que os escolares fan corpos xeom\u00e9tricos, pequenos monumentos arquitect\u00f3nicos, figuras, froitas etc. Require este m\u00e9todo exercicios pr\u00e1cticos que consisten en gran parte en facer coas mans os traballos manuais. En todos os ensinos que o consintan debe facerse traballar aos alumnos manualmente. Por exemplo, constru\u00edndo aparellos, corpos s\u00f3lidos, dese\u00f1ando mapas, manipulando herbas etc."}
{"id": "174544", "revid": "2074", "url": "https://gl.wikipedia.org/wiki?curid=174544", "title": "Bolsa de Valores de Nova York", "text": ""}
{"id": "174545", "revid": "2074", "url": "https://gl.wikipedia.org/wiki?curid=174545", "title": "NYSE", "text": ""}
{"id": "174546", "revid": "85894", "url": "https://gl.wikipedia.org/wiki?curid=174546", "title": "Cisticercose", "text": "A cisticercose \u00e9 unha enfermidade parasitaria do home e outros mam\u00edferos, producida por consumo de carne de porco ou de vac\u00fan infestada con larvas (cisticercos) de certas especies de tenias, enquistadas nos m\u00fasculos ou outros \u00f3rganos destes h\u00f3spedes intermediarios. Estas larvas adoptan a forma dunha ves\u00edcula chea de l\u00edquido, que cont\u00e9n no seu interior o esc\u00f3lex da tenia; estas ves\u00edculas denom\u00ednanse \"cisticercos\" ou, popularmente, \"lentellas\" . A infestaci\u00f3n por tenias adultas ch\u00e1mase ten\u00edase.\nEtiolox\u00eda e epidemiolox\u00eda.\nOs cisticercos son co\u00f1ecidos desde antigo . Tam\u00e9n eran co\u00f1ecidas as tenias e, durante s\u00e9culos, consider\u00e1ronse como dous seres vivos diferentes, sen relaci\u00f3n ningunha entre eles. Isto explica que na literatura cient\u00edfica se designasen con cadanseu nome binomial. S\u00f3 recentemente se completaron os distintos ciclos biol\u00f3xicos e se demostrou que eran d\u00faas formas -larva e adulto- dun mesmo organismo parasitario.\nAs tenias responsables da enfermidade pertencen a diferentes especies da clase dos cestodos Obs\u00e9rvase unha marcada especificidade de modo que unha tenia determinada afecta a un h\u00f3spede determinado. Entre elas destacan pola s\u00faa importancia sanitaria as seguintes:\nOutras especies de tenias (como tal, \"Taenia multiceps\", \"T. serialis\", \"T. brauni\" ou \"T. crassiceps\") poden infecta-los seres humanos, provocando a aparici\u00f3n de cisticercos en distintos \u00f3rganos inclu\u00edndo o cerebro, ollo, f\u00edgado ou no tecido celular subcut\u00e1neo.\nOutros cestodos tam\u00e9n producen un estado larval semellente \u00f3s cisticercos pero con certas diferenzas que os excl\u00faen do concepto das cirticercoses. \u00c9 o caso, por exemplo, do \"Echinococcus granulosus\", un cestodo pero moito m\u00e1is pequeno c\u00e1s tenias que parasita en estado adulto a mam\u00edferos carn\u00edvoros pero as formas larvarias (hid\u00e1tides) aparecen en distintas especies de animais herb\u00edvoros e omn\u00edvoros, inclu\u00eddo o home, nos que provoca a hidatidose ou equinococose.\nCiclo biol\u00f3xico.\nO ciclo biol\u00f3xico en t\u00f3dolos casos \u00e9 composto e precisa dun h\u00f3spede intermediario, no que se desenvolve a larva, e un h\u00f3spede definitivo, onde se desenvolve o parasito adulto. A \u00fanica excepci\u00f3n a esta regra \u00e9 a constitu\u00edda pola \"Taenia solium\", para a que o home act\u00faa como h\u00f3spede definitivo pero tam\u00e9n pode facelo como h\u00f3spede intermediario \nTomando como exemplo a \"Taenia solium\", a forma adulta parasita o intestino delgado do home. A tenia libera proglotes fecundadas que se expulsan coas feces e se desf\u00e1n no exterior liberando os ovos; cada proglote pode conter ata 50.000 ovos viables. Se o porco inxire estas feces ou calquera alimento contaminado cos ovos, estes eclosionan no seu intestino liber\u00e1ndose as \"oncosferas\", que penetran e atravesan a parede intestinal para ser transportadas, pola vea porta, \u00f3 f\u00edgado, \u00f3 coraz\u00f3n e desde a\u00ed ser distribu\u00eddas por todo o organismo, fix\u00e1ndose especialmente no tecido muscular estriado, onde evolucionan para formar o cisticerco.\nCando o home consome carne de porco contaminada, pouco coci\u00f1ada ou transformada en embutidos, inxire estes cisticercos, que \u00f3 chegar \u00f3 est\u00f3mago evaxinan o esc\u00f3lex para fixarse na parede intestinal e madurar a\u00ed ata o estado adulto, pech\u00e1ndose as\u00ed o ciclo.\n\u00c9 posible unha autoinfestaci\u00f3n, se as proglotes ascenden cara o est\u00f3mago a causa dun peristaltismo inverso (antiperistaltismo), e liberan a\u00ed os ovos fecundados.\nPatoxenia.\nOs cisticercos localizanse preferentemente no tecido muscular estriado, onde adoptan unha forma ovoide entre as fibras musculares. Cada un cont\u00e9n un \u00fanico esc\u00f3lex invaxinado. No caso dos producidos pola \"T. solium\", as ves\u00edculas adoitan medir uns 15\u00a0mm de longo por 7-8 de ancho, son de cor branca que contrasta coa cor vermella do m\u00fasculo. No caso da \"T. saginata\" son m\u00e1is pequenos e adoitan pasar desapercibidos pola s\u00faa semellanza coa graxa do tecido conxuntivo que rodea os m\u00fasculos, onde se localizan, o que xustifica a maior frecuencia da parasitaci\u00f3n por esta segunda especie.\nPoden localizarse na musculatura e anexos dos ollos ou no tecido nervioso, e neste caso a enfermidade adquire especial gravidade."}
{"id": "174547", "revid": "23204", "url": "https://gl.wikipedia.org/wiki?curid=174547", "title": "Johann Heinrich H\u00fcbschmann", "text": "Johann Heinrich H\u00fcbschmann, nado en Erfurt o 1 de xullo de 1848 e morto en Friburgo o 20 de xaneiro de 1908, foi un fil\u00f3logo alem\u00e1n.\nTraxectoria.\nEstudou filolox\u00eda oriental en Jena, T\u00fcbingen, Leipzig, e M\u00fanic; en 1876 converteuse en profesor de linguas iranias en Leipzig, e en 1877 en profesor de filolox\u00eda comparada na Universidade de Estrasburgo. Foi o primeiro en establecer a correcta relaci\u00f3n do armenio coas linguas indoeuropeas."}
{"id": "174548", "revid": "15490", "url": "https://gl.wikipedia.org/wiki?curid=174548", "title": "The Walt Disney Company", "text": "The Walt Disney Company, ou simplemente Disney, \u00e9 unha das meirandes compa\u00f1\u00edas de medios de comunicaci\u00f3n e entretemento do mundo en ingresos. Fundada o 16 de outubro de 1923 por Walt Disney e Roy Disney, co paso do tempo converteuse nun dos maiores estudios de filmes de Hollywood. Ademais opera e licenza parques tem\u00e1ticos e diversas cadeas de televisi\u00f3n en aberto e por cable, como ABC, Disney Channel e ESPN. As oficinas coporativas at\u00f3panse concentradas principalmente en The Walt Disney Studios en Burbank, California. A compa\u00f1\u00eda cotiza na Bolsa de Valores de Nova York, desde o 6 de maio de 1991.\nUnha das creaci\u00f3ns animadas m\u00e1is vellas da compa\u00f1\u00eda, Mickey Mouse, serve como a mascota oficial de The Walt Disney Company."}
{"id": "174549", "revid": "56817", "url": "https://gl.wikipedia.org/wiki?curid=174549", "title": "Alan J. Heeger", "text": "Alan J. Heeger, nado o 22 de xaneiro de 1936 en Sioux City, Iowa (USA) \u00e9 un f\u00edsico estadounidense, galardoado co Premio Nobel de Qu\u00edmica no 2000.\nTraxectoria.\nLicenciouse na Universidade de Nebraska en 1957, e en 1961 obtivo o grao de Doutor en Ciencias F\u00edsicas pola Universidade de California en Berkeley. Integrouse na Universidade de Pensilvania en 1962, e ata 1982 a s\u00faa carreira estivo intimamente ligada a esta Instituci\u00f3n Acad\u00e9mica, na que ocupou os cargos de Profesor asistente, profesor numerario, director do Laboratorio para a investigaci\u00f3n sobre a estrutura da materia e, entre 1981 e 1982, vicerreitor de investigaci\u00f3n.\nEse mesmo ano pasou \u00e1 Universidade de California en Santa B\u00e1rbara como profesor de F\u00edsica e Director do Instituto para Pol\u00edmeros e S\u00f3lidos Org\u00e1nicos na mesma Universidade.\nEn 1990 fundou, xunto ao seu colega Paul Smith, a Corporaci\u00f3n UNIAX, da que \u00e9 presidente e director de investigaci\u00f3n, e que foi adquirida por DuPont.\nInvestigaci\u00f3ns cient\u00edficas.\nDurante a s\u00faa carreira publicou numerosos artigos cient\u00edficos sobre materiais, especialmente sobre pol\u00edmeros org\u00e1nicos. As s\u00faas investigaci\u00f3ns sobre a capacidade condutora dos pol\u00edmeros org\u00e1nicos e as s\u00faas aplicaci\u00f3ns tecnol\u00f3xicas val\u00e9ronlle diversos galard\u00f3ns, entre os que destacan o Premio Balzan, o Premio John Scout ou o Premio Oliver E. Buckley para a Materia F\u00edsica Concentrada. No ano 2000 a Academia Sueca outorgoulle o Premio Nobel de Qu\u00edmica pola s\u00faa contribuci\u00f3n ao co\u00f1ecemento e desenvolvemento da ciencia dos pol\u00edmeros org\u00e1nicos condutores da electricidade, tam\u00e9n co\u00f1ecidos como \"metais sint\u00e9ticos\", galard\u00f3n que compartiu co neozeland\u00e9s Alan MacDiarmid e o xapon\u00e9s Hideki Shirakawa."}
{"id": "174550", "revid": "2074", "url": "https://gl.wikipedia.org/wiki?curid=174550", "title": "Disney", "text": ""}
{"id": "174551", "revid": "27155", "url": "https://gl.wikipedia.org/wiki?curid=174551", "title": "Botriocefal\u00edase", "text": "A botriocefal\u00edase \u00e9 unha enfermidade parasitaria humana producida por un cestodo, \"Diphyllobothrium latum\", a tenia do home de maior tama\u00f1o: 4-10 metros, e que se adquire por consumo de peixe pouco coci\u00f1ado.\nEtiolox\u00eda.\nO verme responsable da enfermidade \u00e9 un cestodo, un verme plano, que vive parasito no intestino delgado humano a\u00ednda que tam\u00e9n pode afectar cans, gatos, porcos e mam\u00edferos mari\u00f1os. Mide entre 4 e 10 metros e pode ter 3.000-4.000 segmentos ou \"proglotes\", moito m\u00e1is anchos que largos a diferenza das outras tenias humanas . Na cabeza, esc\u00f3lex, hai d\u00faas fendas chamadas \"botridios\", coas que se fixa \u00e1 parede abdominal.\nExisten outras especies que provocan un cadro semellante, pero son moito menos frecuentes: \"Diphyllobothrium pacificum\", \"D. cordatum\", \"D. ursi\", \"D. dendriticum\", \"D. lanceolatum\", \"D. dalliae\" e \"D. yonagoensis\".\nCiclo biol\u00f3xico.\nAs proglotes maduras liberan os ovos no seo do intestino en n\u00famero moi elevado (ata un mill\u00f3n de ovos \u00f3 d\u00eda), que se eliminan coas feces . Os ovos necesitan acceder \u00e1 auga para evolucionar: na auga, no ovo f\u00f3rmase un embri\u00f3n hexacanto que se transforma \u00f3s 18-20 d\u00edas nun \"coracidio\", ciliado, que nada libre nas augas.\nSon necesarios dous h\u00f3spedes intermediarios. O primeiro \u00e9 un crust\u00e1ceo cop\u00e9podo, que inxire eses coracidios. No seu interior, estes transf\u00f3rmanse en larvas \"procercoides\". O segundo h\u00f3spede son pequenos peixes que inxiren eses crust\u00e1ceos coas larvas nos seus tecidos: nos peixes, aquelas larvas mudan a larvas \"plerocercoides\", que se localizan nas v\u00edsceras e m\u00fasculos. Esta larva, xa infestante para o home, pode verse facilmente pois mide 1\u20132\u00a0cm de lonxitude por 2\u20133\u00a0mm de ancho. Se se d\u00e1 o caso de que outro peixe maior preda nun peixe infestado, a larva non evoluciona sen\u00f3n que se mant\u00e9n latente en estado larvario \u00e1 espera do h\u00f3spede definitivo. Este fen\u00f3meno facilita a infestaci\u00f3n, xa que concentra as larvas e, de por parte, aqueles pequenos peixes non ser\u00edan obxecto de consumo humano.\nO home cont\u00e1xiase por comer peixe cru ou pouco coci\u00f1ado: salm\u00f3n, troita, perca etc. Tam\u00e9n transmiten a enfermidade os afumados, salgados ou encurtidos. A larva evoluciona a estado adulto e comeza a po\u00f1er ovos \u00f3 cabo de 5-6 semanas, pech\u00e1ndose as\u00ed o ciclo.\nPatoxenia.\nComo noutras ten\u00edases, a botriocefal\u00edase \u00e9 asintom\u00e1tica ou presenta unha sintomatolox\u00eda leve, que consiste en molestias intestinais, diarrea, v\u00f3mitos, avitaminoses, anemia. Poden presentarse complicaci\u00f3ns como obstruci\u00f3n intestinal ou do conduto biliar.\nTratamento e prevenci\u00f3n.\nO tratamento con \"praziquantel\" ou \"niclosamida\", os antihelm\u00ednticos m\u00e1is frecuentes, \u00e9 eficaz.\nA medida preventiva m\u00e1is segura \u00e9 absterse de comer peixe cru ou pouco coci\u00f1ado. As larvas inact\u00edvanse por coci\u00f1ado a temperaturas superiores a 63\u00a0\u00b0C ou tras conxelaci\u00f3n a -20\u00a0\u00b0C durante 7 d\u00edas; a ultraconxelaci\u00f3n a -35\u00a0\u00b0C e conservaci\u00f3n posterior a -20\u00a0\u00b0C \u00e9 eficaz \u00f3 cabo de 24 horas."}
{"id": "174552", "revid": "49365", "url": "https://gl.wikipedia.org/wiki?curid=174552", "title": "Xardineiro, xardineira", "text": "Ch\u00e1mase xardineiro ou xardineira \u00e1 persoa que ten por ocupaci\u00f3n o coidado e mantemento dos xard\u00edns.\nEntre as ocupaci\u00f3ns dos xardineiros at\u00f3panse a conservaci\u00f3n de sementes ou bulbos dentro do sementeiro; o cultivo de flores e plantas ata que te\u00f1an a idade suficiente para ser transplantadas etc. Estas primeiras actividades adoitan realizarse baixo cuberto, no invernadoiro, pero tam\u00e9n poden realizarse en terreos habilitados no exterior.\nOs xardineiros tam\u00e9n se ocupan da preparaci\u00f3n e o tratamento da terra na que deben ser colocadas, da poda, os enxertos, a retirada de flores e plantas mortas e a s\u00faa substituci\u00f3n por outras, a mestura e preparaci\u00f3n de insecticidas e outros produtos para o tratamento de pragas ou fertilizante do xard\u00edn. No xard\u00edn, plantan as flores e outras plantas segundo o programa establecido atendendo a criterios est\u00e9ticos. Ademais, preparan os terr\u00f3ns ou a herba artificial que deba ser colocada.\nPara o seu traballo ax\u00fadanse de diferentes ferramentas e maquinaria el\u00e9ctrica tales como:"}
{"id": "174553", "revid": "89787", "url": "https://gl.wikipedia.org/wiki?curid=174553", "title": "Teor\u00eda da complexidade", "text": "A teor\u00eda da complexidade, chamada adoito simplemente complexidade, desaf\u00edo da complexidade ou pensamento da complexidade , \u00e9 unha noci\u00f3n utilizada en filosof\u00eda, epistemolox\u00eda (por autores como Anthony Wilden e Edgar Morin), f\u00edsica, biolox\u00eda (por Henri Atlan), sociolox\u00eda, inform\u00e1tica ou en ciencia da informaci\u00f3n.\nA s\u00faa definici\u00f3n var\u00eda significativamente segundo a \u00e1rea de co\u00f1ecemento. Tr\u00e1tase dunha visi\u00f3n interdisciplinar acerca dos sistemas complexos adaptativos, do comportamento emerxente de moitos sistemas, da complexidade das redes, da teor\u00eda do caos, do comportamento dos sistemas distanciados do equilibrio termodin\u00e1mico e das s\u00faas facultades de autoorganizaci\u00f3n.\nEste movemento cient\u00edfico tivo unha serie de consecuencias non s\u00f3 tecnol\u00f3xicas sen\u00f3n tam\u00e9n filos\u00f3ficas. O uso do termo complexidade \u00e9, por tanto, a\u00ednda inest\u00e1bel e na literatura de divulgaci\u00f3n frecuentemente se lle dan usos esp\u00farios, moi distantes do contexto cient\u00edfico, particularmente en abstracci\u00f3ns do concepto (crucial) de non-linearidade.\nO termo tam\u00e9n \u00fasano alg\u00fans como sin\u00f3nimo de \"epistemolox\u00eda da complexidade\", unha rama da filosof\u00eda da ciencia establecida no inicio dos anos 1970 por Edgar Morin, Isabelle Stengers e Ilya Prigogine.\nExiste tam\u00e9n unha teor\u00eda de complexidade computacional, que \u00e9 un campo cient\u00edfico m\u00e1is est\u00e1bel e mellor definido, e que evolucionou separadamente do referente ao concepto de sistema non linear, pero que est\u00e1 sutilmente ligado a este."}
{"id": "174554", "revid": "89787", "url": "https://gl.wikipedia.org/wiki?curid=174554", "title": "Intoxicaci\u00f3n por histamina", "text": "A intoxicaci\u00f3n por histamina, histaminose, \u00e9 unha enfermidade provocada pola inxesti\u00f3n de alimentos que conte\u00f1en niveis elevados de histamina, especialmente peixes azuis conservados a temperaturas inadecuadas ou manipulados en circunstancias pouco hixi\u00e9nicas, sen relaci\u00f3n con antecedentes al\u00e9rxicos \u00e1s prote\u00ednas do peixe. Outros alimentos implicados, con moita menos frecuencia, son os queixos curados, a carne (cr\u00faa ou transformada en embutidos, xam\u00f3n etc.), a col fermentada, algunhas bebidas alcoh\u00f3licas fermentadas e algunhas froitas e hortalizas.\nCaracter\u00edzase por manifestaci\u00f3ns al\u00e9rxicas, con pro\u00eddo, manchas na pel e edema na cara e p\u00e1lpebras.\nEtiolox\u00eda.\nD\u00e9bese \u00e1 presenza nos alimentos de histamina, unha amina que se forma pola acci\u00f3n de determinadas bacterias a partir da histidina, un amino\u00e1cido presente de forma natural en concentraciones elevadas na musculatura deste tipo de peixes. \nCando morre o peixe trala s\u00faa captura, comezan inmediatamente no m\u00fasculo unha serie de transformaci\u00f3ns enzim\u00e1ticas que liberan histidina. Esta histidina \u00e9 transformada polas enterobacterias presentes habitualmente no peixe, mediante un proceso de decarboxilaci\u00f3n, en histamina, que \u00e9 o principio t\u00f3xico.\nOutras aminas bi\u00f3xenas causantes dun cadro de intoxicaci\u00f3n son a tiramina (derivada da decarboxilaci\u00f3n da tirosina) ou a triptamina (derivada do tript\u00f3fano). Todas elas son termoestables polo que, unha vez formadas no alimento, non se destr\u00faen nin inactivan tralos tratamentos culinarios nin na transformaci\u00f3n en conserva.\nPara que se produza a intoxicaci\u00f3n son precisas concentraci\u00f3ns de histamina superiores a 500 ppm. A estes niveis poden presentar s\u00edntomas persoas sensibles, pero se necesitan cifras pr\u00f3ximas a 1.000 ppm para que afecte \u00e1 poboaci\u00f3n normal.\nCadro cl\u00ednico.\nOs s\u00edntomas aparecen tras un breve per\u00edodo de incubaci\u00f3n que pode oscilar entre uns minutos e unha hora, nunca m\u00e1is de 3 horas, e adoita remitir \u00f3 cabo de 12-24 horas, tres d\u00edas como m\u00e1ximo, sen deixar secuelas. Comezan con hipotensi\u00f3n arterial, dor de cabeza, edema facial, sudaci\u00f3n, arrubiamento da cara e pro\u00eddo. En casos graves poden aparecer n\u00e1useas e v\u00f3mitos, cambras, diarrea e dificultades respiratorias. Rara vez \u00e9 mortal.\nPrevenci\u00f3n.\nA necesidade dunha actuaci\u00f3n da flora bacteriana para que se alcancen niveis suficientes de histamina explica que a intoxicaci\u00f3n se produza s\u00f3 se a manipulaci\u00f3n do peixe permite o crecemento dos microorganismos, como tal, por falta dunha conservaci\u00f3n a temperaturas de refrixeraci\u00f3n, \u00e9 dicir, por mante-lo peixe por riba dos 15-20\u00a0\u00b0C. Para evitalo, t\u00f3dolos produtos da pesca deben conservarse a temperaturas pr\u00f3ximas \u00e1 de fusi\u00f3n do xeo, 0-2\u00a0\u00b0C, como m\u00e1ximo, durante toda a cadea alimentaria.\nA outra causa que se debe previr \u00e9 a contaminaci\u00f3n microbiana do m\u00fasculo do peixe por bacterias procedentes do seu contido intestinal. Para conseguilo, a evisceraci\u00f3n debe ser inmediata e realizada de modo hixi\u00e9nico, evitando manipulaci\u00f3ns antihixi\u00e9nicas que posibiliten esa contaminaci\u00f3n.\nEstas precauci\u00f3ns, necesarias para a manipulaci\u00f3n de calquera peixe, fanse especialmente necesarias cando se trate de especies asociadas a un alto contido normal de histidina, particularmente as pertencentes \u00e1s familias \"Scombridae\" (t\u00fanidos, xarda, melva), \"Clupeidae\" (sardi\u00f1a, arenque, espad\u00edn), \"Engraulidae\" (bocarte), \"Coryfenidae\" (granadeiro), \"Pomatomidae\" (anxova) ou \"Scomberesocidae\" (agulla, paparda).\nA lexislaci\u00f3n europea esixe que a industria alimentaria garanta niveis de histamina por baixo das 100 ppm. Nos controis oficiais deben tomarse nove unidades de mostra: a media das nove non pode supera-las 100 ppm, permit\u00edndose que un m\u00e1ximo de d\u00faas poidan dar resultados entre 100 e 200 ppm se ben ningunha unidade de mostra pode supera-las 200 ppm.\nIntoxicaci\u00f3n por tiramina.\nNo caso da intoxicaci\u00f3n producida por consumo de queixo curado con presenza de tiramina, o per\u00edodo de incubaci\u00f3n (30 minutos a dos horas) e a sintomatolox\u00eda son similares (dor de cabeza, palpitaci\u00f3ns, n\u00e1useas, v\u00f3mitos etc.), podendo producirse a morte por hemorraxia intracranial."}
{"id": "174555", "revid": "1822", "url": "https://gl.wikipedia.org/wiki?curid=174555", "title": "Histaminose", "text": ""}
{"id": "174556", "revid": "1822", "url": "https://gl.wikipedia.org/wiki?curid=174556", "title": "Intoxicaci\u00f3n escombroide", "text": ""}
{"id": "174557", "revid": "1987", "url": "https://gl.wikipedia.org/wiki?curid=174557", "title": "Anne Vallayer-Coster", "text": "Anne Vallayer, de casada Coster, nada en Par\u00eds o 21 de decembro de 1744 e finada no mesmo lugar o 28 de febreiro de 1818, foi unha pintora francesa.\nFilla dun ourive, estudou con Madeleine Basseporte e Claude Joseph Vernet. Foi admitida na Academia Real de Pintura e Escultura en 1770 como pintora de bodeg\u00f3ns, e expuxo no Sal\u00f3n do ano seguinte. En 1781 casou con Jean-Pierre-Sylvestre Coster, avogado do Parlamento. Continuou a s\u00faa carreira con \u00e9xito at\u00e9 a s\u00faa morte, convert\u00e9ndose en xefa de gabinete de pintura da ra\u00ed\u00f1a Mar\u00eda Antonieta e a s\u00faa profesora de dese\u00f1o. Especialista en retratos e bodeg\u00f3ns, tam\u00e9n se distinguiu na pintura de x\u00e9nero e nas miniaturas."}
{"id": "174558", "revid": "22795", "url": "https://gl.wikipedia.org/wiki?curid=174558", "title": "Desaf\u00edo da complexidade", "text": ""}
{"id": "174559", "revid": "1131", "url": "https://gl.wikipedia.org/wiki?curid=174559", "title": "Enrique Fuentes Quintana", "text": "Enrique Fuentes Quintana, nado en Carri\u00f3n de los Condes (Palencia), o 13 de decembro de 1924 e finado en Madrid o 6 de xu\u00f1o de 2007, foi un pol\u00edtico e economista espa\u00f1ol, de grande influencia acad\u00e9mica e social na segunda metade do s\u00e9culo XX.\nTraxectoria.\nO seu pai, Crist\u00f3bal Fuentes Vald\u00e9s, era avogado do Sindicato Cat\u00f3lico Agrario. Estudou no colexio dos Maristas de Carri\u00f3n de los Condes e marchou facer o bacharelato a Valladolid e Madrid. Comezou a carreira de Dereito na Universidade Complutense de Madrid en 1942 e dous anos despois, Econ\u00f3micas, coincidindo co momento de creaci\u00f3n desta carreira. Doutorouse na Facultade de Dereito en 1948 cunha tese sobre o keynesianismo e en Ciencias Pol\u00edticas e Econ\u00f3micas (1956) coa tese \"Un ensayo de metodolog\u00eda econ\u00f3mica\". Nese mesmo ano consegue a c\u00e1tedra de Econom\u00eda Pol\u00edtica e Facenda P\u00fablica da Universidade de Valladolid (1956-1958) e posteriormente a c\u00e1tedra de Facenda P\u00fablica e Dereito Fiscal na Facultade de Ciencias Pol\u00edticas, Econ\u00f3micas e Comerciais da Universidade Complutense de Madrid (1958-1978).\nLigado ao grupo de economistas do diario \"Arriba\", acompa\u00f1ou a s\u00faa carreira universitaria co traballo na administraci\u00f3n p\u00fablica, pois foi t\u00e9cnico comercial do Estado desde 1951, e director do Servizo de Estudos do Ministerio de Comercio de 1958 a 1970. Durante ese per\u00edodo dirixiu a revista \"Informaci\u00f3n Comercial Espa\u00f1ola\". Nese 1970 pasou a ser director do Instituto de Estudos Fiscais e director de \"Facenda P\u00fablica Espa\u00f1ola\" e doutras publicaci\u00f3ns da devandita entidade, ata 1978.\nActividade pol\u00edtica.\nA\u00ednda que non ocupara cargos de relevancia pol\u00edtica durante o franquismo Fuentes Quintana era xa amplamente co\u00f1ecido pola s\u00faa obra como economista. En xu\u00f1o de 1977 o rei Xo\u00e1n Carlos designouno senador nas Cortes Constitu\u00edntes, e el integrouse na Agrupaci\u00f3n Independente de senadores, un colectivo de senadores designados polo monarca de perfil m\u00e1is moderado. Desas mesmas elecci\u00f3ns sa\u00edu o terceiro goberno da monarqu\u00eda, baixo a presidencia de Adolfo Su\u00e1rez, no que Fuentes Quintana foi nomeado vicepresidente segundo para Asuntos Econ\u00f3micos, cargo que ocupou durante menos dun ano, ata a s\u00faa dimisi\u00f3n o 23 de febreiro de 1978.\nA primeira actuaci\u00f3n p\u00fablica de Fuentes Quintana como ministro de Econom\u00eda, foi unha intervenci\u00f3n en Televisi\u00f3n Espa\u00f1ola, tres d\u00edas despois do seu nomeamento, en horario de m\u00e1xima audiencia. A prensa fixo un gran seguimento da intervenci\u00f3n, onde puxo de manifesto que accedera ao posto s\u00f3 pola delicada situaci\u00f3n econ\u00f3mica e social que viv\u00eda Espa\u00f1a no momento. Os principais problemas eran a inflaci\u00f3n, o paro e o d\u00e9ficit exterior. Para a s\u00faa soluci\u00f3n ped\u00eda a colaboraci\u00f3n responsable de todos os grupos e partidos pol\u00edticos. Desde o seu posto de vicepresidente econ\u00f3mico levou a cabo o Programa de Saneamento e Reforma Econ\u00f3mica acordado polas forzas democr\u00e1ticas nos Pactos da Moncloa as\u00ed como unha fonda reforma fiscal. Logo da s\u00faa dimisi\u00f3n non se presentou a ningunhas elecci\u00f3ns.\nVolta \u00e1 vida acad\u00e9mica.\n\u00c1 s\u00faa sa\u00edda da pol\u00edtica foi catedr\u00e1tico de Econom\u00eda Aplicada da Universidade Nacional de Educaci\u00f3n a Distancia (UNED) (1978-1990) e profesor em\u00e9rito desta mesma Universidade desde 1990 ata o seu falecemento.\nTam\u00e9n foi director xeral da Fundaci\u00f3n \"Fondo para a Investigaci\u00f3n Econ\u00f3mica e Social\" (FIES) das Caixas de Aforros Confederadas (1979-1995), e das revistas \"Papeles de Econom\u00eda Espa\u00f1ola\", \"Perspectivas de Sistema Financiero\", \"Econom\u00eda de las Comunidades Aut\u00f3nomas\" e \"Cuadernos de Informaci\u00f3n Econ\u00f3mica\". Foi presidente da Fundaci\u00f3n Santa Mar\u00eda la Real de estudos do Rom\u00e1nico entre 1996 e 2002, e a partir dese ano presidente de honra ata o seu falecemento.\nPremios.\nFoi nomeado doutor honoris causa polas universidades de Valladolid, Oviedo, Sevilla, Castela-A Mancha, Zaragoza, Alcal\u00e1 de Henares, e Santiago de Compostela, esta \u00faltima en 1996.\nObras.\nEntre as s\u00faas obras destacan:"}
{"id": "174560", "revid": "1822", "url": "https://gl.wikipedia.org/wiki?curid=174560", "title": "Escombrotoxicose", "text": ""}
{"id": "174561", "revid": "22795", "url": "https://gl.wikipedia.org/wiki?curid=174561", "title": "Pensamento da complexidade", "text": ""}
{"id": "174562", "revid": "5863", "url": "https://gl.wikipedia.org/wiki?curid=174562", "title": "Revista Gallega", "text": "A Revista Gallega, subtitulado Semanario de literatura \u00e9 intereses regionales, foi un semanario galego, dominical e biling\u00fce, publicado na Coru\u00f1a. Foi fundado en 1895 por Galo Salinas Rodr\u00edguez e rematou de publicarse en 1907, cun total de 640 n\u00fameros. Autoproclamado \"\u00d3rgano oficial de la Liga Gallega en la Coru\u00f1a\", durante os seus doce anos de historia constitu\u00eduse na publicaci\u00f3n emblem\u00e1tica do rexionalismo liberal desa cidade.\nHistoria e caracter\u00edsticas.\nApareceu o 17 de marzo de 1895. Estaba dirixido por Galo Salinas Rodr\u00edguez, propietario e fundador do mesmo, como tam\u00e9n figuraba no cabezallo do semanario, e da s\u00faa redacci\u00f3n fac\u00edan parte Ux\u00edo Carr\u00e9 Aldao, Eladio Rodr\u00edguez Gonz\u00e1lez, Florencio Vaamonde Lores e Francisco Tettamancy Gast\u00f3n; outros xornalistas, como Salvador Golpe Varela, Waldo \u00c1lvarez Insua ou Manuel Lugr\u00eds Freire colaboraron moi estreitamente, nas s\u00faas respectivas etapas coru\u00f1esas, co cadro desta publicaci\u00f3n.\nRedacci\u00f3n.\nA sede da redacci\u00f3n e administraci\u00f3n da \"Revista Gallega\" foi habitualmente a \"Librar\u00eda Rexional\" de Carr\u00e9 Aldao, nos mesmos locais en que se desenvolv\u00edan polas tardes os c\u00e9lebres faladoiros da \"Cova C\u00e9ltica\", nucleados desde o seu traslado \u00e1 Coru\u00f1a arredor da figura de Manuel Murgu\u00eda, e onde tantas iniciativas a prol do rexurdimento pol\u00edtico e cultural de Galicia se idearan, entre elas a propia \"Revista Gallega\".\nColaboradores.\nContou cunha ampla n\u00f3mina de sinaturas colaboradoras, do m\u00e1is alto nivel, como Eladio Fern\u00e1ndez Di\u00e9guez, Evaristo Martelo Paum\u00e1n, Lisardo Rodr\u00edguez Barreiro, Heraclio P\u00e9rez Placer, Alfredo Bra\u00f1as, Manuel Amor Meil\u00e1n ou Aurelio Ribalta, na que a presenza feminina era realmente not\u00e1bel, con Valentina Lago-Valladares, Filomena Dato Muruais, Sof\u00eda Casanova, Emilia Pardo Baz\u00e1n, Elvira Novo Garc\u00eda, Mar\u00eda Barbeito, Fanny Garrido, Dolores de Gort\u00e1zar Serantes e moitas outras (Rosal\u00eda Castro, Narcisa P\u00e9rez Reoyo\u2026).\nContidos.\nAdemais de narrativa e poes\u00eda, publicou artigos sobre econom\u00eda, pol\u00edtica e sociedade, lingua e literatura, teatro galego, emigraci\u00f3n, historia do xornalismo en Galiza, como tam\u00e9n interesantes fotograf\u00edas. A partir do 7 de marzo de 1897 (RG 105) comezou a publicar unha Secci\u00f3n Bibliogr\u00e1fica que vi\u00f1a suplir ao desaparecido \"Bolet\u00edn Bibliogr\u00e1fico de la Librer\u00eda Gallega\". O fondo documental que cont\u00e9n a \"Revista Gallega\" \u00e9 as\u00ed extenso e m\u00faltiple, debido \u00e1s moitas materias en que se ocupou, e do mesmo xeito tense destacado a s\u00faa modernidade editorial, sentido cr\u00edtico e inusitada estabilidade. Coincidindo co oitavo aniversario da \"Revista\", o 15 de marzo de 1903 (RG 417), comezou a publicar o follet\u00edn \"Luisa ( P\u00e1ginas de un sacrificio)\", que non est\u00e1 asinado.\nOrientaci\u00f3n ideol\u00f3xica.\nNa s\u00faa longa vida a \"Revista Gallega\" acadou un consider\u00e1bel prestixio xornal\u00edstico, e constitu\u00eduse na publicaci\u00f3n emblem\u00e1tica do rexionalismo liberal e progresista que conflu\u00eda na capital coru\u00f1esa; entre o 14 de novembro de 1897 (RG 140) e o 10 de xullo de 1898 (RG 174) proclamouse \"\u00d3rgano oficial de la Liga Gallega en la Coru\u00f1a\" (como as\u00ed figurou no cabezallo, en vez da propiedade do xornal, entre os citados n\u00fameros), acentuando as s\u00faas posici\u00f3ns respecto da normalizaci\u00f3n da lingua galega e o seu ensino, as\u00ed como a publicaci\u00f3n de textos neste idioma. Con todo, e a pesar da s\u00faa manifesta vocaci\u00f3n biling\u00fce, o predominio do espa\u00f1ol nas s\u00faas p\u00e1xinas \u00e9 absoluto, e o espazo ocupado pola lingua galega no dominical oscilar\u00e1 en realidade ao ritmo das vicisitudes pol\u00edticas do rexionalismo, observ\u00e1ndose unha progresiva diminuci\u00f3n dos textos en galego segundo avanza o s\u00e9culo XX. Por\u00e9n, en todos e cada un dos n\u00fameros da \"Revista Gallega\" publicouse en galego como m\u00ednimo un \u201cPalique\u201d, normalmente asinado por \"Jani\u00f1o\" ou \"Xani\u00f1o\" (Galo Salinas), e na colecci\u00f3n da revista aparecen un gran n\u00famero de textos de todo x\u00e9nero en catal\u00e1n e noutras linguas europeas.\nFin da publicaci\u00f3n.\nTras doce anos de inquebrant\u00e1bel adhesi\u00f3n rexionalista e de superar non poucas dificultades, a \"Revista Gallega\" cesou a s\u00faa publicaci\u00f3n o domingo 30 de xu\u00f1o de 1907 (RG 640), logo de que o seu director decidiu aceptar o cargo de c\u00f3nsul xeral da Rep\u00fablica Oriental do Uruguai en Madrid que lle ofreceu o novo presidente deste pa\u00eds, o conservador reformista Claudio Williman (1907-1911), do Partido Colorado, vello amigo de Salinas desde a s\u00faa estad\u00eda en Montevideo e a quen dedicou amplo espazo no \u00faltimo n\u00famero do xornal.\nPara substitu\u00edr a \"Revista Gallega\" naceu \u00e1s poucas semanas na Coru\u00f1a o semanario biling\u00fce \"A Nosa Terra\" (1907-1908), que a\u00ednda chegar\u00eda a publicar 60 n\u00fameros erguendo a bandeira dun rexionalismo xa na encrucillada perante novas realidades hist\u00f3ricas."}
{"id": "174564", "revid": "1888", "url": "https://gl.wikipedia.org/wiki?curid=174564", "title": "Eugenio Carr\u00e9 Aldao", "text": ""}
{"id": "174565", "revid": "98629", "url": "https://gl.wikipedia.org/wiki?curid=174565", "title": "Rosasita", "text": "A rosasita \u00e9 un mineral carbonatado usado como mena do cinc e do cobre, pois quimicamente \u00e9 un hidr\u00f3xido carbonatado de cobre e cinc, cunha proporci\u00f3n de 3:2, xurdido da zona de oxidaci\u00f3n secundaria dos dep\u00f3sitos de cobre e cinc. Foi datado por primeira vez en 1908 na mina de Rosas, na Sarde\u00f1a, e de a\u00ed o nome.\n\u00c9 moi similar \u00e1 auricalcita, mais poden ser distinguidos pola s\u00faa escuridade."}
{"id": "174567", "revid": "23204", "url": "https://gl.wikipedia.org/wiki?curid=174567", "title": "Berthold Delbr\u00fcck", "text": "Berthold Gustav Gottlieb Delbr\u00fcck (nado en Putbus o 26 de xullo de 1842 e morto en Jena o 3 de xaneiro de 1922) foi un ling\u00fcista e fil\u00f3logo alem\u00e1n, expo\u00f1ente da escola neogram\u00e1tica que influenciou grandemente a indoeurope\u00edstica entre os s\u00e9culos XIX e XX\nTraxectoria.\nNado en Putbus na illa de R\u00fcgen, Delbr\u00fcck era sobri\u00f1o do pol\u00edtico prusiano Rudolf von Delbr\u00fcck; estudou filolox\u00eda na Universidade de Halle e s\u00e1nscrito na Universidade de Berl\u00edn. Tras conseguir a habilitaci\u00f3n en 1866, desde 1867 ensinou ling\u00fc\u00edstica comparada en Halle; en 1870 pasou \u00e1 Universidade de Jena, onde foi docente de s\u00e1nscrito e ling\u00fc\u00edstica comparada. Mantivo a c\u00e1tedra ata 1912, cando se converte en reitor do ateneo.\nExpo\u00f1ente do movemento dos neogram\u00e1ticos, no centro das s\u00faas investigaci\u00f3ns estivo sempre a ling\u00fc\u00edstica indoeuropea, con particular atenci\u00f3n aos problemas de metodolox\u00eda. Grazas \u00e1s s\u00faas investigaci\u00f3ns no campo da sintaxe est\u00e1 considerado o fundador da sintaxe comparada indoeuropea: o seu ensaio sobre o subxuntivo e o optativo do grego (\"Der Gebrauch des Conjunctivs und Optativs im Sanskrit und Griechischen\", 1871) foi o primeiro tratamento met\u00f3dico e completo dun problema de sintaxe comparada."}
{"id": "174568", "revid": "839", "url": "https://gl.wikipedia.org/wiki?curid=174568", "title": "Alan MacDiarmid", "text": "Alan Graham MacDiarmid, nado o 14 de abril de 1927 en Masterton, Nova Zelandia e finado o 7 de febreiro de 2007 en Drexel Hill, Pensilvania (USA), foi un qu\u00edmico e profesor universitario estadounidense de orixe neozelandesa galardoado co Premio Nobel de Qu\u00edmica do ano 2000.\nTraxectoria.\nDoutor en Qu\u00edmica pola Universidade de Wiscosin en 1953 e pola de Cambridge en 1955. Ese mesmo ano ingresou como profesor asociado na Universidade de Pensilvania e, en 1964 obtivo a s\u00faa praza de profesor numerario. \u00c9 titular da c\u00e1tedra Blanchart de Qu\u00edmica nesa mesma universidade, cargo que ocupa desde 1988.\nTivo catro fillos do seu primeiro matrimonio con Marian, falecida en 1990. MacDiarmid casou despois con Gayl Gentile. Faleceu debido a unha s\u00edndrome mielodispl\u00e1sica.\nInvestigaci\u00f3ns cient\u00edficas.\nOs seus estudos sobre os pol\u00edmeros org\u00e1nicos condutores comezaron en 1975, ano en que contactou co doutor Hideki Shirakawa, do Instituto de Tecnolox\u00eda de Toquio. Desde ent\u00f3n mantivo unha estreita colaboraci\u00f3n con el, as\u00ed como co doutor Alan Heeger, f\u00edsico da Universidade de Pensilvania.\nNos \u00faltimos intres da s\u00faa vida os seus intereses cient\u00edficos c\u00e9ntranse no pol\u00edmero condutor m\u00e1is importante desde o punto de vista tecnol\u00f3xico, a polianilina, as\u00ed como nos pol\u00edmeros org\u00e1nicos fotoemisores. Publicou m\u00e1is de 600 artigos cient\u00edficos nas m\u00e1is prestixiosas revistas e \u00e9 posuidor de m\u00e1is de vinte patentes no campo dos pol\u00edmeros org\u00e1nicos condutores, especialmente do poliacetileno e a polianilina.\nFoi galardoado con numerosos premios, entre os que destacan o Premio en Materiais Qu\u00edmicos outorgado pola American Chemical Society (\"Sociedade Americana de Qu\u00edmica\" ), que obtivo en 1999. No ano 2000 foi galardoado co Premio Nobel de Qu\u00edmica pola s\u00faa contribuci\u00f3n ao desenvolvemento da Ciencia e as aplicaci\u00f3ns dos pol\u00edmeros org\u00e1nicos con capacidade para conducir a corrente el\u00e9ctrica, premio compartido co f\u00edsico estadounidense Alan J. Heeger e o qu\u00edmico xapon\u00e9s Hideki Shirakawa."}
{"id": "174569", "revid": "624", "url": "https://gl.wikipedia.org/wiki?curid=174569", "title": "Optativo", "text": ""}
{"id": "174571", "revid": "23204", "url": "https://gl.wikipedia.org/wiki?curid=174571", "title": "Inspiraci\u00f3n art\u00edstica", "text": "A inspiraci\u00f3n na composici\u00f3n art\u00edstica as\u00f3ciase a un gromo de creatividade irracional e inconsciente. Literalmente, a palabra significa \"recibir o alento,\" e ten as s\u00faas orixes no helenismo e a cultura hebrea. Homero e Hes\u00edodo, nas primeiras discusi\u00f3ns sobre a natureza da inspiraci\u00f3n destacan como importante tanto os aspectos rituais como as orixes divinas do alento dun deus. Por exemplo tanto o or\u00e1culo de Delfos, como outras sibilas, recib\u00edan o vapor e fumes divinos nunha caverna dedicada a Apolo antes de realizar unha profec\u00eda. Na \"Odisea\", 22. 347-8, un poeta menciona que os seus cantos foron postos no seu coraz\u00f3n polos deuses.\nModelos antigos de inspiraci\u00f3n.\nSegundo os gregos, a inspiraci\u00f3n sup\u00f3n que o poeta ou artista alcanza un estado de \u00e9xtase ou \"furor poeticus,\" o frenes\u00ed divino ou tolemia po\u00e9tica. O artista \u00e9 transportado m\u00e1is al\u00f3 da s\u00faa propia mente e recibe os pensamentos dos deuses. Plat\u00f3n, en \"Symposium\" 197a, \"Phaedrus\" 244, como tam\u00e9n Te\u00f3crito, P\u00edndaro, e Arist\u00f3teles (en \"Poetics\") argumentan que o poeta se transporta temporalmente \u00f3 mundo da verdade ou comprensi\u00f3n divina, e \u00e9 esta visi\u00f3n a que o obriga a crear. Por tanto, as invocaci\u00f3ns \u00e1s musas e outros varios deuses po\u00e9ticos (en particular, Apolo e Dioniso) son aut\u00e9nticas pregarias en busca de inspiraci\u00f3n, para recibir o alento do deus. O \u00fanico modelo substancialmente diferente de inspiraci\u00f3n no mundo cl\u00e1sico at\u00f3pase no \"Problemata\" (de autor\u00eda desco\u00f1ecida, pero da escola peripat\u00e9tica), o cal suxire que a orixe da inspiraci\u00f3n se atopa no desequilibrio entre os catro humores. Excepto por esa teor\u00eda, Virxilio, Ovidio, e especialmente Cicer\u00f3n insisten, como os te\u00f3ricos gregos antes que eles, que a inspiraci\u00f3n art\u00edstica \u00e9 un agasallo dos deuses. Cicer\u00f3n, non estaba satisfeito coa figuratividade que a palabra \"inspiraci\u00f3n\" adquirira e usaba en cambio o termo afflatus.\nA inspiraci\u00f3n \u00e9 previa \u00e1 conciencia e non est\u00e1 relacionada coa habilidade (\"ingenium\" en Lat\u00edn). T\u00e9cnica e destreza na execuci\u00f3n son independentes da inspiraci\u00f3n, e por tanto \u00e9 posible que a\u00ednda algu\u00e9n que non \u00e9 poeta insp\u00edrese, e para un poeta ou un pintor non \u00e9 suficiente con ser h\u00e1bil para lograr a inspiraci\u00f3n.\nEn forma similar na poes\u00eda hebrea, a inspiraci\u00f3n \u00e9 un tema de orixe divina. No \"libro de Am\u00f3s\", 3:8 o profeta fala de ser invadido pola voz de Deus e compelido a falar. Con todo, a inspiraci\u00f3n \u00e9 tam\u00e9n algo que para os profetas xorde da revelaci\u00f3n, e nalgunha medida os dous conceptos at\u00f3panse mesturados. A revelaci\u00f3n \u00e9 un proceso consciente, onde o escritor ou pintor \u00e9 consciente e interact\u00faa coa visi\u00f3n, mentres que a inspiraci\u00f3n \u00e9 involuntaria e rec\u00edbese sen un entendemento cabal do que est\u00e1 a suceder. No cristianismo, a inspiraci\u00f3n \u00e9 un agasallo do Esp\u00edrito Santo. San Paulo dixo que toda a Biblia est\u00e1 inspirada por Deus (\"Timoteo 2\"), e os relatos de Pentecostes falan do Esp\u00edrito Santo descendendo co son dun vento poderoso. Esta comprensi\u00f3n de \"inspiraci\u00f3n\" \u00e9 vital para aqueles que fan unha lectura literal da Biblia, para eles, os autores das escrituras se son posu\u00eddos pola voz de Deus, non \"filtrar\u00edan\" nin interpor\u00edan a s\u00faa visi\u00f3n persoal no texto. Para aqueles que entenden a \"inspiraci\u00f3n\" como un fen\u00f3meno menos ext\u00e1tico (menos plat\u00f3nica), a personalidade humana e puntos de vista do autor far\u00edan de mediadores da palabra santa. Para os pais da igrexa como San Xer\u00f3nimo, David era o poeta perfecto, xa que sab\u00eda negociar entre o impulso divino e a conciencia humana.\nNas sociedades n\u00f3rdicas, a inspiraci\u00f3n tam\u00e9n era asociada cun agasallo dos deuses. En forma similar \u00e1 literatura, grega, latina e rom\u00e1ntica, os bardos n\u00f3rdicos eran inspirados por un estado m\u00e1xico e divino, d\u00e1ndolle logo forma de palabras coas s\u00faas mentes conscientes. O seu adestramento era un intento de aprender a modelar as forzas que estaban m\u00e1is al\u00f3 do humano. No relato do Venerable Beda de Caedmon, comb\u00ednanse as tradici\u00f3ns cristi\u00e1s e xerm\u00e1nicas tard\u00edas. Caedmon era un pastor sen ning\u00fan adestramento ou habilidade en compor versos. Unha noite, tivo un so\u00f1o onde Xes\u00fas ped\u00edalle que cantase. Ent\u00f3n compuxo o \"Himno de Caedmon,\" e a partir dese momento foi un gran poeta. A inspiraci\u00f3n na historia \u00e9 o produto da graza: non \u00e9 posible buscala (pero se desexala), \u00e9 incontrolable, e irresistible, e a\u00ednda que a obra do poeta comprende en forma completa a s\u00faa mente e o seu corpo, \u00e9 fundamentalmente un don.\nModelos ilustrados e rom\u00e1nticos de inspiraci\u00f3n.\nNo s\u00e9culo XVIII en Inglaterra, a psicolox\u00eda que estaba nos seus comezos compet\u00eda cun renacemento da celebraci\u00f3n da natureza m\u00edstica da inspiraci\u00f3n. O modelo de John Locke da mente humana suxer\u00eda que as ideas se asociaban entre si e que unha corda na mente pod\u00eda ser alcanzada por unha idea resoante. Por tanto, a inspiraci\u00f3n era nalgunha medida un proceso azaroso pero completamente natural de asociaci\u00f3n de ideas e pensamento un\u00edsono repentino. Adicionalmente, a psicolox\u00eda de Locke suxer\u00eda que un sentido natural ou calidade da mente permit\u00eda \u00e1s persoas atopar unha unidade nas percepci\u00f3ns e discernir as diferenzas nos grupos. Esta \"fantas\u00eda\"(\"fancy\") e \"enxe\u00f1o, \"(\"wit\") como eran chamadas, eran facultades naturais e adquiridas que pod\u00edan xerar maior ou menor inspiraci\u00f3n e percepci\u00f3n en poetas e pintores.\nO modelo musical foi satirizado, xunto con outros modelos de inspiraci\u00f3n como o \"afflatus,\" e a \"fantas\u00eda\", por Jonathan Swift en \"A Tale of a Tub.\" O narrador de Swift suxire que a tolemia \u00e9 contaxiosa porque \u00e9 unha nota que pode activar as \"cordas\" nas mentes dos seguidores e que a diferenza entre un tolo de Bedlam e un emperador era o \"ton\" da idea do enfermo mental. \u00d3 mesmo tempo, satirizaba \u00f3s ministros protestantes radicais quen predicaban mediante \"inspiraci\u00f3n directa.\" Nos seus textos, describe \u00f3 p\u00falpito ideal do disidente como un barril cunha mangueira que conecta a parte posterior do predicador a un conxunto de foles na base, mediante os cales o predicador pod\u00eda ser inflado \u00f3 momento de poder lograr gritar a s\u00faa inspiraci\u00f3n \u00e1 congregaci\u00f3n. M\u00e1is a\u00ednda, Swift v\u00eda \u00e1 fantas\u00eda como unha caracter\u00edstica irracional e de tolemia, onde, \"unha vez que a fantas\u00eda dun home excede a s\u00faa raz\u00f3n, xa non hai lugar para o sentido com\u00fan.\"\nAs teor\u00edas diverxentes da inspiraci\u00f3n que Swift satirizou continuar\u00edan, coexistindo, a trav\u00e9s dos s\u00e9culos 18 e 19. Na s\u00faa obra \"Conxecturas sobre a composici\u00f3n orixinal\" Edward Young desenvolveu a base dunha formulaci\u00f3n rom\u00e1ntica da inspiraci\u00f3n. El dic\u00eda que o \"genius\" \u00e9 \"o deus interno\" do poeta \u00f3 cal lle prov\u00e9 a inspiraci\u00f3n. Desta forma, Young coincid\u00eda cos psic\u00f3logos que situaban \u00e1 inspiraci\u00f3n dentro da mente das persoas (e lonxe do \u00e1mbito tanto das cousas divinas como demon\u00edacas) pero a\u00ednda tendo unha calidade supernatural. \"Genius\" era unha fonte de inspiraci\u00f3n inexplicable, posiblemente espiritual e posiblemente externa. No esquema de Young, o \"genius\" era a\u00ednda de orixe externa, pero os poetas rom\u00e1nticos pronto situar\u00edan a s\u00faa orixe dentro do poeta. Escritores rom\u00e1nticos tales como Edgar Allan Poe (\"O principio po\u00e9tico\"), Ralph Waldo Emerson (\"O poeta\"), e Percy Bysshe Shelley v\u00edan a inspiraci\u00f3n en termos similares \u00f3s gregos: era un tema de tolemia e irracionalidade. A inspiraci\u00f3n logr\u00e1base porque o poeta axust\u00e1base \u00e1s \"brisas\" (divinas ou m\u00edsticas) e porque a s\u00faa concepci\u00f3n permit\u00edalle recibir ese tipo de visi\u00f3ns. Os relatos de Samuel Taylor Coleridge sobre a inspiraci\u00f3n eran os m\u00e1is dram\u00e1ticos, e a s\u00faa obra \"Arpa E\u00f3lica\" foi o mellor de moitos poemas que os rom\u00e1nticos escribir\u00edan comparando a poes\u00eda cunha recepci\u00f3n pasiva e canalizaci\u00f3n natural dos aires divinos. A historia que o contou sobre a composici\u00f3n de \"Kubla Khan\" reduce \u00f3 poeta \u00f3 nivel dun escribente. William Butler Yeats experimentar\u00eda e valorar\u00eda logo a escritura autom\u00e1tica. A inspiraci\u00f3n era a evidencia do xenio, e o xenio era algo que o poeta pod\u00eda gabarse de posu\u00edr, a pesar de que non pod\u00eda alegar que o creou el.\nConceptos modernistas e modernos de inspiraci\u00f3n.\nSigmund Freud e outros psic\u00f3logos posteriores situaron \u00e1 inspiraci\u00f3n na psique interna do artista. A inspiraci\u00f3n do artista era produto dun conflito psicol\u00f3xico non resolto ou dun trauma da nenez. M\u00e1is a\u00ednda, a inspiraci\u00f3n pod\u00eda orixinarse directamente no subconsciente. En forma similar \u00e1 teor\u00eda rom\u00e1ntica do \"genius\" e a noci\u00f3n resucitada do \"frenes\u00ed po\u00e9tico,\" Freud v\u00eda \u00f3s artistas como especiais, e con feridas profundas.\nDado que Freud situaba a inspiraci\u00f3n no subconsciente, os artistas surrealistas buscaban esta forma de inspiraci\u00f3n recorrendo a diarios de so\u00f1os e escritura autom\u00e1tica, o uso de taboleiros Ouija e found poetry nun intento para penetrar no que eles entend\u00edan era a verdadeira fonte da arte. A teor\u00eda de Carl Jung da inspiraci\u00f3n reiteraba indirectamente o outro lado da noci\u00f3n rom\u00e1ntica da inspiraci\u00f3n \u00f3 suxerir que un artista \u00e9 algu\u00e9n que se conectou a algo impersoal, algo f\u00f3ra da experiencia individual: o artista de Jung con memoria racial \u00e9 o m\u00e1is apto para sentir e expresar o conflito entre a \"sombra\" primitiva e o ego civilizado e codificar o arquetipo da mente humana. Por tanto, novamente, a inspiraci\u00f3n prov\u00e9n dunha especie de \"genius\", dado que estas memorias est\u00e1n presentes en todas as persoas (sendo por iso responsables do reco\u00f1ecemento dos arquetipos e memorias \u00f3 observar unha obra de arte), pero unicamente o \"genius\" art\u00edstico pode obter inspiraci\u00f3n e memoria. Aqueles artistas que segu\u00edan as ideas de Jung pu\u00f1an \u00e9nfases no primitivismo e o estudo da arte previo \u00e1 existencia da literatura e os mitos.\nAs teor\u00edas materialistas da inspiraci\u00f3n diverxen entre as que consideran \u00e1s fontes como puramente internas e as que avogan por fontes puramente externas. Marx non tratou o tema directamente, pero a teor\u00eda marxista da arte o ve como unha expresi\u00f3n da fricci\u00f3n entre posici\u00f3ns econ\u00f3micas de base e superestructurais, ou como un di\u00e1logo non intencional de ideolox\u00edas en competencia, ou como a explotaci\u00f3n dunha \"fisura\" na ideolox\u00eda da clase no poder. Por tanto, naquelas escolas de arte plenamente marxistas, tales como o realismo sovi\u00e9tico, o pintor ou poeta \"inspirado\" \u00e9 tam\u00e9n o poeta ou pintor con maior conciencia de clase, e o \"formalismo\" \u00e9 explicitamente rexeitado como decadente (por exemplo, as \u00faltimas pel\u00edculas de Serg\u00e9i Eisenstein eran condenas como un \"erro formalista\"). F\u00f3ra das escolas marxistas sustentadas polo estado, o marxismo mantivo a s\u00faa \u00e9nfase na conciencia de clase do poeta ou pintor inspirado, pero fixo sitio para o que Frederic Jameson d\u00e1 en chamar unha \"inconsciencia pol\u00edtica\" que poder\u00eda estar presente na obra de arte. Con todo, en cada un destes casos, a inspiraci\u00f3n prov\u00e9n de que o artista este especialmente \"en sinton\u00eda\" para captar os sinais dunha crise externa. En psicolox\u00eda moderna, a inspiraci\u00f3n non \u00e9 estudada frecuentemente, pero consid\u00e9ralla un proceso completamente interno. Sexa cal for o modelo, con todo, empiricista ou m\u00edstico, a inspiraci\u00f3n at\u00f3pase pola s\u00faa propia natureza f\u00f3ra do noso control.\nIconograf\u00eda.\nA inspiraci\u00f3n repres\u00e9ntase baixo a figura dun adolescente animado de todo o lume do xenio tendo na man dereita unha espada e na esquerda a flor do tornasol."}
{"id": "174572", "revid": "23204", "url": "https://gl.wikipedia.org/wiki?curid=174572", "title": "Rudolf Geiger", "text": "Rudolf Oskar Robert Williams Geiger, nado en Erlangen, Alema\u00f1a, o 24 de agosto de 1894 e finado en M\u00fcnchen, tam\u00e9n Alema\u00f1a, o 22 de xaneiro de 1981, foi un meteor\u00f3logo e climat\u00f3logo alem\u00e1n.\nTraxectoria.\nFillo do orientalista Wilhelm Geiger e irm\u00e1n do f\u00edsico Hans Geiger, Rudolf foi autor, xunto ao climat\u00f3logo ruso Wladimir K\u00f6ppen do \"Handbuch der Klimatoologie\", manual de climatolox\u00eda de cinco volumes escritos entre 1930 e 1943.\nEn 1961 publicou unha importante revisi\u00f3n da clasificaci\u00f3n clim\u00e1tica de K\u00f6ppen."}
{"id": "174574", "revid": "89787", "url": "https://gl.wikipedia.org/wiki?curid=174574", "title": "Artegrove", "text": "Artegrove \u00e9 unha asociaci\u00f3n cultural que naceu no Grove o 26 de febreiro do ano 2002, formada por uns 40 artistas, na s\u00faa maior\u00eda pintores, a\u00ednda que tam\u00e9n hai escultores, escritores, maquetistas, fot\u00f3grafos etc. Incl\u00fae as\u00ed mesmo socios colaboradores e afeccionados \u00e1 arte.\nPor nacer e desenvolve-lo seu labor no Grove, case t\u00f3dolos socios que compo\u00f1en a asociaci\u00f3n son desta localidade, pero tam\u00e9n hai membros que residen en Caldas, Catoira, Vilagarc\u00eda, Pontevedra e outros concellos galegos. Est\u00e1 aberta a todas aquelas persoas que queiran participar, ben por realizar alg\u00fan tipo de actividade art\u00edstica, ben \"por amor \u00e1 arte\".\nObxectivos e actividades.\nO principal obxectivo desta asociaci\u00f3n \u00e9 o de difundi-la arte nas s\u00faas distintas manifestaci\u00f3ns, e conseguir que o p\u00fablico en xeral, e sobre todo os nenos, aprendan a co\u00f1ecelo e amalo. Por ese motivo, a asociaci\u00f3n v\u00e9n realizando desde a s\u00faa fundaci\u00f3n diversas actividades como exposici\u00f3ns propias, talleres, cursos, visitas a outras exposici\u00f3ns ou concursos de debuxo e pintura para os nenos. Como exemplo das actividades desenvolvidas por Artegrove p\u00f3dese citar unha exposici\u00f3n itinerante sobre o Cami\u00f1o de Santiago Portugu\u00e9s, en colaboraci\u00f3n coa Escola \"Utop\u00eda\" do Porto, que percorreu durante todo o ano 2010 diferentes localidades portuguesas e galegas \u00f3 longo do Cami\u00f1o, comezando en xaneiro en Porto e rematando en decembro en Santiago de Compostela.\nArtegrove colabora co concello do Grove nas actividades que este lle requira, como por exemplo, colaborar na decoraci\u00f3n das carrozas da Cabalgata de Reis ou exercer de xurado nos concursos infant\u00eds de debuxo que organiza o concello ou outras asociaci\u00f3ns sociais. No ano 2006 realizou un mural colectivo no que expresaba todo o horror que provocou a vaga de incendios forestais que asolou boa parte de Galicia no mes de agosto."}
{"id": "174575", "revid": "1131", "url": "https://gl.wikipedia.org/wiki?curid=174575", "title": "Pazo de Galegos", "text": "O Pazo de Galegos, tam\u00e9n co\u00f1ecido como Pazo das Monxas, \u00e9 unha casa se\u00f1orial localizada no lugar do Pazo, na parroquia de Galegos (Frades).\nCaracter\u00edsticas.\nA vivenda ten planta rectangular cunha capela engadida en 1950, que outorga ao conxunto a planta en forma de L.\nHistoria.\nOs primeiros propietarios co\u00f1ecidos sit\u00faanse en 1664. Os escudos recollen aos Montenegro, Mosquera, Andrade, Berm\u00fadez, Ribera, Salgado e Gayoso. Na fachada cons\u00e9rvase un bras\u00f3n que alude aos Novoa, Luaces e Enr\u00edquez. Entre os seus donos figurou Emilio Folla Jean, que en xu\u00f1o de 1914 llo cedeu a Maximiliano Linares Rivas, alcalde de Ferrol e A Coru\u00f1a. Linares Rivas deixoullo \u00e1 s\u00faa filla Rosario Linares-Rivas Amil-Espa\u00f1a. Esta outorgoullo en xullo de 1966 \u00e1s Irm\u00e1s de Santa Dorotea, que o rexentan na actualidade. Foron as irm\u00e1s as que constru\u00edron a capela e dirixiron unha escola para a zona na d\u00e9cada de 1960.\nO pazo foi visitado en 1690 pola ra\u00ed\u00f1a Mariana de Neoburgo, esposa de Carlos II, segundo pode lerse na inscrici\u00f3n do lintel do port\u00f3n de entrada: \"El 15 de abril de 1690 durmi\u00f3 en esta casa la Reina Nuestra Se\u00f1ora Do\u00f1a Mariana de Neoburgo, mujer del rey Nuestro Se\u00f1or don Carlos II, viniendo de La Coru\u00f1a en Romer\u00eda a Nuestro Santo Ap\u00f3stol Santiago\"."}
{"id": "174576", "revid": "98629", "url": "https://gl.wikipedia.org/wiki?curid=174576", "title": "Prot\u00e1goras (di\u00e1logo)", "text": "Prot\u00e1goras \u00e9 un dos di\u00e1logos de mocidade de Plat\u00f3n, nos que interv\u00e9n activamente o seu mestre S\u00f3crates. O tema \u00e9 a natureza da virtude.\nIntroduci\u00f3n.\nS\u00f3crates dialoga cun amigo, cuxo nome non aparece. Este, co\u00f1ecedor da s\u00faa afecci\u00f3n por Alcib\u00edades, preg\u00fantalle por el. A resposta \u00e9 que se acababan de ver, pero que apenas puido prestarlle atenci\u00f3n, porque co\u00f1ecera a un estranxeiro m\u00e1is fermoso. Asombrado da resposta, o amigo pide m\u00e1is detalles. S\u00f3crates expl\u00edcalle que a sabedor\u00eda \u00e9 superior \u00e1 beleza, e neste caso, o seu novo co\u00f1ecido, Prot\u00e1goras, supera \u00f3 belo Alcib\u00edades. A continuaci\u00f3n c\u00f3ntalle como o co\u00f1eceu.\nO di\u00e1logo.\nS\u00f3crates \u00e9 espertado polo seu amigo Hip\u00f3crates, que moi excitado, dille que acaba de chegar \u00e1 cidade o famoso sofista Prot\u00e1goras, e com\u00ednao a dirixirse inmediatamente \u00e1 casa en que se aloxa para gozar dos seus ensinos. S\u00f3crates preveno contra a habilidade dos sofistas, que considera perigosa para a alma, e acons\u00e9llalle prudencia. Ambos acoden \u00e1 residencia onde se aloxa Prot\u00e1goras que se atopa rodeado de varios fil\u00f3sofos e estudantes. A partir deste momento, o di\u00e1logo transcorre entre S\u00f3crates e Prot\u00e1goras, con intervenci\u00f3ns puntuais doutros interlocutores.\nS\u00f3crates faille preguntas sobre as vantaxes dos seus ensinos. Prot\u00e1goras contesta que melloran \u00e1 xente, pero \u00f3 primeiro non se conforma coa resposta e p\u00eddelle que explique en que a melloran.\nO tema principal de discusi\u00f3n \u00e9 a natureza da virtude. Para Prot\u00e1goras, a virtude \u00e9 \u00fanica, pero ten diversas partes, cada unha coa s\u00faa facultade propia, \u00e1 maneira que o rostro \u00e9 un, pero ten cinco \u00f3rganos dos sentidos. As\u00ed mesmo, a virtude p\u00f3dese ensinar, o mesmo que calquera t\u00e9cnica ou habilidade. Os homes poden acceder a algunha das partes, pero non a todas, sendo a principal, a sabedor\u00eda. Xustifica o que de pais bos saian fillos malos, ou de pais malos, fillos bos, pola disposici\u00f3n dos fillos, o mesmo que se se lles ensinase a tocar a frauta.\nS\u00f3crates non cre que a virtude se poida ensinar e ambos se encerellan nunha discusi\u00f3n con numerosas preguntas, r\u00e9plicas e contrarr\u00e9plicas, na que os demais personaxes fan de p\u00fablico e de xu\u00edces. S\u00f3crates reprocha a Prot\u00e1goras que elude as s\u00faas preguntas con respostas demasiado longas, para desviar a atenci\u00f3n.\nFinalmente, declaran a cuesti\u00f3n como demasiado complexa, declar\u00e1ndose mutua admiraci\u00f3n e respecto."}
{"id": "174578", "revid": "89787", "url": "https://gl.wikipedia.org/wiki?curid=174578", "title": "Mecenado", "text": "O mecenado \u00e9 o patrocinio financeiro a artistas ou cient\u00edficos, a fin de permitirlles desenvolver a s\u00faa obra sen esixir en contrapartida cr\u00e9ditos monetarios inmediatos, a\u00ednda que esixindo esa remuneraci\u00f3n nunha forma m\u00e1is pracenteira para o mecenado.\nOutra acepci\u00f3n poder\u00eda ser que se trata dun apoio, ben sexa monetario ou en especie, que unha organizaci\u00f3n presta para o desenvolvemento social, cultural e cient\u00edfico da sociedade, as\u00ed como para a preservaci\u00f3n ambiental da contorna no que se sit\u00faa.\nAs acci\u00f3ns de mecenado axudan a mellorar a reputaci\u00f3n das organizaci\u00f3ns que as realizan, chegando a converterse nunha acci\u00f3n de relaci\u00f3ns p\u00fablicas.\nO mecenado apareceu no renacemento e a\u00ednda que os artistas non recib\u00edan un pago polo traballo inmediatamente, pero si que pod\u00edan recibir comida e un lugar para vivir co mecenas, ou \u00e1s veces algo de di\u00f1eiro.\nBreve historia.\nHistoricamente representou unha forma importante de sostemento da produci\u00f3n art\u00edstica, \u00f3 permitir o desenvolvemento de obras non orientadas \u00e1 s\u00faa circulaci\u00f3n mercantil. Durante o Renacemento foi unha pr\u00e1ctica estendida, e familias como os florentinos M\u00e9dici proporcionaron sustento a moitos dos artistas m\u00e1is importantes do seu tempo.\nNa actualidade, os mecenados son realizados por organizaci\u00f3ns, tanto p\u00fablicas como privadas, para a realizaci\u00f3n de diversos proxectos.\nO mecenado non debe confundirse co patrocinio, a\u00ednda que ambas as acci\u00f3ns son similares, o que se co\u00f1ece como \"patrocinador\" \u00e9 unha actitude netamente comercial e publicitaria, que se cataloga como un servizo, con fins comerciais concretos.\nEn conclusi\u00f3n, un \u00abmecenas\u00bb \u00e9 unha persoa poderosa que brinda o seu apoio espiritual e material \u00f3s literatos e artistas en calquera das s\u00faas obras ou artesan\u00edas."}
{"id": "174579", "revid": "136435", "url": "https://gl.wikipedia.org/wiki?curid=174579", "title": "Hideki Shirakawa", "text": ", nado o 20 de agosto de 1936 en Toquio, Xap\u00f3n, \u00e9 un qu\u00edmico e profesor universitario xapon\u00e9s galardoado co Premio Nobel de Qu\u00edmica do ano 2000.\nTraxectoria.\nDoutor en Qu\u00edmica polo Instituto Tecnol\u00f3xico de Toquio en 1966. Ese mesmo ano ocupou a praza de profesor asociado no \"Instituto de Ciencias dos Materiais\" na Universidade de Tsukuba (Xap\u00f3n). Desde 1982 \u00e9 profesor numerario desa mesma instituci\u00f3n, a\u00ednda que actualmente coa c\u00e1tedra de profesor em\u00e9rito.\nAdemais, \u00e9 parente de Naoko Takahashi, a ga\u00f1adora do ouro do marat\u00f3n feminino dos Xogos Ol\u00edmpicos de Sidney 2000.\nInvestigaci\u00f3ns cient\u00edficas.\nAs s\u00faas investigaci\u00f3ns no campo dos pol\u00edmeros, especialmente do acetileno, lev\u00e1ronlle ao descubrimento, cando ocupaba a praza de investigador asociado no laboratorio de Qu\u00edmica do \"Instituto Tecnol\u00f3xico de Tokio\", das propiedades condutoras deste material ao ser contaminado con trazas doutras substancias.\nOs descubrimentos de Shirakawa interesaron ao qu\u00edmico neozeland\u00e9s Alan MacDiarmid e ao f\u00edsico estadounidense Alan J. Heeger, cos que iniciou unha frut\u00edfera relaci\u00f3n cient\u00edfica e investigadora que deu como resultado a publicaci\u00f3n conxunta do artigo \"S\u00edntese de pol\u00edmeros org\u00e1nicos condutores da electricidade: derivados hal\u00f3genos do poliacetileno (CH) n\", no prestixioso \"Journal of Chemical Society\" no ver\u00e1n de 1977, no cal anunciaban o descubrimento do poliacetileno.\nEn 2000 recibiu o premio Nobel de Qu\u00edmica, galard\u00f3n que compartiu cos seus compa\u00f1eiros de investigaci\u00f3n Alan J. Heeger e Alan G. MacDiarmid, \"polo descubrimento e desenvolvemento dos pol\u00edmeros condutores\"."}
{"id": "174581", "revid": "5863", "url": "https://gl.wikipedia.org/wiki?curid=174581", "title": "Ignacio Garc\u00eda L\u00f3pez", "text": "Ignacio Garc\u00eda L\u00f3pez, nado en Madrid o 5 de setembro de 1924 e finado na mesma cidade o 20 de decembro de 2017, foi un pol\u00edtico espa\u00f1ol.\nTraxectoria.\nEmpregado de banca, e licenciado en Ciencias Pol\u00edticas e Econ\u00f3micas, foi xefe central da Organizaci\u00f3n Juvenil Espa\u00f1ola, secretario xeral do SEU e secretario nacional de Juventudes. As s\u00faas responsabilidades nas mocidades franquistas permit\u00edronlle acceder ao posto de gobernador civil de Pontevedra en 1970, destino ao que seguiron os gobernos civ\u00eds de Asturias (1973) e Biscaia, cargos que simultaneou co de procurador en Cortes.\nEn decembro de 1975, cando Adolfo Su\u00e1rez era Secretario Xeral do Movemento, con rango de ministro, Garc\u00eda L\u00f3pez foi nomeado vicesecretario xeral. Sete meses m\u00e1is tarde, o 7 de xullo de 1976 Su\u00e1rez pasou a ocupar a Presidencia do Goberno de Espa\u00f1a e Ignacio Garc\u00eda converteuse no \u00faltimo Secretario Xeral do Movemento. En abril de 1977 suprimiuse a Secretar\u00eda Xeral do Movemento e Ignacio Garc\u00eda L\u00f3pez continuou no executivo como ministro Secretario Xeral do Goberno, onde permaneceu ata as elecci\u00f3ns de xullo.\nO 15 de xullo de 1977 o rei Xo\u00e1n Carlos des\u00edgnao senador, e pasa a integrar o grupo de senadores da UCD. Despois de traballar alg\u00fan tempo na UCD como coordinador do partido en Madrid abandonou a pol\u00edtica. Foi un dos membros fundadores da Asociaci\u00f3n para la Defensa de la Transici\u00f3n, unha organizaci\u00f3n de recuperaci\u00f3n da memoria da Transici\u00f3n Espa\u00f1ola."}
{"id": "174582", "revid": "102241", "url": "https://gl.wikipedia.org/wiki?curid=174582", "title": "Lingua chukchi", "text": "A lingua chukchi (\u043b\u044b\u0433\u044a\u043e\u0440\u0430\u0432\u044d\u0442\u043b\u044a\u044d\u043d \u0439\u0438\u043b\u044b\u0439\u0438\u043b, \u0142yg\u02c0oravet\u0142\u02c0\u025bn jil\u01ddjil), tam\u00e9n \"luoravetlana\", \"chukcha\" \u00e9 unha das linguas paleosiberianas faladas polos chukchis no punto m\u00e1is extremo de Siberia, en especial no \"Okrug Aut\u00f3nomo\" de Chukotka.\nFalantes.\nConforme o Censo ruso de 2002, cerca de 7.700 (outras estimativas indican hoxe 10.400) dos 15.700 \"Chukchis\" falan \"Chukchi\". O co\u00f1ecemento da lingua \"Chukchi\" v\u00e9n caendo e a maior\u00eda dos \"Chukchis\" falan ruso e apenas 500 din non falar \"ruso\". O chukchi relaci\u00f3nase co koryak, e a metade dos \"chukchis\" entenden esa lingua. A lingua, xunto co \"koryak\", o kerek, o alutor, o itelmen, forma parte das Linguas chukotko-kamchatkanas.\nNo \"Libro vermello das Linguas en Extinci\u00f3n (Red Book of Endangered Languages) da UNESCO o \"chukchi\" est\u00e1 listado como unha lingua en proceso de extinci\u00f3n.\nUso do idioma.\nMoitos dos chukchis a\u00ednda usan a lingua como primeiro medio de comunicaci\u00f3n, tanto na familia, como nas actividades de pastoreo, crianza de renos e tam\u00e9n nalgunhas actividades de negocios. O \"chukchi\" \u00e9 tam\u00e9n usado nos \"Media\", Radio e Televisi\u00f3n. Por\u00e9n, o ruso v\u00e9n aumentando nas actividades administrativas, sendo tam\u00e9n unha lingua franca nos territorios veci\u00f1os habitados por \"non-chukchis\", como koryak e iacut. Case todos os \"chukchis\" falan ruso, con maior ou menor fluencia e dominio. Na educaci\u00f3n, o \"chukchi\" \u00e9 a lingua primeira, na escola elemental, por\u00e9n, a educaci\u00f3n secundaria \u00e9 en \"ruso\" mentres que o \"chukchi\" \u00e9 s\u00f3 unha materia.\nUn escritor chukchi, \"Yuri Rytkheu\" (1930-2008) adquiriu moita reputaci\u00f3n tanto en Rusia como en Europa Occidental, coa maior\u00eda dos seus libros escritos en \"ruso\", non en \"chukchi\".\nInfluencias externas.\nNon hai a\u00ednda un estudo definitivo sobre influencias externas no \"chukchi\". A\u00ednda est\u00e1 indefinida a real relaci\u00f3n da lingua coas Linguas esquim\u00f3-aleutianas. As pescudas son dif\u00edciles por mor da falta de suficientes rexistros escritos. A influencia por contacto coa Lingua rusa est\u00e1 a medrar e consiste no uso de palabras rusas e algunha presi\u00f3n na sintaxe superficial. Esta \u00faltima p\u00f3dese observar na comunicaci\u00f3n escrita, por\u00e9n, non na conversa coti\u00e1.\nOrtograf\u00eda.\nNo inicio do s\u00e9culo XX, \"Vladimir Bogoraz\", un revolucionario ruso exiliado en Chukotka, descubriu mostras de escrita pictogr\u00e1fica feitas por \"Tenevil\", un criador de renos. A escrita de \"Tenevil\" era da s\u00faa invenci\u00f3n e nunca foi usada f\u00f3ra do seu grupo familiar. \nAta 1931 non hab\u00eda unha ortograf\u00eda oficial, a\u00ednda que houbo diversas tentativas no s\u00e9culo XIX para escribir de textos relixiosos. O Chukchi escrib\u00edase orixinalmente no alfabeto latino, por\u00e9n, en 1930 cambiouse ao alfabeto cir\u00edlico. A primeira gram\u00e1tica foi escrita en 1922 por Vladimir Bogoraz. Bogoraz escribiu tam\u00e9n un estudo etnogr\u00e1fico sobre a lingua. Por\u00e9n, desde aquela poucos libros e xornais foron escritos en \"chukchi\", A lingua p\u00f3dese escoitar no radio e na televisi\u00f3n preto dunha hora por d\u00eda.\nAlfabeto Latino para chukchi:\nEste \u00e9 o \"alfabeto Latino\" de 24 letras, sen X, sen Y. As 5 vogais pres\u00e9ntanse \"con\" e \"sen\" \"Macron\" (\u0100). Eng\u00e1ndense as letras \u04d8, \u04d8, e o sinal gr\u00e1fico \u042c.\nEn 1937, os Chukchis e outros pobos da URSS foron forzados a usar o alfabeto cir\u00edlico, que no inicio era simplemente o usado polos rusos, coa adici\u00f3n das letras antigas \u041a\u2019 \u043a\u2019 e \u041d\u2019 \u043d\u2019. Nos anos 50, por\u00e9n, empezaron a ser usadas as letras e , principalmente para fins educativos. A\u00ednda que na prensa s\u00f3 se usaban as letras tradicionais. Na fin dos anos 80, a letra (\u041b con \"gancho\")substitu\u00edu o \u041b, para evitar confusi\u00f3n de pronuncia, ata ent\u00f3n con ese \u041b ruso.\nO alfabeto \"Chukoto\" agora \u00e9 como segue:\nTr\u00e1tase do Alfabeto cir\u00edlico aumentado coas letras , , e do Diacr\u00edtico '.\nAs letras \u0411, \u0414, \u0416, \u0417, \u0424, \u0425, \u0426, \u0428, \u0429 son usadas s\u00f3mente en palabras de orixe \"rusa\".\nOito combinaci\u00f3ns de letras son moi usadas: \u0419\u0438, \u0427\u0435, \u0427\u044c, \u041b\u0435, \u041b\u0451, \u041b\u044c, \u041b\u044c, \u041b\u044e"}
{"id": "174585", "revid": "15490", "url": "https://gl.wikipedia.org/wiki?curid=174585", "title": "Sublevaci\u00f3n de Jaca", "text": "A Sublevaci\u00f3n de Jaca do 12 de decembro de 1930 foi un pronunciamento militar contra o goberno do xeneral Berenguer, m\u00e1is co\u00f1ecido como \"Dictablanda\". A\u00ednda que foi sufocada e foron fusilados os capit\u00e1ns Ferm\u00edn Gal\u00e1n Rodr\u00edguez e \u00c1ngel Garc\u00eda Hern\u00e1ndez os seus efectos foron frutuosos tras a proclamaci\u00f3n da Segunda Rep\u00fablica Espa\u00f1ola catro meses despois.\nOrgan\u00edzase baixo unha empresa de partidos pol\u00edticos e organizaci\u00f3ns republicanas como sindicatos baixo un \"Comit\u00e9 Republicano Nacional\". In\u00edciase coa proclamaci\u00f3n da Rep\u00fablica desde os balc\u00f3ns do concello de Jaca co nomeamento da primeira alcald\u00eda republicana como s\u00edmbolo do seu car\u00e1cter estritamente civil. Ao mesmo tempo organ\u00edzanse d\u00faas columnas dirixidas polo capit\u00e1n Gal\u00e1n e Sediles que parten cara a Huesca.\nO 14 de decembro, baixo consello de guerra cond\u00e9nanse a morrer fusilados aos capit\u00e1ns Gal\u00e1n e Garc\u00eda Hern\u00e1ndez. En marzo de 1931, ser\u00edan xulgados e condenados un n\u00famero significativo de militares polos feitos. O capit\u00e1n Sediles, condenado \u00e1 morte, foi indultado ante as mobilizaci\u00f3ns populares. Pouco despois, tras as elecci\u00f3ns do 14 de abril, a monarqu\u00eda ex\u00edliase e procl\u00e1mase a Rep\u00fablica e reco\u00f1ecer\u00e1selles como \"m\u00e1rtires\" pola Rep\u00fablica."}
