{"id": "172134", "revid": "865", "url": "https://gl.wikipedia.org/wiki?curid=172134", "title": "Yo La Tengo", "text": "Yo La Tengo \u00e9 unha banda estadounidense de rock alternativo formada en Hoboken, New Jersey no ano 1984. Dende 1992 o grupo est\u00e1 composto por Ira Kaplan (guitarras, piano, voces), Georgia Hubley (bater\u00eda, piano, voces) e James McNew (baixo, voces).\nA pesar de acadar un limitado \u00e9xito entre o grande p\u00fablico, Yo La Tengo ten sido chamada \"a banda por excelencia dos cr\u00edticos\" e mant\u00e9n unha forte base de seareiros que a consideran unha banda de culto. O grupo \u00e9 co\u00f1ecido polo seu repertorio enciclop\u00e9dico de versi\u00f3ns, tanto en directo como en estudio."}
{"id": "172135", "revid": "865", "url": "https://gl.wikipedia.org/wiki?curid=172135", "title": "Wilco", "text": "Wilco \u00e9 unha banda estadounidense de rock alternativo formada en Chicago, Illinois no ano 1994. O grupo form\u00e1rono os membros da banda de country alternativo Uncle Tupelo, despois da sa\u00edda do seu vocalista Jay Farrar. Os seus membros cambiaron frecuentemente, permanecendo s\u00f3 o vocalista Jeff Tweedy e o baixista John Stirratt da s\u00faa formaci\u00f3n orixinal. Dende o ano 2004, os outros membros son o guitarrista Nels Cline, os multi-instrumentistas Pat Sansone e Mikael Jorgensen e o bater\u00eda Glenn Kotche.\nA m\u00fasica de Wilco foi inspirada por unha gran variedade de artistas e estilos, e converteuse en influencia dun bo n\u00famero de grupos de rock alternativo actuais. No seu \u00e1lbum de estrea Wilco continuou o son country alternativo de Uncle Tupelo, pero dende ent\u00f3n introduciron m\u00e1is experimentaci\u00f3n \u00e1 s\u00faa m\u00fasica, inclu\u00edndo elementos do rock alternativo e do pop cl\u00e1sico."}
{"id": "172136", "revid": "89787", "url": "https://gl.wikipedia.org/wiki?curid=172136", "title": "Rollins Band", "text": "Rollins Band foi unha banda estadounidense procedente do barrio de Van Nuys (Os \u00c1nxeles), liderada polo vocalista e compositor Henry Rollins. \u00c9 co\u00f1ecida polos seus temas \"Low Self Opinion\" e \"Liar\", que ga\u00f1aron bastante tempo de emisi\u00f3n na canle MTV a principios dos anos 90."}
{"id": "172140", "revid": "865", "url": "https://gl.wikipedia.org/wiki?curid=172140", "title": "Modest Mouse", "text": "Modest Mouse \u00e9 unha banda estadounidense de indie rock, formada en 1992 en Issaquah, Washington, a\u00ednda que no presente est\u00e1 baseada en Portland, Oreg\u00f3n. Os membros fundadores do grupo foron o vocalista e guitarrista Isaac Brock, o bater\u00eda Jeremiah Green e o baixista Eric Judy. O grupo estaba fortemente influenciado por Pavement, Pixies, XTC, e Talking Heads, e ensaiou, arranxou e gravou demos durante case dous anos antes de fichar finalmente polo pequeno selo independente K Records e lanzar un feixe de sinxelos.\nDende o seu \u00e1lbum de estrea en 1996, \"This Is a Long Drive for Someone with Nothing to Think About\", a s\u00faa formaci\u00f3n centrouse en Brock, Green e Judy, pasando por numerosos cambios. A banda conseguiu \u00e9xito no \"mainstream\" co seu cuarto \u00e1lbum, \"Good News for People Who Love Bad News\" (2004), e os seus sinxelos \"Float On\" e \"Ocean Breathes Salty\". Judy participou en todos os discos do grupo ata a s\u00faa marcha en 2012. O guitarrista Johnny Marr (antigamente en The Smiths) uniuse ao grupo en maio do 2006, xunto co percusionista Joe Plummer (antes en The Black Heart Procession) e o multi-instrumentista Tom Peloso, para traballar no \u00e1lbum \"We Were Dead Before the Ship Even Sank\". O guitarrista Jim Fairchild unir\u00edase en febreiro do 2009. O sexto traballo da banda, \"Strangers to Ourselves\", lanzouse o 17 de marzo de 2015. O s\u00e9timo e derradeiro ata a data, \"The Golden Casket\", apareceu o 25 de xu\u00f1o de 2021.\nHistoria.\nFormaci\u00f3n e primeiros anos.\nCando Isaac Brock era adolescente traballaba nunha tenda familiar de v\u00eddeos nas af\u00f3ras de Seattle, e al\u00ed co\u00f1eceu ao baixista Eric Judy. Brock e Judy descubriron posteriormente ao bater\u00eda Jeremiah Green, que tam\u00e9n resid\u00eda preto de Seattle, nun concerto de heavy metal, e nese momento deciciron facer m\u00fasica xuntos. En 1994, nos Dub Narcotic Studios de Calvin Johnson, Modest Mouse gravou o seu primeiro EP, \"Blue Cadet-3, Do You Connect?\", que ser\u00eda publicado por K Records. O EP foi seguido polo sinxelo, \"Broke\", gravado por Steve Wold (co\u00f1ecido como o bluesman Seasick Steve) baixo o selo Sub Pop nos Moon Studios de Olympia, Washington. Durante ese tempo Modest Mouse tam\u00e9n gravou o que \u00eda ser o seu primeiro \u00e1lbum, \"Sad Sappy Sucker\", pero constantes atrasos causaron que o traballo fose arquivado e esquecido. O disco non se editar\u00eda oficialmente ata o ano 2001. Antes de que a banda se abrise cami\u00f1o no m\u00fando da m\u00fasica pop en 2004, moitas das xiras de Modest Mouse inclu\u00edan paradas en locais DIY/punk.\nTras fichar por Up Records, Modest Mouse lanzou dous \u00e1lbums e outras gravaci\u00f3ns como o LP de 1996 \"This Is a Long Drive for Someone with Nothing to Think About\". Steve Wold tam\u00e9n gravou e produciu este \u00e1lbum (nesa \u00e9poca axudaba nas gravaci\u00f3ns pero non era oficialmente parte da banda) xunto co seguinte traballo, \"Interstate 8\". O \u00e1lbum de 1997, \"The Lonesome Crowded West\" (tam\u00e9n gravado at Moon Studios por Scott Swayze) foi o gran descubrimento da banda. \"The Lonesome Crowded West\" ga\u00f1ou para a banda un seguimento de culto, e no presente est\u00e1 considerado un dos discos que definiron o indie rock de mediados dos 90. Durante esa \u00e9poca, Nick Kraft encargouse de refinar o son da banda. Antes do seu lanzamento, a banda gravara o EP \"The Fruit That Ate Itself\". En 2000, Up Records lanzou unha colecci\u00f3n de sinxelos e rarezas titulada \"Building Nothing Out of Something\" que inclu\u00edan todo o \"Interstate 8\" ag\u00e1s os temas \"Edit the Sad Parts\" e \"Buttons to Push the Buttons\".\n\u00c9xito da cr\u00edtica.\nNo ano 2000 Modest Mouse editou \"The Moon &amp; Antarctica\", o seu primeiro \u00e1lbum con Epic Records. O disco, producido por Brian Deck de Califone durante cinco meses de sesi\u00f3ns en Chicago, foi aclamado pola cr\u00edtica, inclu\u00edda unha puntuaci\u00f3n de 9,8/10 da revista musical en li\u00f1a Pitchfork Media, a pesar das preocupaci\u00f3ns sobre lanzar material a trav\u00e9s dun gran selo. O \u00e1lbum posteriormente recibir\u00eda m\u00e1is aclamaci\u00f3ns.\nA banda licenciou \"Gravity Rides Everything\" para un anuncio do monovolume Nissan Quest, un movemento que Brock reco\u00f1eceu como descaradamente comercial pero necesario para acadar estabilidade econ\u00f3mica. Con respecto ao anuncio Brock dixo, \"a xente que non ten que vivir da m\u00fasica pode queixarse dos meus principios mentres gasta os cartos dos seus pais ou lava pratos para alg\u00fan est\u00fapido\".\nEn 2001, Modest Mouse editou o EP \"Everywhere and His Nasty Parlour Tricks\", unha colecci\u00f3n de canci\u00f3ns non usadas das sesi\u00f3ns de gravaci\u00f3n de \"The Moon &amp; Antarctica\". En 2002 a banda uniuse a Cake, De La Soul, The Flaming Lips, The Hackensaw Boys e Kinky na xira \"Unlimited Sunshine Tour\".\n\u00c9xito mainstream, Johnny Marr \u00fanese \u00e1 banda.\nEn marzo de 2003, Green deixou o grupo tras sufrir unha crise nerviosa; os informes oficiais dixeron que marchara para traballar no seu proxecto paralelo, Vells. Ese mesmo ano Green e Judy aparecern no primeiro \u00e1lbum en solitario de Adam Forkner, \"VVRSSNN\". O bater\u00eda Benjamin Weikel uniuse ao grupo substitu\u00edndo a Green, xunto co guitarrista de Murder City Devils Dann Gallucci, que xa tocara anteriormente con Modest Mouse. Antes deiniciar o proceso de composici\u00f3n do seu seguinte traballo, Brock quedou devastado pola perda de \"d\u00faas das persoas m\u00e1is importantes na mi\u00f1a vida\", dixo. Tras eses eventos a banda publicou o seu cuarto \u00e1lbum, \"Good News for People Who Love Bad News\", o 6 de abril de, 2004. O seguinte agosto o disco foi certificado platino, conseguindo dous \u00e9xitos cos temas \"Float On\" e \"Ocean Breathes Salty\" (\u00e1mbolos dous foron interpretados no programa de televisi\u00f3n \"Saturday Night Live\" o 13 de novembro de 2004). O \u00e1lbum foi nomeado ao premio Grammy a Mellor \u00c1lbum de M\u00fasica Alternativa, e \"Float On\" foi nomeada ao premio de Mellor Canci\u00f3n Rock. Posteriormente nese ano, Green regresou ao grupo e Weikel volveu \u00e1 s\u00faa banda The Helio Sequence. \nO programa da radio p\u00fablica \"Marketplace\" usou o tema \"Float On\" como m\u00fasica de transici\u00f3n, o que axudou a que a banda chegase a unha maior audiencia. \nEn 2006, Johnny Marr (anteriormente en The Smiths) uniuse \u00e1 banda despois de que Gallucci marchase de xeito amigable. Modest Mouse publicou o seu novo \u00e1lbum, \"We Were Dead Before the Ship Even Sank\", o 20 de marzo de 2007, despois de que a data orixinal de lanzamento, 19 de decembro de 2006, fose atrasada. O \u00e1lbum tam\u00e9n inclu\u00eda a canci\u00f3n extra e sinxelo \"King Rat\", que o actor australiano Heath Ledger co\u00f1ec\u00eda dende antes de que fose lanzada; a banda foi formlmente presentada polo actor durante a s\u00faa xira do 2007 en Australia. Ledger propuxo unha idea ao grupo para un v\u00eddeo musical, e, xunto co seu colectivo The Masses, comezou a traballar inmediatamente nel cando tivo a aprobaci\u00f3n do grupo. Tras morte de Ledger en xaneiro de 2008, o v\u00eddeo quedou sen rematar. \n\"We Were Dead Before the Ship Even Sank\" foi o primeiro \u00e1lbum de Modest Mouse e acadar n\u00famero 1 na lista estadounidense \"Billboard\" 200, e ti\u00f1a o exitoso sinxelo \"Dashboard\", ademais de \"Missed the Boat\" e \"We've Got Everything\". Modest Mouse publicou sinxelos de 7\" para as canci\u00f3ns \"Satellite Skin\", \"Autumn Beds\" e \"Perpetual Motion Machine\" en edici\u00f3ns limitadas (4 000 copias de cada un), con portadas doe directores de arte e ilustradores Joshua Marc Levy, J. Alex Stamos, e Natasha Wheat. \nJim Fairchild substitu\u00edu a Marr como guitarrista oficial despois de que este \u00faltimo deixase o grupo para unirse a The Cribs. Fairchild iniciou a s\u00faa carreira con Modest Mouse na xira do disco \"No One's First and You're Next\", que fora editado o 4 de agosto de 2009 e estaba formado por temas in\u00e9ditos das sesi\u00f3ns de gravaci\u00f3n de \"Good News for People Who Love Bad News\" e \"We Were Dead Before the Ship Even Sank\". \nXiras, cambios na formaci\u00f3n e reedici\u00f3ns.\nNo ano 2010 \"The Moon &amp; Antarctica\" foi reeditado en vinilo como parte do Record Store Day.\nO 4 de xullo de 2010 a banda foi cabeza de cartel no segundo d\u00eda do 80/35 Music Festival en Des Moines, Iowa, e o 10 de setembro dese ano foi cabeza de cartel do primeiro d\u00eda do End of the Road Festival en Dorset, Inglaterra. A finais do mes de agosto Modest Mouse tocou no escenario principal dos festivais de Leeds e Reading.\nO 29 de maio de 2011 Modest Mouse tocou d\u00faas novas canci\u00f3ns durante o seu concerto como cabeza de cartel no festival Sasquatch. O temas titul\u00e1banse \"Poison the Well\" e \"Lampshades on Fire\". Posteriormente contribu\u00edron cunha versi\u00f3n da canci\u00f3n de Buddy Holly \"That'll Be the Day\" ao recompilatorio \"Rave On Buddy Holly\", que foi publicado o 28 de xu\u00f1o de 2011. Modest Mouse tocou no Splendour in the Grass en Woodford, Queensland o 29 de xullo de 2011, e no The Warfield en San Francisco o 25 de xaneiro de 2012.\nEn 2012 Modest Mouse pasou por un significativo cambio na formaci\u00f3n. O baixista e fundador do grupo Eric Judy e o percusionista Joe Plummer marcharon e foron substitu\u00eddos por Russell Higbee (anteriormente en Man Man) e Davey Brozowski, respectovamente. A formaci\u00f3n tam\u00e9n inclu\u00edu as adici\u00f3ns da multiinstrumentista Lisa Molinaro, e o percusionista Ben Massarella, que xa tocara percusi\u00f3ns en \"The Moon &amp; Antarctica\".\nEn xu\u00f1o de 2012 Pitchfork.tv publicou un documental de 45 minutos sobre \"The Lonesome Crowded West\", que inclu\u00eda imaxes de arquivo tomadas durante actuaci\u00f3ns ao vivo e as sesi\u00f3ns de gravaci\u00f3n e mestura do \u00e1lbum.\nDurante os anos 2012 e 2014 Modest Mouse tocou en festivais como o Firefly Music Festival en Dover, Delaware, o Good Vibes Festival en Sepang, Malaisia, o Coachella Valley Music and Arts Festival en Indio, California, o Hangout Music Festival en Gulf Shores, Alabama, o Shaky Knees de Atlanta, Xeorxia, o Boston Calling en Massachusetts, ou no Hudson Valley Music Project en Saugerties, Nova York.\nNo outono de 2014 Modest Mouse reeditou os seus dous primeiros \u00e1lbums, \"This Is a Long Drive for Someone with Nothing to Think About\" e \"The Lonesome Crowded West\", en CD e vinilo a trav\u00e9s de Glacial Pace, o selo de Isaac Brock.\n\"Strangers to Ourselves\" e \"The Golden Casket\".\nOito anos despois do lanzamento de \"We Were Dead Before the Ship Even Sank\", Modest Mouse publicou \"Strangers to Ourselves\" o 17 de marzo de 2015. O 13 de decembro de 2014 confirm\u00e1rase o t\u00edtulo e data de lanzamento e dous d\u00edas despois a banda publicou o sinxelo principal do disco, \"Lampshades on Fire\", que se estreou na radio p\u00fablica de Minneapolis-St. Paul 89.3 The Current. O 16 de decembro de 2014 \"Strangers to Ourselves\" estivo dispo\u00f1ible para reservas en CD e vinilo a trav\u00e9s da p\u00e1xina web do selo Glacial Pace e da tenda de iTunes.\nModest Mouse publicou o seu s\u00e9timo \u00e1lbum de estudio, \"The Golden Casket\", o 25 de xu\u00f1o de 2021. O seu primeiro sinxelo, \"We Are Between\", apareceu o d\u00eda 5 de maio, seguido o 24 dese mesmo mes polo segundo, \u201cLeave a Light On\u201d."}
{"id": "172143", "revid": "89787", "url": "https://gl.wikipedia.org/wiki?curid=172143", "title": "Campionato do Mundo de h\u00f3ckey a pat\u00edns feminino", "text": "O Campionato do Mundo de h\u00f3ckey a pat\u00edns feminino \u00e9 unha competici\u00f3n de h\u00f3ckey a pat\u00edns disputado entre selecci\u00f3ns estatais femininas a nivel mundial dende 1992. Est\u00e1 organizada pola F\u00e9d\u00e9ration Internationale de Roller Sports (FIRS) e desp\u00fatase cada dous anos."}
{"id": "172144", "revid": "89787", "url": "https://gl.wikipedia.org/wiki?curid=172144", "title": "Oceania Confederation of Roller Sports", "text": "A Oceania Confederation of Roller Sports ou OCRS (Confederaci\u00f3n de Patinaxe de Ocean\u00eda) \u00e9 o principal organismo do patinaxe nos pa\u00edses de Ocean\u00eda. A OCRS forma parte da F\u00e9d\u00e9ration Internationale de Roller Sports ou FIRS. Est\u00e1 presidida por Simon Wilkins. As disciplinas que rixe incl\u00faen:"}
{"id": "172146", "revid": "112696", "url": "https://gl.wikipedia.org/wiki?curid=172146", "title": "CSP", "text": "A Confederaci\u00f3n Suramericana de Pat\u00edn ou CSP \u00e9 unha organizaci\u00f3n independente reco\u00f1ecida pola F\u00e9d\u00e9ration Internationale de Roller Sports que agrupa \u00e1s federaci\u00f3ns de patinaxe art\u00edstico, h\u00f3ckey a pat\u00edns e patinaxe de velocidade de Suram\u00e9rica. Foi creda en 1954 e actualmente est\u00e1 composta por dez federaci\u00f3ns, das cales nove son membros de pleno dereito e unha, a catal\u00e1 \u00e9 membro adherido.\nMembros.\nA CSP contempla a posibilidade de acoller membros de pleno dereito e membros adheridos. Mentres que os primeiros te\u00f1en voz e voto, os segundos unicamente te\u00f1en voz para expresar os seus puntos de vista, mais non poden exercer o voto na toma de decisi\u00f3ns."}
{"id": "172149", "revid": "1131", "url": "https://gl.wikipedia.org/wiki?curid=172149", "title": "Tipolox\u00eda l\u00edtica", "text": "Tipolox\u00eda l\u00edtica, nun sentido amplo, \u00e9 a disciplina que estuda os artefactos l\u00edticos para interpretalos e clasificalos ao establecer entre eles relaci\u00f3ns ou non, segundo afinidades, no referentes as s\u00faas t\u00e9cnicas de fabricaci\u00f3n, a s\u00faa morfolox\u00eda e a s\u00faa funci\u00f3n. \u00c9 unha disciplina basicamente emp\u00edrica e descritiva. Pode ser dividida en tres subdisciplinas que atenden a diferentes trazos."}
{"id": "172150", "revid": "1835183", "url": "https://gl.wikipedia.org/wiki?curid=172150", "title": "Confederaci\u00f3n Sudamericana de Pat\u00edn", "text": ""}
{"id": "172151", "revid": "47401", "url": "https://gl.wikipedia.org/wiki?curid=172151", "title": "Xuli\u00e1n Maure Rivas", "text": "Xuli\u00e1n Maure Rivas, nado en Vigo o 6 de novembro de 1941, \u00e9 un ensa\u00edsta e editor galego.\nTraxectoria.\nLicenciado en Teolox\u00eda pola Universidade de Salamanca (1963) e en Filolox\u00eda Rom\u00e1nica pola Universidade de Santiago de Compostela (1976), e doutor en Filosof\u00eda e Letras. Foi profesor en varios institutos galegos e profesor de Teor\u00eda da Lingua Escrita no terceiro ciclo da Universidade de Vigo.\nDe 1973 a 1978 foi responsable das edici\u00f3ns galegas da Editorial Anaya. Foi un dos fundadores, en 1979, de Edici\u00f3ns Xerais de Galicia, con Germ\u00e1n S\u00e1nchez Ruip\u00e9rez e Cami\u00f1o Noia. Foi tam\u00e9n Subdirector Xeral do Libro da Xunta de Galicia, membro activo da \"Asociaci\u00f3n de Tradutores Galegos\", desde onde impulsou a creaci\u00f3n da Biblioteca Virtual Galega no ano 2000."}
{"id": "172152", "revid": "59564", "url": "https://gl.wikipedia.org/wiki?curid=172152", "title": "Miguel Anxo Mato Fondo", "text": "Miguel Anxo Mato Fondo, nado en Ponteceso o 29 de abril de 1953, \u00e9 un escritor e cr\u00edtico literario galego.\nTraxectoria.\nLicenciado en Filolox\u00eda Hisp\u00e1nica e Galego-portuguesa na Universidade de Santiago de Compostela. Posteriormente traballou como profesor de lingua e literatura Galegas en Sarria e na Coru\u00f1a, cidade na que deu clases no IES Biling\u00fce Rafael Dieste ata a s\u00faa xubilaci\u00f3n.\nFoi membro do colectivo Al\u00e9n e participou en De amor e desamor."}
{"id": "172153", "revid": "39945", "url": "https://gl.wikipedia.org/wiki?curid=172153", "title": "Copa de Europa de h\u00f3ckey a pat\u00edns feminina", "text": "A Copa de Europa de h\u00f3ckey a pat\u00edns feminina, tam\u00e9n co\u00f1ecida como Campionato Europeo \u00e9 a m\u00e1xima competici\u00f3n europea de h\u00f3ckey a pat\u00edns a nivel de clubs en categor\u00eda feminina. Foi creada na tempada 2006-07 e nela se enfrontan cada ano os mellores cubs europeos da especialidade, a meirande parte deles proceden das ligas espa\u00f1ola, portuguesa e italiana, sendo os equipos da liga espa\u00f1ola os grandes dominadores, de feito, das catro finais disputadas tres foron xogadas por dous equipos da liga espa\u00f1ola. Est\u00e1 organizada polo World Skate Europe Rink Hockey (WAE-RH), o m\u00e1ximo organismo europeo do h\u00f3ckey a pat\u00edns, que ten a s\u00faa sede central en Lisboa (Portugal)."}
{"id": "172155", "revid": "54334", "url": "https://gl.wikipedia.org/wiki?curid=172155", "title": "Lu\u00eds Mart\u00ednez-Risco Davi\u00f1a", "text": "Lu\u00eds Mart\u00ednez-Risco Davi\u00f1a, nado en Santiago de Compostela o 30 de agosto de 1959, \u00e9 un ensa\u00edsta e historiador galego.\nTraxectoria.\nDoutor en Xeograf\u00eda e Historia pola Universidade de Santiago de Compostela en 1992. Foi profesor catedr\u00e1tico de xeograf\u00eda e historia de ensino secundario, actualmente xubilado. Reside en Santiago de Compostela."}
{"id": "172156", "revid": "98629", "url": "https://gl.wikipedia.org/wiki?curid=172156", "title": "Hocus Pocus", "text": "Hocus Pocus \u00e9 un filme estadounidense dirixido por Kenny Ortega que se estreou en 1993. A historia ten como eixo central a festividade de Halloween, durante a cal un rapaz chamado Max, resucita sen querelo tres meigas, as irm\u00e1s Sanderson, que foran aforcadas trescentos anos atr\u00e1s.\nSinopse.\nEn 1693, tres meigas chamadas Winifred, Mary e Sarah foron condenadas a morte en Salem, Massachusetts, por facer bruxer\u00eda. Elas roub\u00e1ronlle a alma a unha nena, Emily Binx, para recuperar a s\u00faa xuventude, e transformaron \u00f3 irm\u00e1n de Emily, Thachery, nun gato negro que non pode morrer. Trescentos anos despois, o d\u00eda de Halloween, Max Dennison dev\u00f3lvelles a vida sen querelo \u00f3 acender a Candea da Virxe na casa-museo das irm\u00e1s. Coa axuda da s\u00faa irm\u00e1 m\u00e1is nova, unha compa\u00f1eira de clase e un gato negro inmortal, Max ter\u00e1 que atopar o xeito de volver todo \u00e1 normalidade."}
{"id": "172157", "revid": "89787", "url": "https://gl.wikipedia.org/wiki?curid=172157", "title": "Jos\u00e9 Ram\u00f3n Sandoval", "text": "Jos\u00e9 Ram\u00f3n Sandoval Huertas, nado en Madrid o 2 de maio de 1968, \u00e9 un adestrador de f\u00fatbol espa\u00f1ol, que actualmente adestra \u00f3 C\u00f3rdoba CF da Liga 1|2|3.\nTraxectoria.\nO\u00a025 de maio de\u00a02012 anunciouse que non continuar\u00eda como adestrador do Rayo Vallecano\u00a0na tempada 2012\u201313.\nO 18 de outubro de 2012\u00a0foi contratado como adestrador do Sporting de Gij\u00f3n, en substituci\u00f3n de Manolo S\u00e1nchez Murias. O 4 de maio de 2014 foi destitu\u00eddo e substitu\u00eddo polo adestrador do filial, Abelardo Fern\u00e1ndez."}
{"id": "172158", "revid": "895", "url": "https://gl.wikipedia.org/wiki?curid=172158", "title": "Villarreal CF B", "text": ""}
{"id": "172160", "revid": "895", "url": "https://gl.wikipedia.org/wiki?curid=172160", "title": "Dundee FC", "text": ""}
{"id": "172162", "revid": "55340", "url": "https://gl.wikipedia.org/wiki?curid=172162", "title": "Alva Mart\u00ednez Teixeiro", "text": "Alva Mart\u00ednez Teixeiro, nada na Coru\u00f1a o 8 de xullo de 1982, \u00e9 unha escritora galega.\nTraxectoria.\nLicenciada en Filolox\u00eda Portuguesa pola Universidade de Santiago de Compostela no 2005, obtivo o Diploma de Estudos Avanzados na Universidade da Coru\u00f1a no 2007. Doutora en Filolox\u00edas Galega e Portuguesa no 2010 pola Universidade da Coru\u00f1a. \u00c9 profesora de Literatura brasileira na Universidade de Lisboa."}
{"id": "172163", "revid": "15490", "url": "https://gl.wikipedia.org/wiki?curid=172163", "title": "Miguel \u00c1ngel Mart\u00ednez Quintanar", "text": "Miguel \u00c1ngel Mart\u00ednez Quintanar, nado en Santiago de Compostela o 23 de novembro de 1968, \u00e9 un profesor e fil\u00f3sofo galego.\nTraxectoria.\nLicenciado en Filosof\u00eda na Universidade de Santiago de Compostela en 1991, doutorouse nesta especialidade en 2007. Desde 1997 \u00e9 profesor de ensino secundario, residindo actualmente en Lugo.\nTen colaborado con artigos de tem\u00e1tica filos\u00f3fica en diversas publicaci\u00f3ns."}
{"id": "172164", "revid": "7523", "url": "https://gl.wikipedia.org/wiki?curid=172164", "title": "Club Deportivo Alcal\u00e1", "text": "O Club Deportivo Alcal\u00e1 \u00e9 un club de f\u00fatbol espa\u00f1ol da cidade de Alcal\u00e1 de Guada\u00edra, na provincia de Sevilla. Foi fundado en 1944 e xoga na Terceira Divisi\u00f3n Espa\u00f1ola, logo de descender na tempada 2010-11.\nDebutou na Segunda Divisi\u00f3n B a tempada 2004-05.\nEstadio.\nO Alcal\u00e1 xogaba os seus partidos no Estadio Francisco Bono, con capacidade para 3.000 espectadores. Actualmente est\u00e1 en construci\u00f3n o \"Nuevo Estadio Francisco Bono\", logo da demolici\u00f3n do antigo estadio inaugurado en 1965."}
{"id": "172165", "revid": "10599", "url": "https://gl.wikipedia.org/wiki?curid=172165", "title": "CD Alcal\u00e1", "text": ""}
{"id": "172166", "revid": "56817", "url": "https://gl.wikipedia.org/wiki?curid=172166", "title": "Jumilla Club de F\u00fatbol", "text": "O Jumilla Club de F\u00fatbol foi un club de f\u00fatbol espa\u00f1ol da cidade de Jumilla, na Rexi\u00f3n de Murcia. Foi fundado en 1975 e desapareceu en maio de 2011. Xogou a s\u00faa \u00faltima tempada na Segunda Divisi\u00f3n B de Espa\u00f1a, a\u00ednda que descendeu a Terceira logo de quedar en \u00faltima posici\u00f3n.\nEstadio.\nO Jumilla xoga os seus partidos no Estadio Municipal de La Hoya, con capacidade para 3.000 espectadores."}
{"id": "172167", "revid": "10599", "url": "https://gl.wikipedia.org/wiki?curid=172167", "title": "Jumilla CF", "text": ""}
{"id": "172168", "revid": "7523", "url": "https://gl.wikipedia.org/wiki?curid=172168", "title": "Lucena Club de F\u00fatbol", "text": "O Lucena Club de F\u00fatbol \u00e9 un club de f\u00fatbol espa\u00f1ol da cidade de Lucena, na C\u00f3rdoba. Foi fundado en 1968 e xoga na Segunda Divisi\u00f3n B de Espa\u00f1a.\nEstadio.\nO Lucena xoga os seus partidos no Estadio Ciudad de Lucena, con capacidade para 6.000 espectadores."}
{"id": "172169", "revid": "10599", "url": "https://gl.wikipedia.org/wiki?curid=172169", "title": "Lucena CF", "text": ""}
{"id": "172170", "revid": "89787", "url": "https://gl.wikipedia.org/wiki?curid=172170", "title": "Club Deportivo Roquetas", "text": "O Club Deportivo Roquetas \u00e9 un club de f\u00fatbol espa\u00f1ol da cidade de Roquetas de Mar, na provincia de Almer\u00eda. Foi fundado en 1933 e xoga na Primeira Categor\u00eda Provincial de Andaluc\u00eda.\nEstadio.\nO Roquetas xoga os seus partidos no Estadio Municipal Antonio Peroles, inaugurado en 2005 con capacidade para 9.000 espectadores."}
{"id": "172171", "revid": "10599", "url": "https://gl.wikipedia.org/wiki?curid=172171", "title": "CD Roquetas", "text": ""}
{"id": "172172", "revid": "7523", "url": "https://gl.wikipedia.org/wiki?curid=172172", "title": "Club Deportivo San Roque de Lepe", "text": "O Club Deportivo San Roque de Lepe \u00e9 un club de f\u00fatbol espa\u00f1ol da cidade de Lepe, na provincia de Huelva. Foi fundado en 1956 e xoga na Segunda Divisi\u00f3n B de Espa\u00f1a.\nEstadio.\nO San Roque de Lepe xoga os seus partidos no Campo Municipal de Deportes de Lepe, con capacidade para 3.500 espectadores aproximadamente. Est\u00e1 situado na r\u00faa Sevilla, sen n\u00famero, e foi inaugurado o 7 de xullo de 1957. Esp\u00e9rase que para a pr\u00f3xima tempada o club estree un estadio novo que xa est\u00e1 en proceso de construci\u00f3n capacidade de 49.000 lugares."}
{"id": "172173", "revid": "10599", "url": "https://gl.wikipedia.org/wiki?curid=172173", "title": "CD San Roque de Lepe", "text": ""}
{"id": "172174", "revid": "10599", "url": "https://gl.wikipedia.org/wiki?curid=172174", "title": "Uni\u00f3n Estepona", "text": ""}
{"id": "172175", "revid": "7523", "url": "https://gl.wikipedia.org/wiki?curid=172175", "title": "Uni\u00f3n Estepona Club de F\u00fatbol", "text": "A Uni\u00f3n Estepona Club de F\u00fatbol \u00e9 un club de f\u00fatbol espa\u00f1ol da cidade de Estepona, na provincia de M\u00e1laga. Foi fundado en 1995 logo da fusi\u00f3n do \"Estepona CF\" e a \"UD Estepona\". Xoga na Terceira Divisi\u00f3n Espa\u00f1ola, logo de descender na tempada 2010-11.\nEstadio.\nA Uni\u00f3n Estepona xoga os seus partidos no Estadio Francisco Mu\u00f1oz P\u00e9rez, inaugurado en 2007 con capacidade para 7.000 espectadores."}
{"id": "172176", "revid": "10599", "url": "https://gl.wikipedia.org/wiki?curid=172176", "title": "Uni\u00f3n Estepona CF", "text": ""}
{"id": "172177", "revid": "19415", "url": "https://gl.wikipedia.org/wiki?curid=172177", "title": "Leonid Bashmakov", "text": "Leonid Bashmakov, nado o 1 de abril de 1927 na cidade finlandesa de Terijoki (actualmente Zelenogorsk, en Rusia) e finado o 4 de decembro de 2016 en Tampere (Finlandia), foi un compositor e director de m\u00fasica fin\u00e9s.\nTraxectoria.\nBashmakov naceu en Zelenogorsk, ent\u00f3n parte de Finlandia co nome de Terijoki, estudou na Academia Sibelius en Helsinqui con Aarre Merikanto desde 1948 ata 1954. Foi mestre de capela e profesor de m\u00fasica en Tampere."}
{"id": "172179", "revid": "98629", "url": "https://gl.wikipedia.org/wiki?curid=172179", "title": "Clasificaci\u00f3n mundial de clubs de h\u00f3ckey a pat\u00edns", "text": "A Clasificaci\u00f3n Mundial de T\u00edtulos de H\u00f3ckey a Pat\u00edns \u00e9 unha lista que considera os t\u00edtulos nacionais e internacionais na categor\u00eda s\u00e9nior dos diversos clubs. O criterio de selecci\u00f3n dos respectivos clubs para esta clasificaci\u00f3n \u00e9 o de haber alcanzado, polo menos, un t\u00edtulo internacional, sexa a nivel continental ou mundial.\nEsta clasificaci\u00f3n contabiliza, por orde descendente de importancia, as seguintes competici\u00f3ns:"}
{"id": "172181", "revid": "7523", "url": "https://gl.wikipedia.org/wiki?curid=172181", "title": "Uni\u00f3n Deportiva Almer\u00eda B", "text": "A Uni\u00f3n Deportiva Almer\u00eda B \u00e9 un club de f\u00fatbol espa\u00f1ol da cidade de Almer\u00eda. \u00c9 o primeiro equipo filial da Uni\u00f3n Deportiva Almer\u00eda. Foi fundado en 2001 e xoga na Segunda Divisi\u00f3n B de Espa\u00f1a.\nHistoria.\nA tempada 2007-2008 comeza, da man de Rafa Berges, en postos de descenso, nos que se mant\u00e9n durante toda a primeira volta. A destituci\u00f3n do adestrador e a chegada de Alfons\u00edn fan que o equipo realice un magn\u00edfica segunda volta, sa\u00edndo do descenso e, finalmente, acabando a tempada en oitava posici\u00f3n.\nPara a seguinte tempada (2008-2009), o club ponse como obxectivo o ascenso \u00e1 Segunda Divisi\u00f3n B. Para iso, renovan case por completo o persoal e contratan como adestrador a Carlos R\u00edos, que asina por dous anos. Durante toda a tempada mant\u00e9\u00f1ense entre os catro primeiros na t\u00e1boa de clasificaci\u00f3n, terminando en segunda posici\u00f3n con 68 puntos a tan s\u00f3 3 puntos do primeiro clasificado.\nXogan a primeira fase da ligui\u00f1a de ascenso co Real \u00c1vila. En \u00c1vila, o resultado do partido \u00e9 un empate a cero e, en Almer\u00eda, un empate a un que fai pasar de rolda ao equipo avulense e, polo tanto, deixa ao Almer\u00eda B sen o so\u00f1o de alcanzar a Segunda B.\nTras a decepci\u00f3n, o equipo t\u00e9cnico decide destitu\u00edr a Carlos R\u00edos do seu cargo de adestrador e volver renovar o persoal. Para o posto de adestrador elixen a Constantin Galca.\nTras non poder ascender na promoci\u00f3n, eliminado polo CE L'Hospitalet, ascende grazas ao descenso administrativo do CF Atl\u00e9tico Ciudad.\nEstadio.\nO Estadio Municipal Juan Rojas foi inaugurado en 1976 co nome de \"estadio Franco Navarro\". O seu aforamento \u00e9 de 13.648 espectadores (5.468 sentados e 8.000 de p\u00e9). Est\u00e1 situado no barrio almeriense de Torrec\u00e1rdenas."}
{"id": "172182", "revid": "10599", "url": "https://gl.wikipedia.org/wiki?curid=172182", "title": "UD Almer\u00eda B", "text": ""}
{"id": "172183", "revid": "7523", "url": "https://gl.wikipedia.org/wiki?curid=172183", "title": "Betis Deportivo Balompi\u00e9", "text": "O Betis Deportivo Balompi\u00e9 \u00e9 un club de f\u00fatbol espa\u00f1ol da cidade de Sevilla. \u00c9 o primeiro equipo filial do Real Betis Balompi\u00e9. Foi fundado en 1962 e xoga no grupo IV da Segunda Divisi\u00f3n B.\nDende 1991 ata 2017, foi co\u00f1ecido coma Real Betis Balompi\u00e9 B, ata que o club verde-branco decidiu recuperar a denominaci\u00f3n que xa tivera de 1976 a 1991.\nEstadio.\nO Betis B xoga na Cidade Deportiva Luis del Sol, inaugurada en 1997. O campo principal ten unha capacidade de 3.560 espectadores."}
{"id": "172184", "revid": "17467", "url": "https://gl.wikipedia.org/wiki?curid=172184", "title": "Betis B", "text": ""}
{"id": "172185", "revid": "17467", "url": "https://gl.wikipedia.org/wiki?curid=172185", "title": "Real Betis B", "text": ""}
{"id": "172186", "revid": "10599", "url": "https://gl.wikipedia.org/wiki?curid=172186", "title": "Mallorca B", "text": ""}
{"id": "172188", "revid": "23204", "url": "https://gl.wikipedia.org/wiki?curid=172188", "title": "Amores perros", "text": "Amores perros \u00e9 un filme dirixido por Alejandro Gonz\u00e1lez I\u00f1\u00e1rritu, e producido en M\u00e9xico. Xunto con \"21 Grams\" e \"Babel\" forma a \"Trilox\u00eda da morte\" e catapultou internacionalmente a carreira do seu protagonista, o actor Gael Garc\u00eda Bernal. O filme \u00e9 unha representaci\u00f3n da divisi\u00f3n entre as clases na sociedade mexicana, xa que nos amosa as caracter\u00edsticas da clase baixa, da media e da traballadora.\nSinopse.\nCidade de M\u00e9xico: un fatal accidente automobil\u00edstico afecta traxicamente a tres persoas. Octavio, un mozo adolescente, decide fuxir con Susana, a muller do seu irm\u00e1n. \"El Cof\u00ed\", o seu can, conv\u00e9rtese no medio para conseguir os cartos que precisan para poder escapar xuntos. \u00d3 mesmo tempo, Daniel, un home de 42 anos, deixa \u00e1 s\u00faa esposa e \u00f3s seus fillos para vivir con Valeria, unha fermosa modelo. O mesmo d\u00eda en que ambos festexan a s\u00faa nova vida, o destino fai que Valeria sexa protagonista do tr\u00e1xico accidente."}
{"id": "172195", "revid": "22570", "url": "https://gl.wikipedia.org/wiki?curid=172195", "title": "Marcelino G\u00f3mez Arias", "text": "Marcelino G\u00f3mez Arias, nado en Armeir\u00edn (Presno, Castropol) o 5 de setembro de 1880 e finado en Crecente o 13 de marzo de 1924, foi un xornalista e pol\u00edtico republicano de orixe asturiana. \nTraxectoria.\nSendo mozo emigra a Am\u00e9rica dende o porto de Vigo, pasando antes por Angudes (Crecente), onde resid\u00eda o seu irm\u00e1n Segundo. Participou na Revoluci\u00f3n Uruguaia de 1904. En outubro de 1905 regresa a Galicia e desde Angudes organiza o que ser\u00eda a Partida de Crecente con mozos de Angudes, Rebordech\u00e1n, Valongo, Cortegada e Trado, para a revolta republicana. A partida chegou a Bande o 27 de outubro, pero ante o fracaso do plan no Estado, vense obrigados a fuxir a Portugal. Marcelino marcha de novo a Am\u00e9rica. Inst\u00e1lase en Tandil onde participa na creaci\u00f3n do Partido Republicano Espa\u00f1ol na Argentina e funda o peri\u00f3dico \"La Espa\u00f1a Moderna\". Coa intenci\u00f3n de regresar a Espa\u00f1a, inst\u00e1lase en Portugal onde volve editar \"La Espa\u00f1a Moderna\" e despois \"El Clamor Espa\u00f1ol\". Participou na Revoluci\u00f3n Republicana Portuguesa de 1910. Instalado en Angudes, estableceu a granxa modelo Tierra Libre. Abandeirou a loita contra o caciquismo, contra os foros e contra o imposto de consumos no partido xudicial da Ca\u00f1iza. Editou os peri\u00f3dicos \"Tierra Libre\" e \"El Amigo del Pueblo\" e foi correspondente de \"La Libertad\".\nFoi presidente da Sociedad Espa\u00f1ola de Artistas Notables; e fundador, xunto cos m\u00e1is destacados personaxes da cultura espa\u00f1ola, da Liga para a Defensa dos Dereitos do Home; \u00e9 autor de m\u00faltiples obras e artigos, impulsor da unidade dos republicanos espa\u00f1ois, e unha loita diaria sen cuartel a prol da Rep\u00fablica, os dereitos dos agrarios e contra do caciquismo. O seu pasamento chegou cando a\u00ednda non cumprira os 44 anos, despois dunha persecuci\u00f3n sen l\u00edmite polo caciquismo."}
{"id": "172202", "revid": "89787", "url": "https://gl.wikipedia.org/wiki?curid=172202", "title": "Lista de monumentos da provincia de Pontevedra", "text": "Esta \u00e9 unha lista dos monumentos da provincia de Pontevedra que est\u00e1n declarados como BIC polo Ministerio de Cultura ou pola Xunta de Galicia.\nCovelo.\n \nMora\u00f1a.\n \nAs Neves.\n \nNigr\u00e1n.\n \nOia.\n \nPazos de Borb\u00e9n.\n \nPoio.\n "}
{"id": "172203", "revid": "56817", "url": "https://gl.wikipedia.org/wiki?curid=172203", "title": "M\u00fasica noise", "text": "M\u00fasica noise \u00e9 un termo usado para describir distintas variedades da m\u00fasica de vangarda que adoitan a usar elementos coma cacofon\u00eda, disonancia, atonalidade, ru\u00eddo, indeterminaci\u00f3n e repetici\u00f3n na s\u00faa realizaci\u00f3n. A m\u00fasica noise pode contar con distorsi\u00f3n, varios tipos de ru\u00eddos xerados acustica ou electronicamente, sinais electr\u00f3nicas producidas ao chou e instrumentos non tradicionais. A m\u00fasica noise tam\u00e9n incorpora gravaci\u00f3ns manipuladas, est\u00e1tica, asub\u00edos e zunidos, retroalimentaci\u00f3n, sons de m\u00e1quinas, software con sons personalizados, instrumentos con circuiter\u00eda creada a prop\u00f3sito, e elementos vocais non musicais que impulsan o ru\u00eddo ata o \u00e9xtase.\nO Futurismo foi un movemento art\u00edstico importante para o desenvolvemento da est\u00e9tica noise, ao igual que o Dada\u00edsmo, e posteriormente o Surrealismo e o Fluxus, sobre todo os artistas Fluxus Joe Jones, Yasunao Tone, George Brecht, Robert Watts, Wolf Vostell, Yoko Ono, Walter De Maria, Milan Kn\u00ed\u017e\u00e1k, LaMonte Young e Takehisa Kosugi.\nA m\u00fasica noise contempor\u00e1nea adoita asociarse ao volume extremos e \u00e1 distorsi\u00f3n, particularmente no dominio da m\u00fasica popular, con exemplos como o uso do \"feedback\" por Jimi Hendrix, Nine Inch Nails, Sonic Youth e o \u00e1lbum de Lou Reed \"Metal Machine Music\".\nOutros exemplos de m\u00fasica con caracter\u00edsticas noise son os traballos de Iannis Xenakis, Karlheinz Stockhausen, Helmut Lachenmann, Cornelius Cardew, Theatre of Eternal Music, Rhys Chatham, Ryoji Ikeda, Survival Research Laboratories, Whitehouse, Cabaret Voltaire, Psychic TV, Blackhouse, as gravaci\u00f3n das esculturas sonoras de Jean Tinguely, a m\u00fasica do \"Orgien Mysterien Theater\" de Hermann Nitsch, os traballos de finais dos 60 de La Monte Young. X\u00e9neros como a m\u00fasica industrial, o techno industrial e a glitch music empregan elementos baseados no noise."}
{"id": "172207", "revid": "98629", "url": "https://gl.wikipedia.org/wiki?curid=172207", "title": "Christopher Nusa Ohen", "text": "Christopher Nusa Ohenhen, co\u00f1ecido como Ohen, nado o 14 de outubro de 1970 en Benin City, \u00e9 un exfutbolista nixeriano. Xogaba de dianteiro e foi internacional coa selecci\u00f3n nixeriana.\nTraxectoria.\nComezou xogando no seu pa\u00eds no Julius Berger e, tras destacar no Mundial Xuvenil de 1989 foi contratado polo Real Madrid, a\u00ednda que non chegou a debutar co primeiro equipo. No Real Madrid Castilla estivo adestrado por Vicente del Bosque. En 1991 recalou na SD Compostela, coa que conseguiu o ascenso \u00e1 primeira divisi\u00f3n na temporada 1993/94. Xogou no Compostela os catro anos que o equipo permaneceu na m\u00e1xima categor\u00eda do f\u00fatbol espa\u00f1ol, convert\u00e9ndose no m\u00e1ximo goleador da s\u00faa historia na primeira divisi\u00f3n.\nTras unha frouxa temporada e lastrado polas lesi\u00f3ns, o equipo descendeu \u00e1 segunda divisi\u00f3n e el marchou cedido ao Be\u015fikta\u015f, onde seguiron os seus problemas musculares, perdendo temporada e media. Volveu xogar na segunda divisi\u00f3n co Compostela e tras un breve paso polo Legan\u00e9s, regresou a Nixeria para xogar no seu primeiro club, no que se retirou no ano 2002.\nFoi preseleccionado para ir ao Mundial de F\u00fatbol de 1998 coa selecci\u00f3n de Nixeria, pero finalmente non foi convocado."}
{"id": "172208", "revid": "23204", "url": "https://gl.wikipedia.org/wiki?curid=172208", "title": "Alxer", "text": "Alxer (en \u00e1rabe: \u0627\u0644\u062c\u0632\u0627\u0626\u0631\u200e, al-Jaz\u0101\u2019ir; no dialecto \u00e1rabe falado en Alxeria: \u062f\u0632\u0627\u064a\u0631, en b\u00e9rber \"Dzayer tamane\u0263t\") \u00e9 a capital e cidade m\u00e1is importante de Alxeria. Situada no norte do pa\u00eds, na ribeira do Mar Mediterr\u00e1neo, no oeste da ba\u00eda do seu nome, Alxer \u00e9 o principal porto do noroeste de \u00c1frica. Se facemos coincidir a cidade coa daira de Sidi M'Hamed, que abrangue a maior parte do n\u00facleo urbano, a poboaci\u00f3n superar\u00eda lixeiramente os 250.000 habitantes, pero na aglomeraci\u00f3n viven case sete mill\u00f3ns de habitantes, o que converte Alxer na cidade m\u00e1is importante do Magreb.\nDe fundaci\u00f3n fenicia, denominada \"Icosium\" polos romanos, foron os b\u00e9rberes a partir do ano 950 os que lle deron o seu aspecto actual, o da cidade alta ou \"Casbah\" que ascende por un outeiro coa configuraci\u00f3n labir\u00edntica habitual do urbanismo \u00e1rabe. Posteriormente, a ocupaci\u00f3n francesa a partir do s\u00e9culo XIX estendeu unha cidade moderna de corte europeo na parte baixa en torno ao porto e a ba\u00eda.\nXeograf\u00eda.\nA \u00e1rea urbana de Alxer est\u00e9ndese polas once dairas, ou comarcas, centrais, das trece que conforman a Vilaia de Alxer. Son as dairas que arrodean a ba\u00eda de Alxer, onde tam\u00e9n se estableceron os primeiros poboamentos hist\u00f3ricos. Estas dairas \u00e1 s\u00faa vez subdiv\u00eddense en 37 balad\u00edas ou concellos, que son os situados dentro do per\u00edmetro urbano de Alxer.\nUnha desas dairas \u00e9 a de daira de Sidi M'Hammed, na parte occidental da ba\u00eda, e que ocupa a parte m\u00e1is nuclear da cidade. Un dos seus concellos, Alxer Centro, \u00e9 o que se pode considerar como concello capital.\nHistoria.\nOs achados arqueol\u00f3xicos sinalan a existencia dun modesto establecemento comercial costeira fenicio do s\u00e9culo III antes da nosa era, e ben poder\u00eda pertencer \u00e1 \u00e9poca de expansi\u00f3n polo Mediterr\u00e1neo occidental das colonias p\u00fanicas que seguiu ao ascenso de Cartago coma potencia na rexi\u00f3n (s\u00e9culo VI a. C.). Denominada polos fenicios Ikosim ou Yksm, os romanos co\u00f1ec\u00e9rona como Icosium cando pasou ao seu dominio no 146 a. C.\nO tempo da dominaci\u00f3n romana tipo dous per\u00edodos: durante aproximadamente os dous primeiros s\u00e9culos, Icosium era unha cidade do reino de Mauritania, vasalo do Imperio Romano e anteriormente da Rep\u00fablica. A capital durante o m\u00e1ximo esplendor de Mauritania estaba en Cesarea (actual Cherchel), baixo o reino de Xuba II. Cando no ano 40 Cal\u00edgula manda asasinar o rei Tolomeo o Imperio Romano pasa a ter un control total sobre Icosium.\nCoa ca\u00edda do Imperio Romano Icosium foi conquistada polos v\u00e1ndalos (432), que traen o arianismo, posteriormente por Bizancio (534) e no ano 708 polos \u00e1rabes, que introducen o islam entre as tribos b\u00e9rberes que habitaban o territorio.\nRefundaci\u00f3n b\u00e9rber.\nSer\u00e1 un vasalo dos fatim\u00eds, Ziri ibn Menad, quen despois de arrebatar a \u00e1rea aos zenatas \u00e9 nomeado gobernador e o seu fillo Bologhine ibn Ziri autorizado a refundar tres cidades, entre elas unha no lugar da \"Icosium\" romana e que ocupaba a tribo dos Beni Mezghenna. Bologhine a agranda e fortifica renome\u00e1ndoa en b\u00e9rber Dzayer Beni Mezghenna (944, despois Al-Djazair en \u00e1rabe).\nEn 1082 os almor\u00e1bides conquistan a vila e pouco despois erixen unha Gran Mesquita (1097 \"Jemaa Kebir\", na antedita r\u00faa da Marine). En 1159 pasa ao poder dos almohades e despois con relativa autonom\u00eda permanece como s\u00fabdita do sultanato de Tlemec\u00e9n.\nPresenza espa\u00f1ola.\nCoa Reconquista, especialmente ao longo do s\u00e9culo XV e trala ca\u00edda de Granada, moitos dos mouriscos fuxidos de Espa\u00f1a foron acollidos en Alxer, incrementando en gran medida a s\u00faa poboaci\u00f3n e preparando o dinamismo econ\u00f3mico posterior da cidade. No comezo do s\u00e9culo XVI os espa\u00f1ois pasan \u00e1 ofensiva dominando as prazas do norte de \u00c1frica. En Alxer, unha pequena illa, o Pe\u00f1\u00f3n, que xunto a outras ergu\u00edanse fronte a vila na entrada da ampla ba\u00eda, ser\u00e1 fortificada en 1510 coma posto de vixilancia contra a pirater\u00eda . Os b\u00e9rberes pediron axuda aos turcos que enviaron \u00f3 corsario Barbarroxa.\nNo curso dos anos seguintes f\u00edxose co poder da vila e o seu irm\u00e1n e sucesor, Kheir Eddine Barbarroxa, expulsou aos espa\u00f1ois do Pe\u00f1\u00f3n e derrubou a fortaleza, constru\u00edndo cos entullos un dique de uni\u00f3n con terra firme, comezo do porto de Alxer (1529 ).\nA vila, coa protecci\u00f3n otom\u00e1 constitu\u00eduse de feito nunha cidade-estado corsaria cunha econom\u00eda baseada no acoso as naves cristi\u00e1s en tr\u00e1fico comercial polo Mediterr\u00e1neo.\nRexencia otom\u00e1.\nOs berberiscos van resistir os primeiros intentos de acabar co seu refuxio (Carlos V en 1541 ) e permanecer\u00e1n fortes durante tres s\u00e9culos. A cidade dar\u00e1 nome ao seu traspa\u00eds (a futura Alxeria). Reforzada a muralla que a envolv\u00eda completamente (3,1\u00a0km, cinco portas e unha cidadela engadida en 1556 no punto m\u00e1is alto, propiamente unha \"casbah\" ) a vila ti\u00f1a d\u00faas partes ben diferenciadas: un eixo norte sur (\"Bab Oued-Bab Azoun\" ) a divid\u00eda na cidade baixa (\"al-Wata\", soar da antiga \"Icosium\" e despois barrio da Mari\u00f1a) coa poboaci\u00f3n dirixente turca, militar e administrativa, asemade \u00e1 comercial; e a cidade alta (\"al-Gabal\", popularmente e despois a Casbah), a intricada vila medieval no outeiro coa poboaci\u00f3n ind\u00edxena b\u00e9rber e os inmigrados mouriscos e xudeus. O centro do organismo era a Mesquita Ketchaoua co conxunto das residencias palacianas (\"Djenina\") dos rexentes arredor. Acadou o seu apoxeo no s\u00e9culo XVII cando constru\u00edronse acueduto, fontes e rede de sumidoiros, e fronte ao conxunto palaciano antedito, a Mesquita turca da Pecherie ( \"Djamaa el-Djedid\", 1660) .\nNo final do s\u00e9culo XVIII comezou a decadencia: epidemias de peste, se\u00edsmos e sobor de todo, o acabamento da pirater\u00eda xunto aos frecuentes bombardeos das frotas cristi\u00e1s (o tr\u00e1fico do porto quedou moi reducido inda que o interior segu\u00eda sendo activo) e sen o apoio dun Imperio Otom\u00e1n moi debilitado. Se no s\u00e9culo XVII a poboaci\u00f3n superaba os 100.000 habitantes, en 1808 eran 73.000 e no 1830, apenas 30.000.\nOcupaci\u00f3n francesa.\nEn 1830 a vila capitula fronte aos franceses cuxa primeira tarefa no eido urbano vai ser o planeamento dun conxunto residencial axeitado para os usos occidentais e representativo da nova capital da colonia de Alxeria, sendo a cidade baixa o seu obxectivo de actuaci\u00f3n.\nOs primeiros traballos son para crear un espazo central amplo (Praza do Goberno) do que a cidade musulm\u00e1 carec\u00eda. Clar\u00e9ase na zona dos zocos entre os pazos residenciais e a mesquita el-Jedid ao tempo que anch\u00e9anse as tres r\u00faas principais (Bab Oued, Bab Azoun e Marine) que dela parten .\nO seguinte paso foi a extensi\u00f3n da cidade substitu\u00edndo as vellas murallas por un cinto novo de fortificaci\u00f3ns que abrangu\u00eda o triplo de \u00e1rea, urbanizada segundo patr\u00f3ns europeos de ensanche. Decidiuse conservar a \"casbah\" con s\u00f3 unhas poucas arterias de conexi\u00f3n co novo tecido e bulevares arrode\u00e1ndoa no canto dos antigos muros , a\u00ednda que co tempo a s\u00faa parte inferior foi occidentalizada coa mesquita Ketchaoua convertida en catedral. E finalmente en 1860 levouse adiante o inicial proxecto de organizares unha ribeira monumental, con grandes arcadas salvando o desnivel coa auga onde antes estivo a muralla do mar, e soportando un gran bulevar burgu\u00e9s enriba con edificios representativos do poder colonial .\nA extensi\u00f3n da cidade ao sur (barrio Bab Azoun) levou ao desprazamento do centro dende a Praza do Goberno a unha nova (futura Praza da Rep\u00fablica co Teatro da Opera) no lugar da demolida porta sur da vella Alxer, praza que abr\u00edase tam\u00e9n ao bulevar da ribeira .\nDesenvolvemento e grandes plans.\nEn 1871, afianzados xa os franceses na colonia, o poder militar sobre a cidade pasa a mans civ\u00eds.\nGrandes \u00e1reas de terreos militares tanto no interior coma f\u00f3ra de murallas quedan ceibes e mesmo estas \u00faltimas conv\u00e9rtense nun estorbo obsoleto e son derrubadas (1894). A inmigraci\u00f3n de poboaci\u00f3n europea, maiormente francesa, non deixou de medrar na segunda metade do s\u00e9culo XIX e acentuouse despois da primeira guerra mundial co inicio da do rural alxerino (130.000h, 35.000 deles de Mustapha en 1896; 212.000 en 1926).\nA cidade ti\u00f1a un desenvolvemento natural cara \u00f3 sur seguindo a ba\u00eda . Mustapha converteuse nun poboado suburbio de clases traballadoras (integrado en Alxer en 1904, o porto vai creceres cara a s\u00faa costa, onde chegara o ferrocarril en 1892). Ao norte creceu o barrio popular de Bab el-Oued .\nEn 1931 aprobouse o plan xeral para a cidade (Plan Prost) segundo os novos modelos do urbanismo zonificador racional e moderno (mesmo Le Corbusier propuxo ideas de conxunto ). O punto m\u00e1is pol\u00e9mico era a vella idea de reorganizares o barrio da \"Marine\", berce da urbe e nunha situaci\u00f3n privilexiada, o que supu\u00f1a grandes demolici\u00f3ns (co realoxo dos habitantes sen recursos na Casbah e nos altos de Bab el-Oued) . Se a gran depresi\u00f3n econ\u00f3mica internacional dos anos trinta, a segunda guerra mundial e o posterior per\u00edodo do conflito independentista, que tivo o coraz\u00f3n da cidade coma escenario, impediron en gran medida a posta en funcionamento do plan, no barrio da Mari\u00f1a finalmente tense levado parcialmente adiante con resultados m\u00e1is que discutibles .\nAlxer tenta hoxe enfrontarse aos problemas da metr\u00f3pole na que se ten convertido: construci\u00f3n do metro e demais infraestruturas, fornecer de aloxamento \u00f3 constante afluxo de inmigraci\u00f3n do rural asentado en barrios de infravivenda, servizos para toda esa poboaci\u00f3n e un longo etc\u00e9tera ."}
{"id": "172209", "revid": "109216", "url": "https://gl.wikipedia.org/wiki?curid=172209", "title": "Benin City", "text": "Benin City, antigamente chamada tam\u00e9n \"Edo\", capital do Estado Edo, ao sur de Nixeria. En 2003 contaba cunha poboaci\u00f3n de 1\u00a0082\u00a0100 habitantes.\nAs principais industrias son o caucho e o aceite de palma. A cidade \u00e9 tam\u00e9n c\u00e9lebre pola s\u00faa artesan\u00eda.\nHistoria.\nNo s\u00e9culo XV Benin City foi a capital do Reino de Ben\u00edn, baixo o goberno de Oba Ewuare.\nA cidade foi destru\u00edda en 1897 polos brit\u00e1nicos durante a chamada \"Expedici\u00f3n Punitiva en Ben\u00edn\".\nAo principiar a Guerra de Biafra, en 1967, foi a capital do ef\u00e9mero estado secesionista chamado \"Rep\u00fablica de Ben\u00edn\" (non confundir coa actual Rep\u00fablica de Ben\u00edn, tam\u00e9n chamada Dahomei), pero o ex\u00e9rcito federal nixeriano non tardou en retomar o control."}
{"id": "172211", "revid": "98629", "url": "https://gl.wikipedia.org/wiki?curid=172211", "title": "Complementariedade (f\u00edsica)", "text": "O principio de complementariedade, enunciado por Niels Bohr no 1928, atrib\u00fae \u00e1 natureza da materia e enerx\u00eda unha dualidade, de xeito que os aspectos ondulatorio e corpuscular son complementarios, non contraditorios.\nCaracter\u00edsticas.\nInterpr\u00e9tase como que a natureza corpuscular e ondulatoria son inseparables, e polo tanto indetectables de xeito \"separado\", manifest\u00e1ndose unha ou outra segundo o tipo de experiencia. Por exemplo, na experiencia da dobre fenda a natureza da luz que se pon en evidencia \u00e9 ondulatoria, mentres no experimento do efecto fotoel\u00e9ctrico, a natureza que se manifesta \u00e9 a corpuscular, como demostrou Einstein. Feitos semellantes evid\u00e9ncianse para a materia."}
{"id": "172212", "revid": "22570", "url": "https://gl.wikipedia.org/wiki?curid=172212", "title": "Applet", "text": "Un applet \u00e9 un compo\u00f1ente dunha \"aplicaci\u00f3n\" que se executa no contexto doutro programa, por exemplo un navegador web. O \"applet\" debe executarse nun \"contedor\", que o proporciona un programa anfitri\u00f3n, mediante un \"plugin,\" ou en aplicaci\u00f3ns como tel\u00e9fonos m\u00f3biles que soportan o modelo de programaci\u00f3n por \"applets\".\nA diferenza dun \"programa\", un \"applet\" non pode executarse de maneira independente, ofrece informaci\u00f3n gr\u00e1fica e \u00e1s veces interact\u00faa co usuario, tipicamente carece de sesi\u00f3n e ten privilexios de seguridade restrinxidos. Un \"applet\" normalmente leva a cabo unha funci\u00f3n moi espec\u00edfica que carece de uso independente. O termo foi introducido en AppleScript en 1993.\nExemplos com\u00fans de \"applets\" son as Java applets e as animaci\u00f3ns Flash. Outro exemplo \u00e9 o Windows Media Player utilizado para despregar arquivos de v\u00eddeo incrustados nos navegadores como o Internet Explorer. Outros plugins permiten mostrar modelos 3D que funcionan cun \"applet\".\nUn Java applet \u00e9 un c\u00f3digo Java que carece dun m\u00e9todo \"main\", por iso util\u00edzase principalmente para o traballo de p\u00e1xinas web, xa que \u00e9 un pequeno programa que \u00e9 utilizado nunha p\u00e1xina HTML e representado por unha pequena pantalla gr\u00e1fica dentro desta.\nPor outra banda, a diferenza entre unha aplicaci\u00f3n Java e un applet radica en como se executan. Para cargar unha aplicaci\u00f3n Java util\u00edzase o int\u00e9rprete de Java (pcGRASP de Auburn University, Visual J++ de Microsoft, Forte de Sun de Visual Caf\u00e9). En cambio, un \"applet\" p\u00f3dese cargar e executar desde calquera explorador que soporte Java (Netscape, Mozilla Firefox, Google Chrome...)."}
{"id": "172213", "revid": "5863", "url": "https://gl.wikipedia.org/wiki?curid=172213", "title": "Carlos Paulo Mart\u00ednez Pereiro", "text": "Carlos Paulo Mart\u00ednez Pereiro, nado en Mera (Oleiros) o 1 de xullo de 1955, \u00e9 un escritor e cr\u00edtico literario galego.\nTraxectoria.\nLicenciado en Filolox\u00eda Hisp\u00e1nica, e Filolox\u00eda Galego-Portuguesa, \u00e9 Doutor, nesta \u00faltima filolox\u00eda, tam\u00e9n pola Universidade de Santiago de Compostela, cunha tese sobre as relaci\u00f3ns entre a pintura e a literatura na obra vangardista do escritor e artista pl\u00e1stico portugu\u00e9s Almada Negreiros. Tras varios anos de exercicio da docencia como Profesor Agregado e Catedr\u00e1tico de Lingua e Literatura Galega no Bacharelato, \u00e9, na actualidade, Catedr\u00e1tico da \u00c1rea de Co\u00f1ecemento de Filolox\u00eda Galega e Portuguesa na Facultade de Filolox\u00eda da Universidade da Coru\u00f1a. Desde 1997, \u00e9 Director da \"Serie Branca (Outras Literaturas Teatrais)\" e da \"Serie Gris (Pensamento e Est\u00e9tica)\" e mais Coordinador Editorial das Publicaci\u00f3ns da \"Biblioteca-Arquivo Teatral Francisco Pillado Maior\" do Departamento de Galego-Portugu\u00e9s, Franc\u00e9s e Ling\u00fc\u00edstica da Universidade da Coru\u00f1a.\n\u00c9 irm\u00e1n de Xos\u00e9 Lu\u00eds Mart\u00ednez Pereiro."}
{"id": "172214", "revid": "865", "url": "https://gl.wikipedia.org/wiki?curid=172214", "title": "Antoni Asunci\u00f3n Hern\u00e1ndez", "text": ""}
{"id": "172216", "revid": "89787", "url": "https://gl.wikipedia.org/wiki?curid=172216", "title": "Ver\u00f3nica Mart\u00ednez Delgado", "text": "Ver\u00f3nica Mart\u00ednez Delgado, nada en Valdovi\u00f1o o 4 de abril de 1976, \u00e9 unha escritora e profesora galega.\nTraxectoria.\nLicenciada en Historia da Arte en 1998 pola Universidade de Santiago de Compostela e doutora en Historia das Ciencias e das T\u00e9cnicas, en F\u00edsica Aplicada, pola mesma universidade en 2016. \u00c9 profesora de ensino secundario de formaci\u00f3n profesional na familia de Servizos socioculturais e \u00e1 comunidade.\nParticipou en diversas publicaci\u00f3ns peri\u00f3dicas como \"Madrygal. Revista de Estudios Gallegos\", \"Dorna\", \"\u00d3lisbos\", \"Festa da Palabra Silenciada\", \"Arraianos\", \"Olga\", e en diversos recitais, conferencias, cursos, obradoiros e congresos, sempre relacionados coa poes\u00eda e a literatura galegas. En 2018 colaborou na revista Ligeia.\nA s\u00faa obra foi estudada nos ensaios \"Ferrol\u00e1ns na historia da literatura galega\", de Henrique Dacosta, e \"Letras de Cal na producci\u00f3n po\u00e9tica galega dos 90\", de Miguel Louzao Outeiro. Recentemente publicouse o traballo de fin de grao \"Ver\u00f3nica Mart\u00ednez Delgado: unha poeta do s\u00e9culo XXI nas marxes do sistema\", de Lidia Gladys Cagiao Conde."}
{"id": "172217", "revid": "1836003", "url": "https://gl.wikipedia.org/wiki?curid=172217", "title": "EMI Music", "text": ""}
{"id": "172218", "revid": "56817", "url": "https://gl.wikipedia.org/wiki?curid=172218", "title": "\u00d3scar Mart\u00ednez Castro", "text": "\u00d3scar Mart\u00ednez Castro, nado en Ferrol o 30 de agosto de 1924, \u00e9 un escritor galego en castel\u00e1n e en lingua galega.\nTraxectoria.\nEn 1947 emigrou a Cuba, Venezuela e outros pa\u00edses americanos, onde comezou a escribir os primeiros textos. Posteriormente viaxou a Alema\u00f1a e Su\u00edza, ata que en 1959 se asentou na cidade da Coru\u00f1a. \u00c9 un escritor autodidacta, comezando a publicar tardiamente."}
{"id": "172221", "revid": "92340", "url": "https://gl.wikipedia.org/wiki?curid=172221", "title": "Juan Ram\u00f3n Mart\u00ednez Barbosa", "text": "Juan Ram\u00f3n Mart\u00ednez Barbosa, nado no Rosal o 20 de decembro de 1977, \u00e9 un historiador e escritor galego.\nTraxectoria.\nCurso estudos de Historia na Universidade de Santiago de Compostela. Actualmente traballa no Concello do Rosal. Colabora con artigos e colaboraci\u00f3ns hist\u00f3rico-literarias en publicaci\u00f3ns locais."}
{"id": "172223", "revid": "114590", "url": "https://gl.wikipedia.org/wiki?curid=172223", "title": "Esperanza Mari\u00f1o", "text": "Esperanza Mari\u00f1o D\u00e1vila, nada en Santiago de Compostela o 15 de abril de 1963, \u00e9 unha ensa\u00edsta e tradutora galega, actualmente enc\u00f3ntrase xubilada.\nTraxectoria.\nLicenciada en Filolox\u00eda Galego-Portuguesa na Universidade de Santiago de Compostela. Desde aquela, exerce como profesora en diversos Institutos de Ensino Secundario, para na actualidade traballar no IES de Sar, Santiago de Compostela.\nComo investigadora, ten publicado artigos sobre lingua, literatura e cr\u00edtica literaria en diversas revistas, tales como \"Festa da Palabra Silenciada\", \"Revista de lenguas y literaturas catalana, gallega y vasca\" da UNED, \"Dorna\" e \"A Freita\" (da \"Mesa pr\u00e1 Defensa del Galego de Asturias\"). Tam\u00e9n participou como relatora en m\u00faltiples Congresos, Xornadas e Encontros, dentro e f\u00f3ra de Galiza. Durante os anos noventa foi a representante galega na F\u00e9d\u00e9ration Europ\u00e9enne des Maisons de Pays (na defensa das linguas e culturas minorizadas de Europa). Ten colaborado tam\u00e9n coas revistas \"Lletres Asturianes\" e \"Lliteratura\"."}
{"id": "172225", "revid": "15490", "url": "https://gl.wikipedia.org/wiki?curid=172225", "title": "Pablo Albor\u00e1n", "text": "Pablo Moreno de Albor\u00e1n Ferr\u00e1ndiz, nado en M\u00e1laga o 31 de maio de 1989, e popularmente co\u00f1ecido como Pablo Albor\u00e1n, \u00e9 un cantante espa\u00f1ol.\nTraxectoria.\nDe pai malague\u00f1o \u2014descendente de Francisco Moreno Fern\u00e1ndez, primeiro Marqu\u00e9s de Albor\u00e1n\u2014 e nai francesa, desde moi novo empezou a interesarse pola m\u00fasica e xa aos sete anos comezou a dar clases de piano no Ateneo de M\u00e1laga a cargo de Elena Otieva. Proseguiu os seus estudos de m\u00fasica con clases de guitarra cl\u00e1sica, guitarra flamenca e dous anos de guitarra ac\u00fastica. Os seus estudos seguiron complet\u00e1ndose dando clases de canto con Mar\u00eda Adela Merch\u00e1n na s\u00faa cidade natal, e l\u00edrico con Alain Damas en Madrid.\nA partir dos doce anos comp\u00f3n as s\u00faas primeiras canci\u00f3ns: 'Amor de Barrio' e 'Desencuentro', que se atopa no seu disco debut. A s\u00faa andaina art\u00edstica empezouna da man dunha familia flamenca que actuaba nun restaurante de M\u00e1laga, quen lle bautizaron como \"El blanco moreno\". \u00c9 a\u00ed onde act\u00faa por primeira vez en solitario.\nFinalmente e co paso dos anos, Pablo co\u00f1ece ao produtor Manuel Ill\u00e1n. Gravou unha maqueta onde inclu\u00eda unha versi\u00f3n do tema 'Deja de volverme loca' de Diana Navarro. Grazas a Ill\u00e1n esa versi\u00f3n chegou a o\u00eddos de Diana, quen mostrou un grande interese polo mozo e converteuse na s\u00faa madri\u00f1a musical.\nPablo, ent\u00f3n, presentou un total de corenta canci\u00f3ns compostas por el para o proceso de selecci\u00f3n do que ser\u00eda o seu primeiro disco. Durante ese proceso Pablo colgou algunha das s\u00faas canci\u00f3ns en YouTube para darse a co\u00f1ecer dunha forma pr\u00f3xima. Deste xeito, foi escoitado por todo tipo de p\u00fablico, inclu\u00edda a cantante Kelly Rowland quen quedou asombrada coa s\u00faa voz. A partir de a\u00ed Pablo Albor\u00e1n apareceu nas redes sociais e o boca \u00e1 boca converteuse na s\u00faa mellor forma de promoci\u00f3n.\nA mediados do mes de outubro de 2010 sa\u00edu \u00e1 venda dixital o seu primeiro sinxelo, 'Solamente t\u00fa', co que empezou a soar nas radios nacionais. O 1 de febreiro de 2011 sa\u00edu \u00e1 venda o seu primeiro disco, \"Pablo Albor\u00e1n\"; desde a primeira semana lidera as listas de vendas en Espa\u00f1a, convert\u00e9ndose ata en n\u00famero un en iTunes.\nPablo Albor\u00e1n comezou a s\u00faa primeira xira con banda ao completo o 27 de maio de 2011 en Madrid no Palacio de Vistalegre, e durante os meses seguintes percorreu a maior parte da xeograf\u00eda espa\u00f1ola e varios pa\u00edses latinoamericanos, entre eles Arxentina, Chile e M\u00e9xico. En novembro dese mesmo ano publicou o seu segundo disco, \"En ac\u00fastico\", gravado en directo e en ac\u00fastico coas canci\u00f3ns do seu primeiro \u00e1lbum, inclu\u00edndo ademais dous novos temas e catro bonus track. 'Perd\u00f3name' foi o primeiro sinxelo deste traballo, que interpreta a d\u00fao xunto \u00e1 cantante portuguesa Carminho.\nO 9 de decembro de 2011 ga\u00f1ou o seu primeiro premio, o 40 Principales como \"Artista Revelaci\u00f3n\" dese ano. O malague\u00f1o ademais colocou o seu \u00e1lbum hom\u00f3nimo no n\u00famero 3 dos m\u00e1is vendidos en iTunes Store, e o seu sinxelo \"Solamente t\u00fa\" alcanzou o s\u00e9timo lugar en vendas no pa\u00eds.\nO 27 de decembro foi ga\u00f1ador da VII edici\u00f3n do Disco do Ano de TVE polo seu \u00e1lbum de debut \"Pablo Albor\u00e1n\". Na primeira semana de 2012, o seu \u00e1lbum \"En ac\u00fastico\" \u00e9 disco de ouro en Portugal e alcanza o primeiro lugar do top de vendas nacional dese pa\u00eds."}
{"id": "172226", "revid": "104999", "url": "https://gl.wikipedia.org/wiki?curid=172226", "title": "Aurora Marco", "text": "Aurora Marco L\u00f3pez, nada en Noguera de Albarrac\u00edn (provincia de Teruel) o 1 de febreiro de 1948, \u00e9 unha ensa\u00edsta galega.\nTraxectoria.\nA s\u00faa familia trasladouse a Ordes cando ti\u00f1a 9 anos. Estudou Filosof\u00eda e Letras na Universidade de Santiago de Compostela, cidade onde reside desde 1958. Fixo a tese de doutoramento sobre a lingua nas novelas de Antonio L\u00f3pez Ferreiro (1978) na mesma universidade.\nExerceu a docencia na Facultade de Filosof\u00eda e Letras, posteriormente de Filolox\u00eda, de 1970 a 1975, e na Escola Universitaria de Formaci\u00f3n do Profesorado desde 1972. Obtivo a titularidade de Did\u00e1ctica da Lingua e a Literatura Galega en 1984 e a c\u00e1tedra en 1994, materia que ensinou na Facultade de CC da Educaci\u00f3n da USC ata 2014, data da s\u00faa xubilaci\u00f3n. \nFoi presidenta da \"Sociedad Espa\u00f1ola de Did\u00e1ctica de la Lengua y Literatura\".\nColabora habitualmente con m\u00faltiples revistas literarias como \"Alameda\", \"Murgu\u00eda\", \"Lenguaje y Textos\", \"Andaina\", \"Primeras Noticias\", \"Revista Interuniversitaria de Formaci\u00f3n del Profesorado\", \"Cuadernos de Pedagog\u00eda\", \"Ag\u00e1lia\" etc. As s\u00faas li\u00f1as de investigaci\u00f3n preferentes son: Lingua, Literatura, X\u00e9nero e Memoria hist\u00f3rica.\nEn 2011, recibiu da Academia Galega do Audiovisual o Premio Mestre Mateo ao mellor documental, por \"As silenciadas\", que foi dirixido por Pablo Ces e coproducido por ela, cun gui\u00f3n baseado no seu libro \"Mulleres na guerrilla antifranquista.\"\nDurante a d\u00e9cada dos anos 80, comezou un traballo de investigaci\u00f3n no que realizou a biograf\u00eda de m\u00e1is de 400 mulleres galegas, dende o s\u00e9culo IV e at\u00e9 1975, que deu como froito o libro \"Elas\", que foi publicado en 2015. Na ilustraci\u00f3n da obra participaron 8 artistas galegas: Chelo Rodr\u00edguez, Irene Silva Xir\u00e1ldez, Ehlaba Carballo, Mar\u00eda Manuela, Mar\u00eda Xes\u00fas D\u00edaz, Novais, Sabela Arias Castro e Vanessa Lodeiro."}
{"id": "172230", "revid": "1836119", "url": "https://gl.wikipedia.org/wiki?curid=172230", "title": "Pablo Moreno de Albor\u00e1n", "text": ""}
{"id": "172233", "revid": "1131", "url": "https://gl.wikipedia.org/wiki?curid=172233", "title": "Castro de Rueta", "text": "O Castro de Rueta \u00e9 un castro que se atopa na parroquia de Cervo do concello de Cervo, na provincia de Lugo.\nMorfolox\u00eda.\nEst\u00e1 asentado sobre un terreo elevado \u00e1 beira do mar Cant\u00e1brico.\nO seu acceso a terra est\u00e1 delimitado por uns muros definidos, bastante colmados por terra e pola rampla de acceso. Obs\u00e9rvase a muralla da croa e outros murados. Ademais ten uns foxos definidos cun punto \u00fanico de entrada na parte central.\nP\u00f3dense distinguir varios grupos de estruturas a simple vista, como a croa e os seus muros, a rampla de acceso \u00f3 castro, o antecastro e os muros defensivos asociados \u00f3s foxos."}
{"id": "172242", "revid": "22570", "url": "https://gl.wikipedia.org/wiki?curid=172242", "title": "Copa Am\u00e9rica de h\u00f3ckey a pat\u00edns feminina", "text": "A Copa Am\u00e9rica de h\u00f3ckey a pat\u00edns feminina \u00e9 unha competici\u00f3n internacional de h\u00f3ckey a pat\u00edns organizada pola Confederaci\u00f3n Sudamericana de Pat\u00edn (CSP) disputada dende o ano 2006 e que conta co reco\u00f1ecemento do Comit\u00e9 Internacional de H\u00f3ckey a pat\u00edns (CIRH). Este reco\u00f1ecemento como competici\u00f3n internacional por parte do CIRH implica que a regulamentaci\u00f3n segue os c\u00e1nones internacionais oficiais. Nesta competici\u00f3n poden participar t\u00f3dalas selecci\u00f3ns que sexan membros da CSP, independentemente de se son orixinarias do Continente americano, as\u00ed como calquera selecci\u00f3n convidada pola Confederaci\u00f3n. A selecci\u00f3n de Catalu\u00f1a \u00e9 a \u00fanica que disputou o t\u00edtulo sen ser convidada grazas \u00e1 s\u00faa adhesi\u00f3n definitiva \u00e1 CSP o 11 de febreiro do 2007.\nO s\u00e1bado 3 de novembro, coa ocasi\u00f3n da Copa Am\u00e9rica masculina 2007, os delegados da CSP decidiron en Recife, sede do torneo, nunha reuni\u00f3n extraordinaria anunciar as vindeiras sedes da Copa Am\u00e9rica. En categor\u00eda feminina anunciouse Brasil 2011, a pesar de que nun principio a terceira edici\u00f3n \u00edase disputar en Colombia (as\u00ed se anunciara ao finalizar a Copa Am\u00e9rica do 2007), no 2009, ante a imposibilidade de Colombia para organizar a competici\u00f3n, a federaci\u00f3n catal\u00e1, que \u00eda organizar en Vic a terceira edici\u00f3n da competici\u00f3n masculina no 2010, colleu o relevo co obxectivo de facer coincidir no mesmo ano a competici\u00f3n feminina coa masculina."}
{"id": "172243", "revid": "865", "url": "https://gl.wikipedia.org/wiki?curid=172243", "title": "Giovanni Van Bronckhorst", "text": ""}
{"id": "172244", "revid": "865", "url": "https://gl.wikipedia.org/wiki?curid=172244", "title": "Big crunch", "text": ""}
{"id": "172245", "revid": "85894", "url": "https://gl.wikipedia.org/wiki?curid=172245", "title": "Fitoiro, Breto\u00f1a, A Pastoriza", "text": "Fitoiro \u00e9 un lugar da parroquia de Breto\u00f1a, no concello lugu\u00e9s da Pastoriza, na comarca da Terra Ch\u00e1. Segundo o IGE, en 2015 ti\u00f1a 49 habitantes (22 homes e 27 mulleres), o que sup\u00f3n unha diminuci\u00f3n en relaci\u00f3n ao ano 2009 cando ti\u00f1a 50 habitantes.\nOs veci\u00f1os ded\u00edcanse basicamente \u00e1 gandar\u00eda de leite, con explotaci\u00f3ns de car\u00e1cter familiar de tipo medio, entre as 40 e as 60 vacas por explotaci\u00f3n."}
{"id": "172246", "revid": "88215", "url": "https://gl.wikipedia.org/wiki?curid=172246", "title": "\u00d3scar Rub\u00e9n Fern\u00e1ndez Romero", "text": "\u00d3scar Rub\u00e9n Fern\u00e1ndez Romero, nado en Valencia o 28 de setembro de 1974, \u00e9 un adestrador de f\u00fatbol espa\u00f1ol. Actualmente adestra o CF Gandia.\nTraxectoria.\nNa tempada 2007\u201308 f\u00edxose cargo do Valencia CF na xornada 10, en substituci\u00f3n de Quique S\u00e1nchez Flores. Permaneceu no equipo \"ch\u00e9\" tan s\u00f3 d\u00faas xornadas, cando foi substitu\u00eddo por Ronald Koeman. Neste tempo obtivo unha derrota e unha vitoria."}
{"id": "172250", "revid": "98629", "url": "https://gl.wikipedia.org/wiki?curid=172250", "title": "Louis van Gaal", "text": "Aloysius Paulus Maria \"Louis\" van Gaal, nado o 8 de agosto de 1951 en \u00c1msterdam, \u00e9 un exfutbolista e actual adestrador de f\u00fatbol neerland\u00e9s. Xogaba de centrocampista e actualmente adestra a selecci\u00f3n dos Pa\u00edses Baixos.\nTraxectoria.\nEn maio de 2014 foi anunciado como novo adestrador polo Manchester United en substituci\u00f3n de Ryan Giggs, cun contrato por 3 tempadas."}
{"id": "172251", "revid": "1131", "url": "https://gl.wikipedia.org/wiki?curid=172251", "title": "Mu\u00ed\u00f1os de Xove", "text": "Nos cursos fluviais do concello de Xove hai diversos mu\u00ed\u00f1os ou aceas, ben albeiros, ben de rodicio horizontal. Amais dos mencionados, tense constancia da existencia doutros, pero ou ben est\u00e1n totalmente en ru\u00ednas, ou \u00e9 dif\u00edcil chegar at\u00e9 eles pola maleza.\nMu\u00ed\u00f1o da Rocha.\nO mu\u00ed\u00f1o da Rocha est\u00e1 situado no r\u00edo da Lagoela, entre A Lagoela e A Rocha. Foi constru\u00eddo en pedra e madeira hai m\u00e1is de 100 anos. Era privado, pertencente \u00e1 casa pegada ao mu\u00ed\u00f1o. Era de rodicio, e mo\u00edase millo ao d\u00eda, mesmo m\u00e1is de 150\u00a0kg. Na actualidade est\u00e1 en ru\u00ednas.\nMu\u00ed\u00f1o de Gervasio.\nAt\u00f3pase no r\u00edo da Rigueira, na aldea de Tarolo. Foi constru\u00eddo hai m\u00e1is de 100 anos, e est\u00e1 composto por lousa e pedra. Era privado e o seu mecanismo era de rodicio. Mo\u00eda todo tipo de cereal e agora est\u00e1 restaurado.\nMu\u00ed\u00f1o de Penacurva.\nEst\u00e1 no r\u00edo da Rigueira, en Tarolo. Foi constru\u00eddo hai m\u00e1is de 100 anos en lousa e pedra. Era privado e o seu mecanismo era de rodicio. Mo\u00eda todo tipo de cereal e agora est\u00e1 restaurado.\nMu\u00ed\u00f1o de Villarquide.\nEst\u00e1 no curso do r\u00edo da Rigueira, en Cornide. Foi constru\u00eddo hai m\u00e1is de 100 anos en lousa e pedra. Era privado e o seu mecanismo era de rodicio. Mo\u00eda todo tipo de cereais, e agora est\u00e1 deteriorado e non funciona.\nMu\u00ed\u00f1o de Meixide.\nEst\u00e1 no curso da Rigueira, na Ponte do Carro. Foi constru\u00eddo hai m\u00e1is de 100 anos en lousa e pedra. Era privado e o seu mecanismo era de rodicio. Mo\u00eda todo tipo de cereais, e agora est\u00e1 deteriorado e non funciona.\nMu\u00ed\u00f1o de Paleo.\nEst\u00e1 no curso do r\u00edo da Rigueira, en Cornide. Foi constru\u00eddo hai m\u00e1is de 100 anos en lousa e pedra. Era privado e o seu mecanismo era de rodicio. Mo\u00eda todo tipo de cereais, e agora est\u00e1 deteriorado e non funciona.\nMu\u00ed\u00f1o do Mui\u00f1eiro.\nEst\u00e1 situado no r\u00edo Corres, en Portocelo. Foi constru\u00eddo hai m\u00e1is de 125 anos en pedra e lousa adxunto \u00e1 casa do mui\u00f1eiro. Era privado, de maqu\u00eda. O seu mecanismo era de rodicio, e este era de madeira. Nel, mo\u00edase s\u00f3 millo, e agora est\u00e1 en desuso.\nMu\u00ed\u00f1o de Gondar.\nEst\u00e1 situado no r\u00edo Gondar, na aldea de Gondar. Foi constru\u00eddo hai m\u00e1is de 250 anos en pedra cunha firme cuberta de lousa. Era privado e nel mo\u00edan 16 persoas. Ti\u00f1a mecanismo de rodicio, e mo\u00eda todo tipo de cereais, aproximadamente 70 quilos \u00f3 d\u00eda. Agora est\u00e1 en ru\u00ednas.\nMu\u00ed\u00f1o do Rito.\nAt\u00f3pase no r\u00edo Xil\u00e1n, na r\u00faa do Cami\u00f1o Real, en Cruceiro. Foi constru\u00eddo en 1940 a pedra, con maquinaria de ferro e pedra. Era de maqu\u00eda e de rodicio, e mo\u00edase trigo, uns 200\u00a0kg por d\u00eda. Actualmente non funciona pero est\u00e1 en bo estado.\nMu\u00ed\u00f1o de Fab\u00e1s.\nEst\u00e1 no curso do r\u00edo da Rigueira, en Cornide. Foi constru\u00eddo hai m\u00e1is de 100 anos en lousa e pedra. Era privado e o seu mecanismo era de rodicio. Mo\u00eda todo tipo de cereais, e agora est\u00e1 deteriorado e non funciona."}
{"id": "172253", "revid": "895", "url": "https://gl.wikipedia.org/wiki?curid=172253", "title": "Van Gaal", "text": ""}
{"id": "172254", "revid": "1131", "url": "https://gl.wikipedia.org/wiki?curid=172254", "title": "Fitoiro", "text": "O top\u00f3nimo galego Fitoiro pode referirse a:"}
{"id": "172255", "revid": "89787", "url": "https://gl.wikipedia.org/wiki?curid=172255", "title": "CARS", "text": "A Confederation of Asia Roller Sports ou CARS (Confederaci\u00f3n de Deportes Patinados de Asia) \u00e9 o principal organismo do patinaxe en Asia. O CARS forma parte da F\u00e9d\u00e9ration Internationale de Roller Sports (FIRS) e o seu presidente \u00e9 Guo Min. As disciplinas que dirixe o CARS incl\u00faen:\nO principal evento organizado pola CARS \u00e9 o Campionato de Asia, que se disputa nas categor\u00edas masculina e feminina."}
{"id": "172257", "revid": "1131", "url": "https://gl.wikipedia.org/wiki?curid=172257", "title": "Clube de Desportos do Maxaquene (h\u00f3ckey a pat\u00edns)", "text": "A secci\u00f3n de h\u00f3ckey a pat\u00edns do Clube de Desportos do Maxaquene ou simplemente Maxaquene, \u00e9 un equipo de h\u00f3ckey a pat\u00edns da cidade de Maputo (Mozambique), que compite no Campionato Nacional de Mozambique. Tr\u00e1tase dunha das secci\u00f3ns do club polideportivo Clube de Desportos do Maxaquene fundado o 20 de maio de 1920. O maior \u00e9xito da historia da secci\u00f3n foi o terceiro lugar conquistado no Campionato Africano de Clubs do 2010 disputado en Pretoria (Sur\u00e1frica), tras derrotar por 14 goles a 6 aos seus compatriotas do Estrela Vermella. A pesar deste \u00e9xito continental, o Maxaquene non ga\u00f1ou ning\u00fan t\u00edtulo a nivel nacional."}
{"id": "172258", "revid": "23204", "url": "https://gl.wikipedia.org/wiki?curid=172258", "title": "Louison Bobet", "text": "Louis Bobet, alcumado Louison, nado en Saint-M\u00e9en-le-Grand (Breta\u00f1a) o 12 de marzo de 1925 e finado o 12 de marzo de 1983, foi un ciclista franc\u00e9s, o primeiro en ga\u00f1ar tres veces seguidas o Tour de Francia.\nTraxectoria.\nA s\u00faa primeira participaci\u00f3n no Tour foi en 1947, abandonou entre b\u00e1goas nos Alpes o que lle valeu o alcume desprezativo de \"La Bobette\". En 1948 colleu a camisola amarela na terceira etapa para perdela ao d\u00eda seguinte e recuperala na sexta etapa grazas a s\u00faa vitoria en Biarritz. Pero nos Alpes o veterano Gino Bartali reventou a carreira con tres vitorias sucesivas que lle valeron o triunfo final. Bobet, cun honroso cuarto posto e d\u00faas vitorias, era m\u00e1is ca unha promesa.\nA mala fortuna impediulle rematar o Tour de 1949, pero no de 1950 fac\u00eda podio ao ser terceiro. Ao ano seguinte o seu equipo, a\u00ednda desconfiando das s\u00faas posibilidades, centrouse no seu l\u00edder Rapha\u00ebl G\u00e9miniani que far\u00eda segundo. Bobet que vi\u00f1a de facerse co gran premio da monta\u00f1a no Giro de Italia ga\u00f1ar\u00eda unha tirada pero acadar\u00eda un discreto posto vinte na clasificaci\u00f3n xeral. Ese ano vencer\u00eda na Mil\u00e1n-San Remo e no Giro da Lombard\u00eda.\nTras un ano sen Tour no que venceu no prestixioso Gran Premio das Naci\u00f3ns, en 1953 no 50 aniversario da carreira, ser\u00e1 o gran dominador da rolda francesa. Pero as ausencias de Fausto Coppi, Ferdi K\u00fcbler, Hugo Koblet e outras estrelas a\u00ednda semellaban restar m\u00e9ritos ao logrado. As cousas queder\u00e1n claras en 1954 cando se proclamou vencedor sac\u00e1ndolle 15 minutos a K\u00fcbler. Por fin se viu nel un gran campi\u00f3n, o que ter\u00eda a s\u00faa r\u00fabrica ao adxudicarse o campionato do mundo de fondo en estrada. Coa terceira vitoria de 1955 acabar\u00e1 pasando \u00e1 historia. Ese ano far\u00edase tam\u00e9n coa Dauphin\u00e9 Lib\u00e9r\u00e9\nProblemas de sa\u00fade impediranlle correr o Tour nos anos vindeiros, pero deixou clara a s\u00faa afouteza na Par\u00eds-Roubaix de 1956. En 1957 era segundo no Giro cunha tirada no seu haber. O seu derradeiro Tour finalizado ser\u00e1 o de 1958 no que acabar\u00eda de s\u00e9timo. En total f\u00edxose na carreira francesa con 11 tiradas."}
{"id": "172260", "revid": "23204", "url": "https://gl.wikipedia.org/wiki?curid=172260", "title": "Johanne Schmidt-Nielsen", "text": "Johanne Schmidt-Nielsen, nada o 22 de febreiro de 1984 en Odense, \u00e9 unha deputada do parlamento dinamarqu\u00e9s (\"Folketinget\", e membro da partido de ideolox\u00eda ecoloxista e de esquerdas Enhedslisten. \u00c9 un dos personaxes con maior sona nos medios do seu partido e da pol\u00edtica en Dinamarca en xeral. Estudou na Universidade de Roskilde, onde se graduou en 2007."}
{"id": "172262", "revid": "1131", "url": "https://gl.wikipedia.org/wiki?curid=172262", "title": "VilaWeb", "text": "VilaWeb \u00e9 o portal informativo dixital m\u00e1is antigo dos Pa\u00edses Catal\u00e1ns. Foi impulsado polo xornalista catal\u00e1n Vicent Partal. Comezou o 14 de xu\u00f1o de 1995 co nome \"La Infopista\".\nRecibiu o Premio Nacional de Xornalismo de Catalu\u00f1a en 2004 que concede a Generalitat de Catalu\u00f1a \"polo car\u00e1cter fundacional [do portal e dos seus creadores] e o seu traballo no campo do xornalismo dixital, que combina rigor, immediatez, an\u00e1lise e diversidade\"."}
{"id": "172263", "revid": "56817", "url": "https://gl.wikipedia.org/wiki?curid=172263", "title": "Club Atl\u00e9tico Lan\u00fas", "text": "O Club Atl\u00e9tico Lan\u00fas \u00e9 un club deportivo arxentino da cidade de Lan\u00fas, provincia de Buenos Aires. Fundouse o 3 de xaneiro de 1915 e compite na Primeira Divisi\u00f3n da Arxentina."}
{"id": "172265", "revid": "2074", "url": "https://gl.wikipedia.org/wiki?curid=172265", "title": "20minutos", "text": ""}
{"id": "172266", "revid": "895", "url": "https://gl.wikipedia.org/wiki?curid=172266", "title": "Club Atl\u00e9tico V\u00e9lez Sarsfield", "text": ""}
{"id": "172268", "revid": "12452", "url": "https://gl.wikipedia.org/wiki?curid=172268", "title": "CA V\u00e9lez Sarsfield", "text": ""}
{"id": "172271", "revid": "5132", "url": "https://gl.wikipedia.org/wiki?curid=172271", "title": "Editorial Alvarellos", "text": ""}
{"id": "172272", "revid": "15490", "url": "https://gl.wikipedia.org/wiki?curid=172272", "title": "William Hurt", "text": "William McChord Hurt, nado en Washington o 20 de marzo de 1950 e finado en Portland, Oreg\u00f3n, o 13 de marzo de 2022, foi un actor estadounidense, premiado cun Oscar \u00f3 mellor actor en 1985 polo filme \"Kiss of the Spider Woman\" de Hector Babenco.\nTraxectoria.\nPrimeiros anos.\nOs primeiros anos de Hurt transcorreron viaxando polo oc\u00e9ano Pac\u00edfico, onde o seu pai dirix\u00eda unha compa\u00f1\u00eda de investimentos. Cando os seus pais se divorciaron a s\u00faa nai mudouse con William e os seus dous irm\u00e1ns a Nova York e aos dez anos, cando a nai volveu casar. foi enviado a un internado en Inglaterra.\nPor recomendaci\u00f3n do seu padrasto, Hurt estudou teolox\u00eda en Londres e en Boston. Posteriormente interesouse pola interpretaci\u00f3n e estudi\u00f3 artes dram\u00e1ticas na prestixiosa Juilliard School de Nova York. e iniciouse no mundo da actuaci\u00f3n durante un per\u00edodo dilatado en teatros rexionais, primeiro no estado de Oreg\u00f3n e m\u00e1is adiante en Nova York, onde traballou nun festival de teatro de William Shakespeare.\nCarreira cinematogr\u00e1fica.\nO seu debut no cinema tivo lugar en 1980 inetrpetando un cient\u00edfico que realizaba experimentos consigo mesmo en \"Altered States\". O ano seguinte converteuse nunha estrela ao actuar xunto a Kathleen Turner no filme de suspense \"Body Heat\". Cos seus seguintes filmes, \"The Big Chill\" e \"Gorky Park\", de 1983, Hurt consolid\u00f3ou o seu prestixio como actor de car\u00e1cter, capaz de interpretar personaxes moi diversas de forma convincente.\nO filme de 1985 \"Kiss of the Spider Woman\" (baseado na novela hom\u00f3nima de Manuel Puig), en fixo o papel dun escaparatista homosexual prisioneiro nun c\u00e1recere brasileiro durante a ditadura, valeulle un \u00d3scar ao mellor actor, as\u00ed como o premio da BAFTA e o do Festival Internacional de Cinema de Cannes.\nEn 1986 actuou no drama \"Children of a Lesser God\" xunto a Marlee Matlin, polo que foi candidato por segunda vez ao \u00d3scar. En 1987 realizou outra grande interpretaci\u00f3n en \"Broadcast News\", sendo candidato ao \u00d3scar ao mellor actor por terceira ocasi\u00f3n consecutiva. En 1988 volveu traballar con Kathleen Turner no filme de Lawrence Kasdan \"The Accidental Tourist\", polo que Geena Davis ga\u00f1ou o \u00d3scar \u00e1 mellor actriz secundaria.\nDespois doutras interpretaci\u00f3ns en filmes de grande orzamento, foi con \"The Doctor\" (1991) cando Hurt iniciou unha etapa en que se dedicou a filmes m\u00e1is esixentes desde o interpretativo e menos vistos polo gran p\u00fablico. Por iso, os cr\u00edticos viron eses anos un certo ocaso de Hurt como estrela, se ben reco\u00f1ec\u00edan o seu prestixio como actor. Por\u00e9n, era o mesmo Hurt quen se defin\u00eda a si mesmo como actor de car\u00e1cter, sen importarlle a condici\u00f3n de estrela. M\u00e1is adiante seguiu a mesma traxectoria, escollendo papeis que significasen un reto para a s\u00faa capacidade interpretativa. Hurt tam\u00e9n actuou regularmente en filmes e miniseries de televisi\u00f3n.\nEn 1993 ofrec\u00e9ronlle o papel do Dr. Grant en \"Jurassic Park\", filme dirixido por Steven Spielberg. Hurt rexeitou o traballo sen ler o gui\u00f3n e o papel foi para Sam Neill. En 1998 si aceptou po\u00f1erse na pel do profesor John Robinson no \"blockbuster\" \"Lost in Space\".\nDezaoito anos despois da s\u00faa terceira candidatura ao \u00d3scar, foi candidato de novo pola s\u00faa breve aparici\u00f3n en \"A History of Violence\" (2005), de David Cronenberg, en que daba vida a un xefe da mafia de Boston.\nFalecemento.\nEn maio de 2018, anunciouse que Hurt padec\u00eda un cancro de pr\u00f3stata terminal que fixera met\u00e1stase nos \u00f3sos. Faleceu por complicaci\u00f3ns da doenza na s\u00faa casa de Portland o 13 de marzo de 2022 aos 71 anos."}
{"id": "172283", "revid": "23204", "url": "https://gl.wikipedia.org/wiki?curid=172283", "title": "Juan Luis Arsuaga", "text": "Juan Luis Arsuaga Ferreras, nado en Madrid en 1954, \u00e9 un paleont\u00f3logo espa\u00f1ol, licenciado e doutor en Biolox\u00eda pola Universidade Complutense de Madrid e catedr\u00e1tico de Paleontolox\u00eda nesta mesma Universidade.\n\u00c9 membro do equipo de investigaci\u00f3ns dos dep\u00f3sitos plistocenos da Serra de Atapuerca en Burgos dende 1982, baixo a direcci\u00f3n de Emiliano Aguirre Enr\u00edquez e dende 1991 codirector xunto con Jos\u00e9 Mar\u00eda Berm\u00fadez de Castro e Eudald Carbonell do equipo que foi galardoado co Premio Pr\u00edncipe de Asturias de Investigaci\u00f3n Cient\u00edfica e T\u00e9cnica en 1997. Ademais \u00e9 autor e editor de numerosos artigos en revistas e libros cient\u00edficos."}
{"id": "172285", "revid": "85894", "url": "https://gl.wikipedia.org/wiki?curid=172285", "title": "I\u00f1obre, Tarago\u00f1a, Rianxo", "text": "I\u00f1obre \u00e9 un lugar da parroquia de Tarago\u00f1a no concello coru\u00f1\u00e9s de Rianxo, na comarca da Barbanza. Segundo o padr\u00f3n municipal (INE 2013) ten 66 habitantes (29 homes e 37 mulleres). Extrema \u00f3 norte cos lugares do Cruceiro e do Castri\u00f1o, \u00f3 leste cos da Senra e do Burato, \u00f3 sur coa r\u00eda de Arousa e \u00f3 po\u00f1ente coa desembocadura do r\u00edo Beluso -onde forma o seu cabo mais setentrional-.\nPatrimonio.\nA capela de San Xo\u00e1n Bautista de Vista Real foi edificada en 1625 probabelmente sobre outra xa existente, e pertenceu \u00f3 pazo dos Caama\u00f1o, xa desaparecido. Actualmente a pequena capela \u00e9 de propiedade particular. Est\u00e1 formada por un \u00fanico corpo con b\u00f3veda de can\u00f3n; a cuberta \u00e9 de tella a d\u00faas augas. As s\u00faas medidas m\u00e1ximas no exterior son 6,35 m de anchura e 8,75 m de fondura.\nO cruceiro das Neves \u00e9 un cruceiro de capela carente de plataforma e pedestal. O seu fuste \u00e9 de secci\u00f3n cadrada con chafr\u00e1ns. A Cruz tam\u00e9n de secci\u00f3n cadrada con chafr\u00e1ns nos brazos. O Cristo ten as mans abertas, coroa de espi\u00f1as, nimbo cruc\u00edfero, pano de pureza sen n\u00f3s e cartela de INRI. A capela carece de ornamento. \u00c9 de base troncopiramidal invertida, tellado a catro augas e teito plano. Na base da capela hai un anxo con \u00e1s e no interior a Virxe pregando.\n\u00c9 terra de pazo, capela, fontes, pombais, cruceiro, graneiras e praias."}
{"id": "172288", "revid": "89787", "url": "https://gl.wikipedia.org/wiki?curid=172288", "title": "Torneo Jos\u00e9 Eduardo dos Santos", "text": "O Torneio Jos\u00e9 Eduardo dos Santos ou Torneio Internacional Z\u00e9 Du \u00e9 un torneo de h\u00f3ckey a pat\u00edns de car\u00e1cter amigable que se celebra anualmente en Luanda (Angola), xeralmente nos \u00faltimos d\u00edas de agosto. O seu nome \u00e9 en honor ao presidente de angolano Jos\u00e9 Eduardo dos Santos. A primeira edici\u00f3n celebrouse en 1994 e durante nove anos non se disputou, para posteriormente retomarse no 2003 xa con car\u00e1cter anual."}
{"id": "172289", "revid": "1576", "url": "https://gl.wikipedia.org/wiki?curid=172289", "title": "Fixed", "text": "Fixed \u00e9 un EP de remesturas da banda estadounidense de rock industrial Nine Inch Nails, editado o 7 de decembro de 1992. Tr\u00e1tase da sexta edici\u00f3n oficial do grupo e \u00e9 o disco de remesturas de acompa\u00f1amento de \"Broken\". O EP foi o primeiro lanzamento da banda en inclu\u00edr a etiqueta \"Parental Advisory\" e chegou a ser platino no Reino Unido.\nOs convidados para realizar as remesturas son Butch Vig, J. G. Thirlwell de Foetus, Peter Christopherson de Coil, e os membros da banda ao vivo Chris Vrenna e James Woolley."}
{"id": "172290", "revid": "1576", "url": "https://gl.wikipedia.org/wiki?curid=172290", "title": "Blast First", "text": "Blast First \u00e9 un sub-selo da discogr\u00e1fica Mute Records, fundado a mediados dos anos 80. Reibiu o seu nome pola primeira edici\u00f3n da revista vorticista \"Blast\", publicada polo artista Wyndham Lewis.\nHistoria.\nO selo foi creado por Paul Smith para editar no Reino Unido os \u00e1lbums de Sonic Youth, unha banda coa cal traballaba. Especializouse en m\u00fasica m\u00e1is extrema do espectro que a do seu selo nai, m\u00e1is orientado cara o pop.\nO selo editou un amplo rango de m\u00fasica alternativa, dende The Butthole Surfers e Labradford, pasando por Suicide e Sonic Youth ata a colecci\u00f3n \"Acid Brass\" de The William Fairey Band."}
{"id": "172291", "revid": "865", "url": "https://gl.wikipedia.org/wiki?curid=172291", "title": "Codex alimentarius", "text": ""}
{"id": "172292", "revid": "1131", "url": "https://gl.wikipedia.org/wiki?curid=172292", "title": "Manuel Garc\u00eda Blanco", "text": "Manuel Garc\u00eda Blanco, nado o 19 de decembro do 1882 en Pambre (Palas de Rei) e finado en Lugo o 19 de decembro de 1974, foi un persoeiro da vida cultural galega.\nTraxectoria.\nLicenciouse en Filosof\u00eda e Letras na Universidade Central de Madrid, v\u00e9ndose influ\u00eddo polo maxisterio intelectual do fil\u00f3sofo e pedagogo Francisco Giner de los R\u00edos, fundador e director da Instituci\u00f3n Libre de Ense\u00f1anza. Doutorouse no ano 1907 coa tese \"La clasificaci\u00f3n de las ciencias de Bacon a Spencer\". Pouco despois do seu doutoramento, ingresou no corpo de Estat\u00edstica da Administraci\u00f3n do Estado por concurso de m\u00e9ritos. Inicialmente destinado en Albacete durante uns meses, cedo viu cumprida a s\u00faa arela de volver \u00e1 s\u00faa terra, exercendo como Xefe de Estat\u00edstica da Delegaci\u00f3n Provincial da cidade de Lugo ata se xubilar.\nXa durante os seus tempos de estudante universitario en Madrid, enviou escritos ao xornal lugu\u00e9s \"El Norte de Galicia\", colaborando periodicamente neste medio entre os anos 1903 e 1915. Tam\u00e9n escribiu no xornal \"El Progreso\", as\u00ed mesmo de Lugo, entre os anos 1911 e 1927. As s\u00faas colaboraci\u00f3ns, centradas en cuesti\u00f3ns de divulgaci\u00f3n filos\u00f3fica, hist\u00f3rica, asuntos de actualidade pol\u00edtica nacional e internacional, pedagox\u00eda e filolox\u00eda foron frecuentemente asinadas baixo pseud\u00f3nimos, como \"Trps\u00e9fobo\" ou \"Manuel da Torre\" \u2013en alusi\u00f3n ao seu lugar de nacemento\u2013, polo que son dif\u00edciles de identificar. Moitos dos seus escritos foron localizados grazas ao seu arquivo persoal, conservado pola familia.\nNo ano 1912 publicou \"Consideraciones sobre la decadencia y rehabilitaci\u00f3n de la lengua gallega\", asinado baixo as iniciais M.G.B. Nesta obra def\u00e9ndese o uso do galego no ensino, actitude pioneira no seu tempo, aparecendo referencias nos xornais \"La Voz de Galicia\" e \"Heraldo de Vigo\". Sobre este escrito tense mantido que, neste per\u00edodo (previo \u00e1 fundaci\u00f3n das Irmandades da Fala), apenas existiron an\u00e1lises tan ponderadas e oportunas acerca da problem\u00e1tica socioling\u00fc\u00edstica do idioma galego.\nCinco anos despois, no n\u00famero 12 de \"A Nosa Terra\", do 10 de marzo do 1917, anunciouse a traduci\u00f3n ao galego da obra baixo a ep\u00edgrafe \"Consideraci\u00f3n sobre a fala galega\", dic\u00edndose dela que\nO seu \"cursus academicus\" viuse parcialmente truncado ao non acadar a C\u00e1tedra de Literatura do Instituto de Lugo \u00e1 que optou no ano 1920; a partir de ent\u00f3n s\u00f3 publicar\u00e1 un escrito m\u00e1is, no ano 1940, en parte debido \u00e1s responsabilidades do seu posto p\u00fablico como Xefe do Instituto de Estat\u00edstica. Malia esta contrariedade, exerceu como profesor auxiliar de diversas materias (catedr\u00e1tico de franc\u00e9s, profesor de lat\u00edn e outras especialidades) no Instituto de Lugo.\nXa no ano 1940, dentro do Servizo de Publicaci\u00f3ns da Direcci\u00f3n Xeral de Estat\u00edstica, apareceu a s\u00faa obra \"Estudio geogr\u00e1fico y topon\u00edmico de la provincia de Lugo\". A parte adicada \u00e1 toponimia \u00e9 considerada de gran valor, achegando xu\u00edzos moi acertados acerca da regaleguizaci\u00f3n de ducias de top\u00f3nimos castelanizados (resultando menos afortunada a referida \u00e1s sempre arriscadas propostas etimol\u00f3xicas). A obra \u00e9 a\u00ednda m\u00e1is salient\u00e1bel considerando o abandono do que os estudos ling\u00fc\u00edsticos adoec\u00edan naquel tempo e a inexistencia de investigaci\u00f3ns sobre o galego. O escrito propiciou no 1944-1945 as \"Notas a un folleto sobre geograf\u00eda y toponimia lucense\", do Catedr\u00e1tico de Lat\u00edn da Universidade de Santiago de Compostela Abelardo Moralejo Laso, ling\u00fcista galego que salientou especialmente nos estudos topon\u00edmicos.\nVida persoal e familiar.\nModesto, pouco amigo da celebridade e a adulaci\u00f3n (como demostra o seu reiterado emprego de pseud\u00f3nimos en publicaci\u00f3ns non oficiais, que xa chamara a atenci\u00f3n nas publicaci\u00f3ns galeguistas da preditadura) e armado dun rexo esp\u00edrito cr\u00edtico que non o fac\u00eda v\u00edtima da comenencia social e a falsa amizade, si cultivou a fraternidade dos amigos, tanto das xentes populares coas que medrara na Ulloa e coas que nunca deixar\u00eda de manter o trato coma da marxinada e amordazada intelectualidade da posguerra, salientando entre os seus amigos Eduardo Seijas, \u00c1nxel Fole, Lu\u00eds Pimentel e Celestino Fern\u00e1ndez de la Vega, cos que compart\u00eda inquedanzas durante longos paseos e faladoiros baixo a ollada dos seus alumnos.\nA paulatina decepci\u00f3n polo devir pol\u00edtico afastouno progresivamente do interese pola pol\u00edtica inmediata que o ocupara durante as primeiras d\u00e9cadas do s\u00e9culo XX. Entre as s\u00faas an\u00e9cdotas ao respecto, sempre tinxidas dun culto enxe\u00f1o ir\u00f3nico, cabe citar a resposta dada ao Xefe de Falange Espa\u00f1ola en Lugo cando, en plena guerra civil e dado o seu dominio da lingua alem\u00e1, este lle ofreceu ir ao Berl\u00edn nazi como agregado cultural: con xesto ponderado, aduciu que \"Ter\u00eda que reler a Kant\" (fac\u00edao en alem\u00e1n), mesturando as s\u00faas caracter\u00edsticas modestia e iron\u00eda para evitar quedar forzado polas circunstancias a unha situaci\u00f3n que en absoluto consideraba do seu agrado.\nCasado con Dolores Ouro Arias, filla de Manuel Ouro Besteiro, con quen tivo catro fillos (Manuel, \u00c1nxela, Andr\u00e9s e Camila), pasou os derradeiros lustros da s\u00faa vida nun ambiente familiar onde non deixou de cultivar o est\u00edmulo intelectual. Xa nonaxenario, apesadumbrouno desprenderse da Torre de Pambre, perante o desinterese dos herdeiros, poucos meses antes do seu pasamento."}
{"id": "172293", "revid": "865", "url": "https://gl.wikipedia.org/wiki?curid=172293", "title": "Homestead Records", "text": "Homestead Records foi un sub-selo baseado en Nova York da distribuidora de m\u00fasica Dutch East India Trading. Fundouno en 1983 Sam Berger para especializarse en m\u00fasica experimental. O selo \u00e9 considerado unha peza fundamental para a popularizaci\u00f3n do noise rock. Cando Berger deixou a discogr\u00e1fica recomendou a Gerard Cosloy, un rapaz de 18 anos que publicou un fancine que Homestead distribu\u00eda. Cosloy foi o encargado de asinar con moitas bandas notables. Porteriormente se engargar\u00edan do selo Ken Katkin e Steven Joerg. A s\u00faa derradeira edici\u00f3n ser\u00eda o traballo de Ivo Perelman \"Cama de terra\", aparecido en 1986.\nEntre os artistas que pasaron por Homestead destacan Big Black, Dinosaur Jr., Sonic Youth, Einst\u00fcrzende Neubauten, The Ex, Swans ou Nick Cave and the Bad Seeds."}
{"id": "172294", "revid": "98629", "url": "https://gl.wikipedia.org/wiki?curid=172294", "title": "DGC Records", "text": "DGC Records \u00e9 un selo discogr\u00e1fico estadounidense pertencente ao Universal Music Group, que na actualidade opera como selo auxiliar de Interscope Records.\nHistoria.\nDGC Records (acr\u00f3nimo de \"David Geffen Company\") apareceu en 1990 como unha subsidiaria de Geffen Records e coa distribuci\u00f3n de Warner Bros. Records ata 1991, cando foi adquirida polo grupo MCA Music Entertainment Group. O selo creouse como resposta ao \u00e9xito que Geffen tivera con artistas hard rock que promocionaba. A pesar de que inicialmente centrouse m\u00e1is no rock progresivo e no heavy metal, a medida que a d\u00e9cada avanzaba tam\u00e9n abarcar\u00eda ao emerxente rock alternativo, asinando con influentes artistas como Nirvana, Sonic Youth e Beck. O selo tam\u00e9n editou os primeiros traballos da banda de hip hop The Roots.\nEn 1999, durante a consolidaci\u00f3n da empresa nai de Geffen, Universal Music Group, e PolyGram, o selo DGC parou as s\u00faas operaci\u00f3ns. Os seus artistas pasar\u00edan a gravar con Geffen Records. Nos anos seguintes, o nome DGC e o seu logo apareceron ocasionalmente en reedici\u00f3ns do seu pasado cat\u00e1logo. No ano 2007 o selo foi reactivado como unha marca de Interscope Records, herdando a moitos dos artistas alternativos que asinaran con Interscope-Geffen-A&amp;M. Dende a s\u00faa reactivaci\u00f3n editou \u00e1lbums de Weezer, Beck, Counting Crows e Rise Against.\nAta a data, o \u00e1lbum m\u00e1is vendido do cat\u00e1logo de DGC \u00e9 o \"Nevermind\" de Nirvana, editado en 1991, que acadou unhas vendas internacionais de 25 mill\u00f3ns de copias, 10 deles s\u00f3 nos Estados Unidos, e \u00e9 un dos primeiros \u00e1lbums que foron certificados diamante."}
{"id": "172295", "revid": "56817", "url": "https://gl.wikipedia.org/wiki?curid=172295", "title": "Angus (raza bovina)", "text": "Angus \u00e9 unha raza vac\u00fan, destinada \u00e1 produci\u00f3n de carne de calidade superior, ten as s\u00faas orixes no nordeste da Escocia, onde o seu perfeccionamento comezou hai cerca de 200 anos e actualmente existen as variedades Aberdeen Angus e Red Angus. Hoxe o Angus est\u00e1 a ser criado en case todo o mundo, destacadamente na Arxentina, Australia, Brasil, Canad\u00e1, Estados Unidos, Europa e Nova Zelandia.\nCaracter\u00edsticas.\nCon grandes calidades, a s\u00faa utilizaci\u00f3n est\u00e9ndese tam\u00e9n aos cruzamentos, tanto con razas de corte como de produci\u00f3n leiteira. Presenta e transmite facilidade de parto e reproduci\u00f3n, as\u00ed como a s\u00faa cor e a caracter\u00edstica de ser mocha.\n\u00c9 igualmente famosa pola s\u00faa robustez, o seu f\u00e1cil manexo e adaptaci\u00f3n \u00e1s diversas condici\u00f3ns atmosf\u00e9ricas e ambientais. Presenta boa acumulaci\u00f3n e distribuci\u00f3n de graxa na porci\u00f3n intermuscular, que garante a resistencia en per\u00edodos sen choivas. \u00c9 manso, presenta precocidade, fertilidade e habilidade materna.\nO angus \u00e9 mocho e de tama\u00f1o medio (Femia adulta: 125\u2013140\u00a0cm / Macho adulto: 135\u2013150\u00a0cm). A s\u00faa capa pres\u00e9ntase curta e de cor negra ou vermella. O peso var\u00eda entre os 550 a 700\u00a0kg dunha femia adulta e 900 a 1000\u00a0kg dun macho, sendo o peso da cr\u00eda de aproximadamente 33 Kg. As vacas acadan a idade de reproduci\u00f3n con cerca de 15 meses."}
{"id": "172298", "revid": "59564", "url": "https://gl.wikipedia.org/wiki?curid=172298", "title": "Kathleen March", "text": "Kathleen Nora March (asina como Kathleen N. March), nada en Rochester (Nova York) o 20 de outubro de 1949, \u00e9 unha fil\u00f3loga estadounidense. Experta en estudos hispanos, latinoamericanos e portugueses, ten afondado e manifestado o seu interese pola literatura galega.\nTraxectoria.\n\u00c9 doutora en Espa\u00f1ol, catedr\u00e1tica em\u00e9rita da Universidade de Maine e directora do Centro de Estudos Galegos de dita universidade. Segundo ela mesma, a lectura e an\u00e1lise de \"La hija del mar\", de Rosal\u00eda de Castro, inspirouna para estudar dende 1988 a converxencia entre a literatura, o feminismo e o nacionalismo en Galiza. As s\u00faas traduci\u00f3ns de obras de \u00c1lvaro Cunqueiro, Ram\u00f3n Otero Pedrayo e a xa mencionada Rosal\u00eda contribu\u00edron \u00e1 difusi\u00f3n da literatura galega no \u00e1mbito anglosax\u00f3n.\nNa d\u00e9cada de 1980 fundou a Galician Studies Association, actualmente co\u00f1ecida como a Asociaci\u00f3n Internacional de Estudos Galegos, da que foi a s\u00faa primeira presidenta. Esta entidade revelouse como un importante medio para impulsar os estudos galegos, inicialmente na academia norteamericana e, posteriormente, no \u00e1mbito internacional.\nMarch publicou numerosos artigos sobre a literatura feminina galega e latinoamericana. En 2002 doutorouse en Creaci\u00f3n Literaria pola Universidade de Maine. En 2015 recibiu o Premio Cultura Galega de Proxecci\u00f3n Exterior. En abril de 2021 obtivo a I Bolsa en Residencia Xacobeo para tradutores en lingua galega, convocada pola Conseller\u00eda de Cultura, Educaci\u00f3n e Universidade da Xunta de Galicia coa colaboraci\u00f3n da Residencia Literaria 1863 da Coru\u00f1a, proxecto impulsado pola escritora Yolanda Casta\u00f1o. Nestas instalaci\u00f3ns do centro hist\u00f3rico da cidade levou a cabo durante o mes de maio o seu traballo, as traduci\u00f3ns ao ingl\u00e9s de \"Confusi\u00f3n e morte de Mar\u00eda Balteira\", de Marica Campo, e de \"Bibli\u00f3patas e fob\u00f3logos\", de Emma Pedreira.\nO 17 de decembro de 2022 foi nomeada membro de honra da Real Academia Galega. Tomou posesi\u00f3n como acad\u00e9mica de honra o 23 de setembro de 2023 no regreso da instituci\u00f3n ao Balneario de Mondariz.\nVida persoal.\nCasou en Buffalo con Luis Martul Tob\u00edo o 19 de abril de 1979, \u00e9 nai de Kimberleigh Adriana Martul-March."}
{"id": "172299", "revid": "5863", "url": "https://gl.wikipedia.org/wiki?curid=172299", "title": "Albino Mallo", "text": "Albino Mallo \u00c1lvarez, nado en Vigo o 22 de abril de 1929 e finado o 16 de setembro de 2020 na Coru\u00f1a, foi un xornalista e escritor galego.\nTraxectoria.\nO pai, Albino Mayo Garc\u00eda, era un emigrante retornado da Arxentina que abrira o (hoxe desaparecido) caf\u00e9 Derby, de Vigo, local que durante boa parte do s\u00e9culo XX foi lugar de parladoiros culturais na cidade. Mallo licenciouse en Dereito na Universidade de Santiago e marchou a Madrid traballar de pasante no despacho que ti\u00f1an Victoriano Fern\u00e1ndez As\u00eds e Cipriano Torre Enciso, mentres que estudaba un mestrado. Mallo simultaneou a s\u00faa formaci\u00f3n coa escrita xornal\u00edstica tanto en Santiago, en \"La Noche\", como en Madrid, en \"Pueblo\", neste caso grazas \u00e1 mediaci\u00f3n dos seus xefes avogados, que tam\u00e9n escrib\u00edan nel.\nVolveu a Vigo en 1959, onde colexiou de avogado e empezou a exercer pero non lle gustraba polo que, nesa \u00e9poca, comezou a colaborar na radio con La Voz de Vigo onde fac\u00eda un programa de cultura canda a que logo ser\u00eda a s\u00faa dona, Pilar Mart\u00ednez Ledo. Proseguiu profesionalmente como xornalista, e non como avogado, e foi redactor en \"La Voz de Le\u00f3n\" e despois, en 1962, director de \"La Voz de Extremadura\" e de \"La Voz de Guip\u00fazcoa\". \nLicenciouse na Universidade de Navarra en Ciencias da Informaci\u00f3n, e incorporouse \u00e1 prensa escrita, na redacci\u00f3n do diario \"Unidad\", e redactor xefe de \"La Voz de Espa\u00f1a\", ambas as d\u00faas cabeceiras en Donostia. \nEn 1979 ingresou na Axencia Efe, onde foi destinado primeiro como subdelegado a Bruxelas, e logo como delegado (correspondente xefe) en Montevideo e Santiago de Chile. Neses primeiros anos oitenta cubriu as ditaduras suramericanas e a Guerra das Malvinas. A mediados dos anos oitenta foi nomeado delegado de EFE en Galicia e mudouse a vivir a Santiago de Compostela. Rematou a s\u00faa carreira profesional en 1992, dirixindo \"El Ideal Gallego\", a\u00ednda que at\u00e9 o final da s\u00faa vida seguiu a colaborar con distintos medios galegos con artigos de opini\u00f3n, como en \"El Correo Gallego e con O Correo Galego\", que despois mudou o nome a \"Galicia Hoxe.\"\nReco\u00f1ecementos.\nObtivo o \"Premio Nacional Virxe do Carme\" e o \"Premio Nacional de xornalismo tur\u00edstico\" e en 1999 recibiu a Medalla de Bronce de Galicia."}
{"id": "172300", "revid": "1131", "url": "https://gl.wikipedia.org/wiki?curid=172300", "title": "Xos\u00e9 Mar\u00eda M\u00e1iz Togores", "text": "Xos\u00e9 Mar\u00eda M\u00e1iz Togores, nado en Santiago de Compostela en agosto de 1958, \u00e9 un escritor galego en castel\u00e1n e en lingua galega.\nTraxectoria.\nLicenciado en Filolox\u00eda Hisp\u00e1nica, \u00e9 profesor de Lingua e Literatura castel\u00e1s nun colexio concertado de Madrid. Colabora con artigos no xornal Galicia Hoxe."}
{"id": "172301", "revid": "25871", "url": "https://gl.wikipedia.org/wiki?curid=172301", "title": "Peekskill, Nova York", "text": "Peekskill \u00e9 unha cidade fundada en 1816, localizada no condado de Westchester no estado estadounidense de Nova York. Segundo a Oficina do Censo dos Estados Unidos, no ano 2000 ti\u00f1a unha poboaci\u00f3n de 22.441 habitantes e unha densidade de 2.003,8 habitantes por km\u00b2."}
{"id": "172303", "revid": "23204", "url": "https://gl.wikipedia.org/wiki?curid=172303", "title": "Alfonso Magari\u00f1os", "text": "Alfonso Magari\u00f1os Sueiro, nado en Arcos (Cuntis) o 3 de outubro de 1936, \u00e9 un soci\u00f3logo e historiador galego.\nTraxectoria.\nLicenciado en Xeograf\u00eda e Historia pola Universidade de Santiago de Compostela e en Ciencias Sociais e Teolox\u00eda pola Universidade de Santo Tom\u00e9-Roma. Desempe\u00f1ou os cargos de profesor de Sociolox\u00eda na Escola Universitaria de Relaci\u00f3ns Laborais de Vigo, cidade onde reside desde 1971, e de Xeograf\u00eda e Historia nos Institutos Polit\u00e9cnico de Vigo, A Guarda, Mar\u00edn e Mos.\nDedicouse \u00e1 investigaci\u00f3n hist\u00f3rica e sociol\u00f3xica, da que son froito os diversos ensaios publicados. Tam\u00e9n colaborou ocasionalmente na prensa."}
{"id": "172304", "revid": "98629", "url": "https://gl.wikipedia.org/wiki?curid=172304", "title": "Lingua norn", "text": "O norn \u00e9 unha lingua xerm\u00e1nica extinta que se falaba nas Shetland e nas Orcadas, na costa norte de Escocia en Caithness. Despois de que as illas fosen cedidas a Escocia por Noruega no s\u00e9culo XV, pouco a pouco foi substitu\u00eddo polo scots.\nHistoria.\nNon se sabe exactamente cando se extinguiu o Norn. Os \u00faltimos informes de falantes de Norn din que desde o s\u00e9culo XIX, pero \u00e9 m\u00e1is probable que a lingua morrese a finais do s\u00e9culo XVIII . Nas illas m\u00e1is illadas de Foula e Unst estiveron os derradeiros refuxios do idioma nas Illas Shetland, onde hab\u00eda persoas \"que poder\u00edan repetir frases en Norn\", probablemente pasaxes de canci\u00f3ns populares ou poemas, a finais de 1893. Walter Sutherland de Skaw na illa de Unst, que morreu arredor de 1850, \u00e9 citado como o derradeiro falante nativo da lingua Norn. Por\u00e9n, fragmentos de vocabulario sobreviviron \u00e1 morte da lingua principal e a\u00ednda perviven, principalmente en nomes de lugares e termos referidos \u00e1s plantas, animais, clima, estado de \u00e1nimo e vocabulario de pesca.\nDialectos do norse tam\u00e9n se falaron en Escocia \u2014 por exemplo, en Caithness, pero aqu\u00ed extinguiuse moitos s\u00e9culos antes de que o Norn morrese nas Orcadas e nas Shetland. Polo tanto, alg\u00fans estudosos tam\u00e9n falan do \"Norn de Caithness \", pero outros ev\u00edtano. Do \"Norn de Caithness\" co\u00f1\u00e9cese menos que do norn das Orcadas e das Shetland. Poucos escritos en Norn sobreviviron. O que queda, incl\u00fae unha versi\u00f3n do Noso Pai e unha balada. Michael Barnes, profesor de estudos escandinavos no University College de Londres, publicou un estudo, \"The Norn Language of Orkney and Shetland\".\nClasificaci\u00f3n.\nO Norn \u00e9 unha lingua indoeuropea pertencente \u00e1 p\u00f3la n\u00f3rdica das linguas xerm\u00e1nicas xunto co fero\u00e9s, island\u00e9s e noruegu\u00e9s pertence ao grupo escandinavo occidental, distinto do grupo escandinavo oriental ao que pertencen o sueco e o dinamarqu\u00e9s. Unhas an\u00e1lises m\u00e1is recentes dividen as linguas n\u00f3rdicas nun \"escandinavo insular\" e un \"escandinavo continental \", agrupando ao noruegu\u00e9s co dinamarqu\u00e9s e o sueco base\u00e1ndose na mutua intelixibilidade e o feito de que o noruegu\u00e9s foi fortemente influenciado en particular polo dinamarqu\u00e9s durante o \u00faltimo milenio e en que diverxiron do fero\u00e9s e o island\u00e9s. O Norn consid\u00e9rase que era bastante semellante ao fero\u00e9s, comparte moitos trazos fonol\u00f3xicos e gramaticais con este idioma e puideron ser mutuamente intelixibles.\nQuedan poucos textos escritos, pero ac\u00e9ptase que ten unha ra\u00edz com\u00fan co fero\u00e9s ou cos dialectos Vestnorsk de Noruega. Non hai que o confundir co dialecto dos \"scots\" denominado polos ling\u00fcistas Escoc\u00e9s insular.\nFon\u00e9tica.\nA fon\u00e9tica do Norn non se pode determinar con moita precisi\u00f3n por mor da falla de material orixinal, pero p\u00f3dense extrapolar os aspectos xerais coas poucas fontes escritas que existen. O Norn comparte moitos trazos cos dialectos do suroeste de Noruega. Isto incl\u00fae unha sonoridade de a [ antes ou entre vogais e (no norn das Shetland, pero s\u00f3 parcialmente no dialecto das Orcadas) unha conversi\u00f3n de e (\"\" ' th\" ING\" e \"\" ' th\" ' en\" respectivamente) a [ e respectivamente.\nGram\u00e1tica.\nAs caracter\u00edsticas da gram\u00e1tica do Norn son moi semellantes \u00e1s das outras linguas escandinavas. Hab\u00eda dous n\u00fameros, tres x\u00e9neros e catro casos (nominativo, acusativo, xenitivo e dativo). Tam\u00e9n exist\u00edan as d\u00faas principais conxugaci\u00f3ns do verbo en presente de indicativo e en pret\u00e9rito de indicativo e como todas as demais linguas n\u00f3rdicas, utiliza un sufixo en lugar dun artigo anteposto para indicar a definici\u00f3n como no moderno escandinavo: \" man(n)\" (\"home\"); \" mannen\" (\"o home\"). A\u00ednda que \u00e9 dif\u00edcil estar seguro de gran parte dos aspectos da gram\u00e1tica do Norn, os documentos indican que exist\u00edan as cl\u00e1usulas sen suxeito, que eran com\u00fans nas linguas escandinavas occidentais.\nTexto de exemplo.\nAs seguintes son as versi\u00f3ns en norn e en n\u00f3rdico antigo do Noso Pai, unha oraci\u00f3n cristi\u00e1: \nTraduci\u00f3n ao island\u00e9s:\nTraduci\u00f3n ao moderno noruegu\u00e9s (nynorsk):\nTraduci\u00f3n ao moderno noruegu\u00e9s (bokm\u00e5l):\nUnha \"guddick\" (adivi\u00f1a) en Norn, que recolleu Jakob Jakobsen en Unst, a illa m\u00e1is setentrional das Shetland, na d\u00e9cada de 1890. Tam\u00e9n \u00e9 con\u00f1ecida a mesma adivi\u00f1a nas Illas Feroe.\nA resposta \u00e9 unha vaca. Catro tetos penduran, catro patas cami\u00f1an, dous cornos e d\u00faas orellas apuntan cara \u00f3 ceo, dous ollos mostran o cami\u00f1o para o campo e un rabo v\u00e9n axitando (pendurando) detr\u00e1s.\nUso moderno.\nA maior\u00eda da utilizaci\u00f3n do Norn nas Shetland e as Orcadas \u00e9 puramente cerimonial hoxe en d\u00eda e na s\u00faa maior\u00eda en n\u00f3rdico antigo, por exemplo o lema das Shetland, que \u00e9 \"'Me\u00f0 l\u00f6gum skal land byggja ' \"(\"co dereito construirase a terra\") que \u00e9 o mesmo lema usado pola polic\u00eda islandesa.\nOutro exemplo do uso do Norn nas illas p\u00f3dese atopar nos nomes dos transbordadores:"}
{"id": "172305", "revid": "89787", "url": "https://gl.wikipedia.org/wiki?curid=172305", "title": "Lourdes Maceiras", "text": "Lourdes Maceiras Garc\u00eda, nada en Barcelona o 29 de outubro de 1955, \u00e9 unha profesora e escritora galega.\nTraxectoria.\nEstudou na Universidade de Santiago de Compostela. Licenciada en Medicina e Cirurx\u00eda, doutora en Medicina e Cirurx\u00eda (Doutoramento en Medicina Preventiva e Sa\u00fade P\u00fablica, especialista en Medicina Preventiva e Sa\u00fade P\u00fablica, m\u00e1ster en Sa\u00fade P\u00fablica, m\u00e1ster en Administraci\u00f3n e Xesti\u00f3n Sanitaria, m\u00e1ster en Dese\u00f1o de Investigaci\u00f3ns e Estat\u00edstica en Ciencias da Sa\u00fade, m\u00e1ster en Educaci\u00f3n para a Sa\u00fade, m\u00e1ster en Nutrici\u00f3n e Diet\u00e9tica. \n\u00c9 profesora da \u00c1rea de Medicina Preventiva e Sa\u00fade P\u00fablica da Universidade de Vigo, Facultade de Fisioterapia. Tam\u00e9n directora da revista \"Salud P\u00fablica y Educaci\u00f3n para la Salud\" e presidenta da Asociaci\u00f3n Galega de Educaci\u00f3n para a Sa\u00fade e da Asociaci\u00f3n Galega do Libro Infantil e Xuvenil (GALIX)."}
{"id": "172310", "revid": "23204", "url": "https://gl.wikipedia.org/wiki?curid=172310", "title": "Apocalypto", "text": "Apocalypto \u00e9 un filme dirixido por Mel Gibson e producido polos estudios Icon Entertainment, que se estreou nos Estados Unidos o 8 de decembro do 2006. A historia est\u00e1 ambientada nas terras maias da Am\u00e9rica precolombiana e foi filmada en lingua maia iucateca. \"Apocalypto\" \u00e9 un drama de acci\u00f3n e aventura que conta unha historia de amor, odio e violencia na era anterior \u00e1 chegada dos conquistadores espa\u00f1ois. Foi filmada no estado mexicano de Veracruz.\nSinopse.\nNunha aldea perdida na selva do Iucat\u00e1n vive Gadoupa-Xaguar, un xove ind\u00edxena que vive en paz coa s\u00faa comunidade ata que un d\u00eda o seu poboado \u00e9 atacado por un grupo de guerreiros maias, que levan os mozos para sacrificios e as mulleres para seren escravas. Despois dunha desesperada resistencia, o protagonista \u00e9 capturado cos seus compa\u00f1eiros, mais non o foron a s\u00faa muller e o seu fillo, que foron agochados antes da chegada dos invasores. Os prisioneiros son levados a unha cidade, (probablemente Palenque ou Chich\u00e9n Itz\u00e1), pero Gadoupa-Xaguar deber\u00e1 enfrontarse \u00f3s seus captores para tratar de volver onda s\u00faa familia."}
{"id": "172311", "revid": "89787", "url": "https://gl.wikipedia.org/wiki?curid=172311", "title": "Xos\u00e9 Luna", "text": "Xos\u00e9 Luna Sanmart\u00edn, nado na Estrada en 1965, \u00e9 un mestre, escritor e activista cultural galego.\nTraxectoria.\nEstudou maxisterio e logo licenciouse en Xeograf\u00eda e Historia pola Universidade de Santiago de Compostela, exerce como mestre no CEIP do Foxo da Estrada. Colaborador en diferentes medios de comunicaci\u00f3n, foi director de Edici\u00f3ns Fervenza entre 2000 e 2015.\nComo escritor cultivou a poes\u00eda, narrativa, dramaturxia e ensaio. Foi fundador da Festa da Poes\u00eda, partido de f\u00fatbol a prol da lingua e o Premio de Teatro Mome Varela Bux\u00e1n."}
{"id": "172313", "revid": "5749", "url": "https://gl.wikipedia.org/wiki?curid=172313", "title": "Real Colexiata de Santa Mar\u00eda do Campo", "text": ""}
{"id": "172314", "revid": "1837339", "url": "https://gl.wikipedia.org/wiki?curid=172314", "title": "Guitarra cl\u00e1sica", "text": ""}
{"id": "172315", "revid": "865", "url": "https://gl.wikipedia.org/wiki?curid=172315", "title": "Gruta de Les Combarelles", "text": ""}
{"id": "172319", "revid": "7596", "url": "https://gl.wikipedia.org/wiki?curid=172319", "title": "Xaime Bello", "text": "Xaime Bello Costa, nado en Ferrol o 5 de decembro de 1950, \u00e9 un pol\u00edtico galego. Foi alcalde do concello de Ferrol entre 1999 e 2003.\nTraxectoria.\nMilitante do Bloque Nacionalista Galego, gobernou durante o seu mandato en pacto xunto ao PSdG-PSOE, tendo por tenente de alcalde ao tam\u00e9n ferrol\u00e1n, Bonifacio Borreiros.\nDurante o seu goberno municipal, e por expresa vontade da maior\u00eda da c\u00e1mara municipal de Ferrol, o 4 de xullo de 2002 tivo lugar a retirada da estatua ecuestre do ditador Francisco Franco, realizada en 1967 por Federico Coullaut-Valera Mendigutia."}
{"id": "172325", "revid": "98629", "url": "https://gl.wikipedia.org/wiki?curid=172325", "title": "Batman empeza", "text": "Batman empeza (en ) \u00e9 unha pel\u00edcula estadounidense dirixida por Christopher Nolan, estreada no 2005 e baseada no s\u00faper heroe da DC Comics, \"Batman\". Estreouse en galego na TVG o 8 de xaneiro de 2009.\nSinopse.\nNarra a orixe da lenda de Batman e os motivos que o converteron no representante do ben na cidade de Gotham. Bruce Wayne vive obsesionado coas lembranzas dos seus pais, mortos a tiros na s\u00faa presenza. Atormentado pola dor, vaise de Gotham e percorre o mundo ata que atopa a un estra\u00f1o personaxe que o adestra en t\u00f3dalas disciplinas f\u00edsicas e mentais que lle servir\u00e1n para combater contra os delincuentes. Por esta raz\u00f3n, a Liga das Sombras, unha poderosa e subversiva sociedade secreta dirixida polo enigm\u00e1tico Ra's Al Ghul, intenta recrutalo. Cando Bruce volve a Gotham, a cidade est\u00e1 dominada polo crime e a corrupci\u00f3n. Coa axuda do seu leal mordomo Alfred, do detective da polic\u00eda Jim Gordon e de Lucius Fox, o seu aliado na sociedade Ciencias Aplicadas de Wayne Enterprises, Wayne libera \u00f3 seu alter ego: Batman, un xusticeiro enmascarado que emprega a forza, a intelixencia e un despregue de artefactos de alta tecnolox\u00eda para loitar contra as sinistras forzas que ameazan con destru\u00edr a cidade."}
{"id": "172327", "revid": "85894", "url": "https://gl.wikipedia.org/wiki?curid=172327", "title": "A Seara, San Pedro de Mor, Alfoz", "text": "A Seara \u00e9 un lugar da parroquia de Mor, no concello lucense de Alfoz. Segundo o Instituto Galego de Estat\u00edstica, en 2020 ti\u00f1a 206 habitantes (99 homes e 107 mulleres), o que sup\u00f3n un aumento no n\u00famero de habitantes con respecto a 2000, cando ti\u00f1a 181 habitantes.\nO n\u00facleo \u00e9 a capital do concello de Alfoz."}
{"id": "172331", "revid": "23204", "url": "https://gl.wikipedia.org/wiki?curid=172331", "title": "Jos\u00e9 Mar\u00eda Berm\u00fadez de Castro", "text": "Jos\u00e9 Mar\u00eda Berm\u00fadez de Castro y Risue\u00f1o, nado en Madrid o 18 de xu\u00f1o de 1952, \u00e9 un paleoantrop\u00f3logo espa\u00f1ol.\nTraxectoria.\nLicenciado (1977) e doutor (1985) en Ciencias Bioloxicas pola Universidade Complutense de Madrid.\n\u00c9 dende 1991 codirector xunto con Juan Luis Arsuaga e Eudald Carbonell das escavaci\u00f3ns dos dep\u00f3sitos plistocenos da Serra de Atapuerca en Burgos, equipo que foi galardoado co Premio Pr\u00edncipe de Asturias de Investigaci\u00f3n Cient\u00edfica e T\u00e9cnica en 1997. Ademais \u00e9 autor de numerosos artigos e libros de divulgaci\u00f3n e cient\u00edficos."}
{"id": "172334", "revid": "1837699", "url": "https://gl.wikipedia.org/wiki?curid=172334", "title": "Montes Apalaches", "text": ""}
{"id": "172335", "revid": "98629", "url": "https://gl.wikipedia.org/wiki?curid=172335", "title": "Tornado Alley", "text": "Tornado Alley (en galego dir\u00edamos: \"calella dos tornados\") \u00e9 unha expresi\u00f3n popular usada en EUA para designar un amplo territorio do pa\u00eds onde os grandes tornados son m\u00e1is frecuentes. Esta zona estar\u00eda comprendida entre as Monta\u00f1as Rochosas e os Montes Apalaches.\nDefinici\u00f3n.\nO Servizo Meteorol\u00f3xico Nacional, dependente da NOAA, non ten ningunha definici\u00f3n do Tornado Alley, polo que non existe oficialidade ao respecto. Segundo o Laboratorio Nacional para as Tormentas Severas, a orixe e difusi\u00f3n do termo proceder\u00eda dos medios de comunicaci\u00f3n, os cales o utilizan sen ning\u00fan criterio cient\u00edfico para designar un grande territorio con l\u00edmites pouco definidos onde son frecuentes fen\u00f3menos meteorol\u00f3xicos deste tipo.\nDelimitaci\u00f3n xeogr\u00e1fica e temporal.\nA\u00ednda que non existe ning\u00fan estado totalmente a salvo de tornados, os rexistros meteorol\u00f3xicos concl\u00faen que son moito m\u00e1is habituais nas Grandes Chairas comprendidas entre as Rochosas e os Apalaches, e de maneira excepcional Florida. Texas \u00e9, estatisticamente, o estado con maior n\u00famero de tornados e mortes causados por estes de toda a federaci\u00f3n.\nOs estados con maior n\u00famero de tornados de car\u00e1cter forte (= a F3 na escala Fujita) son, de sur a norte, Texas, Oklahoma, Kansas, Nebraska, Iowa, Colorado, Wyoming e Dakota do Sur, estados que comprende a Tornado Alley. Os estados m\u00e1is orientais te\u00f1en tam\u00e9n fortes tornados, pero a frecuencia \u00e9 menor.\nOs tornados tam\u00e9n existen con bastante frecuencia e intensidade noutros lugares, como o sur das provincias canadenses de Ontario, Manitoba, Saskatchewan e Alberta.\nOutra zona considerada propicia para tornados en Am\u00e9rica do Norte, al\u00e9n do extremo sur de Florida nos Estados Unidos de Am\u00e9rica, \u00e9 a fronteira de Texas con M\u00e9xico ao norte dos estados Mexicanos de Nuevo Le\u00f3n, Coahuila e Tamaulipas.\nA aparici\u00f3n de tornados est\u00e1 directamente relacionado co choque de masas de aire de distintas caracter\u00edsticas. Estatisticamente, os tornados son m\u00e1is frecuentes no Tornado Alley entre os meses de abril e setembro, o que se lle chama a \"temporada dos tornados\". Nestes meses, a influencia das masas c\u00e1lidas orixinadas no Golfo de M\u00e9xico \u00e9 moito maior e profunda cara o norte. Durante o inverno os estados m\u00e1is meridionais fican baixo o influxo destas masas de aire, rexistrando as taxas m\u00e1is altas de tornados de todo o ano.\nEfectos na poboaci\u00f3n.\nSegundo o Centro Nacional de Predici\u00f3n de Tormentas, entre 1950 e 1997 produc\u00edronse 13.808 tornados no Tornado Alley. Estes causaron 1132 mortos e miles de mill\u00f3ns de d\u00f3lares en danos materiais. O tratamento nos medios \u00e9 notable na zona do Tornado Alley, cun seguimento detallado por parte das televisi\u00f3ns locais sobre a previsi\u00f3n e evoluci\u00f3n das tormentas que poden xerar tornados. Ademais, existe unha avanzada rede de alertas de tornados controlada polo Servizo Meteorol\u00f3xico Nacional, con sirenas nos municipios para alertar a poboaci\u00f3n e refuxios especialmente dese\u00f1ados para estas cat\u00e1strofes.\nNo coraz\u00f3n da \"Tornado Alley\" as normas de construci\u00f3n son m\u00e1is esixentes que noutros locais dos Estados Unidos, esixindo teitos reforzados e uni\u00f3ns m\u00e1is fortes entre a construci\u00f3n e os alicerces."}
{"id": "172343", "revid": "1131", "url": "https://gl.wikipedia.org/wiki?curid=172343", "title": "Ram\u00f3n Loureiro", "text": "Xos\u00e9 Ram\u00f3n Loureiro Calvo, nado en Sillobre (Fene) o 3 de xu\u00f1o de 1965, \u00e9 un xornalista e escritor galego.\nTraxectoria.\nXornalista, compaxina o seu labor period\u00edstico en \"La Voz de Galicia\" coa literatura.\nNo ano 2001 recibiu da Universidades do Minho o Premio Caminhos da Mem\u00f3ria polo seu ensaio fotogr\u00e1fico \"A escura terra de Escandoi\", no que se reflicte, a trav\u00e9s de imaxes en branco e negro, o seu particular universo literario."}
{"id": "172344", "revid": "1131", "url": "https://gl.wikipedia.org/wiki?curid=172344", "title": "Xos\u00e9 Ricardo Losada", "text": "Xos\u00e9 Ricardo Losada Vicente, nado en Rianxo o 3 de xullo de 1961, \u00e9 un profesor e escritor galego.\nTraxectoria.\nLicenciado en Filosof\u00eda pola Universidade de Santiago de Compostela. Profesor de filosof\u00eda e valores \u00e9ticos no IES F\u00e9lix Muriel de Rianxo. Socio fundador e secretario da Asociaci\u00f3n Cultural Barbantia. Colabora en varias revistas culturais como \"Alameda\", \"Casa da Gram\u00e1tica\" ou \"A Trabe de Ouro\". Colabora regularmente no suplemento cultural mensual \"A Voz de Barbantia\"."}
{"id": "172345", "revid": "23204", "url": "https://gl.wikipedia.org/wiki?curid=172345", "title": "Xos\u00e9 Antonio L\u00f3pez Teixeira", "text": "Xos\u00e9 Antonio L\u00f3pez Teixeira, nado en Vigo en 1957, \u00e9 un historiador e ensa\u00edsta galego.\nTraxectoria.\nLicenciado en Xeograf\u00eda e Historia pola Universidade de Santiago de Compostela, exerce de profesor no IES Santa Irene. O seu labor de investigaci\u00f3n xira, fundamentalmente, acerca da an\u00e1lise dos alicerces pol\u00edticos e da conformaci\u00f3n do Reino de Galicia -e xa que logo, da propia comunidade galaica-, situada na luzada da Idade Media. Colabora habitualmente en revistas de investigaci\u00f3n e pensamento e en suplementos culturais de xornais."}
{"id": "172346", "revid": "865", "url": "https://gl.wikipedia.org/wiki?curid=172346", "title": "Eusko Gudariak", "text": ""}
{"id": "172348", "revid": "98629", "url": "https://gl.wikipedia.org/wiki?curid=172348", "title": "Ram\u00f3n Blanco Rodr\u00edguez", "text": "Ram\u00f3n Blanco Rodr\u00edguez, nado en Vimianzo o 20 de febreiro de 1952 e finado en C\u00e1diz o 9 de maio de 2013, foi un futbolista e adestrador de f\u00fatbol galego. Xogaba de centrocampista e foi unha das grandes figuras da historia do C\u00e1diz, tanto na s\u00faa etapa como futbolista, como nas diferentes etapas nas que adestrou o club andaluz. \nTraxectoria.\nComo futbolista.\nNaceu no lugar de Cures, no concello de Vimianzo, de onde era s\u00faa nai, mentres que seu pai era natural das Barrosas, en Camari\u00f1as. Aos catro anos emigrou cos seus pais \u00e1 Arxentina, instal\u00e1ndose en Buenos Aires. Comezou a xogar ao f\u00fatbol no barrio de La Boca, e aos 12 anos ingresou na canteira do Sportivo Italiano.\nCon 17 anos debutou co primeiro equipo na Primeira B Nacional, a segunda m\u00e1xima categor\u00eda do f\u00fatbol arxentino. Dous anos despois probou por primeira vez no f\u00fatbol espa\u00f1ol, no Real Oviedo, sen moita sorte, polo que regresou \u00e1 Arxentina. Al\u00ed fichou polo Independiente, a\u00ednda que non chegou a debutar co primeiro equipo, xogando no canto diso co equipo filial.\nEn 1973 regresou a Espa\u00f1a xunto ao tam\u00e9n galego Jos\u00e9 Cui\u00f1as, fichando os dous polo Mallorca, da Segunda Divisi\u00f3n. Al\u00ed foi centrocampista titular xunto a Frigols e Niz, e chamou a atenci\u00f3n do Betis, que o fichou para a tempada 1974/75 xunto a Cui\u00f1as. A\u00ednda que debutou co equipo sevillano en agosto de 1974 no Trofeo Ciudad de Tarrasa, o seu debut oficial na Primeira Divisi\u00f3n, categor\u00eda \u00e1 que o club acababa de ascender, non se proudiu ata varios meses despois, na xornada 15 fronte ao H\u00e9rcules no Benito Villamar\u00edn. Permaneceu d\u00faas campa\u00f1as no club verde e branco, disputando 20 partidos oficiais.\nEn 1976 fichou polo C\u00e1diz, que militaba en Segunda, acompa\u00f1ado de novo por Cui\u00f1as. Xogou a maior\u00eda de partidos do club adestrado esa tempada por Enrique Mateos, sendo unha importante peza do equipo que logrou ese ano o primeiro ascenso da s\u00faa historia \u00e1 Primeira Divisi\u00f3n. O paso do C\u00e1diz pola m\u00e1xima categor\u00eda durou s\u00f3 un ano, mentres que Ram\u00f3n Blanco continuou no club ata 1980, disputando 117 partidos oficiais e anotando 20 goles.\nNa tempada 1980/81 asinou co Recreativo de Huelva xunto a Ricardo Ib\u00e1\u00f1ez e Caro, reclamados os tres polo adestrador Roque Olsen, t\u00e9cnico do C\u00e1diz na tempada anterior. No equipo decano xogou 27 partidos e marcou un gol. Rematada a tempada, regresou \u00e1 provincia de C\u00e1diz, fichando polo Racing Portuense, onde xogou tres tempadas, estando a piques de lograr o ascenso a Segunda.\nPor \u00faltimo xogou no Chiclana CF, o Atl\u00e9tico Sanluque\u00f1o, e o Moguer, antes de colgar as botas en 1987.\nComo adestrador.\nComezou a s\u00faa carreira como adestrador inmediatamente despois da s\u00faa retirada como futbolista. Comezou no equipo xuvenil do C\u00e1diz en 1987, e na tempada 1988/89 converteuse en segundo adestrador de Helmut Senekowitsch no primeiro equipo. Na tempada 1990/91 foi o segundo adestrador do arxentino H\u00e9ctor Viera, ao tempo que adestraba ao C\u00e1diz B, co que se proclamou campi\u00f3n da Terceira Divisi\u00f3n. Trala destituci\u00f3n do arxentino, p\u00faxose \u00e1 fronte do primeiro equipo, ao que logrou salvar do descenso a Segunda nunha hist\u00f3rica promoci\u00f3n de permanencia contra o M\u00e1laga, que se decidiu na quenda de penaltis. Continuou como t\u00e9cnico na campa\u00f1a seguinte, na que volveu salvar o equipo nunha nova promoci\u00f3n, esta vez contra o Figueres.\nAo remate da tempada, non chegou a un acordo co club para a s\u00faa renovaci\u00f3n, polo que foi substitu\u00eddo por Jos\u00e9 Luis Romero. Con todo, o adestrador madrile\u00f1o foi cesado despois de lograr s\u00f3 d\u00faas vitorias nas primeiras 18 xornadas, sendo contratado de novo Ram\u00f3n Blanco, que tampouco puido evitar o descenso do club.\nEntre 1993 e 1995 adestrou o Atl\u00e9tico Marbella en Segunda Divisi\u00f3n, e en decembro de 1996 regresou de novo ao C\u00e1diz, que estaba agora en Segunda B, e que acababa de destitu\u00edr a Juan Carlos \u00c1lvarez. Na tempada 1997/98 clasificou o equipo para a promoci\u00f3n de ascenso a Segunda, pero non conseguiu o obxectivo. Nos seguintes anos adestrou o Almer\u00eda, o Granada, o Torredonjimeno e o San Fernando, este \u00faltimo en d\u00faas ocasi\u00f3ns, ata que deixou os bancos e dedicouse a outras labores, como a de comentarista en Canal Sur.\nNa tempada 2012/13 Alessandro Gaucci convenceuno para sentar de novo no banco do C\u00e1diz, na Segunda B, dirixindo o equipo en tres encontros trala destituci\u00f3n de Monteagudo e antes da chegada de Agn\u00e9.\nFaleceu poucos meses despois, en maio de 2013, v\u00edtima dun derramo cerebral."}
{"id": "172349", "revid": "59564", "url": "https://gl.wikipedia.org/wiki?curid=172349", "title": "Xos\u00e9 Carlos L\u00f3pez Bern\u00e1rdez", "text": "Xos\u00e9 Carlos L\u00f3pez Bern\u00e1rdez, nado en Vigo en 1958, \u00e9 un ensa\u00edsta literario galego.\nTraxectoria.\nLicenciado en Xeograf\u00eda e Historia, secci\u00f3n Historia da Arte, \u00e9 profesor de Lingua e Literatura Galegas. \u00c9 autor, sobre todo, de ensaio literario e art\u00edstico."}
{"id": "172350", "revid": "1888", "url": "https://gl.wikipedia.org/wiki?curid=172350", "title": "Xaime Bello Costa", "text": ""}
{"id": "172351", "revid": "98629", "url": "https://gl.wikipedia.org/wiki?curid=172351", "title": "A illa das cabezas cortadas", "text": "A illa das cabezas cortadas (en ) \u00e9 un filme de acci\u00f3n e aventuras dirixido por Renny Harlin que se estreou en 1995. Foi escrito por Robert King e Marc Norman e bas\u00e9ase na historia orixinal de Michael Frost Beckner, James Gorman, Bruce A. Evans e Raymond Gideon. Est\u00e1 protagonizado por Geena Davis, Matthew Modine e Frank Langella. \u00c9 unha coproduci\u00f3n internacional de diferentes compa\u00f1\u00edas dos Estados Unidos, Francia, Alema\u00f1a e Italia.\nO filme tivo unha escabrosa e ca\u00f3tica produci\u00f3n, con numerosas versi\u00f3ns do gui\u00f3n e novos castings, e ademais recibiu cr\u00edticas dispares. Por\u00e9n, foron louvadas as secuencias de acci\u00f3n, as localizaci\u00f3ns de rodaxe e maila banda sonora. \u00c9 co\u00f1ecido por ser o filme menos rendible da historia, e por levar \u00e1 bancarrota \u00f3s estudos Carolco Pictures, antes da s\u00faa reapertura no 2015.\nEstreouse en galego a trav\u00e9s da TVG.\nSinopse.\nUnha muller pirata co\u00f1ecida como Morgan Adams (Geena Davis) e o seu escravo William Shaw (Matthew Modine), andan na procura das tres partes nas que se divide un mapa do tesouro. O tesouro at\u00f3pase na misteriosa Illa Asasina. Pero por desgraza, a derradeira parte do mapa pert\u00e9ncelle \u00f3 seu malvado t\u00edo, Douglas Adams ('Dawg Brown'), quen asasinou o pai de Morgan, Henry \"Black Harry\" Adams (Harris Yulin). Por outra banda, a compa\u00f1\u00eda brit\u00e1nica de Xamaica al\u00edase con Douglas Adams para tentar acabar coa pirater\u00eda no mar Caribe, pero realmente est\u00e1n sendo enganados por este."}
{"id": "172352", "revid": "17467", "url": "https://gl.wikipedia.org/wiki?curid=172352", "title": "Steaua Bucarest", "text": ""}
{"id": "172353", "revid": "17467", "url": "https://gl.wikipedia.org/wiki?curid=172353", "title": "FC Steaua Bucarest", "text": ""}
{"id": "172354", "revid": "23204", "url": "https://gl.wikipedia.org/wiki?curid=172354", "title": "Irwin Allen", "text": "Irwin Allen, nado o 12 de xu\u00f1o de 1916 en Nova York e finado o 2 de novembro de 1991 en Santa Monica (California), foi un produtor e director de cine e televisi\u00f3n estadounidense.\nTraxectoria.\nNa d\u00e9cada de 1950 e a comezos da seguinte Allen produciu filmes como \"Dangerous Mission\" (1954), \"The Animal World\" (1956), \"The Story of Mankind\" (1957), \"The Big Circus\" (1959), \"The Lost World\" (1960), \"Voyage to the Bottom of the Sea\" (1961) e \"Five Weeks in a Balloon\" (1962). Na d\u00e9cada de 1960, Allen mudouse \u00e1 televisi\u00f3n e foi responsable de series como \"Voyage to the Bottom of the Sea\" (1964\u20131968), \"Lost in Space\" (1965\u20131968), \"The Time Tunnel\" (1966\u20131967), \"Land of the Giants\" (1968\u20131970), \"The Swiss Family Robinson\" (1975\u20131976), \"Code Red\" (1981\u20131982). Nos anos 70, Allen volveu ao cine, asoci\u00e1ndose o seu nome co x\u00e9nero de cat\u00e1strofes, producindo filmes como \"A aventura do Poseid\u00f3n\" (1972) e \"The Towering Inferno\" (1974), filmes que tam\u00e9n codirixiu, tam\u00e9n levou o x\u00e9nero \u00e1 televisi\u00f3n, con telefilmes como \"Flood!\" (1976), \"Fire!\" (1977), \"Hanging by a Thread\" (1978) e en 1979 \"The Night the Bridge Fell Down\" e \"Cave In!\". Para o cine dirixiu e produciu \"The Swarm\" (1978) e mais \"Beyond the Poseidon Adventure\" (1979) e produciu \"When Time Ran Out\" (1980).\nA finais de 1970 e comezos de 1980 traballou esporadicamente en televisi\u00f3n, coa miniserie \"The Return of Captain Nemo/The Amazing Captain Nemo\" (1978) ou o telefilme en d\u00faas partes \"Alice in Wonderland\" (1985)."}
{"id": "172356", "revid": "89787", "url": "https://gl.wikipedia.org/wiki?curid=172356", "title": "Serra de Collserola", "text": "A serra de Collserola (AFI: /k\u0254\u028es\u0259'r\u0254l\u0259/) \u00e9 unha \u00e1rea monta\u00f1osa e parque periurbano situado na provincia de Barcelona, preto da cidade do mesmo nome. \u00c9 un dos parques metropolitanos m\u00e1is grandes do mundo. A maior parte da s\u00faa superficie constit\u00fae o Parque Natural da Serra de Collserola dende 2010.\nOrixe do nome.\nO nome de Collserola procede de \u00abColl (de) s'Erola\u00bb, denominaci\u00f3n arcaica do Coll de l'Erola, paso situado entre o Tibidabo e o Tur\u00f3 de Santa Maria, por onde pasa actualmente a estrada de l'Arrabassada.\nMedio natural.\nXeograf\u00eda.\nO macizo de Collserola \u00e9 unha prolongaci\u00f3n da Cordilleira Litoral catal\u00e1. Abarca unha superficie dunhas 11.000 hect\u00e1reas. Rodeando o macizo at\u00f3panse os vales fluviais dos r\u00edos Bes\u00f2s e Llobregat, as\u00ed coma a chaira de Barcelona e a depresi\u00f3n do Vall\u00e8s.\nXeolox\u00eda.\nMentres que ao norte do Bes\u00f3s predominan os materiais gran\u00edticos e ao sur do Llobregat os materiais calc\u00e1reos, Collserola est\u00e1 formada principalmente por lousas. S\u00f3 excepcionalmente at\u00f3panse afloramentos doutros materiais, coma as calcarias do Puig d'Olorda, intensamente explotadas para a elaboraci\u00f3n de cemento.\nOs seus relevos son suaves e de escasa altura. A cima m\u00e1is alta \u00e9 o Tibidabo, con 562,2 m de altitude. Outras cimas importantes son o Tur\u00f3 del Puig (477,2 m), o Puig d'Olorda (436,4 m), o Tur\u00f3 de Valldaura (421,3 m), o Tur\u00f3 da Magarola (ou do Maltall) (431 m), Sant Pere M\u00e0rtir (389 m) e o Puig Madrona (342 m).\nFlora.\nCont\u00e9n unha ampla variedade de ambientes naturais mediterr\u00e1neos, predominantemente boscosos, a\u00ednda que tam\u00e9n abundan as formaci\u00f3ns de vexetaci\u00f3n baixa (maquia).\nA formaci\u00f3n potencial predominante \u00e9 o aci\u00f1eiral litoral (estrato arb\u00f3reo de aci\u00f1eira cun segundo estrato arbustivo de \"viburnum tinus\") e, en boa parte da vertente de l'Obac (vertente sombr\u00eda), o aci\u00f1eiral con carballo cerrioide. Con todo, debido \u00e1 alteraci\u00f3n humana (incendios, pasteiro etc.) a maior parte da serra at\u00f3pase actualmente cuberta por pi\u00f1eirais de pi\u00f1eiro branco.\nNa vertente m\u00e1is asollada abundan os prados secos, dominados por gram\u00edneas e onde crecen arbustos coma a \"genista\" ou o \"Daphne gnidium\".\nUn 6,4% do territorio de Collserola son zonas de cultivo.\nFauna.\nA fauna de Collserola \u00e9 moito m\u00e1is rica do que caber\u00eda esperar nun espazo natural metropolitano, grazas en boa parte \u00e1 gran diversidade de ecosistemas. O aci\u00f1eiral con carballo alberga mam\u00edferos coma o xabaril, a xeneta e o rato. Tam\u00e9n se atopan outros animais coma o raposo, a donicela, o esqu\u00edo vermello, o teixugo, o coello e a p\u00edntega com\u00fan. Entre as aves poden mencionarse o ferreiri\u00f1o abelleiro, o merlo, o paporroibo, o gabi\u00e1n, o azor e a avelaiona. Na maquia abundan diversas especies de papuxa, unha das aves m\u00e1is caracter\u00edsticas da paisaxe arbustiva mediterr\u00e1nea."}
{"id": "172357", "revid": "1131", "url": "https://gl.wikipedia.org/wiki?curid=172357", "title": "Constantino G\u00f3mez Barcia", "text": "Constantino G\u00f3mez Barcia, nado en Portomar\u00edn en 1956 e finado en Arrasate o 13 de marzo de 1977, foi un axente da Garda Civil asasinado por ETA.\nTraxectoria.\nFillo e irm\u00e1n de gardas civ\u00eds, ao pasar a ser axente el mesmo, foi destinado a O\u00f1ate, no Pa\u00eds Vasco. Unha noite vi\u00f1a dunha sala de festas (de nome Alexander) na localidade guipuscoana de Arrasate en coche, con outros tres gardas civ\u00eds e coa moza dun deles. Na gallada da estrada C-6322 Beasain-Durango coa C-6312 Arrasate-Bergara, un coche det\u00edvose diante deles, e un grupo de homes pertencentes a ETA sa\u00edron del e dispararon contra o veh\u00edculo. A polic\u00eda apuntou no seu d\u00eda que as persoas pertenc\u00edan ao comando Besaide quen foron detidos e postos a disposici\u00f3n xudicial sendo liberados en aplicaci\u00f3n da Ley de amnist\u00eda de 1977, e un dos moitos asasinatos cometidos por ETA que est\u00e1 sen esclarecer. G\u00f3mez Barcia foi o \u00fanico falecido e foi soterrado en Oviedo se ben actualmente os seus restos at\u00f3panse soterrados no cemiterio de Lal\u00edn (Pontevedra), onde foron a residir os seus pais."}
{"id": "172373", "revid": "89787", "url": "https://gl.wikipedia.org/wiki?curid=172373", "title": "Juan Juncal", "text": "Juan Manuel Juncal Rodr\u00edguez, nado en Ferrol o 2 de xu\u00f1o en 1958, \u00e9 un pol\u00edtico galego do Partido Popular de Galicia, deputado auton\u00f3mico, alcalde de Ferrol, senador e deputado no Congreso.\nTraxectoria.\nFoi alcalde de Ferrol dende o ano 2003 ata 2007, polo PPdG, ostentando o cargo de presidente provincial do mesmo partido. Foi elixido deputado pola provincia da Coru\u00f1a nas Elecci\u00f3ns ao Parlamento de Galicia 1997. Nas Elecci\u00f3ns xerais de 2008 presentouse como senador, e foi elixido co maior n\u00famero de votos da provincia da Coru\u00f1a. En 2011 revalidou o mesmo resultado. Presentouse de n\u00famero 3 ao Congreso dos Deputados nas Elecci\u00f3ns xerais de 2015 e foi elixido. Nas Xerais de novembro de 2019 volveu ser elixido senador."}
{"id": "172374", "revid": "22795", "url": "https://gl.wikipedia.org/wiki?curid=172374", "title": "Feminista", "text": ""}
{"id": "172375", "revid": "89787", "url": "https://gl.wikipedia.org/wiki?curid=172375", "title": "D\u00eda da Liberdade dos Documentos", "text": "O D\u00eda da Liberdade dos Documentos (\"Document Freedom Day\" en ingl\u00e9s) \u00e9 un d\u00eda internacional pensado para \u00abconcienciar \u00e1 xente da importancia da liberdade dos documentos\u00bb \u00abdurante o \u00faltimo m\u00e9rcores de marzo\". O primeiro d\u00eda da liberdade dos documentos celebrouse o 26 de marzo do 2008. No ano 2009 caeu en 25, no 2010 o 31, e no ano 2011 celebrarase o d\u00eda 30 de marzo.\nSegundo a publicaci\u00f3n tecnol\u00f3xica Ars Technica, hai m\u00e1is de \u00ab200 grupos en 60 pa\u00edses\u00bb involucrados activamente no d\u00eda da liberdade dos documentos, entre os que cabe salientar a Free Software Foundation Europe, a ODF Alliance, o OpenForum Europa, IBM, Red Hat e Sun Microsystems.\nObxectivos.\nOs principais obxectivos do d\u00eda da liberdade do \"software\" son os seguintes:"}
{"id": "172377", "revid": "89787", "url": "https://gl.wikipedia.org/wiki?curid=172377", "title": "Liga ACT 2009", "text": "A tempada 2009 da Liga ACT foi a 7\u00aa edici\u00f3n do campionato de trai\u00f1eiras do Cant\u00e1brico, creado en 2003 pola Asociaci\u00f3n de Clubs de Trai\u00f1eiras. Nesta tempada se disputaron 17 bandeiras.\nClasificaci\u00f3n.\n&lt;noinclude&gt;"}
{"id": "172378", "revid": "1888", "url": "https://gl.wikipedia.org/wiki?curid=172378", "title": "Juan Juncal Rodr\u00edguez", "text": ""}
{"id": "172380", "revid": "89787", "url": "https://gl.wikipedia.org/wiki?curid=172380", "title": "Perfecto Est\u00e9vez", "text": "Perfecto Antonio Est\u00e9vez Garc\u00eda, nado en Ourense o 27 de xullo de 1955 e finado o 5 de maio do 2010 na Coru\u00f1a, foi un pintor, cartelista e escen\u00f3grafo galego.\nTraxectoria.\nFoi xefe do estudio gr\u00e1fico da axencia de publicidade AHA, director de arte do grupo C\u00f3rcega e dese\u00f1ador da editorial Espiral Maior. Colaborou con traballos gr\u00e1ficos coa Universidade da Coru\u00f1a, numerosos concellos galegos e tam\u00e9n con distintas editoriais como Ba\u00eda Edici\u00f3ns, A Nosa Terra ou Edici\u00f3ns Xerais de Galicia.\nColaborou tam\u00e9n con numerosos carteis a un gran n\u00famero de movementos culturais e reivindicativos galegos."}
{"id": "172381", "revid": "89787", "url": "https://gl.wikipedia.org/wiki?curid=172381", "title": "Liga ACT 2010", "text": "A tempada 2010 da Liga ACT foi a 8\u00aa edici\u00f3n do campionato de trai\u00f1eiras do Cant\u00e1brico, creado en 2003 pola Asociaci\u00f3n de Clubs de Trai\u00f1eiras. Nesta tempada se disputaron 18 bandeiras.\nClasificaci\u00f3n.\n&lt;noinclude&gt;"}
{"id": "172385", "revid": "23204", "url": "https://gl.wikipedia.org/wiki?curid=172385", "title": "Subdivisi\u00f3ns de Burkina Faso", "text": "Burkina Faso div\u00eddese en 45 provincias, uns 301 departamentos, e desde o 2001, en 13 rexi\u00f3ns.\nRexi\u00f3ns de Burkina Faso.\nEntre par\u00e9nteses, o nome da respectiva capital:\nProvincias de Burkina Faso.\nBurkina Faso div\u00eddese en 45 provincias, as que seguen, coa capital entre par\u00e9nteses:\nDepartamentos de Burkina Faso.\nBurkina Faso est\u00e1 dividida en 301 departamentos."}
{"id": "172387", "revid": "98629", "url": "https://gl.wikipedia.org/wiki?curid=172387", "title": "Copa CERS 2008", "text": "A vix\u00e9simo oitava edici\u00f3n da Copa CERS iniciouse o 20 de outubro do 2007 e finalizou o 20 de abril do 2008 coa disputa da \"final four\" na Salle Omnisports da localidade de Dinan (Breta\u00f1a). Esta foi a primeira edici\u00f3n da segunda competici\u00f3n de h\u00f3ckey a pat\u00edns a nivel europeo na que se introduciu o sistema da \"final four\".\nO campi\u00f3n desta edici\u00f3n foi o Club Pat\u00edn Tenerife, que derrotou por dous goles a un na quenda de penaltis (logo de empatar a 4 ao final do tempo regulamentario) ao AS Valdagno. Os \u00e1rbitros designados para a final a catro foron: Xavier Jacquart (Francia), Bernd Ullrich (Alema\u00f1a), Derek Bell (Inglaterra) e Paulo Ven\u00e2ncio (Portugal)."}
{"id": "172395", "revid": "23204", "url": "https://gl.wikipedia.org/wiki?curid=172395", "title": "Boucle du Mouhoun", "text": "Boucle du Mouhoun \u00e9 unha das 13 rexi\u00f3ns administrativas de Burkina Faso. Creada o 2 de xullo do 2001, ten unha poboaci\u00f3n de 1\u00a0353\u00a0607 de habitantes (2002). A cidade capital da zona \u00e9 D\u00e9dougou. Seis provincias conforman esta rexi\u00f3n: Bal\u00e9, Banwa, Kossi, Mouhoun, Nayala e Sourou."}
{"id": "172397", "revid": "25871", "url": "https://gl.wikipedia.org/wiki?curid=172397", "title": "Une Seule Nuit", "text": "Une Seule Nuit (\"Unha soa noite\" en franc\u00e9s), tam\u00e9n chamado L'Hymne de la victoire ou Ditany\u00e8, \u00e9 o himno nacional de Burkina Faso. Escrito por Thomas Sankara, expresidente do pa\u00eds, \u00e9 o himno oficial do pa\u00eds desde 1984, cando o Alto Volta se tornou Burkina Faso. A m\u00fasica \u00e9 de autor\u00eda desco\u00f1ecida.\nLetra en franc\u00e9s.\nContre la f\u00e9rule humiliante il y a d\u00e9j\u00e0 mille ans, \nLa rapacit\u00e9 venue de loin les asservir il y a cent ans.\nContre la cynique malice m\u00e9tamorphos\u00e9e\nEn n\u00e9ocolonialisme et ses petits servants locaux\nBeaucoup flanch\u00e8rent et certains r\u00e9sist\u00e8rent.\nMais les \u00e9checs, les succ\u00e8s, la sueur, le sang\nOnt fortifi\u00e9 notre peuple courageux et fertilis\u00e9 sa lutte h\u00e9ro\u00efque.\nCoro:\nEt une seule nuit a rassembl\u00e9e en elle\nL'histoire de tout un peuple.\nEt une seule nuit a d\u00e9clench\u00e9 sa marche triomphale\nVers l'horizon du bonheur.\nUne seule nuit a r\u00e9concili\u00e9 notre peuple\nAvec tous les peuples du monde,\nA la conqu\u00eate de la libert\u00e9 et du progr\u00e8s\nLa patrie ou la mort, nous vaincrons.\nNourris \u00e0 la source vive de la R\u00e9volution.\nLes engag\u00e9s volontaires de la libert\u00e9 et de la paix\nDans l'\u00e9nergie nocturne et salutaire du 4 ao\u00fbt\nN'avaient pas que les armes \u00e0 la main, mais aussi et surtout\nLa flamme au coeur pour legitimement lib\u00e9rer\nLe Faso \u00e0 jamais des fers de tous ceux qui\n\u00c7\u00e0 et, l\u00e0 en poluaient l'\u00e2me sacr\u00e9e de l'ind\u00e9pendance, de la souverainet\u00e9.\nCoro\nEt s\u00e9ant d\u00e9sormais en sa dignit\u00e9 recouvr\u00e9e\nL'amour et l'honneur en partage avec l'humanit\u00e9,\nLe peuple du Burkina chante un hymne \u00e0 la victoire,\nA la gloire du travail lib\u00e9rateur, \u00e9mancipateur.\nA bas l'explotation de l'homme par l'homme!\nH\u00e9 en avant pour le bonheur de tout homme,\nPar tous les hommes aujourd'hui et demain, par tous les hommes ici et pour toujours!\nCoro\nR\u00e9volution populaire notre s\u00e8ve nourrici\u00e8re.\nMaternit\u00e9 immortelle du progr\u00e8s \u00e0 visage d'homme.\nFoyer \u00e9ternel de d\u00e9mocratie consensuelle,\nO\u00f9 enfin l'identit\u00e9 nationale a droit de cit\u00e9,\nO\u00f9 pour toujours l'injustice perd ses quartiers,\nEt o\u00f9, des mains des b\u00e2tisseurs d'un monde radieux\nM\u00fbrissent partout les moissons de v\u00e6ux patriotiques, brillent les soleils infins de joie.\nCoro"}
{"id": "172398", "revid": "23204", "url": "https://gl.wikipedia.org/wiki?curid=172398", "title": "Alto sorabo", "text": "O alto sorabo (hornjoserb\u0161\u0107ina) \u00e9 unha lingua minoritaria de Alema\u00f1a, falada na hist\u00f3rica provincia de Alta Lusacia (en sorabo \"Hornja \u0141u\u017eica\"), actualmente parte do land de Saxonia. \u00c9 unha das d\u00faas variantes da lingua soraba, que forma parte das linguas eslavas occidentais, moi similar ao checo.\nSegundo datos do Ethnologue, fal\u00e1bano 15.000 persoas no 1996, dunha poboaci\u00f3n duns 100.000. Ens\u00ednase nas escolas primarias, te\u00f1en programas de radio e televisi\u00f3n e moitos libros, como a traduci\u00f3n da Biblia desde 1728."}
{"id": "172399", "revid": "23204", "url": "https://gl.wikipedia.org/wiki?curid=172399", "title": "Hauts-Bassins", "text": "Hauts-Bassins \u00e9 unha das 13 rexi\u00f3ns administrativas de Burkina Faso. Foi creada o 2 de xullo do 2001 e ten unha poboaci\u00f3n de 1\u00a0232\u00a0891 habitantes (2002). A capital da zona \u00e9 Bobo-Dioulasso. Pos\u00fae tres provincias: Houet, K\u00e9n\u00e9dougou e Tuy."}
{"id": "172401", "revid": "23204", "url": "https://gl.wikipedia.org/wiki?curid=172401", "title": "Sahel, Burkina Faso", "text": "Sahel \u00e9 unha das 13 rexi\u00f3ns administrativas de Burkina Faso. Constitu\u00edda o 2 de xullo de 2001, ten unha poboaci\u00f3n de 837.420 habitantes (2002). A capital da zona \u00e9 Dori. Ten catro provincias: Oudalan, S\u00e9no, Soum e Yagha."}
{"id": "172403", "revid": "5863", "url": "https://gl.wikipedia.org/wiki?curid=172403", "title": "Ram\u00f3n Lugr\u00eds", "text": "Ram\u00f3n Lugr\u00eds P\u00e9rez, nado en Ferrol en 1932 e finado en Cidade Real o 2 de decembro de 2015, foi un xornalista, tradutor e ensa\u00edsta galego.\nTraxectoria.\nNado en Ferrol nunha familia republicana, o seu pai e o seu t\u00edo sufriron represi\u00f3n econ\u00f3mica e persoal na posguerra. Ao rematar a Guerra trasladouse a Santiago de Compostela de neno (1939), dado que o seu pai traballaba como comercial en \"El Correo Gallego\", e a cabeceira traslad\u00e1rase de Ferrol a Santiago. Fixo a ensinanza primaria e o bacharelato en Compostela, e preparou o acceso \u00e1 universidade con Francisco R\u00edo Barxa.\nMarchou cunha bolsa de \"El Correo Gallego\" a estudar a Barcelona, onde compaxinou os estudos co traballo como lector de prensa internacional para unha asociaci\u00f3n relixiosa de perfil carlista. Nas vacaci\u00f3ns de ver\u00e1n contactou en Santiago co parladoiro do Derby, e co\u00f1eceu a Ram\u00f3n Otero Pedrayo, Manuel Beiras, Ram\u00f3n Pi\u00f1eiro, Xos\u00e9 Mosquera P\u00e9rez, Francisco Fern\u00e1ndez del Riego, Domingo Garc\u00eda Sabell, Borob\u00f3 e Ram\u00f3n Cabanillas.\nPosteriormente nucleou ao seu redor un grupo con outros mozos do seu tempo, como Xos\u00e9 Lu\u00eds Franco Grande, Manuel Vid\u00e1n, Gonzalo Rodr\u00edguez Mourullo, Baldomero Cores ou Otero Guldr\u00eds. Ese grupo deu orixe \u00e1 Xeraci\u00f3n das Festas Minervais. Mais ao cabo de tres anos, en 1957, Lugr\u00eds marchou traballar a Londres, \u00e1 BBC, onde foi redactor da secci\u00f3n espa\u00f1ola da BBC. Al\u00ed co\u00f1eceu a Fernando P\u00e9rez-Barreiro e a Eduard Punset, cos que traballou. Tam\u00e9n fixo de correspondente en Londres para Radio Nacional de Espa\u00f1a.\nEn 1962 rematoulle o contrato en Londres, e tras traballar como tradutor brevemente en Accra, marchou a Nova York onde traballou como tradutor na Secretar\u00eda Xeral da ONU. Al\u00ed co\u00f1eceu a Emilio Gonz\u00e1lez L\u00f3pez, Enrique Santamarina, Leonardo Santamarina, Emilio Fl\u00f3rez e Ernesto Guerra da Cal. Desde Am\u00e9rica participou na fundaci\u00f3n do Partido Socialista Galego en 1963. En 1965 deixou a ONU e marchou \u00e1 Organizaci\u00f3n Mundial do Caf\u00e9 en Londres para traballar como tradutor. Ao pouco deixou a organizaci\u00f3n, onde foi substitu\u00eddo por Fernando P\u00e9rez-Barreiro, e volveu ao eido do xornalismo, nunha axencia de colaboradores de pol\u00edtica internacional, baseada en Londres, pero centrada na pol\u00edtica de Am\u00e9rica Latina. Al\u00ed co\u00f1eceu a intelectuais e xornalistas americanos como Mario Vargas Llosa ou Antonio Cisneros.\nEn 1969 inst\u00e1lase de novo en Espa\u00f1a, en Madrid, neste caso para traballar para a axencia de noticias oficial EFE onde se encargou de servizos de corresponsal\u00eda internos. Posteriormente marchou ao Brasil, tam\u00e9n como correspondente. Logo dun ano en R\u00edo de Xaneiro abandonou definitivamente o xornalismo e dedicouse \u00e1 traduci\u00f3n como freelance.\nAo retirarse viviu entre Madrid, Londres e Cidade Real.\nColaborou en \"Grial\" e co IGADI.\nVida persoal.\nEstivo casado con Miren Rahm, tam\u00e9n tradutora, coa que casou durante a s\u00faa estad\u00eda en Londres."}
{"id": "172404", "revid": "1131", "url": "https://gl.wikipedia.org/wiki?curid=172404", "title": "Miguel Anxo Seixas Seoane", "text": "Miguel Anxo Seixas Seoane, nado en Arz\u00faa o 29 de setembro de 1960, \u00e9 un historiador galego.\nTraxectoria.\nLicenciouse en Historia da Arte Moderna e Contempor\u00e1nea na Universidade de Santiago de Compostela. Foi redactor e guionista da Televisi\u00f3n de Galicia, e foi coordinador do Arquivo da Emigraci\u00f3n Galega do Consello da Cultura Galega.\n\u00c9 presidente da Fundaci\u00f3n Castelao."}
{"id": "172410", "revid": "89787", "url": "https://gl.wikipedia.org/wiki?curid=172410", "title": "Liga ACT 2008", "text": "A tempada 2008 da Liga ACT foi a 6\u00aa edici\u00f3n do campionato de trai\u00f1eiras do Cant\u00e1brico, creado en 2003 pola Asociaci\u00f3n de Clubs de Trai\u00f1eiras. Nesta tempada se disputaron 19 bandeiras.\nClasificaci\u00f3n.\n&lt;noinclude&gt;"}
{"id": "172420", "revid": "89787", "url": "https://gl.wikipedia.org/wiki?curid=172420", "title": "Liga ACT 2007", "text": "A tempada 2007 da Liga ACT foi a 5\u00aa edici\u00f3n do campionato de trai\u00f1eiras do Cant\u00e1brico, creado en 2003 pola Asociaci\u00f3n de Clubs de Trai\u00f1eiras. Nesta tempada se disputaron 18 bandeiras.\nClasificaci\u00f3n.\n&lt;noinclude&gt;"}
{"id": "172423", "revid": "1131", "url": "https://gl.wikipedia.org/wiki?curid=172423", "title": "Xos\u00e9 Manuel L\u00f3pez Ardeiro", "text": "Xos\u00e9 Manuel L\u00f3pez G\u00f3mez, nado na Chancela (Logrosa, Negreira) o 15 de xu\u00f1o de 1944 e finado en Ferrol o 21 de decembro de 2007, foi un escritor galego.\nTraxectoria.\nTraballou no Rexistro de Propiedade de Negreira. Foi membro fundador da sociedade cultural Afonso Eanes desta vila, e membro fundador da ONG \"Al\u00e9n Mar\", tendo participado en diversas actividades sociais e culturais (Ateneo Ferrol\u00e1n, \"Dorna\" ou FerrolAn\u00e1lisis)."}
{"id": "172424", "revid": "89787", "url": "https://gl.wikipedia.org/wiki?curid=172424", "title": "Liga ACT 2006", "text": "A tempada 2006 da Liga ACT foi a 4\u00aa edici\u00f3n do campionato de trai\u00f1eiras do Cant\u00e1brico, creado en 2003 pola Asociaci\u00f3n de Clubs de Trai\u00f1eiras. Nesta tempada se disputaron 18 bandeiras.\nClasificaci\u00f3n.\n&lt;noinclude&gt;"}
{"id": "172425", "revid": "88215", "url": "https://gl.wikipedia.org/wiki?curid=172425", "title": "Cartagena F\u00fatbol Club", "text": "O Cartagena F\u00fatbol Club \u00e9 un club de f\u00fatbol espa\u00f1ol da cidade de Cartagena, na Rexi\u00f3n de Murcia. Foi fundado en 1940 como Uni\u00f3n Deportiva Cartagenera e en 1952 adoptou a s\u00faa denominaci\u00f3n actual. Xoga na Terceira Divisi\u00f3n RFEF.\nEstadio.\nO Cartagena xoga os seus partidos na Cidade Deportiva G\u00f3mez Meseguer, con capacidade para unhas 2.000 persoas."}
{"id": "172426", "revid": "10599", "url": "https://gl.wikipedia.org/wiki?curid=172426", "title": "Cartagena FC", "text": ""}
{"id": "172428", "revid": "89787", "url": "https://gl.wikipedia.org/wiki?curid=172428", "title": "Liga ACT 2005", "text": "A tempada 2005 da Liga ACT foi a 3\u00aa edici\u00f3n do campionato de trai\u00f1eiras do Cant\u00e1brico, creado en 2003 pola Asociaci\u00f3n de Clubs de Trai\u00f1eiras. Nesta tempada se disputaron 18 bandeiras.\nClasificaci\u00f3n.\n&lt;noinclude&gt;"}
{"id": "172431", "revid": "89787", "url": "https://gl.wikipedia.org/wiki?curid=172431", "title": "Liga ACT 2004", "text": "A tempada 2004 da Liga ACT foi a 2\u00aa edici\u00f3n do campionato de trai\u00f1eiras do Cant\u00e1brico, creado en 2003 pola Asociaci\u00f3n de Clubs de Trai\u00f1eiras. Nesta tempada disputaronse 14 bandeiras, sald\u00e1ndose coa vitoria de Urdaibai, o descenso de Tir\u00e1ne o ascenso de Arkote.\nClasificaci\u00f3n.\n&lt;noinclude&gt;"}
{"id": "172432", "revid": "89787", "url": "https://gl.wikipedia.org/wiki?curid=172432", "title": "Liga ACT 2003", "text": "A tempada 2003 da Liga ACT foi a 1\u00aa edici\u00f3n do campionato de trai\u00f1eiras do Cant\u00e1brico, creado en 2003 pola Asociaci\u00f3n de Clubs de Trai\u00f1eiras. Nesta tempada se disputaron 15 bandeiras.\nClasificaci\u00f3n.\n&lt;noinclude&gt;"}
{"id": "172437", "revid": "98629", "url": "https://gl.wikipedia.org/wiki?curid=172437", "title": "Manau", "text": "Manau \u00e9 un grupo de hip hop formado en 1998, co\u00f1ecido polas s\u00faas fusi\u00f3ns de melod\u00edas celtas co moderno hip hop. Inicialmente estaba composto por Martial Tricoche, C\u00e9dric Soubiron e R.V. (Herv\u00e9) Lardic, e a\u00ednda que a banda \u00e9 de Par\u00eds, todos os seus membros te\u00f1en ra\u00edces na Breta\u00f1a. O nome do grupo \u00e9 unha antiga verba ga\u00e9lica para a Illa de Man. \nHistoria.\nOs comezos.\nEn 1988, Martial e C\u00e9dric empezaron facendo un programa de radio nunha estaci\u00f3n local, con Martial rapeando e C\u00e9dric como DJ. O programa durou dous anos e adquiriron algunha sona. Logo, C\u00e9dric ir\u00eda traballar na radio de Skyrock. \nAnos despois, C\u00e9dric co\u00f1eceu a R.V., que fora a radio para facer unha actuaci\u00f3n en directo co seu grupo MeanWhile. R.V. acabara de rematar setes anos de estudos no Conservatorio de Par\u00eda, e sab\u00eda tocar a guitarra, o baixo, o acorde\u00f3n e os teclados. C\u00e9dric e R.V. entend\u00e9ronse ben e pronto empezaron a falar de facer un grupo.\nMentres tanto, Martial estaba desenvolvendo unha carreira como compositor musical. Un dos amigos do seu irm\u00e1n dar\u00edalle a co\u00f1ecer a cultura c\u00e9ltica, que lle interesou moito, descubrindo o folk da Breta\u00f1a con Dan Ar Braz, Yann-Fanch Kemener ou o grupo Tri Yann. As primeiras canci\u00f3ns de Martial tam\u00e9n estaban influenciadas pola novela \"L'\u00e9pop\u00e9e Celte\" de Jean Markale, unha historia da cultura c\u00e9ltica antiga, con dru\u00eddas e grandes guerreiros.\nFormaci\u00f3n.\nPouco despois de que C\u00e9dric e R.V. se co\u00f1eceran, trataron con Martial de formar o grupo Manau. Dispux\u00e9ronse a facer unha fusi\u00f3n de ritmos celtas con rap. Unha das s\u00faa demos chegou a mans dun directivo de Polydor, e impresionados pola s\u00faa orixinalidade, logo lle ofreceron un contrato de gravaci\u00f3n.\nA banda p\u00faxose a traballar no seu single, \"La Tribu de Dana\", que sa\u00edu \u00e1 luz en maio de 1998. O tema petouno nas listas, vendendo unhas 1\u00a0700\u00a0000 copias ata a data, mill\u00f3n e medio nos primeiro meses. \"La tribu de Dana\" fai referencia \u00e1 mitolox\u00eda irlandesa, tam\u00e9n descrito no \"L'\u00e9pop\u00e9e Celte\". Para m\u00e1is informaci\u00f3n vexa: \"Tuatha D\u00e9 Danann\".\nA\u00ednda que a canci\u00f3n foi moi popular, o certo \u00e9 que a m\u00fasica do retrouso est\u00e1 sacada dun tema de Alan Stivell, \"Tri Martolod\". Stivell pronto os demandar\u00eda, mais Manau sustentou que a melod\u00eda era s\u00f3 empregada base, modificada o suficiente como para consideralo plaxio.\n\u00c9xito.\nOs directivos de mercadotecnia de Polydor, despois do \u00e9xito do single, ped\u00edronlle \u00e1 banda que fixeran un \u00e1lbum debut. A\u00ednda que ti\u00f1an unha data de entrega moi estrita, Manau fixo o traballo. Para a obra, conseguiron a colaboraci\u00f3n de Lo\u00efc Taillebrest, un m\u00fasico folk co\u00f1ecido por tocar a gaita e a bombarda. \nRemataron o seu \u00e1lbum debut, \"Panique celtique\", logo dunhas poucas semanas de traballo no estudio. O \u00e1lbum publicouse en xullo de 1998 e, como se esperaba, estivo no alto das listas de vendas de \u00e1lbums francesas, vendendo medio mill\u00f3n de copias pouco despois da s\u00faa sa\u00edda, e chegando a marca do mill\u00f3n un ano despois.\nNeste tempo, a s\u00faa popularidade incrementouse moito. Axi\u00f1a foron invitados para participar en diversos festivais, como o famoso Les Francofolies de La Rochelle, ou o festival de m\u00fasica anual de Marsella. Tam\u00e9n puideron tocar con Tri Yann no festival de Saint-Renan, na Breta\u00f1a.\nCambios.\nO grupo empezou unha xira por Francia en 1999 e, no medio dela, recibiron o galard\u00f3n ao mellor \u00e1lbum do ano de m\u00fasica rap/groove de \"Victoires de la Musique\" (premios de m\u00fasica franceses anuais) en febreiro. Pouco despois, Herv\u00e9 decidiu decidiu deixar o grupo e volver coa s\u00faa antiga formaci\u00f3n MeanWhile. \nO tr\u00edo converter\u00edase nun d\u00fao, pero iso non diminu\u00edu o seu n\u00famero de seguidores.\n\u00daltimos \u00e1lbums.\nManau volve a escena musical francesa no outono do 2000, cun segundo \u00e1lbum titulado \"Fest Noz de Paname\". Manau pasara un ano no estudio perfeccionando o seu son, e despois de oito meses de xira practicamente ininterrompida, pois soaban distinto, \u00edndose da fusi\u00f3n rap celta da s\u00faa orixe, experimentando con novos x\u00e9neros e traballando con diferentes artistas. O seu segundo traballo incl\u00fae colaboraci\u00f3ns de Maurane e Dee Dee Bridgewater.\nA ida de RV notouse no \u00e1lbum. O estilo era m\u00e1is blues/jazz e menos celta.\nNo \u00faltimo \u00e1lbum \"On peut tous rever\", xa fan un estilo m\u00e1is comercial de rap/hiphop."}
{"id": "172438", "revid": "75439", "url": "https://gl.wikipedia.org/wiki?curid=172438", "title": "Liga ACT 2011", "text": "A tempada 2011 da Liga ACT \u00e9 a 9\u00aa edici\u00f3n do campionato de trai\u00f1eiras do Cant\u00e1brico, creado en 2003 pola Asociaci\u00f3n de Clubs de Trai\u00f1eiras. Esta tempada comezou o 18 de xu\u00f1o do 2011 en Bordeos.\nClasificaci\u00f3n.\n&lt;noinclude&gt;\n\"Actualizado 29 de agosto\"."}
{"id": "172442", "revid": "1131", "url": "https://gl.wikipedia.org/wiki?curid=172442", "title": "Igrexa de San Pedro da Mezquita", "text": "A igrexa de San Pedro da Mezquita \u00e9 un templo cat\u00f3lico parroquial. Est\u00e1 situada na Mezquita (A Merca), e foi declarada Monumento Nacional en 1931. \u00c9 de orixe rom\u00e1nica (ten unha inscrici\u00f3n de 1202, malia que xa aparece citada no ano 986), con elementos de transici\u00f3n ao g\u00f3tico.\nCaracter\u00edsticas.\n\u00c9 de planta lonxitudinal e unha soa nave, con contrafortes e delimitada por unha imposta que percorre todo o edificio, baixo a que se atopa unha sucesi\u00f3n continua de modill\u00f3ns que representan animais simb\u00f3licos (lobo, serpe), figuras antropomorfas e unha roseta. Remata nun pi\u00f1\u00f3n sobre o que se disp\u00f3n un \"Agnus Dei\" e unha cruz antefixa co cordeiro mirando cara ao oeste, caso \u00fanico en Galicia.\nNa entrada no \u00e1ngulo da cornixa e contrafortes hai d\u00faas figuras: San Pedro, patr\u00f3n, coa chave na man dereita, e a Virxe. Baixo os contrafortes unha loba d\u00e1 de mamar os seus lobetos e un lobo devora un cordeiro. No segundo corpo da fachada \u00e1brense d\u00faas vent\u00e1s superpostas; a inferior, entre a portada e o roset\u00f3n, \u00e9 de arco de medio punto axadrezado, e a superior \u00e9 un simple portelo sobre a cornixa. O roset\u00f3n est\u00e1 decorado con motivos florais da corrente santiaguesa. A portada sur, ademais de d\u00faas vent\u00e1s de arco de medio punto con capiteis, mostra dous le\u00f3ns que apoian as s\u00faas patas dianteiras sobre un cordonci\u00f1o dun canasti\u00f1o, baixo o arco de descarga. A \u00e1bsida, dividida por altas columnas, con tres vent\u00e1s e canzorros na cornixa, est\u00e1 cuberto por dous teitos de elementos desiguais que alteran as s\u00faas medidas en altura e anchura. A nave comun\u00edcase mediante un arco dobremente partido coa \u00e1bsida, na que se observan columnas truncadas baixo unha bovedi\u00f1a."}
{"id": "172444", "revid": "23204", "url": "https://gl.wikipedia.org/wiki?curid=172444", "title": "Provincia de Liexa", "text": "Liexa (en franc\u00e9s \"Li\u00e8ge\" e en alem\u00e1n \"L\u00fcttich\") \u00e9 a provincia m\u00e1is oriental de B\u00e9lxica, pertencente \u00e1 rexi\u00f3n de Valonia. \u00c9 unha zona onde se fala franc\u00e9s e alem\u00e1n e fai fronteira cos Pa\u00edses Baixos (norte), Alema\u00f1a (leste) e Luxemburgo (sur). A s\u00faa capital \u00e9 Liexa e est\u00e1 dividida en catro distritos administrativos que te\u00f1en un total de 84 municipios.\nMunicipios.\n1. Amay\n2. Amel\n3. Ans\n4. Anthisnes\n5. Aubel\n6. Awans\n7. Aywaille\n8. Baelen\n9. Bassenge\n10. Berloz\n11. Beyne-Heusay\n12. Blegny\n13. Braives\n14. B\u00fcllingen\n15. Burdinne\n16. Burg-Reuland\n17. B\u00fctgenbach\n18. Chaudfontaine\n19. Clavier\n20. Comblain-au-Pont\n21. Crisn\u00e9e\n22. Dalhem\n23. Dison\n24. Donceel\n25. Engis\n26. Esneux\n27. Eupen\n28. Faimes\n29. Ferri\u00e8res\n30. Fexhe-le-Haut-Clocher\n31. Fl\u00e9malle\n32. Fl\u00e9ron\n33. Geer\n34. Gr\u00e2ce-Hollogne\n35. Hamoir\n36. Hannut\n37. H\u00e9ron\n38. Herstal\n39. Herve\n40. Huy\n41. Jalhay\n42. Juprelle\n43. Kelmis\n44. Liexa\n45. Lierneux\n46. Limbourg\n47. Lincent\n48. Lontzen\n49. Malmedy\n50. Marchin\n51. Modave\n52. Nandrin\n53. Neupr\u00e9\n54. Olne\n55. Oreye\n56. Ouffet\n57. Oupeye\n58. Pepinster\n59. Plombi\u00e8res\n60. Raeren\n61. Remicourt\n62. Saint-Georges-sur-Meuse\n63. Saint-Nicolas\n64. Sankt Vith\n65. Seraing\n66. Soumagne\n67. Spa\n68. Sprimont\n69. Stavelot\n70. Stoumont\n71. Theux\n72. Thimister-Clermont\n73. Tinlot\n74. Trois-Ponts\n75. Trooz\n76. Verlaine\n77. Verviers\n78. Villers-le-Bouillet\n79. Vis\u00e9\n80. Waimes\n81. Wanze\n82. Waremme\n83. Wasseiges\n84. Welkenraedt"}
{"id": "172448", "revid": "17467", "url": "https://gl.wikipedia.org/wiki?curid=172448", "title": "Cascades", "text": "Cascades p\u00f3dese referir a:"}
{"id": "172452", "revid": "56817", "url": "https://gl.wikipedia.org/wiki?curid=172452", "title": "Coru\u00f1o", "text": "Coru\u00f1o pode ser:"}
{"id": "172453", "revid": "22570", "url": "https://gl.wikipedia.org/wiki?curid=172453", "title": "Festa do chourizo ao vi\u00f1o de Ponte", "text": "A Festa do chourizo ao vi\u00f1o de Ponte \u00e9 unha festa gastron\u00f3mica que se celebra na parroquia silledense de Ponte a finais do mes de setembro, coincidindo coas festas patronais na honra de San Miguel e a Virxe do Carme.\nCun men\u00fa formado por chourizos cocidos en vi\u00f1o e cachelos, pan, queixo con marmelo, caf\u00e9 e bebida, esta festa tivo lugar por primeira vez polas festas de Ponte no ano 2010 e sendo ben acollida polos centos de persoas que xa asistiron nas distintas edici\u00f3ns. O lugar de celebraci\u00f3n \u00e9 o campo da festa de Ponte, co\u00f1ecido tradicionalmente como campo do san Ver\u00edsimo."}
{"id": "172477", "revid": "865", "url": "https://gl.wikipedia.org/wiki?curid=172477", "title": "Kingdom hearts", "text": ""}
{"id": "172480", "revid": "25871", "url": "https://gl.wikipedia.org/wiki?curid=172480", "title": "Ru (mitolox\u00eda)", "text": "Ru \u00e9 na tradici\u00f3n oral de Aitutaki (Illas Cook), un dos devanceiros fundadores da illa, descrito como o primeiro ser humano en chegar e se instalar nela, antes da chegada de Te Erui e de Ruatapu\nOrixe.\nRu era orixinario de Avaiki, unha illa que nesa \u00e9poca estaba superpoboada e Ru decidiu constru\u00edr unha piragua dobre (\"katea\") para partir \u00e1 procura de novas terras, deulle por nome Nga-Puariki, acomp\u00e1\u00f1ano os seus catro irm\u00e1ns m\u00e1is novos Tai-te-ra-iva, Tai-te-ra-varu, Veri-Tuamaro e Ru-Takina e as s\u00faas catro donas Papa-kura, Kipapa-ei-tara, Te Ararau-enua e Ruiaau, e solicita permiso o ariki para que o acompa\u00f1asen tam\u00e9n 20 doncelas, fillas de xefes (\"tapairu\")\nA traves\u00eda e instalaci\u00f3n en Aitutaki.\nLogo dunha longa e dif\u00edcil traves\u00eda durante a que Ru e os seus acompa\u00f1antes houberon afrontar tempestades e vagas xigantes, a piragua chega a unha terra \u00e1 que lleu d\u00e1 o nome de \"Araura\" ou segundo outras versi\u00f3ns \"Utataki-enua-o-Ru-ki-temuana\" (terra procurada e atopada no mar por Ru), a illa estaba deshabitada e os navegantes inst\u00e1lanse nela, Ru nomeou \"koromatua\" como se\u00f1ores da illa, ou ben dividiu a terra entre as 20 tapairu, esquecendo os seus irm\u00e1ns que anoxados deixaron a illa chegando ata a actual Nova Zelandia."}
{"id": "172481", "revid": "2074", "url": "https://gl.wikipedia.org/wiki?curid=172481", "title": "Ano Novo", "text": ""}
{"id": "172482", "revid": "25871", "url": "https://gl.wikipedia.org/wiki?curid=172482", "title": "Ars\u00e8ne Becuwe", "text": "Ars\u00e8ne J. Becuwe, nado o 27 de novembro de 1891 en Bruxas e finado o 28 de febreiro de 1992 en Sint-Kruis, foi un compositor, director e m\u00fasico militar belga.\nTraxectoria.\nBecuwe entrou en 1909, cando ti\u00f1a 17 anos, na \"Banda militar do 4\u00ba Rexemento\" con sede en Brugge posici\u00f3n que mantivo ata 1940, estudou harmon\u00eda e contrapunto con Paul Gilson. Desde 1925 ata 1966 dirixiu a Koninklijke Fanfare De Katholieke Burgersgilde de Lichtervelde, asemade dirixiu desde 1945 ata 1966 a Koninklijke Harmonie Sint-Cecilia Brugge e foi director art\u00edstico do coro \"Groot Gemengd Koor Sint-Lutgardis Brugge\" desde 1945 ata 1962. En 1966 pasou a dirixir a Koninklijke Fanfare Sint-Cecilia Ruddervoorde. Xunto co seu fillo Gilbert escribiu operetas."}
{"id": "172487", "revid": "5110", "url": "https://gl.wikipedia.org/wiki?curid=172487", "title": "Festa do Boi", "text": "A Festa do Boi \u00e9 unha celebraci\u00f3n popular caracter\u00edstica da localidade de Allariz (Ourense) e consiste en correr un boi polas r\u00faas allariz\u00e1s, controlado polos mozos grazas a unha corda atada \u00f3s cornos. A festa, que se celebra desde o s\u00e9culo XVI, faise coincidir coa fin de semana do Corpus Christi.\nDende ent\u00f3n t\u00f3dolos anos sa\u00eda o boi no Corpus, e a\u00ednda que durante a Guerra Civil esta celebraci\u00f3n foi suspendida, contra o 1983 un grupo de mozos decidiu recuperar a Festa do Boi. Est\u00e1 declarada Festa de interese tur\u00edstico de Galicia.\nOrixes.\nAs orixes desta festa son diversas segundo as fontes. A tradici\u00f3n conta que os xudeus que habitaban na vila adoitaban expresa-lo seu rexeitamento da procesi\u00f3n do Sant\u00edsimo na festividade do Corpus con chanzas e risas, \u00e1s que engad\u00edan berros e insultos contra os cristi\u00e1ns. Para rematar con esa falta de respecto, un tal Xan de Arz\u00faa, fidalgo allarizao relixioso, montou no lombo dun boi e cargou contra os xudeus, \u00e1 vez que os seus criados os acirraban botando sobre eles cinsa e formigas que levaban nuns sacos, conseguindo as\u00ed que os xudeus presenciaran reverentemente a procesi\u00f3n.\nOutra posible orixe da festa ser\u00eda a reacci\u00f3n do Xan de Arz\u00faa, agora un cabaleiro que visitaba a vila, contra a prohibici\u00f3n que rex\u00eda de que os forasteiros non pod\u00edan cruza-la vila montados de a cabalo. Cando lle obrigaron a baixar do seu cabalo, subiuse nun boi e cruzou sobre el a vila enteira. En calquera destes dous casos, deixou unha manda para que os veci\u00f1os repetisen a faza\u00f1a t\u00f3dolos anos, represent\u00e1ndoo como un boneco de palla montado nun boi.\nFinalmente, unha terceira hip\u00f3tese disque o tal Xan de Arz\u00faa era como alcumaban os veci\u00f1os a un boneco de palla que levaban \u00e1 fronte da procesi\u00f3n e que, rematada esta, corr\u00edan polas r\u00faas atado a un boi.\nHoxe, o boneco que imita se-lo Xan de Arz\u00faa pend\u00farase do balc\u00f3n da casa do concello para atrae-la atenci\u00f3n do boi.\nO antrop\u00f3logo verinense Xes\u00fas Taboada Chivite indicaba en 1972: \u201cEn Allariz, am\u00e1is de \"danzas de espadas\", \"penlas\" e outras manifestaci\u00f3ns semellantes \u00e1s relatadas que estudaron Cid Rumbao e Puga Brau, figuraba \"Xan de Arz\u00faa\", moneco montado enriba dun touro enmaromado que escoltaban \"repartidores de formigas\".\" Se se trata ou non dun ritual de car\u00e1cter similar aos de tipo carnavalesco, pod\u00e9molo inferir, ademais da aparici\u00f3n do motivo ritual do lanzamento de formigas e cinza (ou \"fari\u00f1a mesturada con formigas\"), da seguinte informaci\u00f3n, procedente do mesmo ensaio, \"Etnograf\u00eda galega. Cultura espiritual\": \u201cEn Trasparga (Lugo) o gado vai diante do enterro, emporiso o corrente \u00e9 soltalo, porque o morto non leve o que \u00e9 seu [\u2026]\".\nO grupo Leixapr\u00e9n dedicoulle un \u00e1lbum \u00e1 festa en 1990. "}
{"id": "172501", "revid": "55340", "url": "https://gl.wikipedia.org/wiki?curid=172501", "title": "Pablo Villamar", "text": "Pablo Villamar, nado en Nar\u00f3n en 1961, \u00e9 un pol\u00edtico galego, vicepresidente da Deputaci\u00f3n da Coru\u00f1a desde 2007.\nTraxectoria.\nDiplomado en relaci\u00f3ns laborais pola Universidade de Santiago de Compostela, e t\u00e9cnico de organizaci\u00f3n da empresa Navantia, accedeu ao mundo da pol\u00edtica cara o ano 1977. Ligado ao nacionalismo galego desde xove pasou a formar parte do Bloque Nacionalista Galego, e baixo estas siglas desde o ano 1999 asumiu cargos institucionais de relevancia. Primeiro como concelleiro de Promoci\u00f3n Econ\u00f3mica do Concello de Nar\u00f3n entre os anos 1999 e 2003 (coincidindo coa engalaxe do pol\u00edgono industrial do R\u00edo do Pozo), m\u00e1is tarde obtendo a acta de deputado pola provincia da Coru\u00f1a adicado \u00e1 area de turismo (2003-2007), e finalmente como vicepresidente da Deputaci\u00f3n da Coru\u00f1a, cargo que adquiriu no ano 2007 e que abandona \u00f3 perder a s\u00faa acta de deputado. Desde aquela \u00e9 concelleiro en Nar\u00f3n e cogoberna con Terra Galega sendo o concelleiro de xesti\u00f3n orzamentaria e xesti\u00f3n de pol\u00edgonos industriais, promoci\u00f3n econ\u00f3mica e infraestruturas p\u00fablicas. En xullo de 2017 anunciou mediante rolda de prensa que non se presentar\u00e1 para encabezar a lista do BNG na vindeira lexislatura e que apoiar\u00e1 a quen si o faga nas vindeiras elecci\u00f3ns municipais, representando ao Bloque Nacionalista Galego, organizaci\u00f3n na que milita desde os 16 anos.\nVicepresidencia da Deputaci\u00f3n da Coru\u00f1a.\nO 28 de xullo de 2007 tomou posesi\u00f3n do seu cargo de vicepresidente primeiro da Deputaci\u00f3n da Coru\u00f1a despois de que o Bloque Nacionalista Galego acadara 123.355 votos na circunscrici\u00f3n pola provincia da Coru\u00f1a, relevando no posto ao seu compa\u00f1eiro de partido, e antigo alcalde de Ferrol, Xaime Bello. Baixo a s\u00faa vicepresidencia destacan o establecemento de diferentes plans de promoci\u00f3n econ\u00f3mica e tur\u00edstica como o \"Plan de mellora da calidade tur\u00edstica Terras de Ulla e Tambre\", o Plan de dinamizaci\u00f3n tur\u00edstica da Costa da Morte ou o \"Plan de Dinamizaci\u00f3n de produto tur\u00edstico Ferrol-Ortegal\", este \u00faltimo galardoado pola \"Gran Noite de Galicia en Barcelona\", co percebe de ouro o 29 de febreiro de 2008 \u00e1 excelencia tur\u00edstica. Vicepresidente asemade, da Fundaci\u00f3n Enerx\u00e9tica Provincial da Coru\u00f1a, impulsou durante a s\u00faa actividade na Deputaci\u00f3n programas de enerx\u00edas renov\u00e1beis que se puxeron en marcha en diversos concellos da provincia."}
{"id": "172504", "revid": "54334", "url": "https://gl.wikipedia.org/wiki?curid=172504", "title": "Manuel Couce Pereiro", "text": "Manuel Couce Pereiro, nado en Ferrol o 9 de xaneiro de 1935, \u00e9 un pol\u00edtico galego do PSdeG-PSOE.\nTraxectoria.\nTraballador do estaleiro de Baz\u00e1n, foi delegado sindical, secretario do comit\u00e9 de empresa e secretario comarcal da UGT na comarca de Ferrol. Militante do PSdeG-PSOE, nas elecci\u00f3ns galegas de 1981 foi elixido deputado do Parlamento de Galicia e volveu ser elixido nas de 1985. Concelleiro en Ferrol, foi elixido alcalde en 1989 logo dunha moci\u00f3n de censura contra o seu curm\u00e1n, o alcalde de AP Alfonso Couce Doce, cos votos do seu propio partido xunto cos de EU-IU e un tr\u00e1nsfuga de AP . Logo das municipais de 1991, nas que foi elixido alcalde de Ferrol Mario Villaamil, unha nova moci\u00f3n de censura converteuno de novo en alcalde ata 1995. Nas xerais de 1993 foi elixido deputado pola provincia da Coru\u00f1a no Congreso. En 1996 abandonou a actividade pol\u00edtica."}
{"id": "172506", "revid": "56817", "url": "https://gl.wikipedia.org/wiki?curid=172506", "title": "Adidas Tango Espa\u00f1a", "text": "O Adidas Tango Espa\u00f1a foi o bal\u00f3n oficial do Mundial de F\u00fatbol Espa\u00f1a 1982. O bal\u00f3n ti\u00f1a mellaradas, respecto ao seu antecesor, a s\u00faa resistencia \u00e1 auga, grazas a que as costuras eran impermeables. Tr\u00e1tase do \u00faltimo bal\u00f3n de coiro aut\u00e9ntico en ser utilizado nun Mundial de f\u00fatbol."}
{"id": "172507", "revid": "23204", "url": "https://gl.wikipedia.org/wiki?curid=172507", "title": "Martinsa-Fadesa", "text": "Martinsa-Fadesa, S.A. \u00e9 unha das grandes empresas inmobiliarias de Espa\u00f1a. A empresa xurdiu en 2007 pola fusi\u00f3n dos negocios de Martinsa e de Fadesa, tras a oferta p\u00fablica de adquisici\u00f3n (OPA) realizada por Martinsa sobre Fadesa por 4.045 mill\u00f3ns de euros.\nEn xullo de 2008, presentou o concurso de acredores voluntario, cun pasivo de ao redor de 7.000 mill\u00f3ns de euros, marcando un r\u00e9cord na historia de Espa\u00f1a. O Xulgado do Mercantil n\u00famero 1 da Coru\u00f1a foi o encargado de tramitalo. Os seus principais acredores foron entidades financeiras espa\u00f1olas: Caja Madrid, La Caixa e Banco Popular, entre outras.\nO accionista que controla a empresa \u00e9 Fernando Mart\u00edn. Como accionistas minoritarios atopamos a caixas de aforros (Bancaja e Ahorro Corporaci\u00f3n) e a grandes empresarios como Dolores Ortega (sobri\u00f1a de Amancio Ortega) e a Jes\u00fas Salazar."}
{"id": "172508", "revid": "10599", "url": "https://gl.wikipedia.org/wiki?curid=172508", "title": "Sociedade An\u00f3nima", "text": ""}
{"id": "172510", "revid": "89787", "url": "https://gl.wikipedia.org/wiki?curid=172510", "title": "Fundaci\u00f3n Montemadrid", "text": "A Fundaci\u00f3n Montemadrid, marca baixo a que se presenta a Fundaci\u00f3n Obra Social y Monte de Piedad de Madrid, \u00e9 unha fundaci\u00f3n espa\u00f1ola con sede en Madrid que ten como obxectivo o desenvolvemento da obra social e a xesti\u00f3n do patrimonio cultural que pos\u00fae, as\u00ed como a operaci\u00f3n de varios montes de piedade nalgunhas cidades espa\u00f1olas.\nA fundaci\u00f3n \u00e9 herdeira da \"Caja de Ahorros y Monte de Piedad de Madrid\", comercialmente co\u00f1ecida como \"Caja Madrid\", a m\u00e1is antiga das caixas de aforros espa\u00f1olas, fundada o 3 de decembro de 1702 como Monte de Piedad por Francisco Piquer, sacerdote aragon\u00e9s. \u00c9 a segunda empresa m\u00e1is antiga de Espa\u00f1a despois de Codorn\u00edu (fundada en 1551). A caixa de aforros deixou de existir o 14 de decembro de 2012, cando se transformou en fundaci\u00f3n de car\u00e1cter especial."}
{"id": "172512", "revid": "109216", "url": "https://gl.wikipedia.org/wiki?curid=172512", "title": "Pastor Maldonado", "text": "Pastor Maldonado, nado en Maracay o 9 de marzo de 1985, \u00e9 un piloto de carreiras venezolano que corre actualmente na F\u00f3rmula 1 co equipo Williams F1. Ten a marca de maior n\u00famero de vitorias nunha mesma tempada con 6 na GP2 Series, superando a pilotos como Lewis Hamilton, Nico Rosberg, Timo Glock e Nico H\u00fclkenberg\nConverteuse no primeiro venezolano en ga\u00f1ar un Gran Premio de F\u00f3rmula Un ao ga\u00f1ar o Gran Premio de Espa\u00f1a de 2012, para Williams, na s\u00faa primeira pole position. \u00c1s veces causou controversias polo seu estilo de conduci\u00f3n err\u00e1tica, estivo involucrado en varios accidentes ao longo da s\u00faa carreira.\nTraxectoria.\nInicios.\nDebuta no karting en 1993 pero o seu salto ao automobilismo de grandes competici\u00f3ns foi en F\u00f3rmula A no ano 2000 terminando und\u00e9cimo no campionato mundial. En 2003 ingresa no campionato de F\u00f3rmula Renault de Italia como piloto do equipo Cram Competition quedando no s\u00e9timo posto da t\u00e1boa final do campionato. Nesa tempada logrou facerse cunha pole position e chegar en tres oportunidades ao podio. No ano 2004 participou na F\u00f3mula Renault Italia novamente e na F\u00f3rmula Renault Europa, en Italia proclamar\u00edase campi\u00f3n ao conseguir oito vitorias e seis pole position, mentres que no campionato europeo terminar\u00eda oitavo tras conseguir d\u00faas vitorias.\nF3000 italiana.\nEn 2005 participa no equipo Sighinolfi Auto Racing da F\u00f3rmula 3000 italiana onde conseguir\u00eda nunha oportunidade o primeiro lugar nunha carreira terminando noveno ao final do campionato.\nRenault World Series.\nEn 2005, Maldonado ingresa nas Renault World Series co equipo DAMS, obtendo resultados regulares; pero en 2006 a s\u00faa actuaci\u00f3n na WSR mellorou tras ser fichado polo equipo Draco Racing, obtendo o terceiro lugar do campionato dese ano.\nNese \u00faltimo ano estivo marcado pola controversia, xa que Maldonado puido titularse campi\u00f3n da WSR logo que lle fosen descontados 16 puntos, (vitoria e volta r\u00e1pida) no cirtcuito de Misano-Italia, xa que o sueco Alx Danielsson terminou o campionato con 105 puntos e Maldonado con 98 puntos.\nGP2 Series.\nAscende \u00e1 GP2 Series na tempada 2007 no equipo italiano Trident Racing participando co auto 12, obt\u00e9n unha vitoria en M\u00f3naco. Paralelamente, o piloto de Maracay disputou seis probas en F\u00f3rmula 1 para obter a S\u00faper Licenza e esperar a s\u00faa confirmaci\u00f3n como piloto da F1. Na tempada 2008, o venezolano firma con Piquet Sports, compartindo equipo xunto a Andreas Zuber. Maldonado conseguiu acabar nun bo 5\u00ba posto na clasificaci\u00f3n final. Na Tempada 2009, Maldonado participou co equipo ART Grand Prix sendo compa\u00f1eiro de Nico H\u00fclkenberg, quen se alzou co campionato. Pastor acabou sexto con 36 puntos, e na 2010, pasou \u00e1s filas do Rapax Team, co que consegue o campionato cunha clara vantaxe ante o seu m\u00e1is pr\u00f3ximo seguidor o mexicano Sergio P\u00e9rez.\nF\u00f3rmula 1.\nPastor tivo conversaci\u00f3ns con varios equipos da F\u00f3rmula 1. Os seus excelentes resultados e constancia na GP2 d\u00e9ronlle moitos n\u00fameros para dar o salto \u00e1 m\u00e1xima categor\u00eda. O 1 de decembro de 2010 confirmouse a s\u00faa participaci\u00f3n coa escuadra Williams F1 do controvertido Frank Williams.\nMaldonado substitu\u00edu ao alem\u00e1n Nico H\u00fclkenberg para o 2011 e continuar\u00e1 con patrocinio da petroleira estatal Petr\u00f3leos de Venezuela.\nAndaina.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n\u2020 Pilotos que non terminaron o Gran Premio, pero se clasificaron ao completar m\u00e1is do 90% da distancia de carreira.\nPastor como l\u00edder da mocidade venezolana.\nA partir do salto dado \u00e1 F1, Pastor Maldonado consolidou a\u00ednda m\u00e1is o seu liderado ante a mocidade venezolana, convert\u00e9ndose en exemplo a seguir por moitos deles. Tivo ocasi\u00f3n de facer varias aparici\u00f3ns p\u00fablicas en televisi\u00f3n nacional onde afianzou ese liderado, transmitindo \u00e1 mocidade mensaxes altamente positivas, motiv\u00e1ndoos a alcanzar as metas propostas, sen esquecer xamais as s\u00faas orixes, e o compromiso social que deben ter para os seus connacionales."}
{"id": "172513", "revid": "56817", "url": "https://gl.wikipedia.org/wiki?curid=172513", "title": "Aldegea", "text": "O top\u00f3nimo Aldegea pode referirse a varios n\u00facleos de poboaci\u00f3n en Frisia (Pa\u00edses Baixos):"}
{"id": "172514", "revid": "98629", "url": "https://gl.wikipedia.org/wiki?curid=172514", "title": "Charles Laughton", "text": "Charles Laughton, nado en Scarborough (Yorkshire, Inglaterra) o 1 de xullo de 1899 e finado nos Os \u00c1nxeles (California) o 15 de decembro de 1962, foi un actor, guionista, produtor e director de cine e de teatro brit\u00e1nico nacionalizado estadounidense. Billy Wilder dixo del que era \"o m\u00e1is grande de todos os actores\".\nTraxectoria.\nLaughton salientou sobre todo pola s\u00faa actividade como actor, que o levou a conseguir un Oscar \u00f3 mellor actor en 1934 pola s\u00faa interpretaci\u00f3n do rei ingl\u00e9s Henrique VIII no filme \"The private life of Henry VIII\" (\"A vida privada de Henrique VIII\", en traduci\u00f3n literal ao galego), dirixido por Alexander Korda. Era co\u00f1ecido pola s\u00faa intensa aplicaci\u00f3n no traballo, xa que consideraba o exercicio da actuaci\u00f3n non coma unha profesi\u00f3n, sen\u00f3n coma unha arte creativa \u00e1 altura da m\u00fasica ou da literatura.\nPrincipiou a s\u00faa carreira no teatro, onde debutou en 1913 da man de Charles Hawtrey. A s\u00faa incursi\u00f3n no mundo do cine non chegar\u00eda ata 1928, participando dende aquela, s\u00f3 como actor, en m\u00e1is de 50 pel\u00edculas, entre as que c\u00f3mpre salientar, ademais da xa citada, \"Mutiny on the Bounty\" (1935; \"Rebeli\u00f3n a bordo\"), \"I, Claudius\" (1937; \"Eu, Claudio\"), \"Jamaica Inn\" (1939) ou \"Spartacus\" (1960).\nComo director s\u00f3 asinou unha pel\u00edcula, \"A noite do cazador\" (1954)."}
{"id": "172515", "revid": "23204", "url": "https://gl.wikipedia.org/wiki?curid=172515", "title": "Cascades, Burkina Faso", "text": "Cascades \u00e9 unha das 13 rexi\u00f3ns que ten Burkina Faso. A s\u00faa capital \u00e9 Banfora. Foi creada o 2 de xullo de 2001. A s\u00faa poboaci\u00f3n era de 524.956 habitantes no 2006, sendo a rexi\u00f3n menos poboada de Burkina Faso. Componse de d\u00faas provincias: Como\u00e9 e L\u00e9raba."}
{"id": "172516", "revid": "23204", "url": "https://gl.wikipedia.org/wiki?curid=172516", "title": "Rexi\u00f3n Centro, Burkina Faso", "text": "Centre (\"Centro\" en franc\u00e9s) \u00e9 unha das 13 rexi\u00f3ns administrativas de Burkina Faso. A s\u00faa poboaci\u00f3n era de 1.523.980 habitantes no 2006, sendo a rexi\u00f3n m\u00e1is poboada de Burkina Faso. A s\u00faa capital \u00e9 Ouagadougou, que tam\u00e9n serve como capital nacional. A rexi\u00f3n do Centro s\u00f3 pos\u00fae unha \u00fanica provincia, Kadiogo, co mesmo tama\u00f1o e capital que a rexi\u00f3n."}
{"id": "172517", "revid": "1131", "url": "https://gl.wikipedia.org/wiki?curid=172517", "title": "B\u00e1rcena de Pie de Concha", "text": "B\u00e1rcena de Pie de Concha \u00e9 un concello da comunidade aut\u00f3noma de Cantabria (Espa\u00f1a), localizado no Val de Igu\u00f1a. Limita polo sur con Pesquera, Santiurde de Reinosa e San Miguel de Aguayo, polo norte e leste con Molledo e polo oeste con Hermandad de Campoo de Suso e Los Tojos.\nXeograf\u00eda.\nO municipio est\u00e1 na v\u00eda de paso cara a meseta m\u00e1is transitada historicamente e por onde se trazaron infraestruturas como o ferrocarril e a autov\u00eda Cantabria - Meseta. Conserva en bo estado un tramo da chamada \"calzada romana\" entre B\u00e1rcena de Pie de Concha e a localidade de Pesquera e que presumiblemente formaba parte da v\u00eda que comunicaba \"Portus Blendium\" (actual Suances) con \"Segisamo\" (Sasam\u00f3n). Algunha fonte pon en d\u00fabida a s\u00faa orixe romana e data a s\u00faa construci\u00f3n no s\u00e9culo XVIII.\nLocalidades.\nOs 787 habitantes (INE, 2008) de B\u00e1rcena de Pie de Concha, distrib\u00faense nas seguintes localidades:\nB\u00e1rcena de Pie de Concha \u00e9 tam\u00e9n o nome da capital do municipio. Local\u00edzase a 288 metros sobre o nivel do mar. No 2008 contaba cunha poboaci\u00f3n de 607 habitantes (INE). Sit\u00faase na faldra dunha elevada monta\u00f1a e nas inmediaci\u00f3ns da desembocadura do r\u00edo Torina no r\u00edo Besaya.\nDesde esta localidade pode ascenderse ao Pico Jano (1.288-1.290 msnm).\nPatrimonio.\nTres son os bens de interese cultural deste municipio:\nEst\u00e1 clasificado como ben inmoble de interese local a igrexa de San Cosme e San Dami\u00e1n de B\u00e1rcena de Pie de Concha, que data da segunda metade do s\u00e9culo XII). \u00c9 un edificio de arquitectura rom\u00e1nica popular. Ten unha espadana barroca e outros elementos de s\u00e9culos posteriores. Son Benes Inventariados a igrexa de Pujayo e a de Pie de Concha.\nDemograf\u00eda.\nFonte: INE\nAdministraci\u00f3n.\nNas seguintes t\u00e1boas m\u00f3stranse os resultados das elecci\u00f3ns municipais celebradas no 2003 e no 2007.\nEconom\u00eda.\nB\u00e1rcena de Pie de Concha sufriu unha precoz industrializaci\u00f3n desde comezos do s\u00e9culo XX. Por un curto per\u00edodo de tempo, a empresa belga Solvay instalouse na vila de B\u00e1rcena, sobre o r\u00edo Besaya. As s\u00faas instalaci\u00f3ns foron adquiridas posteriormente por Electra de Viesgo que as transformou nunha central hidroel\u00e9ctrica que segue actualmente en funcionamento.\nNo ano 1923 Electra de Viesgo inaugurou o salto de Torina e o encoro de Alsa. Esta obra foi ampliada en 1983 coa construci\u00f3n dun encoro superior en Jano e dunha central de bombeo. Todo o conxunto segue en plena actividade, sendo a principal fonte de riqueza do municipio.\nTam\u00e9n nos primeiros anos do s\u00e9culo pasado instal\u00e1ronse na vila d\u00faas pequenas industrias queixeiras, unha das cales deu orixe \u00e1 industria l\u00e1ctea Leche Collantes, actualmente desaparecida, pero que canda unha f\u00e1brica de pensos, unha gran granxa av\u00edcola e unha macroganader\u00eda de vacas de leite, foron as fontes de emprego durante a segunda metade do s\u00e9culo.\nA isto cabe engadir os empregos xerados polo ferrocarril que atravesa o pobo e a proximidade das industrias de Los Corrales de Buelna. Trala guerra civil, a gandar\u00eda e a agricultura pasaron a ter un papel secundario na vida do pobo e hoxe carecen de relevancia.\nComo a inmensa maior\u00eda dos pobos da zona, B\u00e1rcena \u00e9 un municipio habitado por pensionistas e un pequeno n\u00famero de traballadores que encontran f\u00f3ra do municipio o seu posto de traballo. Tam\u00e9n, a\u00ednda que ten unha pequena industria hostaleira, o turismo non ten gran relevancia no lugar."}
{"id": "172518", "revid": "89787", "url": "https://gl.wikipedia.org/wiki?curid=172518", "title": "Google Lunar X Prize", "text": "Google Lunar X Prize \u00e9 unha competici\u00f3n internacional organizada pola Fundaci\u00f3n X Prize, a mesma que organizou o Ansari X Prize, e patrocinada pola compa\u00f1\u00eda Google. O obxectivo desta competici\u00f3n \u00e9 a colocaci\u00f3n dun robot no solo lunar e cumprir algunhas tarefas tecnol\u00f3xicas. Entre os requisisto figura que un m\u00ednimo do 90% dos custos da produci\u00f3n da sonda deben provir do investimento privado."}
{"id": "172520", "revid": "23204", "url": "https://gl.wikipedia.org/wiki?curid=172520", "title": "Rexi\u00f3n Centro-Leste", "text": "Centre-Est \u00e9 unha das 13 rexi\u00f3ns administrativas nas que se encontra dividida a Burkina Faso. A s\u00faa poboaci\u00f3n era de 1.132.023 habitantes no 2006. A s\u00faa capital \u00e9 Tenkodogo e componse de tres provincias: Boulgou, Koulp\u00e9logo e Kouritenga. No 2005, o gobernador desta rexi\u00f3n era Jacob Ouedraogo (link )."}
{"id": "172521", "revid": "23204", "url": "https://gl.wikipedia.org/wiki?curid=172521", "title": "Rexi\u00f3n Norte, Burkina Faso", "text": "Nord \u00e9 unha das trece rexi\u00f3ns administrativas de Burkina Faso. A capital da rexi\u00f3n \u00e9 Ouahigouya. A rexi\u00f3n componse de catro provincias: Loroum, Passor\u00e9, Yatenga e Zondoma. Cunha \u00e1rea de 17.601\u00a0km\u00b2, no 2006 ti\u00f1a unha poboaci\u00f3n de 1.055.326 habitantes.\nLimita polo norte coa Rep\u00fablica do Mal\u00ed, polo nordeste coa rexi\u00f3n do Sahel, polo leste coa rexi\u00f3n do Centre-Nord, polo sur coas rexi\u00f3ns de Plateau-Central e Centre-Ouest e polo oeste coa rexi\u00f3n de Boucle du Mouhoun."}
{"id": "172522", "revid": "111586", "url": "https://gl.wikipedia.org/wiki?curid=172522", "title": "Martin McDonagh", "text": "Martin McDonagh, nado en Camberwell (Londres) o 26 de marzo de 1970, \u00e9 un dramaturgo e realizador anglo-irland\u00e9s, co\u00f1ecido polas s\u00faas pezas teatrais de gran brutalidade e estilo cinematogr\u00e1fico. Consid\u00e9rase que cultiva unha vertente extrema do teatro da crueldade, co\u00f1ecida como \"In-yer-face\", que destaca o aspecto violento e grotesco das obras para captar a atenci\u00f3n do p\u00fablico, e que tivo como predecesor o x\u00e9nero do monicreque.\nTraxectoria.\nNaceu en Inglaterra, fillo de pais irlandeses. Con 16 anos os pais regresaron a Irlanda, v\u00e9ndose obrigado a deixar os estudos e po\u00f1erse a traballar en Londres xunto ao seu irm\u00e1n m\u00e1is vello, o guionista John McDonagh. Subsistiu con pequenos traballos e axudas sociais. Pasaba os ver\u00e1ns cos seus pais en Galway.\nDesde novo escribiu obras para a radio e a televisi\u00f3n, por\u00e9n, non lle foron aceptadas. Entre 1994 e 1995 comezou co teatro. Nas vacaci\u00f3ns en Irlanda familiarizouse co dialecto local, que usou en moitas das s\u00faas obras para ironizar e salientar o aspecto da vida rural irlandesa e a s\u00faa particular poes\u00eda.\nObra.\nEn 1996 acadou o premio do C\u00edrculo da Cr\u00edtica Teatral brit\u00e1nica ao dramaturgo m\u00e1is prometedor do ano coa s\u00faa primeira obra, \"A ra\u00ed\u00f1a da beleza de Leenane\" (\"The Beauty Queen of Leenane\"), que en 1998 foi nomeada ao Premio Tony \u00e1 mellor obra. Esta obra inicia unha trilox\u00eda de obras ambientadas no Condado de Galway, co que ga\u00f1ou o favor do p\u00fablico e da cr\u00edtica. O ciclo, \"The Leenane Trilogy\", compl\u00e9tase con \"Un cranio furado\" (\"A Skull in Connemara\") e \"Oeste solitario\" (\"The Lonesome West\"), as d\u00faas de 1997. As tres obras foron coproducidas polo Royal Court Theatre de Londres e o Druid Company Theatre de Galway.\nA s\u00faa segunda trilox\u00eda irlandesa \u00e9 \"The Aran Islands Trilogy\", ambientada nunhas pequenas illas fronte \u00e1 costa de Galway. Est\u00e1 composta por \"O tolleito de Inishmaan\" (\"The Cripple of Inishmaan\", 1997), \"The Lieutenant of Inishmore\" (2001) e \"The Banshees of Inisheer\", sen editar ao non considerala o autor suficientemente boa a que foi adaptada en 2022 como pel\u00edcula nomeada a 9 Oscar. \"The Cripple of Inishmaan\" foi estreada no Royal National Theatre (Cottesloe) de Londres. \"The Lieutenant of Inishmore\", estreada en Londres pola Royal Shakespeare Company, \u00e9 unha comedia negra sobre un terrorista expulsado do IRA pola s\u00faa brutalidade, que de volta \u00e1 s\u00faa aldea toma unha sanguenta represalia contra dos que asasinaron o seu gato.\nA s\u00faa obra m\u00e1is co\u00f1ecida \u00e9 \"The Pillowman\" (2003), a s\u00faa primeira obra \"non irlandesa\". Foi escrita cando McDonagh era dramaturgo residente do Royal National Theatre, onde foi estreada. O actor Jeff Goldblum foi un dos protagonistas da montaxe estreada no Booth Theater de Broadway, en 2005. Trata dun escritor detido pola polic\u00eda nun estado totalitario debido a que os seus contos se relacionan con asasinatos de nenos. Carentes de probas contundentes, os interrogadores pretenden executalo extraxudicialmente. Os contos (alg\u00fans deles postos en escena) sorprenden polos atroces maltratos e asasinatos infrinxidos a nenos. No 2004 a obra recibiu o Premio Laurence Olivier e o Premio do C\u00edrculo da Cr\u00edtica de Nova York \u00e1 mellor obra estranxeira, e o Premio Tony 2005 ao mellor texto teatral.\nNa tempada 2009-10 estreouse a s\u00faa seguinte obra, \"A Behanding in Spokane\".\nCine.\nEn 2005 iniciouse no cinema coa curtametraxe \"Six shooter\". Fala dun home que viaxa en tren cara \u00e1 s\u00faa casa unhas horas horas despois da morte da s\u00faa esposa, e que se encontra no vag\u00f3n cun mozo estra\u00f1o que resulta ser un psic\u00f3pata. O filme obtivo o Oscar \u00e1 mellor curtametraxe en 2006.\nEn xaneiro de 2009 presentouse a s\u00faa primeira longametraxe, \"In Bruges\", que abriu o Festival de Sundance. Est\u00e1 protagonizado por Ralph Fiennes, Colin Farrell e Brendan Gleeson. En 2009 ga\u00f1ou o premio BAFTA (\"British Academy Film Awards\") ao mellor gui\u00f3n e foi nomeada ao Oscar ao mellor gui\u00f3n orixinal. Colin Farrell logrou o Globo de Ouro ao mellor actor de comedia. En 2022 dirixiu de novo a Colin Farrell, xunto a Brendan Gleeson en \"The Banshees of Inisherin.\"\nTraduci\u00f3ns.\nA s\u00faa obra foi traducida a 40 linguas e estreada en diversos pa\u00edses. En galego estre\u00e1ronse \"A ra\u00ed\u00f1a da beleza de Leenane\" (dirixida por X\u00falio Lago), \"Un cranio furado\" e \"Oeste solitario\" (dirixidas por Quico Cadaval), e mais \"O tolleito de Inishmaan\" (dirixida por C\u00e1ndido Paz\u00f3)."}
{"id": "172523", "revid": "23204", "url": "https://gl.wikipedia.org/wiki?curid=172523", "title": "Rexi\u00f3n Centro-Norte", "text": "Centre-Nord \u00e9 unha das trece rexi\u00f3ns nas que se encontra dividida Burkina Faso. A s\u00faa capital \u00e9 Kaya. A rexi\u00f3n componse de tres provincias: Bam, Namentenga e Sanmatenga."}
{"id": "172524", "revid": "23204", "url": "https://gl.wikipedia.org/wiki?curid=172524", "title": "Rexi\u00f3n Centro-Oeste", "text": "Centre-Ouest \u00e9 unha das trece rexi\u00f3ns nas que se encontra dividida Burkina Faso. A s\u00faa capital \u00e9 Koudougou. No 2006 ti\u00f1a unha poboaci\u00f3n de 1.183.473 habitantes. A rexi\u00f3n componse de catro provincias: Boulkiemd\u00e9, Sangui\u00e9, Sissili e Ziro."}
{"id": "172525", "revid": "23204", "url": "https://gl.wikipedia.org/wiki?curid=172525", "title": "Rexi\u00f3n Centro-Sur", "text": "Centre-Sud \u00e9 unha das trece rexi\u00f3ns nas que se encontra dividida Burkina Faso. A s\u00faa capital \u00e9 Manga. No 2006 ti\u00f1a unha poboaci\u00f3n de 638.379 habitantes. A rexi\u00f3n componse de tres provincias: Baz\u00e8ga, Zoundw\u00e9ogo e Nahouri. Nela at\u00f3pase o parque nacional Kabor\u00e9-Tambi."}
{"id": "172526", "revid": "23204", "url": "https://gl.wikipedia.org/wiki?curid=172526", "title": "Rexi\u00f3n Leste, Burkina Faso", "text": "Est \u00e9 unha das trece rexi\u00f3ns nas que se encontra dividida Burkina Faso. A s\u00faa capital \u00e9 Fada N\u2019Gourma. No 2006 ti\u00f1a unha poboaci\u00f3n de 1.209.399 habitantes. A rexi\u00f3n componse de cinco provincias: Gnagna, Gourma, Komondjari, Kompienga e Tapoa."}
{"id": "172530", "revid": "1131", "url": "https://gl.wikipedia.org/wiki?curid=172530", "title": "Henry Selick", "text": "Henry Selick, nado o 30 de novembro de 1952 en Glen Ridge (Nova Jersey) \u00e9 un director, produtor e escritor estadounidense co\u00f1ecido por dirixir os filmes \"The Nightmare Before Christmas\", \"James and the Giant Peach\" e \"Coraline\"."}
{"id": "172531", "revid": "6939", "url": "https://gl.wikipedia.org/wiki?curid=172531", "title": "Dandi", "text": "Un dandi, do ingl\u00e9s \"dandy\", \u00e9 un home que se considera elegante e refinado, e cuxa actitude ante a vida se caracteriza pola falta de desexo, a desgana, o aburrimento e o desprezo polos gustos do vulgo. A corrente asociada ao dandi denom\u00ednase \u00ab\"dandismo\"\u00bb e tivo a s\u00faa orixe na sociedade inglesa de finais do s\u00e9culo XVIII."}
{"id": "172532", "revid": "98629", "url": "https://gl.wikipedia.org/wiki?curid=172532", "title": "Li\u00f1a Maginot", "text": "A li\u00f1a Maginot foi unha li\u00f1a de fortificaci\u00f3n e defensa constru\u00edda por Francia ao longo da s\u00faa fronteira con Alema\u00f1a e Italia, despois da fin da primeira guerra mundial. O termo Li\u00f1a Maginot \u00fasase indistintamente para referirse ao sistema completo de fortificaci\u00f3ns, ou exclusivamente para referirse \u00e1s defensas contra Alema\u00f1a, nese caso as defensas contra Italia adoitan chamarse Li\u00f1a Alpina. Fronte a ela ach\u00e1base a li\u00f1a fortificada alem\u00e1 co\u00f1ecida como Li\u00f1a Sigfrido."}
{"id": "172533", "revid": "6939", "url": "https://gl.wikipedia.org/wiki?curid=172533", "title": "Lucky Luke", "text": "Lucky Luke \u00e9 unha serie de historietas belga, parte parodia e parte tributo ao m\u00edtico afastado oeste dos Estados Unidos, protagonizada polo vaqueiro hom\u00f3nimo. Creada polo debuxante belga Morris en 1946 contou con m\u00faltiples guionistas, entre os que se conta Ren\u00e9 Goscinny. Despois de Tintin e de Ast\u00e9rix, Lucky Luke \u00e9 o c\u00f3mic m\u00e1is popular de Europa continental.\nEn galego s\u00f3 se publicou un dos seus \u00e1lbums, \"A amnesia dos Dalton\" (1992), traducido por Henrique Harguindey e publicado por Edici\u00f3ns Xerais de Galicia.\nCaracter\u00edsticas.\nAo final de cada debuxo animado, excepto nos primeiros n\u00fameros, Lucky Luke vai cara ao sol que se pon, cantando\nEn varios dos n\u00fameros, os guionistas burlanse do seu propio recurso: nun c\u00f3mic, Jolly Jumper, o cabalo de Lucky Luke di:\nArgumento.\nLucky Luke \u00e9 co\u00f1ecido por ser\ne \u00e9 un vaqueiro que se enfronta ao crime e a inxustiza detendo proscritos, escoltando caravanas de pioneiros morm\u00f3ns e exercendo de mediador do Goberno dos Estados Unidos, en misi\u00f3ns diplom\u00e1ticas especialmente delicadas. O 'cowboy' caracterizouse ao comezo da serie por ter constantemente un cigarro na boca, a\u00ednda que Morris substitu\u00eduno por unha palla en 1983, o que lle valeu o reco\u00f1ecemento da Organizaci\u00f3n Mundial da Sa\u00fade.\nPersonaxes secundarios.\nJolly Jumper.\nO cabalo de Luke \u00e9 Jolly Jumper,\nIncriblemente eficiente, sempre acode en axuda de Lucky Luke cando \u00e9 secuestrado ou encarcerado polos seus inimigos. Lucky e Jolly mest\u00faranse perfectamente: de feito, o cabalo entende o que di o xinete e normalmente fai comentarios sarc\u00e1sticos. S\u00f3 nalg\u00fans c\u00f3mics (como en \"O bandido mec\u00e1nico\"), sux\u00e9rese que Lucky Luke tam\u00e9n entende o que di Jolly.\nOs Daltons.\nOs adversarios recorrentes das historias son os irm\u00e1ns Dalton,\nque son Joe, William, Jack e Averell\nFuxen constantemente da prisi\u00f3n onde son detidos para sementar o terror nas cidades veci\u00f1as e cumprir o so\u00f1o de Joe Dalton, acabar con Lucky Luke, que, por suposto, nunca logra.\nRan Tan Plan.\nNo penal onde est\u00e1n recruidos os Dalton at\u00f3pase de gardi\u00e1n Ran Tan Plan, que \u00e9\ne \u00e9 absolutamente incapaz de manter o control. Ran Tan Plan tam\u00e9n acompa\u00f1a a Lucky Luke en varias aventuras para a desesperaci\u00f3n de Jolly Jumper, que o considera un\nAo personaxe de Ran Tan Plan asign\u00f3uselle a s\u00faa propia serie, traballada por Morris e outros debuxantes, e abarcaba cinco n\u00fameros. \nOutros.\nEn varias aventuras, Lucky Luke atopa personaxes reais de Far West, como Calamity Jane, Billy o neno, o xu\u00edz Roy Bean e a banda de Jesse James. Luke tam\u00e9n participa en acontecementos reais da historia dos Estados Unidos, como a constituci\u00f3n do Pony Express, a colonizaci\u00f3n de Oklahoma, a aparici\u00f3n do tel\u00e9grafo e a construci\u00f3n do de ferrocarril costa a costa.\nTraxectoria editorial.\nO m\u00e1is famoso dos guionistas da serie \u00e9 Ren\u00e9 Goscinny, co\u00f1ecido pola s\u00faas series \"Ast\u00e9rix\" e \"Iznogud\". Despois da morte de Goscinny, varios guionistas, como Bob de Groot, Patrick Nordmann, X. Fauche e Jean L\u00e9turgie, altern\u00e1ronse na tarefa de escribir os novos gui\u00f3ns e o propio Morris escribiu alg\u00fans episodios.\nCuriosamente, poucas aventuras deste cowboy public\u00e1ronse en ingl\u00e9s."}
{"id": "172535", "revid": "98629", "url": "https://gl.wikipedia.org/wiki?curid=172535", "title": "Maurice Druon", "text": "Maurice Druon, nado en Par\u00eds o 23 de abril de 1918 e finado o 14 de abril de 2009, foi un escritor franc\u00e9s, membro da Academia francesa.\nFoi sobri\u00f1o do escritor Joseph Kessel, xunto a quen escribiu o \"Chant des Partisans\", que con m\u00fasica composta por Anna Marly, foi utilizado como himno pola Resistencia francesa durante a segunda guerra mundial."}
{"id": "172537", "revid": "1131", "url": "https://gl.wikipedia.org/wiki?curid=172537", "title": "Amegrove Club de Remo", "text": "O Amegrove Club de Remo \u00e9 unha entidade deportiva do Grove adicada \u00f3 remo, que foi creada en 1979 pola Asociaci\u00f3n de Mexilloeiros do Grove, e que participou por primeira vez nunha regata de trai\u00f1eiras en 1981. Na actualidade compite na Liga Galega de Trai\u00f1eiras.\nHistoria.\nDende 1982 participou nos campionatos de Espa\u00f1a xuven\u00eds nas modalidades de bateis e trai\u00f1eiri\u00f1as, acadando diversos \u00e9xitos en anos seguintes tanto en categor\u00eda xuvenil como en infantil, cadete e s\u00e9nior. En 1992 tam\u00e9n competiron na modalidade de remo ol\u00edmpico.\nNo ano 1996 acadou a medalla de bronce no Campionato de Espa\u00f1a de Trai\u00f1eiras, \u00e9xito que repetiu en 1999, ano no que participou por vez primeira na Bandeira da Concha, quedando 10\u00ba.\nNas tempadas 2004, 2005 e 2006 o club rematou 2\u00ba na Liga Galega de Trai\u00f1eiras. En 2006 tam\u00e9n foi prata no campionato de Espa\u00f1a, e ga\u00f1ou a Bandeira Teresa Herrera. Rematou 6\u00ba en 2007 na Liga Galega de Trai\u00f1eiras, 10\u00ba en 2008, 6\u00ba en 2009, e campi\u00f3n en 2010.\nNo 2011 ga\u00f1aron o VII Campionato de Espa\u00f1a de banco fixo lla\u00fct Mediterr\u00e1neo, modalidade na que compet\u00edan por primeira vez. Esta disp\u00fatase con embarcaci\u00f3ns tradicionais da zona, parecidas \u00e1s trai\u00f1eiras, pero so con oito tripulantes e un patr\u00f3n.\nDende a s\u00faa fundaci\u00f3n, Amegrove Club de Remo conseguiu nas diferentes modalidades e categor\u00edas dos campionatos de Espa\u00f1a de remo:"}
{"id": "172538", "revid": "98629", "url": "https://gl.wikipedia.org/wiki?curid=172538", "title": "Atanas Kirov", "text": "Atanas Kirov, nado en Strasldja o 13 de novembro de 1969, \u00e9 un exfutbolista b\u00falgaro. Xogaba de dianteiro e foi internacional coa selecci\u00f3n b\u00falgara.\nTraxectoria.\nNa tempada 1990\u201391 foi contratado polo Deportivo da Coru\u00f1a quedando sen ficha para esa campa\u00f1a. Ao ano seguinte foi cedido ao CD M\u00e1laga, onde conseguiu anotar 2 tantos en 14 partidos. Pertenceu ao Deportivo at\u00e9 o ano 1994, sen chegar a debutar con equipo galego."}
{"id": "172539", "revid": "23204", "url": "https://gl.wikipedia.org/wiki?curid=172539", "title": "Psicostasia", "text": "A psicostasia, ou kerostasia, \u00e9 un episodio contemplado por algunhas mitolox\u00edas, no que, supostamente, tras a morte dun individuo a s\u00faa alma ser\u00e1 sometida a exame pola divindade para decidir sobre o seu destino ultraterreo.\nHistoria.\nExipto.\nO Libro dos Mortos conta as crenzas que se ti\u00f1an no antigo Exipto sobre o que acontec\u00eda coa alma das persoas que morr\u00edan. \u00d3 morrer unha persoa a s\u00faa alma era conducida \u00f3 Amenti, onde se determinaba se era merecedor da vida eterna. No xu\u00edzo pes\u00e1base a alma cunha balanza, en cuxo extremo oposto se colocaba unha pluma de avestruz (pluma de Maat). Para que o finado puidese ser considerado \u201cxusto de voz\u201d, \u00e9 dicir, unha alma pura, o peso do coraz\u00f3n non pod\u00eda ser maior c\u00f3 da pluma. O xu\u00edzo realiz\u00e1base na Sala das D\u00faas Verdades\u201d, ou \u201cSala da pesaxe da alma\u201d. Intervi\u00f1an 42 xu\u00edces, perante os cales o defunto recitaba a \u201cConfesi\u00f3n negativa\u201d, declarando que non cometera actos reprobables.\nNa psicostasia intervi\u00f1an tam\u00e9n o deus Horus, que conduc\u00eda o defunto \u00e1 presenza de Osiris; Anubis, que vixiaba a balanza; Thoth, que rexistraba o resultado do xu\u00edzo; Ammyt, a \u201cDevoradora de mortos\u201d, que esperaba o veredicto para comerlle o coraz\u00f3n \u00f3 condenado; os catro fillos de Horus, que se situaban sobre unha flor de loto aberta; e os deuses do Al\u00e9n, Shai e Mesjenet, que determinaban o destino da alma e estaban representados por ladrillos dos que emerx\u00edan as s\u00faas cabezas.\nA crenza no xu\u00edzo dos mortos mant\u00edvose en Exipto polo menos ata o s\u00e9culo I d.C. Dunha forma ou outra, algunhas das figuras mitol\u00f3xicas que interve\u00f1en na psicostasia exipcia mantiv\u00e9ronse nas mitolox\u00edas de \u00e9pocas posteriores.\nGrecia antiga.\nEsquilo escribiu d\u00faas traxedias sobre o mito de Memn\u00f3n que non chegaron a n\u00f3s. Nunha delas, a \"Psicostasia\", relataba o duelo entre Memn\u00f3n e Aquiles. Para decidir cal dos dous heroes deb\u00eda morrer, Zeus pesaba as s\u00faas almas mentres Eos e Tetys, cada unha a un lado da balanza, suplicaban pola vida dos seus fillos. Esta escena aparece representada na oler\u00eda grega dende aproximadamente o ano 540 a.C.\n\u00c9 significativa a relaci\u00f3n entre Memn\u00f3n e Exipto. Cando Memn\u00f3n se dirixiu a Troia foi erixindo polo cami\u00f1o unha serie de columnas monumentais para sinalar a s\u00faa ruta. Segundo Her\u00f3doto, estas columnas fixeron que fose confundido co fara\u00f3n Sesostris. Al\u00e9n diso, exist\u00eda un Memnoneon en Tebas e outro en \u00c1bido, e d\u00e9uselle o nome de \"Coloso de Memn\u00f3n\" a unha das d\u00faas estatuas sedentes existentes en Tebas. Dic\u00edase que Memn\u00f3n emit\u00eda unha nota musical \u00f3 ser tocado polos raios do sol nacente.\nXuda\u00edsmo.\nA idea dun xu\u00edzo dos mortos aparece contra o s\u00e9culo II a.C., xunto coa crenza na resurrecci\u00f3n da carne. Este mito estaba intimamente relacionado co destino de Israel e o castigo dos xent\u00eds.\nIslam.\nSegundo a tradici\u00f3n, no xu\u00edzo final a humanidade toda ser\u00e1 convocada nunha gran chaira, espidos, descalzos e sen circuncidar. O Cor\u00e1n di que Deus mesmo xulgar\u00e1 as almas dos mortos, tras o cal exterminar\u00e1 a morte e rescatar\u00e1 do inferno as almas que conserven algo de fe.\nCristianismo.\nO cristianismo herdou d\u00faas concepci\u00f3ns da psicostasia. A primeira, derivada da escatolox\u00eda xud\u00eda, refer\u00edase a un xu\u00edzo final e xeral \u00f3 fin do mundo, que se cr\u00eda inminente. O outro era particular: o xu\u00edzo \u00f3 que era sometido toda alma despois da morte, tras o cal eran enviadas \u00f3 purgatorio, a non ser que merecese entrar inmediatamente no ceo. O xu\u00edzo final ter\u00eda lugar tras a segunda chegada de Cristo, cando resucitar\u00edan todos os mortos para seren xulgados e se decretar\u00e1 o seu destino definitivo no ceo ou no inferno.\nPosteriormente, na Idade Media, deuse moita importancia \u00f3 xu\u00edzo dos mortos, como se ve nas representaci\u00f3ns art\u00edsticas. As representaci\u00f3ns medievais amosan a san Miguel presidindo a psicostasia e rexeitando as inxerencias do dia\u00f1o. O arcanxo Miguel aparece na Biblia como defensor dos homes contra o dia\u00f1o. Na literatura cristi\u00e1 primitiva aparece socorrendo os cristi\u00e1ns dos ataques diab\u00f3licos na hora da morte. Alg\u00fans textos coptos e eti\u00f3picos suxiren que puido existir certa relaci\u00f3n entre san Miguel Arcanxo e o deus exipcio Thoth.\nA iconograf\u00eda de Cristo e a Virxe Mar\u00eda cont\u00e9n evidentes analox\u00edas cos mitos e os temas iconogr\u00e1ficos do antigo Exipto, que se incorporaron \u00f3 cristianismo por medio do Evanxeo de Mateu. A relixi\u00f3n exipcia e a cristi\u00e1 asem\u00e9llanse en que os seus rituais son eminentemente funerarios. A escena da psicostasia protagonizada por san Miguel constit\u00fae unha lembranza evidente dos frescos funerarios exipcios, transmitidos \u00e1 igrexa occidental a trav\u00e9s dos mosteiros coptos na Alta Idade Media.\nA reforma protestante insistiu na idea do xu\u00edzo das almas, pero rexeitando a doutrina do purgatorio. O cristianismo occidental actual non defende a idea medieval do xu\u00edzo final, pero \u00e9 indeciso \u00e1 hora de formular unha doutrina alternativa.\nRepresentaci\u00f3ns art\u00edsticas.\nA representaci\u00f3n da psicostasia \u00e9 un motivo recorrente na arte relixiosa da Idade Media. Adoitan representar sempre o mesmo esquema compositivo, xeralmente en tres escenas: a chegada de Cristo, a separaci\u00f3n dos salvados e os condenados e a resurrecci\u00f3n dos mortos. En xeral a arte occidental asumiu un papel pedag\u00f3xico que buscaba evitar a condenaci\u00f3n do espectador a base de amosarlle exemplos de almas condenadas, especialmente as que pecaran de \"hybris\", ou orgullo desmesurado ante os deuses. Na \u00e9poca m\u00e1is antiga estas personaxes adoitan aparecer dun modo coral, formando un grupo, pero nas \u00e9pocas m\u00e1is posteriores adquiren a forma de obras adicadas a figuras destacadas da mitolox\u00eda: Ticio, S\u00edsifo, T\u00e1ntalo, Ixi\u00f3n, Teseo, Pir\u00edtoo...\nEn Galicia.\nPor\u00e9n, a psicostasia non \u00e9 un tema frecuente na imaxiner\u00eda galaica. Na igrexa de Arcade, en Soutomaior, aparece representada nun arco triunfal. Tam\u00e9n no mosteiro de Moraime e en Santa Mar\u00eda de Cambre, ambas cun mesmo esquema compositivo no que se representa a loita de san Miguel cun animal fant\u00e1stico, probablemente un drag\u00f3n. Ademais cons\u00e9rvanse fragmentos do P\u00f3rtico da Gloria nos que se representa a psicostasia.\nDe modo excepcional, a igrexa parroquial de Santa Mar\u00eda de Seteventos, no concello do Savi\u00f1ao, conserva uns frescos sobre o arco de triunfo da \u00e1bsida que conforman un programa iconogr\u00e1fico unitario que representa a encarnaci\u00f3n e nacemento de Cristo e o seu regreso como xu\u00edz. Est\u00e1n datados no s\u00e9culo XV. Entre as moitas figuras que completan o conxunto destaca san Miguel, con arn\u00e9s branco, que procede a executar a psicostasia mentres alancea a Satan\u00e1s, que intenta coller unha alma da balanza. No espazo infernal de Seteventos, xunto co de Marrube, presenta un variado repertorio de castigos tipificados segundo as faltas, acompa\u00f1ados de ep\u00edgrafes aclaratorios hoxe ilexibles. Adv\u00edrtese un especial interese na amoestaci\u00f3n contra os pecados da luxuria e a gula."}
{"id": "172540", "revid": "23204", "url": "https://gl.wikipedia.org/wiki?curid=172540", "title": "Manel Men\u00e9ndez", "text": "Jos\u00e9 Manuel Men\u00e9ndez Erimia, co\u00f1ecido como Manel, nado en Avil\u00e9s o 7 de xaneiro de 1971, \u00e9 un exfutbolista e actual adestrador de f\u00fatbol espa\u00f1ol. Xogaba de centrocampista e actualmente adestra o Compostela."}
{"id": "172543", "revid": "56817", "url": "https://gl.wikipedia.org/wiki?curid=172543", "title": "Charlotte's Web (hom\u00f3nimos)", "text": "Charlotte's Web pode facer referencia a:"}
{"id": "172545", "revid": "89787", "url": "https://gl.wikipedia.org/wiki?curid=172545", "title": "Liga Galega de Trai\u00f1eiras 2005", "text": "A tempada 2005 da Liga Galega de Trai\u00f1eiras foi a 3\u00aa edici\u00f3n do campionato de trai\u00f1eiras de Galicia creado en 2003. Nesta tempada se disputaron 12 bandeiras.\nClasificaci\u00f3n.\n&lt;noinclude&gt;"}
{"id": "172546", "revid": "23204", "url": "https://gl.wikipedia.org/wiki?curid=172546", "title": "Plateau-Central", "text": "Plateau Central \u00e9 unha das trece rexi\u00f3ns nas que se encontra dividida Burkina Faso. A s\u00faa capital \u00e9 Ziniar\u00e9. A rexi\u00f3ns componse de tres provincias: Ganzourgou, Kourw\u00e9ogo e Oubritenga. Cunha extensi\u00f3n de 8.545\u00a0km\u00b2, no 2006 ti\u00f1a unha poboaci\u00f3n de 647.516 habitantes."}
{"id": "172547", "revid": "23204", "url": "https://gl.wikipedia.org/wiki?curid=172547", "title": "Rexi\u00f3n Sur-Oeste", "text": "Sud-Ouest \u00e9 unha das trece rexi\u00f3ns nas que se encontra dividida Burkina Faso. A s\u00faa capital \u00e9 Gaoua. A rexi\u00f3n componse de catro provincias: Bougouriba, Ioba, Noumbiel e Poni. Cunha extensi\u00f3n de 16.576\u00a0km\u00b2, no 2006 ti\u00f1a unha poboaci\u00f3n de 623.056 habitantes."}
{"id": "172549", "revid": "23204", "url": "https://gl.wikipedia.org/wiki?curid=172549", "title": "Viktor Frankl", "text": "Viktor Emil Frankl, nado en Viena o 26 de marzo de 1905 e finado na mesma cidade o 2 de setembro de 1997, foi un neur\u00f3logo e psiquiatra austr\u00edaco, fundador da logoterapia, tam\u00e9n chamada terceira escola vienesa da psiquiatr\u00eda. De orixe xud\u00eda, sobreviviu dende 1942 ata 1945 en varios campos de concentraci\u00f3n do Terceiro Reich nazi, inclu\u00eddos Auschwitz e Dachau. Froito da s\u00faa experiencia, escribiu a s\u00faa obra m\u00e1is co\u00f1ecida, \"Ein Psychologe erlebt das Konzentrationslager\" (Un psic\u00f3logo experimentado no campo de concentraci\u00f3n), tam\u00e9n publicada en ingl\u00e9s en edici\u00f3n revisada polo autor coma \"Man's Search for Meaning\" (O home na busca de sentido).\nTraxectoria.\nViktor Frankl naceu no seo dunha familia xud\u00eda. Seu pai traballaba no parlamento, onde ocupou postos de esten\u00f3grafo e rematou coma ministro de asuntos sociais. Dende mozo, Frankl mostrou un grande interese pola psicolox\u00eda e mais a pol\u00edtica, pois pertenceu a varias organizaci\u00f3ns xuven\u00eds pr\u00f3ximas ao socialismo.\nEstudou medicina na Universidade de Viena e especializouse en neurolox\u00eda e psiquiatr\u00eda. Dende 1933 ata 1937 traballou no Hospital Xeral da cidade, pero os vindeiros anos, ata 1940, practicou a psiquiatr\u00eda na s\u00faa propia consulta privada, algo moi t\u00edpico na \u00e9poca. Despois, dirixiu ata 1942 o departamento de neurolox\u00eda do Hospital Rothschild, o \u00fanico hospital de Viena onde os xudeus pod\u00edan acudir, tras o triunfo do NSDAP, o partido nazi, en Alema\u00f1a e o \"Anschluss\".\nEn decembro de 1941 casou co Tilly Grosser, tam\u00e9n de orixe xud\u00eda. No outono do seguinte ano, xunto \u00e1 s\u00faa muller e os seus pais, foi deportado ao campo de concentraci\u00f3n de Theresienstadt. Tres anos m\u00e1is tarde, foi trasladado a Auschwitz e despois a Kaufering e T\u00fcrkheim, dous subcampos asociados a Dachau. Foi liberado o 27 de abril de 1945 polo ex\u00e9rcito estadounidense, mais a s\u00faa muller e familia non sobreviviron ao Holocausto xudeu e endexamais volveu velos.\nTras a liberaci\u00f3n.\nDespois da s\u00faa liberaci\u00f3n, volveu a Viena, onde escribiu, froito dos seus pensamentos nos campos de exterminio, o seu m\u00e1is famoso libro, \"Ein Psychologe erlebt das Konzentrationslager\" , unha aproximaci\u00f3n \u00e1 psicolox\u00eda dun prisioneiro (e, \u00e1s veces, dos carcereiros) nun campo de concentraci\u00f3n dende a perspectiva dun psiquiatra. Nesta obra exp\u00f3n que, a\u00ednda vivindo nas m\u00e1is extremas condici\u00f3ns de deshumanizaci\u00f3n e sufrimento, o home pode atopar unha raz\u00f3n para vivir, un sentido para a s\u00faa vida que o protexa de perder o siso, base\u00e1ndose na s\u00faa tendencia natural \u00e1 transcendencia e \u00e1 s\u00faa dimensi\u00f3n espiritual, que leva de xeito natural \u00e1 esperanza. O libro \u00e9 considerado un dos mellores testemu\u00f1os do Holocausto, grazas, en gran parte, \u00e1 s\u00faa linguaxe serena e comprensiva, moi lonxe da vinganza ou do rancor.\nEsta reflexi\u00f3n confirmouno nas s\u00faas ideas previas ao Holocausto, concretadas na logoterapia, considerada a terceira escola vienesa da psicolox\u00eda, despois da psican\u00e1lise de Freud e a psicolox\u00eda individual de Alfred Adler, ambos os dous importantes influencias de Frankl, a\u00ednda que defendesen ideas dispares sobre a conduta e natureza humana, feito que animou a Frankl a crear a s\u00faa propia escola. A logoterapia afirma que o verdadeiro motor dunha vida \u00e9 a busca dun sentido vital pleno, cara \u00e1 esperanza. O traballo do terapeuta ser\u00e1 axudar o paciente a co\u00f1ecer os cami\u00f1os para atopar este sentido. Grazas ao seu traballo dirixiu a policl\u00ednica neurol\u00f3xica de Viena ata 1971.\nReco\u00f1ecemento.\nAs ensinanzas de Frankl foron reco\u00f1ecidas mundialmente. En 1949 recibiu un doutoramento honorario en Filosof\u00eda. En 1955, foi nomeado profesor da Universidade de Viena. A partir de 1961, compaxinou cinco postos de profesor nos Estados Unidos, nas universidades de Harvard, Stanford, Dallas, Pittsburgh e San Diego. Foille outorgado o premio Oskar Pfister da Sociedade Americana de Psiquiatr\u00eda, as\u00ed como outras distinci\u00f3ns de diferentes pa\u00edses, entre os que destacan os seus 29 doutoramentos \"Honoris Causa\".\nEnsinou na universidade ata os 85 anos e foi un experto escalador de monta\u00f1as e piloto de avionetas. Publicou m\u00e1is de 30 libros, traducidos a diversos idiomas, e impartiu numerosas conferencias ata meses antes do seu pasamento, o 2 de setembro de 1997, na s\u00faa cidade natal."}
{"id": "172550", "revid": "9566", "url": "https://gl.wikipedia.org/wiki?curid=172550", "title": "Aldegea, S\u00fadwest-Frysl\u00e2n", "text": "Aldegea \u00e9 unha entidade de poboaci\u00f3n do concello de S\u00fadwest Frysl\u00e2n, no suroeste da provincia neerlandesa de Frisia, local\u00edzase nas marxes do lago de Aldegeaster Brekken, que atrae a afeccionados dos deportes na\u00faticos. O lugar ti\u00f1a 681 habitantes a 1 de xaneiro de 2009. Entre os seus monumentos salientan, a igrexa da vila, a \"Ankertsjerke\" que est\u00e1 restaurada e o Dorusmooltsje, un mu\u00ed\u00f1o de vento."}
{"id": "172551", "revid": "85894", "url": "https://gl.wikipedia.org/wiki?curid=172551", "title": "A Ponte Noval, Mera de Arriba, Ortigueira", "text": "A Ponte Noval \u00e9 un lugar da parroquia de Mera de Arriba no concello coru\u00f1\u00e9s de Ortigueira na comarca do Ortegal. Ti\u00f1a 78 habitantes no ano 2009 segundo datos do Instituto Galego de Estat\u00edstica, dos cales eran 39 homes e 39 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 116 habitantes."}
{"id": "172552", "revid": "85894", "url": "https://gl.wikipedia.org/wiki?curid=172552", "title": "O Pousadoiro de Abaixo, Mera de Arriba, Ortigueira", "text": "O Pousadoiro de Abaixo \u00e9 un lugar da parroquia de Mera de Arriba no concello coru\u00f1\u00e9s de Ortigueira na comarca do Ortegal. Ti\u00f1a 7 habitantes no ano 2009 segundo datos do Instituto Galego de Estat\u00edstica, dos cales eran 5 homes e 2 mulleres, o que sup\u00f3n un aumento con relaci\u00f3n ao ano 2000 cando ti\u00f1a 3 habitantes."}
{"id": "172559", "revid": "89787", "url": "https://gl.wikipedia.org/wiki?curid=172559", "title": "Jos\u00e9 Balseiros", "text": "Silvestre Jos\u00e9 Balseiros Guinarte, nado en Tomonde (Cerdedo-Cotobade) en 1961, \u00e9 un pol\u00edtico galego do PPdeG.\nTraxectoria.\nFuncionario da administraci\u00f3n local, acabou sendo secretario-interventor do concello de Cerdedo. Nas elecci\u00f3ns municipais de 2003 foi elixido concelleiro e nomeado 1\u00ba tenente de alcalde. O 30 de decembro de 2004 foi elixido alcalde de Cerdedo logo da renuncia do seu sogro Jos\u00e9 Luis Jorge Caram\u00e9s. Nas elecci\u00f3ns municipais de 2007 presentouse \u00e1 alcald\u00eda encabezando a lista do PPdeG e acadou o 83% dos votos, convert\u00e9ndose no alcalde popular m\u00e1is votado de Galicia. Dende 2007 foi tam\u00e9n deputado provincial na Deputaci\u00f3n de Pontevedra. En novembro de 2016 tomou posesi\u00f3n como deputado no Parlamento de Galicia. En outubro de 2018 foi nomeado director xeral de Gandar\u00eda, Agricultura e Industrias Agroalimentarias."}
{"id": "172560", "revid": "1888", "url": "https://gl.wikipedia.org/wiki?curid=172560", "title": "Silvestre Jos\u00e9 Balseiros Guinarte", "text": ""}
{"id": "172564", "revid": "1888", "url": "https://gl.wikipedia.org/wiki?curid=172564", "title": "Jos\u00e9 Luis Jorge Caram\u00e9s", "text": "Jos\u00e9 Luis Jorge Caram\u00e9s, nado en Cerdedo en 1940, \u00e9 un pol\u00edtico galego do PPdeG, que foi alcalde de Cerdedo durante 30 anos.\nTraxectoria.\nMestre de profesi\u00f3n, foi nomeado alcalde de Cerdedo en 1974. Nas primeiras elecci\u00f3ns democr\u00e1ticas presentouse como independente, obtendo a alcald\u00eda. Desde ese momento resultou elixido por maior\u00eda en todas as elecci\u00f3ns. O 30 de decembro de 2004 renuncio \u00e1 alcald\u00eda sendo substitu\u00eddo polo seu xenro Jos\u00e9 Balseiros."}
{"id": "172565", "revid": "23204", "url": "https://gl.wikipedia.org/wiki?curid=172565", "title": "Ram\u00f3n Fern\u00e1ndez Docobo", "text": "Ram\u00f3n \u00c1ngel Fern\u00e1ndez Docobo, nado en Ribadeo o 15 de setembro\u00a0de 1962, \u00e9 un exfutbolista galego. Xogaba de porteiro."}
{"id": "172567", "revid": "98629", "url": "https://gl.wikipedia.org/wiki?curid=172567", "title": "Juan Antonio Fern\u00e1ndez Pazos", "text": "Juan Antonio Fern\u00e1ndez Pazos, co\u00f1ecido como Juanito, nado en Ferrol o 11 de xaneiro de 1970, \u00e9 un exfutbolista galego. Xogaba de dianteiro."}
{"id": "172572", "revid": "85894", "url": "https://gl.wikipedia.org/wiki?curid=172572", "title": "Vilar, Mera de Arriba, Ortigueira", "text": "Vilar \u00e9 un lugar da parroquia de Mera de Arriba no concello coru\u00f1\u00e9s de Ortigueira na comarca do Ortegal. Ti\u00f1a 11 habitantes no ano 2009 segundo datos do Instituto Galego de Estat\u00edstica, dos cales eran 6 homes e 5 mulleres, o que sup\u00f3n un aumento con relaci\u00f3n ao ano 2000 cando ti\u00f1a 6 habitantes."}
{"id": "172573", "revid": "85894", "url": "https://gl.wikipedia.org/wiki?curid=172573", "title": "Mu\u00ed\u00f1os, Mera de Arriba, Ortigueira", "text": "Mu\u00ed\u00f1os \u00e9 un lugar da parroquia de Mera de Arriba no concello coru\u00f1\u00e9s de Ortigueira na comarca do Ortegal. Ti\u00f1a 2 habitantes no ano 2009 segundo datos do Instituto Galego de Estat\u00edstica, dos cales eran 1 home e 1 muller, o que sup\u00f3n un aumento con relaci\u00f3n ao ano 2000 cando non ti\u00f1a habitantes."}
{"id": "172574", "revid": "85894", "url": "https://gl.wikipedia.org/wiki?curid=172574", "title": "A Retorta, Mera de Arriba, Ortigueira", "text": "A Retorta \u00e9 un lugar da parroquia de Mera de Arriba no concello coru\u00f1\u00e9s de Ortigueira na comarca do Ortegal. Ti\u00f1a 5 habitantes no ano 2009 segundo datos do Instituto Galego de Estat\u00edstica, dos cales eran 2 homes e 3 mulleres, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes."}
{"id": "172575", "revid": "85894", "url": "https://gl.wikipedia.org/wiki?curid=172575", "title": "O Coto, Mera de Arriba, Ortigueira", "text": "O Coto \u00e9 un lugar da parroquia de Mera de Arriba no concello coru\u00f1\u00e9s de Ortigueira na comarca do Ortegal. Ti\u00f1a 1 habitante no ano 2009 segundo datos do Instituto Galego de Estat\u00edstica, que era 1 muller, o que non sup\u00f3n ning\u00fan cambio con relaci\u00f3n ao ano 2000 cando contaba co mesmo habitante."}
{"id": "172576", "revid": "85894", "url": "https://gl.wikipedia.org/wiki?curid=172576", "title": "O Pico, Mera de Arriba, Ortigueira", "text": "O Pico \u00e9 un lugar da parroquia de Mera de Arriba no concello coru\u00f1\u00e9s de Ortigueira na comarca do Ortegal. Ti\u00f1a 3 habitantes no ano 2009 segundo datos do Instituto Galego de Estat\u00edstica, que eran 3 mulleres, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes."}
{"id": "172577", "revid": "85894", "url": "https://gl.wikipedia.org/wiki?curid=172577", "title": "O Foxo, Mera de Arriba, Ortigueira", "text": "O Foxo \u00e9 un lugar da parroquia de Mera de Arriba no concello coru\u00f1\u00e9s de Ortigueira na comarca do Ortegal. Ti\u00f1a 1 habitante no ano 2009, que era 1 home segundo datos do Instituto Galego de Estat\u00edstica, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 2 habitantes."}
{"id": "172579", "revid": "29029", "url": "https://gl.wikipedia.org/wiki?curid=172579", "title": "O Pico", "text": "Co top\u00f3nimo O Pico pod\u00e9monos referir a:"}
{"id": "172580", "revid": "89787", "url": "https://gl.wikipedia.org/wiki?curid=172580", "title": "Bancaja", "text": "A Caja de Ahorros de Valencia, Castell\u00f3n y Alicante, co\u00f1ecida comercialmente como Bancaja (en valenciano: \"Bancaixa\"), \u00e9 unha entidade de cr\u00e9dito espa\u00f1ola de natureza fundacional e car\u00e1cter ben\u00e9fico-social, cuxo obxecto \u00e9 contribu\u00edr \u00e1 consecuci\u00f3n dos intereses xerais, a trav\u00e9s do desenvolvemento econ\u00f3mico e social na s\u00faa zona de actuaci\u00f3n.\nBancaja, \u00e9 a entidade financeira m\u00e1is importante da Comunidade Valenciana, a matriz do sexto grupo financeiro espa\u00f1ol e do terceiro dentro do sector de caixas de aforros, medido por activos totais, cun gran potencial de desenvolvemento.\nO seu domicilio social est\u00e1 en Castell\u00f3 de la Plana."}
{"id": "172581", "revid": "5988748", "url": "https://gl.wikipedia.org/wiki?curid=172581", "title": "Banco Santander", "text": "O Banco Santander \u00e9 unha compa\u00f1\u00eda bancaria espa\u00f1ola creada pola uni\u00f3n de comerciantes da ent\u00f3n denominada provincia de Santander, na actualidade Cantabria, cuxas primeiras actividades financeiras datan do 20 de agosto de 1857. Xorde en torno ao negocio das exportaci\u00f3ns de trigo e cereais de Castela polo porto de Santander, ademais das importaci\u00f3ns de produtos de Am\u00e9rica.\n\u00c9 a orixe dunha das empresas multinacionais m\u00e1is importantes de Espa\u00f1a tras o \u00e9xito e absorci\u00f3n de distintos bancos nacionais e estranxeiros, o Grupo Santander est\u00e1 formado principalmente polo \"Banco Santander Central Hispano (BSCH)\", creado en 1999 tras a fusi\u00f3n co Banco Central Hispanoamericano (BCH).\nFoi banco emisor de papel moeda ata 1874, ano no que, polas medidas adoptadas polo ministro de Econom\u00eda, Jos\u00e9 Echegaray, dita actividade quedou reservada ao Banco de Espa\u00f1a en exclusividade. O Banco de Santander aceptou naquel momento a oferta de permanecer como banco comercial. Emilio Bot\u00edn L\u00f3pez foi o primeiro membro desta familia que chegou a presidente en 1909, bisav\u00f3 da actual presidenta do Grupo Santander Ana Patricia Bot\u00edn. En 1994 adquiriu o Banco Espa\u00f1ol de Cr\u00e9dito (Banesto).\nO 10 de marzo de 2007 o banco celebr\u00f3 o seu 150 aniversario cunha reuni\u00f3n de 1\u00a0300 directivos do banco en 22 pa\u00edses e o recibimento da Medalla de Ouro de Cantabria."}
{"id": "172582", "revid": "89787", "url": "https://gl.wikipedia.org/wiki?curid=172582", "title": "Grupo Santander", "text": "O Grupo Santander \u00e9 un grupo bancario espa\u00f1ol organizado en torno ao Banco Santander e que incl\u00fae unha rede de entidades financeiras con presenza en todo o mundo, a\u00ednda que principalmente en Europa e Latinoam\u00e9rica.\nO grupo conta con 129.000 empregados, 66 mill\u00f3ns de clientes, 10.200 sucursais e 2,4 mill\u00f3ns de accionistas en todo o mundo. A banca comerciante polo mi\u00fado, que achega o 82% do beneficio do banco, \u00e9 a s\u00faa principal \u00e1rea de negocio.\nO Grupo Santander \u00e9 a 4\u00aa maior entidade financeira do mundo, \u00e9 o maior banco da Zona euro, a empresa m\u00e1is grande de Espa\u00f1a e a 6\u00aa a nivel mundial, segundo a revista Forbes en 2010.\nA s\u00faa sede operativa, onde traballan m\u00e1is de 6000 empregados, est\u00e1 en Boadilla del Monte, Madrid, na Cidade Financeira do Santander."}
{"id": "172583", "revid": "89787", "url": "https://gl.wikipedia.org/wiki?curid=172583", "title": "Chaque\u00f1o Palavecino", "text": "\u00d3scar Esperanza Palavecino, co\u00f1ecido como Chaque\u00f1o Palavecino, nado no Departamento Rivadavia (Salta) o 18 de decembro de 1959, \u00e9 un cantautor arxentino de m\u00fasica folcl\u00f3rica."}
{"id": "172584", "revid": "98629", "url": "https://gl.wikipedia.org/wiki?curid=172584", "title": "Jos\u00e9 Antonio Garc\u00eda Andrade", "text": "Jos\u00e9 Antonio \"Toni\" Garc\u00eda Andrade, nado na Coru\u00f1a o 12 de novembro de 1977, \u00e9 un exfutbolista galego. Xogaba de defensa."}
{"id": "172585", "revid": "89787", "url": "https://gl.wikipedia.org/wiki?curid=172585", "title": "Zapatones", "text": "Juan Carlos Lema Balsas comunmente co\u00f1ecido coma Zapatones, supostamente nado na Ponte do Porto, Camari\u00f1as en 1954 e finado o 15 de maio de 2015 en Pontevedra, foi unha personalidade do espect\u00e1culo de Galicia, famoso pola s\u00faa presenza continuada na Praza do Obradoiro caracterizado coma peregrino.\nTraxectoria.\nDe pais desco\u00f1ecidos, Juan Carlos Lema foi abandonado cando era un beb\u00e9. Lev\u00e1rono \u00e1 Casa Berce da Coru\u00f1a, das Irm\u00e1s da Caridade, onde estivo ata os seis anos. A continuaci\u00f3n pasou ao Colexio Salesiano desa cidade, e posteriormente ao localizado na parroquia de Castrelo, en Cambados. As\u00ed mesmo, estivo preso por furtos e por desacato durante o servizo militar.\nEn 1993, co gallo do Ano Xacobeo, comezou a traballar en Santiago de Compostela disfrazado de peregrino, de forma continuada, e facendo fotograf\u00edas cos turistas, empregando sempre o mesmo disfrace e deixando medrar a barba. Desempe\u00f1ou este oficio durante practicamente d\u00faas d\u00e9cadas, ata 2011. En decembro dese ano, este veci\u00f1o do barrio de Sar foi desafiuzado da s\u00faa casa e ingresou nun centro de rehabilitaci\u00f3n para tratar os seus problemas de alcoholismo.\nO personaxe de Zapatones.\nSobre a s\u00faa fixaci\u00f3n por Santiago de Compostela, orixinouse mentres traballaba de camareiro nun restaurante de Cambados:"}
{"id": "172586", "revid": "2248", "url": "https://gl.wikipedia.org/wiki?curid=172586", "title": "Juan Carlos Lama Basas", "text": ""}
{"id": "172587", "revid": "1888", "url": "https://gl.wikipedia.org/wiki?curid=172587", "title": "Juan Manuel Rodr\u00edguez de Cea", "text": "Juan Manuel Rodr\u00edguez de Cea, nado en Pontevedra en 1854 e finado na mesma cidade o 15 de febreiro de 1926, foi un pol\u00edtico, escritor e xornalista galego.\nTraxectoria.\nFigurou na direcci\u00f3n do Partido Republicano de Pontevedra con Indalecio Armesto e Pascual Paz e foi varias veces concelleiro na s\u00faa cidade. Colaborou en \"El Estudiante\" e \"O Galiciano\", dirixiu os peri\u00f3dicos \"O Novo Galiciano\", \"La Uni\u00f3n Nacional\" e \"El Pueblo\", foi redactor de \"La Uni\u00f3n Republicana\" e colaborador de \"El Anunciador\"."}
{"id": "172588", "revid": "89787", "url": "https://gl.wikipedia.org/wiki?curid=172588", "title": "Caso Kitzmiller", "text": "O caso Kitzmiller (\"Kitzmiller v. Dover Area School District\"), en xaneiro de 2005, no distrito escolar de Dover (Pennsylvania), foi a primeira contestaci\u00f3n levada perante un tribunal federal dos Estados Unidos contra un distrito escolar p\u00fablico que exix\u00eda que se presentase aos alumnos, e que se lera en voz alta, un texto no que se postulaba a existencia de ideolox\u00edas alternativas \u00e1 teor\u00eda da evoluci\u00f3n, en particular o dese\u00f1o intelixente.\nOs estudantes de bacharelato tiveron que escoitar a s\u00faa lectura nas aulas e, dado o car\u00e1cter pol\u00e9mico da decisi\u00f3n, permitiuse que os pais solicitaran a ausencia dos seus fillos durante a lectura do texto. Debido ao seu car\u00e1cter non cient\u00edfico, alg\u00fans profesores de biolox\u00eda neg\u00e1ronse a ler o texto argumentando a s\u00faa falta de base cient\u00edfica e/ou a s\u00faa estreita relaci\u00f3n co creacionismo.\nConsecuencias.\nEste feito produciu que posteriormente, nunha demanda presentada por un grupo de once pais de alumnos en Dover, fose denunciado o Consello Escolar do distrito, argumentando (con \u00e9xito) que o dese\u00f1o intelixente era unha forma de creacionismo, e que a pol\u00edtica do consello escolar, consecuentemente, violaba a Cl\u00e1usula de Establecemento da Primeira Emenda da Constituci\u00f3n dos Estados Unidos. Os querelantes foron representados pola \"American Civil Liberties Union\" (Uni\u00f3n Americana polas Liberdades Civ\u00eds, ACLU nas s\u00faas siglas en ingl\u00e9s), a \"Americans United for Separation of Church and State\" (Americanos Unidos pola Separaci\u00f3n da Igrexa e o Estado, AU, siglas en ingl\u00e9s), e pola \"Pepper Hamilton LLP\". O \"National Center for Science Education\" (Centro Nacional pola Educaci\u00f3n Cient\u00edfica, NCSE, siglas en ingl\u00e9s) participou como consultor dos querelantes. Os reos foron representados polo \"Thomas More Law Center\" (Centro de Dereito Tom\u00e9 Moro) . O proceso foi xulgado, nun caso sen xurado, do 26 de setembro de 2005 ao 4 de novembro de 2005, perante o xu\u00edz John E. Jones III. Ken Miller, Kevin Padia, Brian Alters, Robert Pennock, Barbara Forrest e John Haught actuaron como testemu\u00f1as especialistas para a acusaci\u00f3n, e Michael Behe, Steve Fuller e Scott Minnich f\u00f3rono da defensa.\nO 20 de decembro de 2005 o xu\u00edz Jones emitiu a s\u00faa decisi\u00f3n, nun documento de 139 p\u00e1xinas, declarando como \"\"inconstitucional a ensinanza do dese\u00f1o intelixente nas escolas por ser un \"argumento relixioso\"\" e que \"\u00e9 unha redenominaci\u00f3n do creacionismo, non unha teor\u00eda cient\u00edfica\" , e tam\u00e9n prohibindo que o dese\u00f1o intelixente fora ensinado nas clases de ciencias das escolas p\u00fablicas do distrito de Pennsylvania.\nOs oito membros do consello escolar de Dover que votaran a favor da esixencia do dese\u00f1o intelixente foron todos derrotados na elecci\u00f3n do 8 de novembro de 2005 por concorrentes que estaban en contra do ensino do dese\u00f1o intelixente nas clases de ciencias, e o seguinte presidente do consello escolar afirmou, daquela, que o consello non ti\u00f1a ningunha intenci\u00f3n de apelar a decisi\u00f3n .\nNa s\u00faa constataci\u00f3n dos feitos, o xu\u00edz Jones realizou as seguintes condenas da estratexia co\u00f1ecida como Ensinar a controversia:\nReacci\u00f3ns.\nO propio xu\u00edz Jones anticipou que o seu veredicto ser\u00eda criticado, dicindo o seguinte na s\u00faa decisi\u00f3n:\nComo Jones previu, John G. West, Director asociado do Centro para a ciencia e a cultura no \"Discovery Institute\", afirmou:\nVarios xornais fixeron notar con certo interese que o xu\u00edz \u00e9 \"un republicano e un asiduo participante na s\u00faa igrexa\" .\nA decisi\u00f3n foi examinada en busca de erros na s\u00faa conclusi\u00f3n, en parte por defensores do dese\u00f1o intelixente buscando evitar futuras derrotas na xustiza. Na primavera do 2007 a \"University of Montana Law review\" publicou tres artigos . No primeiro, David K. DeWolf, John G. West e Casey Luskin, todos membros do \"Discovery Institute\", argumentaron que o dese\u00f1o intelixente \u00e9 unha teor\u00eda cient\u00edfica v\u00e1lida, que o xu\u00edz Jones non deber\u00eda abordar a cuesti\u00f3n de se o DI era ou non unha teor\u00eda cient\u00edfica, e que a decisi\u00f3n en Kitzmiller non ter\u00e1 ning\u00fan efecto no desenvolvemento e na adopci\u00f3n do dese\u00f1o intelixente como unha alternativa ao padr\u00f3n, a teor\u00eda da evoluci\u00f3n . No segundo, Peter Irons respondeu, argumentando que a decisi\u00f3n foi extremadamente ben razoada e que representaba a sentenza de morte dos esforzos do dese\u00f1o intelixente de introducir o creacionismo nas escolas p\u00fablicas , e no terceiro, DeWolf et al. responderon os argumentos feitos por Irons . O medo a un proceso similar fixo que outros consellos escolares abandonaran propostas de \"ensinar a controversia\" do dese\u00f1o intelixente ."}
{"id": "172589", "revid": "85894", "url": "https://gl.wikipedia.org/wiki?curid=172589", "title": "O Casal, Entrimo, Entrimo", "text": "O Casal \u00e9 un lugar da parroquia de Entrimo no concello ourens\u00e1n de Entrimo na comarca da Baixa Limia. Ti\u00f1a 81 habitantes no ano 2011 segundo datos do INE e do IGE, dos cales 39 eran homes e 42 mulleres. No ano 2009 ti\u00f1a 84 habitantes, segundo datos do Instituto Nacional de Estad\u00edstica, dos cales 41 eran homes e 43 eran mulleres. Ten dous barrios: O Pazo e Guiz\u00e1ns."}
{"id": "172593", "revid": "89787", "url": "https://gl.wikipedia.org/wiki?curid=172593", "title": "Movemento do dese\u00f1o intelixente", "text": "O Movemento do dese\u00f1o intelixente () \u00e9 unha campa\u00f1a neocreacionista relixiosa con orixe nos Estados Unidos de Am\u00e9rica, que promove a idea do dese\u00f1o intelixente en \u00e1mbitos sociais, acad\u00e9micos e pol\u00edticos, afirmando que \"certas caracter\u00edsticas do universo e a vida expl\u00edcanse por unha causa intelixente e non por un proceso non dirixido coma a selecci\u00f3n natural. Este movemento ten varios plans de acci\u00f3n, dos que os m\u00e1is co\u00f1ecidos son os do Discovery Institute, como por exemplo a estratexia da cu\u00f1a (controversia sobre o ensino).\nOrixe.\nO movemento do dese\u00f1o intelixente apareceu e desenvolveuse nos Estados Unidos contra 1987, a trav\u00e9s dunha versi\u00f3n moderna do argumento teleol\u00f3xico para a existencia de Deus, despois de fracasaren, salvo \u00e9xitos menores e provisionais, os intentos dos representantes da literalidade b\u00edblica de lograr o ensino do relato da creaci\u00f3n do libro da X\u00e9nese nas clases de Ciencias naturais.\nO movemento do dese\u00f1o intelixente \u00e9 un rebento directo do creacionismo. As comunidades cient\u00edfica e acad\u00e9mica, xunto co Tribunal Federal Norteamericano, consideran o dese\u00f1o intelixente como unha forma de creacionismo ou como un descendente directo que est\u00e1 estreitamente ligado co creacionismo tradicional, e varios autores ref\u00edrense explicitamente a el como \"creacionismo do dese\u00f1o intelixente\".\nO movemento ten a s\u00faa sede no \"Center for Science and Culture\" (CSC), (Centro para a ciencia e a cultura, en ingl\u00e9s), establecido en 1996 como o brazo creacionista do \"Discovery Institute\" para promover os seus obxectivos relixiosos. Ambas as instituci\u00f3ns reclaman amplas mudanzas sociais, acad\u00e9micas e pol\u00edticas. As campa\u00f1as do dese\u00f1o intelixente do \"Discovery Institute\" real\u00edzanse principalmente nos Estados Unidos, a\u00ednda que se fixeron esforzos para promover o DI noutros pa\u00edses. Os l\u00edderes do movemento afirman que o dese\u00f1o intelixente exp\u00f3n as limitaci\u00f3ns da ortodoxia cient\u00edfica e da filosof\u00eda secular do Naturalismo.\nPostura.\nOs defensores do movemento do dese\u00f1o intelixente alegan que a ciencia non deber\u00eda limitarse ao naturalismo nin deber\u00eda demandar a adopci\u00f3n de filosof\u00edas naturalistas que rexeitan automaticamente calquera explicaci\u00f3n que conte\u00f1a causas sobrenaturais, pois o que parece sobrenatural ou milagroso \u00e9 s\u00f3 o que a\u00ednda non se lle co\u00f1ece unha causa l\u00f3xica. O obxectivo principal do movemento \u00e9 \"derrotar a visi\u00f3n do mundo materialista\" representada pola teor\u00eda da evoluci\u00f3n en favor \"dunha ciencia consonte con convicci\u00f3ns te\u00edstas e cristi\u00e1s\".\nPhillip E. Johnson afirmou que o obxectivo do dese\u00f1o intelixente \u00e9 o de presentar o creacionismo como un concepto cient\u00edfico. Todos os principais defensores do dese\u00f1o intelixente son afiliados ou funcionarios do \"Discovery Institute\" e o seu Centro para a ciencia e a cultura. Practicamente todos os conceptos do dese\u00f1o intelixente e o movemento asociado son produtos do \"Discovery Institute\", que gu\u00eda o movemento seguindo a s\u00faa estratexia da cu\u00f1a en canto conduce a s\u00faa campa\u00f1a de ensinar a controversia e outros programas relacionados.\nAlg\u00fans dos principais defensores do dese\u00f1o intelixente fixeron declaraci\u00f3ns conflitivas en relaci\u00f3n co dese\u00f1o intelixente. En declaraci\u00f3ns dirixidas ao p\u00fablico en xeral, afirman que o dese\u00f1o intelixente non \u00e9 relixioso; cando o abordan cristi\u00e1ns conservadores que apoian o movemento, afirman que o dese\u00f1o intelixente ten os seus fundamentos na Biblia. Reco\u00f1ecendo a necesidade de apoio, o Instituto afirma a s\u00faa orientaci\u00f3n cristi\u00e1, evanx\u00e9lica: \"Xuntamente cun foco sobre os formadores de opini\u00f3n influentes, temos tam\u00e9n o obxectivo de constru\u00edr unha base de apoio popular entre o noso c\u00edrculo de constitu\u00edntes, a saber, os cristi\u00e1ns. F\u00e1remolo esencialmente a trav\u00e9s de seminarios apolox\u00e9ticos. \u00c9 a nosa intenci\u00f3n incentivar e dotar a eses crentes con novas evidencias cient\u00edficas que soportan a fe, as\u00ed como \"popularizar\" as nosas ideas no \u00e1mbito m\u00e1is amplo da cultura\". Barbara Forrest, unha especialista que escribiu extensamente sobre o movemento, liga ese comportamento aos obxectivos ofuscantes do \"Discovery Institute\" debido a raz\u00f3ns pol\u00edticas. Escribiu que as actividades do movemento \"te\u00f1en unha verdadeira intenci\u00f3n agresiva e sistem\u00e1tica para promover non s\u00f3 o creacionismo do dese\u00f1o intelixente, sen\u00f3n tam\u00e9n a visi\u00f3n do mundo relixiosa entrelazada con el\".\nEste movemento tam\u00e9n rexeita as posturas representadas pola evoluci\u00f3n te\u00edsta e o creacionismo evolutivo que, a\u00ednda que cren na existencia dun creador e un prop\u00f3sito, a diferenza do Movemento do dese\u00f1o intelixente, a evoluci\u00f3n te\u00edsta e o creacionismo evolutivo si aceptan que os seres vivos se diferenciaron a trav\u00e9s dun proceso de evoluci\u00f3n natural sen a intervenci\u00f3n directa de Deus; ao considerar a Deus o creador das leis da natureza, pero \"sen actuar directamente\" no desenvolvemento dos procesos que act\u00faan na evoluci\u00f3n, e que describen as ciencias naturais.\nArgumentos do Movemento do dese\u00f1o intelixente.\nOs promotores do dese\u00f1o intelixente argumentan que o modelo cient\u00edfico da evoluci\u00f3n por selecci\u00f3n natural \u00e9 insuficiente para explicar a orixe, a complexidade e a diversidade da vida, e que o universo est\u00e1 tan ben adaptado para as criaturas viventes como para pensar que \u00e9 as\u00ed por puro azar. A evoluci\u00f3n descr\u00edbena os cient\u00edficos, por\u00e9n, como un proceso sistem\u00e1tico e orientado, baseado na selecci\u00f3n, que traballa, iso si, sobre unha variabilidade xerada por procesos esencialmente aleatorios.\nOs defensores do dese\u00f1o intelixente non toman publicamente un partido expl\u00edcito sobre a identidade do ou dos creadores, ou sobre os medios que utilizaron para dese\u00f1ar e despois crear a vida, pero son respaldados pola maior\u00eda dos partidarios da lectura literal da Biblia e act\u00faan ao abeiro de instituci\u00f3ns explicitamente cristi\u00e1s e fundamentalistas.\nOs argumentos que achegan en favor do chamado \"dese\u00f1o intelixente\" ref\u00edrense sobre todo aos seguintes aspectos:\nO \"universo ben afinado\".\nUn dos argumentos dos partidarios do dese\u00f1o intelixente, que incl\u00fae elementos adicionais \u00e1 biolox\u00eda, \u00e9 o que afirma que vivimos nun universo ben afinado, con moitas caracter\u00edsticas que fan pos\u00edbel a vida e que non poden atribu\u00edrse \u00e1 sorte. Estas caracter\u00edsticas incl\u00faen os valores das constantes f\u00edsicas (como o valor das interacci\u00f3ns nucleares) e moitos outros. Os defensores deste modelo, entre eles o membro do \"Centro para a ciencia e a cultura\" Guillermo Gonz\u00e1lez, argumentan que se alg\u00fan destes valores fose lixeiramente diferente, o universo ser\u00eda dramaticamente diferente, facendo impos\u00edbel a existencia de moitos elementos qu\u00edmicos e caracter\u00edsticas do universo tales como as galaxias. De maneira que, para que a vida exista, fai falta a presenza dun \"dese\u00f1ador intelixente\" que asegure que as condici\u00f3ns requiridas estivesen presentes no seu momento producindo o resultado que este dese\u00f1ador ti\u00f1a previsto.\nA comunidade cient\u00edfica respondeu de forma case un\u00e1nime que non \u00e9 pos\u00edbel verificar este argumento, polo que s\u00f3 pode ser base de especulaci\u00f3ns. Ademais, non existe evidencia suficiente que apoie este argumento.\nA \"complexidade irredut\u00edbel\".\nFormulada polo bioqu\u00edmico M. J. Behe en termos de \"complexidade bioqu\u00edmica irredut\u00edbel\", pode expo\u00f1erse as\u00ed:\nBehe utiliza o trebello para ratos como exemplo para ilustrar o concepto. Unha trampa para ratos est\u00e1 composta por varias pezas que interact\u00faan -a base, a trampa, o resorte, o martelo-, todas elas deben estar no seu posto para que o trebello para ratos funcione. Ao eliminar un deles, o obxecto deixa de ser funcional. No dese\u00f1o intelixente af\u00edrmase que a selecci\u00f3n natural non poder\u00eda crear sistemas complexos irredut\u00edbeis, debido a que a funci\u00f3n de selecci\u00f3n se aplica logo que o sistema complexo xa est\u00e1 armado. Os exemplos de complexidade irredut\u00edbel propostos por Behe incl\u00faen mecanismos biol\u00f3xicos como o das bacterias \"Escherichia coli\", o cilio e o mecanismo adaptativo do sistema inmunitario.\nTr\u00e1tase dunha reedici\u00f3n dun argumento usado contra o darwinismo desde antigo, por exemplo con respecto \u00e1 complexidade do ollo. Behe intentouno renovar con respecto a agregados macromoleculares funcionais como o flaxelo bacteriano. Alega que a complexidade dunha estrutura deste tipo, onde non se observa redundancia, \u00e9 irredut\u00edbel, porque a alteraci\u00f3n de calquera das partes destr\u00fae por completo a funcionalidade do conxunto (o que \u00e9 certo). Alega (sen argumentos) que este feito inhabilita a selecci\u00f3n natural (o mecanismo esencial darwiniano da evoluci\u00f3n) para darlle orixe. Efectivamente, a selecci\u00f3n natural traballa sobre pequenas diferenzas fenot\u00edpicas, baseadas \u00e1 s\u00faa vez en pequenas diferenzas xen\u00e9ticas, e a coincidencia por azar e dunha vez de todas as innovaci\u00f3ns evolutivas implicadas na complexa estrutura do flaxelo \u00e9 tan improb\u00e1bel que debe declararse incr\u00edbel.\nA \"complexidade espec\u00edfica\".\nO concepto de \"complexidade espec\u00edfica\" no dese\u00f1o intelixente desenvolveuno o matem\u00e1tico, fil\u00f3sofo e te\u00f3logo William A. Dembski.\nDembski afirma que cando algo ten complexidade espec\u00edfica p\u00f3dese asumir que foi producido por unha causa intelixente (\u00e9 dicir, foi dese\u00f1ado) en lugar de ser o produto dun proceso natural.\nPara entender o concepto prop\u00f3n os seguintes exemplos: \"Unha soa letra dun alfabeto \u00e9 espec\u00edfica sen ser complexa. Unha longa frase de letras escollidas de forma aleatoria \u00e9 complexa pero non espec\u00edfica. Un soneto de Shakespeare \u00e9 complexo e espec\u00edfico\". Dembski afirma que os detalles dos seres viventes te\u00f1en esa mesma caracter\u00edstica, especialmente os patr\u00f3ns de secuencias moleculares nas mol\u00e9culas biol\u00f3xicas funcionais, como o ADN.\nDembski define o concepto de \"informaci\u00f3n complexa espec\u00edfica\" como calquera cousa que te\u00f1a menos dunha oportunidade entre 10150 de ocorrer de forma espont\u00e1nea.\nEstratexia da cu\u00f1a.\nO \"Discovery Institute\" presentou esta estratexia por medio dun manifesto co\u00f1ecido como o \"documento da cu\u00f1a\", o cal describe unha ampla axenda social, pol\u00edtica e acad\u00e9mica cuxo obxectivo \u00faltimo ser\u00eda o tratar de reverter unha suposta sufocante visi\u00f3n do mundo materialista ao \"derrotar o materialismo cient\u00edfico\" que, segundo esta organizaci\u00f3n, estar\u00eda representado pola ensinanza da evoluci\u00f3n biol\u00f3xica, e substitu\u00edla por unha suposta ciencia de \u00edndole relixiosa acorde coas convicci\u00f3ns cristi\u00e1s te\u00edstas que profesa o \"Discovery Institute\" e con iso \"afirmar a realidade de Deus\". sendo o seu obxectivo \"renovar\" a cultura americana, ao tratar de moldear a pol\u00edtica p\u00fablica de forma que s\u00f3 reflicta as crenzas e os valores cristi\u00e1ns conservadores que son aceptados polo \"Discovery Institute\".\nCr\u00edticas.\nUnha das principais cr\u00edticas cient\u00edficas que se lle fan ao dese\u00f1o intelixente \u00e9 a de non ser unha teor\u00eda cient\u00edfica real (como si o \u00e9 a Teor\u00eda sint\u00e9tica da evoluci\u00f3n), xa que non sustenta as s\u00faas bases no m\u00e9todo cient\u00edfico, a partir de experimentaci\u00f3ns e observaci\u00f3ns cr\u00edticas e cient\u00edficas. Outras cr\u00edticas non menos importantes ref\u00edrense \u00e1 falsidade das s\u00faas principais afirmaci\u00f3ns, como, por exemplo, que os sistemas \"irredutibelmente complexos\" non poden xurdir por evoluci\u00f3n darwiniana. As\u00ed, o consenso cient\u00edfico sinala que o dese\u00f1o intelixente intenta negar o feito de que a teor\u00eda da evoluci\u00f3n est\u00e1 considerada como unha das m\u00e1is grandes e s\u00f3lidas teor\u00edas cient\u00edficas actuais, que describe un feito sobre o que non existen probas ou evidencias cient\u00edficas que o refuten.\nO debate, especialmente intenso nos Estados Unidos, estendeuse a outros pa\u00edses, xeralmente por medio da influencia das igrexas evanx\u00e9licas e outros grupos relixiosos fundamentalistas grazas aos cales se converteu nunha posici\u00f3n de crecente forza.\nCr\u00edtica ao argumento do \"universo ben afinado\".\nOs cr\u00edticos do dese\u00f1o intelixente e do principio antr\u00f3pico alegan que estes argumentos son esencialmente tautol\u00f3xicos. Segundo o seu punto de vista, estes argumentos poden resumirse en afirmar que a vida s\u00f3 \u00e9 pos\u00edbel porque o universo a sustenta.\nA afirmaci\u00f3n sobre a improbabilidade dun universo que sustente a vida tam\u00e9n foi criticada ao cualificala dun argumento de \"falta de imaxinaci\u00f3n\" por asumir a imposibilidade da existencia doutras formas de vida. A vida, tal e como a co\u00f1ecemos, poder\u00eda non existir en condici\u00f3ns diferentes, pero formas diferentes de vida poder\u00edan existir no seu lugar.\nPor outro lado, a hip\u00f3tese do multiverso orixinada a trav\u00e9s da teor\u00eda M, segundo a cal existir\u00edan m\u00faltiples universos paralelos que se diferenciar\u00edan s\u00f3 por diferenciais de calquera magnitude do universo, se chega a ser completada e corroborada, simplemente desbaraxustar\u00eda o argumento porque d\u00e1 a entender que este universo \u00e9 tan prob\u00e1bel como calquera outro da infinidade que existen. Iso porque permitir\u00eda un finito pero gran n\u00famero de universos, nos que a probabilidade imp\u00f3n que o xurdimento dun universo apto para producir vida intelixente si ser\u00eda practicamente igual a 1. As\u00ed s\u00f3 ser\u00eda pos\u00edbel facerse preguntas sobre a raz\u00f3n da posibilidade de vida naquelas dimensi\u00f3ns en que poidan existir as caracter\u00edsticas para creala (principio antr\u00f3pico), o cal si fai que a probabilidade de vida sexa superior.\nOutros soste\u00f1en que o universo non est\u00e1 tan ben afinado como se cre. A ciencia concorda en que a aparici\u00f3n da vida foi un feito aleatorio e extremadamente pouco prob\u00e1bel. Por\u00e9n, como se di m\u00e1is arriba, esa probabilidade \u00e9 maior que cero. Nin o universo mostra unha suposta orde que permitiu a existencia da vida, nin a vida \u00e9 tan perfecta. Os organismos evolucionan a partir dos seus antecesores e conservan trazos pasados que xa non se utilizan, caracter\u00edsticas dani\u00f1as para a s\u00faa supervivencia etc. Se todo estivese afinado, non esperariamos que os organismos fosen realmente perfectos?. A\u00ednda que esta pregunta pos\u00fae unha connotaci\u00f3n evolucionista abre unha fenda neste argumento.\nCr\u00edtica ao argumento da \"complexidade irredut\u00edbel\".\nOs cr\u00edticos indican que este argumento \u00e9 falaz porque nin o cilio eucari\u00f3tico, nin o flaxelo bacteriano, nin ningunha outra estrutura complexa aparece evolutivamente dunha soa vez. O que hai que desentra\u00f1ar son as etapas sucesivas da s\u00faa evoluci\u00f3n, explicando ou demostrando a verosimilitude de cada unha delas no tocante \u00e1 s\u00faa determinaci\u00f3n xen\u00e9tica, o seu desenvolvemento ontoxen\u00e9tico e a s\u00faa funci\u00f3n, e polo tanto xustificando que presi\u00f3ns selectivas promoveron cada un dos pasos. \u00c9 moi importante recordar que moitas estruturas biol\u00f3xicas pasan por estadios de \"dupla funci\u00f3n\", nos que, despois de evolucionar para un uso, comezan a verse sometidas a novas presi\u00f3ns selectivas para un segundo uso. Se nos fixamos s\u00f3 neste \u00faltimo, a orixe do \u00f3rgano pode volverse incomprens\u00edbel. O car\u00e1cter pr\u00e9nsil da man humana apareceu en relaci\u00f3n cunha vida arbor\u00edcola, foi aproveitado por innumer\u00e1beis especies de primates para a manipulaci\u00f3n e, con esta segunda funci\u00f3n, converteuse no grupo biol\u00f3xico humano nunha das s\u00faas adaptaci\u00f3ns m\u00e1is caracter\u00edsticas. As v\u00edas veros\u00edmiles da evoluci\u00f3n do ollo aclar\u00e1ronse grazas \u00e1 anatom\u00eda comparada e \u00e1 embriolox\u00eda, e para as s\u00faas etapas existen exemplos nos animais actuais. En canto \u00e1 evoluci\u00f3n de maquinarias moleculares complexas, como o cilio eucari\u00f3tico, as \u00faltimas d\u00e9cadas proporcionaron xa moitos argumentos equivalentes, a\u00ednda que para este caso non contamos con termos de comparaci\u00f3n tan adecuados, porque non queda ning\u00fan eucarionte que non te\u00f1a cilios ou derive dun antepasado ciliado (si existen, non obstante, algunhas versi\u00f3ns incompletas pero funcionais de cilios, como en \"Pelomyxa\", que rebaten o argumento principal). Os compo\u00f1entes moleculares dos cilios est\u00e1n presentes f\u00f3ra deles, no citoesqueleto superficial contiguo \u00e1 membrana plasm\u00e1tica, onde traballan na mobilidade sen formar estruturas tan elaboradas, e dos seus compo\u00f1entes existen formas hom\u00f3logas incluso en procariontes. O mesmo pasa co flaxelo bacteriano, cuxos compo\u00f1entes moleculares gardan homolox\u00eda con outros compo\u00f1entes funcionais da c\u00e9lula e, en grado vari\u00e1bel, entre si; probabelmente funcionando primeiro, nunha versi\u00f3n moito m\u00e1is sinxela, como bomba i\u00f3nica antes de facerse m\u00e1is complexo para a locomoci\u00f3n.\nAs\u00ed actualmente a biolox\u00eda molecular, a bioqu\u00edmica e outras disciplinas poden explicar cada vez con maior facilidade estes casos de suposta \"complexidade irredut\u00edbel\".\nCr\u00edtica ao argumento da \"complexidade espec\u00edfica\".\nOs cr\u00edticos din que, en si mesma, a definici\u00f3n do concepto fai que o argumento sexa unha tautolox\u00eda, xa que se postular\u00eda que a Informaci\u00f3n Complexa Espec\u00edfica (ICE) non ocorrer\u00eda naturalmente, s\u00f3 porque Dembski a definiu as\u00ed. Por iso a verdadeira pregunta \u00e1 se existen instancias de ICE na natureza, feito que realmente non pode explicar ou responder Dembski, porque non \u00e9 especialista en evoluci\u00f3n e/ou temas relacionados.\nAs\u00ed, a coherencia conceptual do argumento ICE de Dembski \u00e9 moi discutida pola comunidade cient\u00edfica. A\u00ednda debe mostrarse que a complexidade espec\u00edfica ten amplas aplicaci\u00f3ns noutros campos, como afirma Dembski. John Wilkins e Wesley Elsberry cualifican o \"filtro explicativo\" de Dembski como eliminatorio, debido a que elimina as explicaci\u00f3ns de forma secuencial: primeiro a regularidade, logo a sorte, para finalmente tomar o dese\u00f1o como opci\u00f3n por defecto. Argumentan que este procedemento non cualifica como modelo para a inferencia cient\u00edfica debido \u00e1 forma asim\u00e9trica en que trata as pos\u00edbeis explicaci\u00f3ns alternativas, fac\u00e9ndoo suscept\u00edbel de obter falsas conclusi\u00f3ns.\nIgualmente a nivel biol\u00f3xico, a pesar da inmensa cantidade de nucle\u00f3tidos que forman o ADN, o cal conforma o xenoma coa s\u00faa \"natureza complexa e espec\u00edfica\", \u00e9 que no proceso descrito na s\u00edntese evolutiva moderna, a s\u00faa natureza prod\u00facese realmente pola \"mutaci\u00f3n xen\u00e9tica aleatoria\". Nela expl\u00edcase que os procesos naturais involucrados na evoluci\u00f3n dos seres vivos tenden a acumular cambios positivos, e descartar cambios negativos no ADN. Sendo esta verdadeira raz\u00f3n que leva a que o xenoma dos seres vivos, nunha forma \"natural\", e co paso das xeraci\u00f3ns, cambiase e a\u00ednda cambie a unha natureza que se define como m\u00e1is complexa e espec\u00edfica. Igualmente destaca o feito de que a informaci\u00f3n para codificar un amino\u00e1cido est\u00e1 expresada en solo 64 cod\u00f3ns (grupo de 3 nucle\u00f3tidos, en combinaci\u00f3ns a partir de 4 nucle\u00f3tidos).\nCr\u00edtica \u00e1 estratexia da \"cu\u00f1a\".\nA pesar do indicado polo \"Discovery Institute\", a comunidade cient\u00edfica indica que este argumento \u00e9 s\u00f3 a estratexia desta organizaci\u00f3n que realmente trata de inculcar un ideal relixioso non cient\u00edfico, que desexa promover a crenza pseudocient\u00edfica e creacionista do chamado \"dese\u00f1o intelixente\", e con iso non reco\u00f1ecer os descubrimentos cient\u00edficos que corroboran a existencia da evoluci\u00f3n a trav\u00e9s da s\u00edntese evolutiva moderna.\nEstratexias.\nUnha estratexia chave do movemento do dese\u00f1o intelixente \u00e9 a de convencer ao p\u00fablico en xeral de que existe un debate entre cient\u00edficos sobre se a vida evolucionou, para as\u00ed convencer ao p\u00fablico, pol\u00edticos e l\u00edderes culturais de que as escolas deber\u00edan \"ensinar a controversia\". O \"Discovery Institute\" publicou unha lista de cient\u00edficos que concordan coa seguinte declaraci\u00f3n:\nDese modo tenta demostrar que un crecente n\u00famero de cient\u00edficos tivo a coraxe de cuestionar seriamente a teor\u00eda da evoluci\u00f3n nos \u00faltimos anos; a lista contaba con m\u00e1is de 700 sinaturas en febreiro de 2007.\nOpo\u00f1entes do dese\u00f1o intelixente fan notar que menos da metade da lista \u00e9 de bi\u00f3logos evolucionistas, o tipo de cient\u00edficos que estar\u00eda familiarizado coas cuesti\u00f3ns subxacentes e apto para pronunciarse con autoridade sobre o asunto. A declaraci\u00f3n en si, a pesar do que pode parecer ao p\u00fablico leigo, non constit\u00fae unha forte oposici\u00f3n \u00e1 evoluci\u00f3n e poder\u00eda ser asinada por gran parte dos bi\u00f3logos evolucionistas: En xeral concordan que a mutaci\u00f3n e a selecci\u00f3n natural non responden \"sos\" da complexidade da vida, porque hai contribuci\u00f3ns doutros \"mecanismos naturais\"; e a menci\u00f3n ao exame coidadoso da evidencia \u00e9 simplemente unha descrici\u00f3n da actitude profesional que os cient\u00edficos deben ter. Al\u00e9n diso, afirmar tal \"escepticismo\" sen presentar evidencias e estudos cient\u00edficos non ataca en nada a teor\u00eda da evoluci\u00f3n.\nE para demostrar como \u00e9 insignificante o n\u00famero de sinaturas do documento publicado polo \"Discovery Institute\", f\u00edxose unha parodia recollendo sinaturas de cient\u00edficos que aceptan a evoluci\u00f3n, chamada \"Steve\", (o denominado Project Steve). Recoll\u00e9ronse m\u00e1is de 11 000 sinaturas, e s\u00f3 con cient\u00edficos con ese nome. Outro proxecto recolle sinaturas de padres, pastores e cl\u00e9rigos que aceptan a evoluci\u00f3n, e a lista xa ten m\u00e1is de 12\u00a0000 sinaturas.\nMentres, tal debate non existe dentro da comunidade cient\u00edfica; o consenso cient\u00edfico \u00e9 de que a vida evolucionou. O dese\u00f1o intelixente \u00e9 maioritariamente visto como un pretexto para a campa\u00f1a dos seus defensores contra a fundaci\u00f3n materialista da ciencia, que na concepci\u00f3n do movemento non deixa espazo para a posibilidade de Deus.\nOs defensores do dese\u00f1o intelixente buscan manter a Deus e \u00e1 Biblia f\u00f3ra da discusi\u00f3n, e presentan o dese\u00f1o intelixente na linguaxe da ciencia, como unha hip\u00f3tese cient\u00edfica. Mentres, entre o p\u00fablico en xeral nos Estados Unidos, as preocupaci\u00f3ns principais son se a biolox\u00eda evolucionista convencional \u00e9 ou non compat\u00edbel coa Biblia, e sobre o que se ensina nas escolas. A controversia p\u00fablica recibiu unha gran cobertura nos media americanos, particularmente durante o xulgamento de Kitzmiller v. Dover en 2005. Unha ampla cobertura da controversia p\u00fablica realizouna a revista \"Time\" coa historia \"Evolution Wars\" (Guerras da evoluci\u00f3n), o 15 de agosto de 2005. A capa da reportaxe fai a seguinte pregunta: \"Deus ten un lugar nas clases de ciencias?\". A decisi\u00f3n do tribunal determinou que o dese\u00f1o intelixente era unha posici\u00f3n relixiosa e creacionista, e respondeu a pregunta apuntada pola revista Time cunha firme negativa, conclu\u00edndo que Deus e o dese\u00f1o intelixente eran ambos distintos do material que debe ser mencionado en aulas de ciencias.\nA ciencia emp\u00edrica usa o m\u00e9todo cient\u00edfico para crear co\u00f1ecemento a posteriori baseado en observaci\u00f3ns e na repetici\u00f3n de probas das hip\u00f3teses e teor\u00edas. Os defensores do dese\u00f1o intelixente buscan mudar esa base fundamental da ciencia ao eliminar o \"naturalismo metodol\u00f3xico\" da ciencia e substitu\u00edlo co que o l\u00edder do movemento do dese\u00f1o intelixente, Phillip E. Johnson, chama o \"realismo te\u00edsta\". Alg\u00fans denominan esa abordaxe como \"supernaturalismo metodol\u00f3xico\", que significa unha crenza nunha dimensi\u00f3n non-natural, transcendente, habitada por unha deidade non-natural e transcendente. Os defensores do dese\u00f1o intelixente argumentan que as explicaci\u00f3ns naturalistas fallan ao tentaren explicar certos fen\u00f3menos e que as explicaci\u00f3ns sobrenaturais subministran unha explicaci\u00f3n simple e intuitiva para a orixe do universo e da vida. Os defensores alegan que a evidencia para iso existe na forma da complexidade irreduct\u00edbel e da complexidade especificada, que non poden explicarse por procesos naturais. Os que apoian o dese\u00f1o intelixente tam\u00e9n defenden que a neutralidade relixiosa exixe o ensino tanto da evoluci\u00f3n como do dese\u00f1o intelixente, afirmando que ensinar s\u00f3 a evoluci\u00f3n discrimina inxustamente a aqueles que pos\u00faen crenzas creacionistas. Ensinar ambas, argumentan, permite a posibilidade de crenzas relixiosas, sen facer que o estado promova realmente tales crenzas. Moitos seguidores do dese\u00f1o intelixente cren que o \"cientifismo\" en si \u00e9 unha relixi\u00f3n que promove o secularismo e o materialismo nunha tentativa de apagar o te\u00edsmo na vida p\u00fablica, e ven o seu traballo na promoci\u00f3n do dese\u00f1o intelixente como unha maneira de devolver a relixi\u00f3n ao seu papel central na educaci\u00f3n e noutras esferas p\u00fablicas. Alg\u00fans cren que ese debate m\u00e1is amplo \u00e9 frecuentemente o subtexto para argumentos feitos sobre o dese\u00f1o intelixente, pero outros opinan que o dese\u00f1o intelixente serve como un representante para as crenzas relixiosas de defensores prominentes do dese\u00f1o intelixente nos seus esforzos para avanzar os seus puntos de vista relixiosos na sociedade en xeral.\nDe acordo cos cr\u00edticos, o dese\u00f1o intelixente non conseguiu presentar un caso cient\u00edfico cr\u00edbel e \u00e9 unha tentativa de ensinar relixi\u00f3n nas escolas p\u00fablicas, algo que a Constituci\u00f3n dos Estados Unidos prohibe debido \u00e1 Cl\u00e1usula de Establecemento. Alegan que o dese\u00f1o intelixente substitu\u00edu a investigaci\u00f3n cient\u00edfica polo apoio popular. Alg\u00fans cr\u00edticos afirman que se d\u00e9semos \"tempo igual para todas as teor\u00edas\" de verdade, non haber\u00eda l\u00edmite l\u00f3xico para o n\u00famero de \"teor\u00edas\" potenciais que poder\u00edan ensinarse no sistema p\u00fablico de ensino, inclu\u00edndo at\u00e9 parodias do dese\u00f1o intelixente como a \"teor\u00eda do Monstro do espaguete voador\". Hai numerosas explicaci\u00f3ns sobrenaturais mutuamente incompat\u00edbeis para a complexidade, e o dese\u00f1o intelixente non proporciona un mecanismo para discriminar entre elas. Al\u00e9n diso, un problema fundamental da aceptaci\u00f3n do dese\u00f1o intelixente como ciencia \u00e9 que as alegaci\u00f3ns do dese\u00f1o intelixente non poden probarse.\nOs cr\u00edticos apuntan que os defensores do dese\u00f1o intelixente non poden lexitimamente inferir que o dese\u00f1ador intelixente est\u00e1 por detr\u00e1s das partes dun processo que non \u00e9 cientificamente comprendido, unha vez que non evidenciaron que un evento sobrenatural de feito ocorreu. A inferencia de que un dese\u00f1ador intelixente creou a vida na Terra, algo que o defensor do dese\u00f1o William Dembski defendeu como podendo ser unha forza de vida, xa foi comparada coa alegaci\u00f3n a priori de que estas axudaran aos antigos exipcios a constru\u00edren as pir\u00e1mides. En ambos os casos, os efectos desa intelixencia alien\u00edxena non son pos\u00edbeis de repetici\u00f3n, non son observ\u00e1beis ou false\u00e1beis, e violan o principio da parsimonia. Desde un punto de vista estritamente emp\u00edrico, algu\u00e9n pode citar o que se co\u00f1ece sobre as t\u00e9cnicas de construci\u00f3n exipcias, mais tam\u00e9n se precisa admitir ignorancia acerca da maneira exacta de como os exipcios constru\u00edron as pir\u00e1mides. \nOs defensores do dese\u00f1o intelixente ve\u00f1en tentando buscar apoio doutros grupos relixiosos con relatos similares de creaci\u00f3n coa esperanza de que esa coalici\u00f3n m\u00e1is ampla ter\u00e1 maior influencia para apoiar unha educaci\u00f3n cient\u00edfica que non contradiga as s\u00faas crenzas relixiosas. Moitos grupos relixiosos responderon a esa acci\u00f3n expresando a seu apoio \u00e1 evoluci\u00f3n. A Igrexa Cat\u00f3lica, como xa quedou dito, declarou que a fe relixiosa \u00e9 totalmente compat\u00edbel coa ciencia, que se limita s\u00f3 a estudar o mundo natural, unha posici\u00f3n co\u00f1ecida como evolucionismo te\u00edsta. Ademais de apuntaren que o dese\u00f1o intelixente non \u00e9 ciencia, tam\u00e9n o rexeitan por varias raz\u00f3ns filos\u00f3ficas e teol\u00f3xicas. Os argumentos do dese\u00f1o intelixente tam\u00e9n foron criticados por m\u00e1is de 10 000 cl\u00e9rigos que asinaron o \"Clergy Letter Project\" (Proxecto carta do cl\u00e9rigo). Cient\u00edficos prominentes que expresan as s\u00faas crenzas relixiosas, como o astr\u00f3nomo George Coyne e o bi\u00f3logo Ken Miller, foron a vanguarda da oposici\u00f3n contra o dese\u00f1o intelixente."}
{"id": "172596", "revid": "23204", "url": "https://gl.wikipedia.org/wiki?curid=172596", "title": "Jos\u00e9 Alfonso Palomanes", "text": "Jos\u00e9 Alfonso Palomanes Mart\u00ednez, nado o 2 de xaneiro de 1989, \u00e9 un atleta galego na modalidade de triplo salto.\nTraxectoria.\nEstudos no Seminario de Ourense. Comezou co salto de lonxitude \u00f3s 14 anos, para continuar con triplo salto \u00f3 sa\u00edr do seminario. Cursa a licenciatura de Actividade F\u00edsica e Deportiva en Pontevedra,\nNo ano 2008 acadou o t\u00edtulo de campi\u00f3n de Espa\u00f1a e s\u00e9timo do mundo de triplo salto, con 16,01 metros. No ano 2009 tivo que ser sometido a unha intervenci\u00f3n cir\u00farxica, e como consecuencia a s\u00faa marca non superou os 15,92.\nNo 2011 Palomanes obtivo o cuarto posto na final de triplo salto do Campionato de Espa\u00f1a Absoluto de Pista Cuberta disputado en Valencia. En varios momentos da proba situouse no terceiro posto grazas \u00f3s r\u00e9cords galegos logrados co seu terceiro intento, de 15,90, e co quinto, no que chegou \u00f3s 15,98."}
{"id": "172597", "revid": "42282", "url": "https://gl.wikipedia.org/wiki?curid=172597", "title": "Benito Fern\u00e1ndez Alonso", "text": "Benito Fern\u00e1ndez Alonso, nado en Asperelo (Galez, Entrimo) o 31 de marzo de 1848 e finado en Ourense o 8 de maio de 1922, foi un pol\u00edtico e escritor galego. Foi fundador da Real Academia Galega, cronista oficial e concelleiro da cidade de Ourense, e deputado provincial entre outras moitos cargos e responsabilidades que mantivo principalmente no \u00e1mbito provincial de Ourense.\nTraxectoria.\nFillo de Antonio Fern\u00e1ndez Valdivia e Luisa Alonso, en 1862 ingresou no seminario conciliar de Ourense, onde estudou un ano de humanidades, tres de filosof\u00eda e dous de grego, at\u00e9 1867. Antes estudara catro anos de lat\u00edn e gram\u00e1tica latina cun veci\u00f1o de Lobios. Deixou a carreira sacerdotal (\"Prefiero ser un mal paisano que un mal cura\"), dixo para exercer de profesor en San Paio de Arauxo (Lobios), onde s\u00f3 exerceu un ano, e posteriormente abriu unha tenda de panos na praza maior de Ourense. Al\u00ed co\u00f1eceu os intelectuais da \u00e9poca con quen se relacionou e colaborou at\u00e9 o punto de formar parte do grupo de Marcelo Mac\u00edas de redactores do \"Bolet\u00edn da Comisi\u00f3n Provincial de Monumentos de Ourense\".\nErudito para o seu tempo, investigador, historiador, pol\u00edtico, escritor, comerciante, articulista e cronista da cidade de Ourense, tam\u00e9n foi:\nNo ano 2016 a Deputaci\u00f3n de Ourense mercou a s\u00faa biblioteca con m\u00e1is de mil t\u00edtulos \u00e1 s\u00faa propietaria, Elisa Tejada, por 65.000 \u20ac. A biblioteca incl\u00fae 17 manuscritos do autor con exemplares \u00fanicos de \"O T\u00edo Marcos d'a Portela\" e o \"\u00c1lbum Literario\", ademais de 46 cabeceiras de diarios da provincia de Ourense.\nEntre os seus bi\u00f3grafos destaca Carmen Barbosa Lorenzo (Ourense 1965) que publicou a s\u00faa biograf\u00eda m\u00e1is extensa en 1995.\nO Concello de Entrimo adicoulle unha praza na aldea da Feira Vella, pr\u00f3xima ao lugar de nacemento do autor.\nObras.\nComo escritor a s\u00faa produci\u00f3n bibliogr\u00e1fica \u00e9 reducida xa que colaborou m\u00e1is como articulista. A obra publicada est\u00e1 en castel\u00e1n e a\u00ednda est\u00e1 por recompilarse a s\u00faa obra en galego."}
{"id": "172599", "revid": "89787", "url": "https://gl.wikipedia.org/wiki?curid=172599", "title": "Liga Galega de Trai\u00f1eiras 2004", "text": "A tempada 2004 da Liga Galega de Trai\u00f1eiras foi a 2\u00aa edici\u00f3n do campionato de trai\u00f1eiras de Galicia creado en 2003. Nesta tempada se disputaron 9 bandeiras.\nClasificaci\u00f3n.\n&lt;noinclude&gt;"}
{"id": "172605", "revid": "23204", "url": "https://gl.wikipedia.org/wiki?curid=172605", "title": "Ba\u00eda de Guanabara", "text": "A ba\u00eda de Guanabara \u00e9 unha ba\u00eda do Oc\u00e9ano Atl\u00e1ntico localizada na costa brasileira, con 412\u00a0km\u00b2 de superficie. Considerada a m\u00e1is importante do pa\u00eds, no seu interior at\u00f3pase o porto da cidade do R\u00edo de Xaneiro. Non \u00e9 a m\u00e1is grande do pa\u00eds, sen\u00f3n a segunda, despois da Ba\u00eda de Todos Os Santos, no estado de Ba\u00eda.\nA ba\u00eda orixinouse por unha depresi\u00f3n tect\u00f3nica ocorrida durante o cenozoico entre dous conxuntos de bloques de falla da serra dos \u00d3rg\u00e3os e pequenos macizos costeiros.\nA s\u00faa \u00e1rea \u00e9 de aproximadamente 412\u00a0km\u00b2 e est\u00e9ndese entre as puntas de Copacabana e Itaipu, en Niter\u00f3i. A s\u00faa costa sofre un estreitamento entre a punta de S\u00e3o Jo\u00e3o no R\u00edo de Xaneiro e a punta de Fortaleza en Niter\u00f3i, cunha largura de 1,6\u00a0km.\nNo medio desta estreita pasaxe at\u00f3pase unha zona rochosa que foi utilizada durante moitos anos como forte auxiliar para a defensa da ba\u00eda.\nA s\u00faa profundidade media \u00e9 duns 3 m, alcanzando os 8,3 m \u00e1 altura da Ponte R\u00edo-Niter\u00f3i e de 17 m na canle de entrada ao porto. No seu interior hai un total de 130 illas e illotes. A m\u00e1is grande destas illas \u00e9 a \"Ilha do Governador\" (Illa do Gobernador), onde foi constru\u00eddo o aeroporto internacional da cidade de R\u00edo de Xaneiro, chamado \"Aeroporto Internacional Tom Jobim\" e tam\u00e9n \"Aeroporto Internacional do Gale\u00e3o\".\nFoi encontrada pola primeira vez polos portugueses Gaspar de Lemos e Gon\u00e7alo Coelho o d\u00eda 1 de xaneiro de 1502. Segundo alg\u00fans historiadores o nome dado polo equipo de exploradores \u00e1 rexi\u00f3n foi \"R\u00eda\" (co mesmo significado en galego) \"de Xaneiro\", que co tempo mudouse para \"R\u00edo de Xaneiro\" e pasou a designar a rexi\u00f3n. Despois a ba\u00eda recibiu o nome de \"Guanabara\", modificaci\u00f3n das palabras en lingua tup\u00ed \"goan\u00e3\" (ba\u00eda) e \"par\u00e1\" ou \"mbar\u00e1\" (mar).\nA ba\u00eda de Guanabara \u00e9 a m\u00e1is contaminada do Brasil, sendo o binomio urbanizaci\u00f3n/industrializaci\u00f3n o principal causante desta poluci\u00f3n, agravada pola falta ata o ano 1990 dunha pol\u00edtica de saneamento e recuperaci\u00f3n ambiental."}
{"id": "172611", "revid": "98629", "url": "https://gl.wikipedia.org/wiki?curid=172611", "title": "The Apples in Stereo", "text": "The Apples in Stereo \u00e9 unha banda estadounidense de indie rock asociada ao The Elephant Six Collective, un grupo de bandas onde tam\u00e9n est\u00e1n inclu\u00eddos Neutral Milk Hotel, The Olivia Tremor Control, Elf Power, Of Montreal, e Circulatory System. A banda \u00e9 en gran parte produto do vocalista e guitarrista Robert Schneider, que comp\u00f3n a meirande parte da m\u00fasica e as letras do grupo. Na actualidade, The Apples in Stereo est\u00e1 composta por John Hill (guitarra), Eric Allen (baixo), Bill Doss (teclados), John Dufilho (bater\u00eda), John Ferguson (teclados), e Ben Phelan (teclados/guitarra/trompeta), ademais de Schneider. \nA s\u00faa m\u00fasica ten grandes doses de rock psicod\u00e9lico semellante ao que fac\u00edan os Beatles ou The Beach Boys durante os anos 60, tam\u00e9n \u00e9 comparada \u00e1 de bandas como Electric Light Orchestra e Pavement, e tam\u00e9n est\u00e1 inspirada no lo-fi, garage rock, new wave, R&amp;B, bubblegum pop, power pop, punk, electro-pop e m\u00fasica experimental."}
{"id": "172614", "revid": "23204", "url": "https://gl.wikipedia.org/wiki?curid=172614", "title": "Primus", "text": "Primus \u00e9 unha banda estadounidense de rock alternativo formado en 1984 en El Sobrante (California). Na actualidade est\u00e1 composta polo vocalista e baixista Les Claypool, o guitarrista Larry \"Ler\" LaLonde e o bater\u00eda Jay Lane. Primus orixinalmente form\u00e1rono Claypool, Todd Huth e Lane, deixando a banda os dous \u00faltimos despois do \u00e1lbum de estrea, \"Suck on This\", sendo substitu\u00eddos polo bater\u00eda Tim \"Herb\" Alexander e o guitarrista Larry LaLonde. Con esta formaci\u00f3n o grupo lanzou catro \u00e1lbums de estudio: \"Frizzle Fry\", \"Sailing the Seas of Cheese\", \"Pork Soda\" e \"Tales from the Punchbowl\". En 1996, Alexander deixou Primus e foi substitu\u00eddo por Bryan \"Brain\" Mantia, co cal editar\u00edan \"Brown Album\" e \"Antipop\" antes de que a banda entrase en hiato no ano 2000. O grupo \u00e9 co\u00f1ecido por crear o tema principal da serie de animaci\u00f3n \"South Park\" en 1997.\nNo ano 2003, Claypool e LaLonde reun\u00edronse con Tim Alexander e editaron un DVD/EP, \"Animals Should Not Try to Act Like People\", antes de xirar entre os anos 2003 e 2004. No 2010 anunciaron que Jay Lane, o seu bater\u00eda orixinal, reun\u00edrase con eles para unha xira, e que posteriormente editar\u00edan dixitalmente o EP \"June 2010 Rehearsal\" de balde.\nPrimus caracter\u00edzase pola s\u00faa aproximaci\u00f3n \u00e1 m\u00fasica irreverente e acot\u00edo \"pouco seria\". Moitos dos seus \u00e1lbums foron editados polo selo de Claypool, Prawn Song Records, cuxo nome \u00e9 unha parodia do selo de Led Zeppelin, Swan Song."}
{"id": "172615", "revid": "23204", "url": "https://gl.wikipedia.org/wiki?curid=172615", "title": "Xos\u00e9 Manuel Lobato", "text": "Xos\u00e9 Manuel Lobato Mart\u00ednez, nado en Lestedo (Boqueix\u00f3n) o 27 de novembro de 1958, \u00e9 un escritor galego.\nTraxectoria.\nDoutor en Filosof\u00eda e Ciencias da Educaci\u00f3n, licenciado en Pedagox\u00eda e diplomado en Maxisterio. Profesor de matem\u00e1ticas no IES F\u00e9lix Muriel de Rianxo e investigador nun equipo da Universidade de Santiago de Compostela, onde desenvolve varias li\u00f1as de investigaci\u00f3n relacionadas coa educaci\u00f3n e a emigraci\u00f3n."}
{"id": "172616", "revid": "5863", "url": "https://gl.wikipedia.org/wiki?curid=172616", "title": "Mar\u00eda Li\u00f1eira", "text": "Mar\u00eda Garc\u00eda Li\u00f1eira, nada en Santiago de Compostela en 1979, \u00e9 unha fil\u00f3loga e ensa\u00edsta galega.\nTraxectoria.\nLicenciada en Filolox\u00eda Galega pola Universidade de Santiago de Compostela, obtivo o Diploma de Estudos Avanzados cun traballo sobre o escritor \u00c1lvaro Cunqueiro. Foi Profesora-Bolseira de Lingua e Cultura Galegas na Universidade de Oxford, baixo a direcci\u00f3n de John Rutherford. Colabora habitualmente nas p\u00e1xinas de literatura do portal dixital Culturagalega.gal (Consello da Cultura Galega), Grial (Editorial Galaxia) e \"ProTexta\"."}
{"id": "172617", "revid": "1888", "url": "https://gl.wikipedia.org/wiki?curid=172617", "title": "Arturo Lezcano Fern\u00e1ndez", "text": "Arturo Lezcano Fern\u00e1ndez, nado en Ourense o 22 de setembro de 1939 e finado o 17 de xaneiro de 2019, foi un xornalista e escritor galego.\nTraxectoria.\nComezou estudos de dereito, pero antes de rematalos iniciou a s\u00faa carreira profesional como xornalista en \"La Regi\u00f3n\".\nFoi redactor xefe e director de \"Ferrol Diario\", cidade \u00e1 que se trasladou na d\u00e9cada dos setenta, e posteriormente traballou en \"La Voz de Galicia\" at\u00e9 a s\u00faa xubilaci\u00f3n. Colaborou habitualmente nese xornal e foi vicepresidente da Fundaci\u00f3n Vicente Risco, con sede en Allariz. Como profesional asinou ano tras ano unha columna diaria, exerceu a cr\u00edtica cinematogr\u00e1fica e mais a literaria, e asemade unha p\u00e1xina semanal de divulgaci\u00f3n do cinema. Paralelamente foi cofundador e secretario dos cineclubs Mi\u00f1o en Ourense e Zoom en Ferrol.\nVida persoal.\nCasou con Viruca Gonz\u00e1lez Est\u00e9vez, e foi pai de Emma, Mavi, Ant\u00f3n, Arturo e Carlos Lezcano Gonz\u00e1lez."}
{"id": "172618", "revid": "92340", "url": "https://gl.wikipedia.org/wiki?curid=172618", "title": "Esther de Le\u00f3n Viloria", "text": "Esther de Le\u00f3n Viloria, nada o 5 de xu\u00f1o de 1979, \u00e9 unha fil\u00f3loga e ensa\u00edsta castel\u00e1 en lingua galega.\nTraxectoria.\nVive e traballa en Santiago de Compostela como bolseira do proxecto \"Informes de Literatura\", realizado no Centro Ram\u00f3n Pi\u00f1eiro para a Investigaci\u00f3n en Humanidades (xunto a Mar Fern\u00e1ndez V\u00e1zquez). Forma parte do equipo de redacci\u00f3n dos Informes 2007, 2008 e 2009, e \u00e9 membro da \"Asociaci\u00f3n Galego Portuguesa de Investigaci\u00f3n en Literatura Infantil e X/Juvenil\" e da \"Asociaci\u00f3n Nacional de Investigaci\u00f3n de Literatura Infantil y Juvenil\". Colabora con \"El Correo Gallego\", as\u00ed como na revista galego-portuguesa \"Malasartes. Cadernos de Literatura para a Inf\u00e2ncia e a Juventude\"."}
{"id": "172619", "revid": "23204", "url": "https://gl.wikipedia.org/wiki?curid=172619", "title": "Xos\u00e9 Mar\u00eda Lema Su\u00e1rez", "text": "Xos\u00e9 Mar\u00eda Lema Su\u00e1rez, nado en Bamiro (Vimianzo) o 30 de setembro de 1950, \u00e9 un escritor, historiador e etn\u00f3grafo galego.\nTraxectoria.\nCatedr\u00e1tico de Xeograf\u00eda e Historia de ensino secundario desde 1992, exerce de profesor no IES Ant\u00f3n Losada Di\u00e9guez, da Estrada. Membro correspondente da Real Academia Galega (2002) e numerario (patr\u00f3n) do Museo do Pobo Galego (2005), \u00e9 o primeiro presidente do \"Seminario de Estudos Comarcais para a Promoci\u00f3n do Patrimonio Cultural da Costa da Morte\" (SECCOM). \u00c9 un dos membros fundadores da asociaci\u00f3n en favor da lingua galega ProLingua."}
{"id": "172620", "revid": "98629", "url": "https://gl.wikipedia.org/wiki?curid=172620", "title": "Alexander Korda", "text": "Alexander Korda, nado como S\u00e1ndor L\u00e1szl\u00f3 Kellner en T\u00farkeve, daquela Imperio Austro-H\u00fangaro, o 16 de setembro de 1893 e finado en Londres o 23 de xaneiro de 1956, foi un director e produtor de cine h\u00fangaro nacionalizado brit\u00e1nico.\nTraxectoria.\nDe orixe xud\u00eda, traballou primeiramente coma xornalista no seu pa\u00eds natal, antes de empezar a exercer como produtor cinematogr\u00e1fico. Como director traballou en Hungr\u00eda inicialmente, para logo pasar a filmar pel\u00edculas en Viena, Berl\u00edn, Par\u00eds, Estados Unidos, onde chegou a ser director da \"United Artists\", e finalmente en Gran Breta\u00f1a, onde se estableceu definitivamente en 1932. Al\u00ed, nese mesmo ano, funda a produtora \"London Films\". Ao ano seguinte asina a pel\u00edcula que ser\u00eda o seu maior \u00e9xito internacional, \"The private life of Henry VIII\" (\"A vida privada de Henrique VIII\", en traduci\u00f3n literal ao galego), nomeada ao \u00d3scar \u00f3 mellor filme en 1934 e pola que Charles Laughton conseguir\u00eda o \u00d3scar \u00f3 mellor actor. Outro \u00e9xito significativo obt\u00edvoo co filme \"Rembrandt\" en 1936, tam\u00e9n con Charles Laughton no papel protagonista.\nEn 1942 recibiu o t\u00edtulo de \"Sir\", convert\u00e9ndose no primeiro director de cine en conseguir tal distinci\u00f3n."}
{"id": "172623", "revid": "1131", "url": "https://gl.wikipedia.org/wiki?curid=172623", "title": "IES Illa de Sar\u00f3n", "text": "O IES Illa de Sar\u00f3n \u00e9 un centro educativo p\u00fablico de educaci\u00f3n secundaria do concello de Xove (provincia de Lugo). Nel imp\u00e1rtense clases de ESO e un Ciclo Formativo de grao medio de Sistemas Microinform\u00e1ticos e Redes.\nO IES Illa de Sar\u00f3n est\u00e1 situado nunha zona apartada do casco urbano da vila de Xove, na estrada que comunica o centro coa parroquia e a praia de Lago. Nesta mesma zona est\u00e1 situado tam\u00e9n o CEIP Pedro Caselles Roll\u00e1n, actualmente \u00fanico centro escolar de educaci\u00f3n primaria do concello. Nos arredores do centro hai tam\u00e9n dous campos de f\u00fatbol, usados en ocasi\u00f3ns polo departamento de Educaci\u00f3n F\u00edsica para realizar actividades deportivas."}
{"id": "172624", "revid": "89787", "url": "https://gl.wikipedia.org/wiki?curid=172624", "title": "Liga Galega de Trai\u00f1eiras 2008", "text": "A tempada 2008 da Liga Galega de Trai\u00f1eiras foi a 6\u00aa edici\u00f3n do campionato de trai\u00f1eiras de Galicia creado en 2003. Nesta tempada se disputaron 15 bandeiras. Samertolameu, o dominador da competici\u00f3n nesta tempada, non competiu nas 2 derradeiras bandeiras para loitar polo ascenso \u00e1 Liga ACT (con \u00e9xito), o que fixo que N\u00e1utico de Vigo e Chapela o adiantasen na clasificaci\u00f3n final da liga.\nClasificaci\u00f3n.\n&lt;noinclude&gt;"}
{"id": "172625", "revid": "23204", "url": "https://gl.wikipedia.org/wiki?curid=172625", "title": "TV Gro\u00dfwallstadt", "text": "O TV Gro\u00dfwallstadt \u00e9 un equipo de balonm\u00e1n da cidade de Aschaffenburg, Baviera (Alema\u00f1a). No presente compite na Handball-Bundesliga, a m\u00e1xima categor\u00eda do balonm\u00e1n xermano, competici\u00f3n que ademais ga\u00f1ou en seis ocasi\u00f3ns (1978, 1979, 1980, 1981, 1984, 1990).\nHistoria.\nA club foi fundado en 1888 e foi en 1925 cando se creou a secci\u00f3n de balonm\u00e1n. A s\u00faa mellor etapa tivo lugar a finais dos anos '70 e a d\u00e9cada dos '80, foi nos anos '70 cando conseguiu o seu primeiro t\u00edtulo, a Bundesliga de 1978, e a este t\u00edtulo lle seguiron outros tres consecutivos, xa na segunda tempada que competiu na m\u00e1xima competici\u00f3n alem\u00e1, a 1970-71, o equipo conseguira finalizar na primeira posici\u00f3n a liga regular e chegara \u00e1s semifinais do play-off polo t\u00edtulo. Ademais ga\u00f1ou d\u00faas Copas de Europa consecutivas nos anos 1979 e 1980, aos que se lle ten que engadir a Supercopa de Europa de 1980. Logo destes anos de grandes \u00e9xitos, os seus \u00faltimos t\u00edtulos caeron de xeito m\u00e1is espazados coa liga de 1990 e a Challenge Cup do 2000."}
{"id": "172630", "revid": "75439", "url": "https://gl.wikipedia.org/wiki?curid=172630", "title": "TUSEM Essen", "text": "O Turn- und Sportverein Essen-Margarethenh\u00f6he e.V. 1926, abreviado TUSEM Essen ou tam\u00e9n TuSEM Essen \u00e9 un club polideportivo da cidade de Essen, Renania do Norte-Westfalia (Alema\u00f1a). Pos\u00fae secci\u00f3ns de f\u00fatbol, baloncesto, voleibol etc, a\u00ednda que a m\u00e1is destacada \u00e9 a s\u00faa secci\u00f3n de balonm\u00e1n, cuxo primeiro equipo milita actualmente na 2. Handball-Bundesliga, a segunda categor\u00eda do balonm\u00e1n alem\u00e1n e que conta no seu palmar\u00e9s con varios t\u00edtulos nacionais e internacionais.\nHistoria.\nO TUSEM Essen foi un dos mellores clubs alem\u00e1ns dos anos '80, d\u00e9cada na que ga\u00f1ou as s\u00faas tres ligas (1986, 1987, 1989), unha das s\u00faas tres copas (88, 1991, 1992) e a \u00fanica Recopa de Europa coa que conta logo de derrotar ao CSKA Moscova. Debido a problemas financeiros, o club non puido disputar a m\u00e1xima competici\u00f3n alem\u00e1 no 2005, pasando a competir no campionato rexional (3\u00aa divisi\u00f3n) a pesar da s\u00faa vitoria na Copa EHF."}
{"id": "172631", "revid": "23204", "url": "https://gl.wikipedia.org/wiki?curid=172631", "title": "Platoon", "text": "Platoon \u00e9 unha pel\u00edcula b\u00e9lica de 1986, ambientada na guerra do Vietnam. Foi dirixida por Oliver Stone e protagonizada por Tom Berenger, Willem Dafoe e Charlie Sheen. Tr\u00e1tase da primeira pel\u00edcula da trilox\u00eda de Stone sobre a guerra do Vietnam, seguida por \"Born on the Fourth of July\" (1989) e \"Heaven &amp; Earth\" (1993).\nStone escribiu a historia baseada na s\u00faa experiencia como soldado estadounidense en Vietnam, para contrastar a visi\u00f3n da guerra que aparec\u00eda en \"The Green Berets\" de John Wayne. O filme ga\u00f1ou o \u00d3scar \u00f3 mellor filme no ano 1986."}
{"id": "172632", "revid": "85894", "url": "https://gl.wikipedia.org/wiki?curid=172632", "title": "Daniel Anido", "text": "Daniel Anido, nado en Lugo en 1960, \u00e9 un xornalista galego.\nTrxectoria.\n\u00c9 fillo de pais galegos, pero criouse no Pa\u00eds Vasco. Iniciouse profesionalmente na redacci\u00f3n de informativos de Radio Bilbao, pertencente \u00e1 cadena SER. Despois foi nomeado subdirector e director de informativos da emisora en Madrid. En febreiro de 2011 foi nomeado director de contenidos falados de Prisa Radio.\nSendo director dos Servizos Informativos da SER, o seu equipo obtivo dous Premios Ondas, polo seguimento da crise do \"Prestige\" e pola cobertura informativa do atentado do 11-M.\nEn 2010 recibiu o premio Jos\u00e9 Couso \u00e1 liberdade de expresi\u00f3n, o Premio de periodismo da Uni\u00f3 de periodistes de Val\u00e8ncia, e o primeiro premio IX Decreto, da Asociaci\u00f3n da Prensa de C\u00e1diz, pola s\u00faa contribuci\u00f3n ao exercicio do periodismo e a s\u00faa defensa da liberdade de expresi\u00f3n.\nEn decembro de 2009 foi condenado xunto a Rodolfo Irago por difundir unha lista das afiliaci\u00f3ns irregulares do PP que tam\u00e9n foi publicada en internet. Por\u00e9n, tras recorrir \u00e1 audiencia provincial de Madrid, foi absolto en xu\u00f1o de 2010."}
{"id": "172634", "revid": "15490", "url": "https://gl.wikipedia.org/wiki?curid=172634", "title": "Xos\u00e9 Leira L\u00f3pez", "text": "Xos\u00e9 Leira L\u00f3pez, nado en Valdovi\u00f1o en 1951 e finado en Ferrol o 22 de outubro de 2019, foi un soci\u00f3logo e escritor galego.\nTraxectoria.\nLicenciado en Ciencias Pol\u00edticas e Sociolox\u00eda pola Universidade Complutense de Madrid e doutor en Sociolox\u00eda pola Universidade da Coru\u00f1a. Foi profesor titular de Sociolox\u00eda da Universidade da Coru\u00f1a, coordinador de Mestrado en Xesti\u00f3n e Patrimonio Cultural e director, desde 1995, do proxecto cultural e de investigaci\u00f3n \"Aulas no Cami\u00f1o\".\nOs seus traballos de investigaci\u00f3n sociol\u00f3xica est\u00e1n recollidos en m\u00e1is de cincuenta publicaci\u00f3ns: monograf\u00edas, cap\u00edtulos de libros e revistas cient\u00edficas. Como escritor de literatura foi membro fundador na d\u00e9cada dos 70 do Grupo de Comunicaci\u00f3n Po\u00e9tica Rompente. Ten tam\u00e9n artigos publicados en prensa e pronunciou conferencias en diversas universidades europeas."}
{"id": "172635", "revid": "98629", "url": "https://gl.wikipedia.org/wiki?curid=172635", "title": "The Road (filme de 2009)", "text": "The Road \u00e9 un filme dirixido por John Hillcoat e escrito por Joe Penhall. Bas\u00e9ase na novela hom\u00f3nima de Cormac McCarthy publicada no 2006. Est\u00e1 protagonizado por Viggo Mortensen e Kodi Smit-McPhee como un pai e o seu fillo nun p\u00e1ramo postapocal\u00edptico. A rodaxe realizouse en Pensilvania, Luisiana e Oreg\u00f3n. Foi estreado o 25 de novembro de 2009 nos cines dos Estados Unidos, e o 4 de xaneiro de 2010 nos do Reino Unido.\nSinopse.\nUn home sen nome e o seu fillo loitan pola supervivencia despois dunha cat\u00e1strofe apocal\u00edptica (cuxa orixe est\u00e1 sen determinar) que deixou o planeta Terra nun deserto invernal de natureza morta. Durante a s\u00faa viaxe cara o sur da costa americana buscan alimentos, refuxio e calquera cousa de utilidade, evitando constantemente \u00f3s bandidos e can\u00edbales que acosan \u00f3s superviventes. Durante todo o filme, o pai tenta ensinarlle valores morais \u00f3 seu fillo, e como sobrevivir e manter o xu\u00edzo nun mundo cunha sociedade sen uni\u00f3ns nin esperanza.\nPersonaxes.\nNo filme, ning\u00fan dos personaxes ten nome, e nos cr\u00e9ditos, simplemente aparece o seu papel no canto do nome."}
{"id": "172636", "revid": "23204", "url": "https://gl.wikipedia.org/wiki?curid=172636", "title": "Son dixital", "text": "O son dixital consiste na representaci\u00f3n dixital dun sinal el\u00e9ctrico dunha onda sonora por medio do c\u00f3digo binario, obt\u00e9ndose pois unha secuencia de valores enteiros.\nO proceso de conversi\u00f3n carrexa unha perda de datos, e \u00e9 sabido que o son dixital nunca poder\u00e1 representar o son anal\u00f3xico de maneira plena, mais, a evoluci\u00f3n tecnol\u00f3xica chegou a un alto grao de precisi\u00f3n, at\u00e9 o punto de que as diferenzas non sexan perceptibles polo o\u00eddo humano.\nA precisi\u00f3n da representaci\u00f3n dixital do son var\u00eda de acordo coa taxa de mostraxe de frecuencia e a cantidade (profundidade) de bits para cada mostra. Canto maiores sexan estes valores, maior ser\u00e1 a fidelidade do son dixital en relaci\u00f3n ao son anal\u00f3xico.\nUn sinal anal\u00f3xico \u00e9 aquel cunha amplitude que pode tomar en principio calquera valor, isto \u00e9, o seu nivel en calquera mostra non est\u00e1 limitado a un conxunto finito de niveis predefinidos como \u00e9 o caso dos sinais cuantificados. Un sinal dixital \u00e9 aquel cunhas dimensi\u00f3ns (tempo e amplitude) que non son continuas sen\u00f3n discretas, o que significa que o sinal necesariamente ter\u00e1 uns determinados valores fixos predeterminados en momentos tam\u00e9n discretos.\nO proceso que envolve, na captaci\u00f3n ou gravaci\u00f3n, a conversi\u00f3n do son anal\u00f3xico en dixital e, na reproduci\u00f3n, a conversi\u00f3n do son dixital en anal\u00f3xico, permite que o son sexa almacenado e reproducido por medio dun CD, MiniDisc ou DAT, de bandas sonoras de filmes dixitais, de arquivos de son en diversos formatos, como WAV, AIFF, MP3, OGG, e outros medios.\nA mostraxe consiste en fixar a amplitude do sinal el\u00e9ctrico a intervalos regulares de tempo (taxa de mostraxe). Para cubrir o espectro audible (20 a 20000\u00a0Hz) adoita bastar con taxas de mostraxe de algo m\u00e1is de 40000\u00a0Hz, con 32000 mostras por segundo ter\u00edase un ancho de banda similar ao da radio FM ou unha fita de casete, \u00e9 dicir, permite rexistrar compo\u00f1entes de at\u00e9 15\u00a0kHz, aproximadamente.\nPara reproducir un determinado intervalo de frecuencias neces\u00edtase unha taxa de mostraxe de pouco m\u00e1is que o dobre (Teorema de mostraxe de Nyquist-Shannon).\nA cuantificaci\u00f3n consiste en converter o nivel das mostras fixadas no proceso de mostraxe, normalmente, un nivel de tensi\u00f3n, nun valor enteiro de rango finito e predeterminado. Por exemplo, utilizando cuantificaci\u00f3n linear, unha codificaci\u00f3n linear de 8 bits discriminar\u00e1 entre 256 niveis de sinal equidistantes (28).\nO formato m\u00e1is usado de son dixital PCM linear \u00e9 o do CD de son: 44,1\u00a0kHz de taxa de mostraxe e cuantificaci\u00f3n de 16 bits (que mide 65536 niveis de sinal diferentes) e que, na pr\u00e1ctica, permite rexistrar sinais anal\u00f3xicas con compo\u00f1entes ata os 20\u00a0kHz e con relaci\u00f3ns \"sinal a ru\u00eddo\" de m\u00e1is de 90\u00a0dB."}
{"id": "172637", "revid": "23204", "url": "https://gl.wikipedia.org/wiki?curid=172637", "title": "Wes Studi", "text": "Wesley \"Wes\" Studi (en ) nado en Nofire Hollow (Oklahoma) o 17 de decembro de 1947, \u00e9 un actor e produtor cherokee que ga\u00f1ou fama internacional polos seus papeis en filmes de nativos americanos. Apareceu en filmes premiados co \u00d3scar como \"Dances with Wolves\" (1990) ou \"O derradeiro dos mohicanos\" (1992), e en filmes nomeados neses premios como \"Xer\u00f3nimo\" (1993) e \"The New World\" (2005). Tam\u00e9n \u00e9 co\u00f1ecido por interpretar a Sagat en \"Street Fighter\" (1994). Outros filmes nos que apareceu son \"Host\u00eds\", \"Heat\", \"Mystery Men\", \"Avatar\", \"A Million Ways to Die in the West\", as\u00ed como na serie de televisi\u00f3n \"Penny Dreadful\". En 2019, recibiu un \u00d3scar Honor\u00edfico, convert\u00e9ndose na segunda persoa nativa americana en ga\u00f1ar un \u00d3scar (sendo a primeira Buffy Sainte-Marie), e \u00e9 o primeiro nativo americano en recibir un \u00d3scar por actuar.\nTraxectoria.\nFillo de Maggie, unha ama de casa, e Andy Studie, un traballador nun rancho, Studi foi educado na Chilocco Indian Agricultural School en Oklahoma do Norte. Ata que ingresou na escola primaria, s\u00f3 falaba a lingua cherokee. En 1967, foi recrutado no Ex\u00e9rcito e serviu 18 meses na Guerra de Vietnam. Despois diso, Studi volveuse activo politicamente e participou no Incidente de Wounded Knee na Reserva india de Pine Ridge en 1973.\nAdicouse a dar clases de cherokee e escrita en silabario, e axudou a fundar un xornal en lingua cherokee. Entrou no negocio da gander\u00eda. Ap\u00f3s que o seu matrimonio rematase en divorcio, Studi deixou a gander\u00eda e comezou a estudar interpretaci\u00f3n."}
{"id": "172640", "revid": "89787", "url": "https://gl.wikipedia.org/wiki?curid=172640", "title": "Dilataci\u00f3n do tempo", "text": "A dilataci\u00f3n do tempo \u00e9 un fen\u00f3meno predito pola teor\u00eda da relatividade polo cal un observador observa que o reloxo doutro (un reloxo fisicamente id\u00e9ntico ao de seu) est\u00e1 a marcar o tempo a un ritmo menor que o que mide o seu reloxo. Isto adoita ser interpretado normalmente como que o tempo se retardou para o outro reloxo, pero iso \u00e9 certo soamente no contexto do sistema de referencia do observador. Localmente, o tempo sempre est\u00e1 a pasar ao mesmo ritmo. O fen\u00f3meno da dilataci\u00f3n do tempo apl\u00edcase para calquera proceso que manifeste cambios a trav\u00e9s do tempo."}
{"id": "172641", "revid": "98629", "url": "https://gl.wikipedia.org/wiki?curid=172641", "title": "Viaxe interestelar", "text": "Co\u00f1\u00e9cese co nome de viaxe interestelar unha viaxe tripulada ou non tripulada entre estrelas. Este \u00e9 un concepto b\u00e1sico dentro da ciencia ficci\u00f3n, pero na pr\u00e1ctica, a viaxe interestelar \u00e9 moito m\u00e1is dif\u00edcil que a viaxe interplanetaria debido a que as distancias implicadas son enormemente maiores (da orde do ano luz). Pola mesma raz\u00f3n a viaxe intergal\u00e1ctica \u00e9 a\u00ednda m\u00e1is complicado.\nA verosimilitude da viaxe interestelar foi debatida arduamente por varios cient\u00edficos, autores de ciencia ficci\u00f3n e entusiastas. Neste sentido, public\u00e1ronse moitos traballos sobre conceptos relacionados. Dados un tempo de viaxe suficiente e un traballo de enxe\u00f1ar\u00eda, parecen pos\u00edbeis tanto viaxes non-tripuladas como viaxes xeracionais, a\u00ednda que representan un consider\u00e1bel reto tanto tecnol\u00f3xico como econ\u00f3mico dif\u00edcil de acadar, en concreto para sondas tripuladas. A NASA estivo investigando nestes temas durante anos, e acumulou unha serie de aproximaci\u00f3ns te\u00f3ricas."}
{"id": "172642", "revid": "51040", "url": "https://gl.wikipedia.org/wiki?curid=172642", "title": "Viaxe interplanetaria", "text": "Unha viaxe interplanetaria \u00e9 un caso particular de viaxe espacial que, a diferenza das viaxes interestelares, ten lugar dentro do noso Sistema Solar. Pola s\u00faa mesma natureza, as viaxes interestelares te\u00f1en miles de anos de duraci\u00f3n ou conceptos tales como o Hiperespacio, polo que estiveron case sempre relegados \u00e1 \"space opera\" da ciencia ficci\u00f3n.\nAs viaxes interplanetarias, en troques, est\u00e1n ao alcance da nosa tecnolox\u00eda actual. O home chegou \u00e1 L\u00faa, enviou sondas a outros planetas e, mesmo, un robot a Marte. Por todo iso, e a diferenza das viaxes interestelares, as viaxes interplanetarias son un dos alicerces da ciencia ficci\u00f3n."}
{"id": "172643", "revid": "22570", "url": "https://gl.wikipedia.org/wiki?curid=172643", "title": "Discovery Institute", "text": "O Discovery Institute \u00e9 unha instituci\u00f3n non lucrativa fundada en Seattle en 1990, ligada a unha instituci\u00f3n de ideolox\u00eda conservadora, o Hudson Institute. O seu presidente \u00e9 B. Chapman, de confesi\u00f3n cat\u00f3lica, que ocupou cargos importantes durante a administraci\u00f3n de Ronald Reagan.\nLi\u00f1a ideol\u00f3xica.\nO Discovery Institute tomou o seu nome do barco que, capitaneado por G. Vancouver, explorou as costas norteamericanas do Pac\u00edfico entre 1791 e 1795. depende de doadores privados.\nDentro do Discovery Institute ocupa un lugar prominente o \"Center for Science and Culture\" (Centro pola ciencia e a cultura, en ingl\u00e9s), en cuxo marco se encadran todos os membros m\u00e1is destacados do movemento polo dese\u00f1o intelixente. Este Centro fundouse en 1996 con financiamento de Howard F. Ahmanson e a \"McLellan Foundation\", orixinalmente como \"Center for the Renewal of Science and Culture\" (Centro para a renovaci\u00f3n da ciencia e a cultura). As declaraci\u00f3ns do Centro, como o seu nome, foron evolucionando para tratar de evitar unha conexi\u00f3n demasiado vis\u00edbel coas s\u00faas bases fundamentalistas.\nO \"Discovery Innstitute\" ten entre os seus dirixentes a Howard F. Ahmanson, millonario relacionado co movemento chamado \"Christian Reconstructionism\" (Reconstrucionismo cristi\u00e1n), unha organizaci\u00f3n partidaria da subordinaci\u00f3n das leis civ\u00eds \u00e1s prescrici\u00f3ns do Antigo Testamento e contraria \u00e1 tolerancia relixiosa. Isto fixo que os seus cr\u00edticos laicos ou cristi\u00e1ns o acusaran de promover un \"neofascismo teocr\u00e1tico\" semellante ao do r\u00e9xime talib\u00e1n de Afganist\u00e1n.\nUn documento de 1998 do \"Center for Science and Culture\", titulado \"The Wedge Strategy\" (en ingl\u00e9s, \"Estratexia da cu\u00f1a\") e filtrado ao p\u00fablico en 1999, foi utilizado polos seus cr\u00edticos para destacar o car\u00e1cter relixioso e pol\u00edtico dos seus fins e postulados. Estes at\u00f3panse resumidos en frases como \"Derrotar ao materialismo cient\u00edfico e o seu destrutivo legado moral, cultural e pol\u00edtico\" e \"substitu\u00edr as explicaci\u00f3ns materialistas pola concepci\u00f3n te\u00edsta de que a natureza e os seres humanos son creados por Deus\". Segundo P. E. Johnson, citado m\u00e1is arriba, el mesmo catalizou en 1992 a formaci\u00f3n do grupo e os trazos da estratexia \u00e1 que se refire o documento. Deste n\u00facleo orixinal formaban parte, canda a Johnson:"}
{"id": "172646", "revid": "56817", "url": "https://gl.wikipedia.org/wiki?curid=172646", "title": "We're Going to Be Friends", "text": "\"We're Going to Be Friends\" \u00e9 un sinxelo promocional da banda estadounidense de rock alternativo The White Stripes, editado a finais do ano 2002 e sacado do seu \u00e1lbum \"White Blood Cells\".\nA canci\u00f3n aparece nos cr\u00e9ditos iniciais da pel\u00edcula de 2004 \"Napoleon Dynamite\". Nos comentarios do filme, o seu director Jared Hess afirma que inicialmente non puido atopar unha canci\u00f3n para o principio da pel\u00edcula e quer\u00eda usar ese tema, as\u00ed que lle enviou unha copia a The White Stripes e eles deron a s\u00faa aprobaci\u00f3n para que fose usada.\nO vocalista e compositor Jack Johnson gravou unha versi\u00f3n da canci\u00f3n para o seu \u00e1lbum \"Sing-A-Longs and Lullabies for the Film Curious George\".\nO tema aparece tam\u00e9n ao final dun episodio de \"House\" titulado \"Mirror Mirror\", a\u00ednda que non se inclu\u00edu na banda sonora da serie.\n\u00c9 unha das canci\u00f3n preferidas da banda de Conan O'Brien e, a petici\u00f3n s\u00faa, interpret\u00e1rona no que ser\u00eda a s\u00faa derradeira actuaci\u00f3n no seu programa, o \"Late Night with Conan O'Brien\", o 20 de febreiro do 2009."}
{"id": "172649", "revid": "23204", "url": "https://gl.wikipedia.org/wiki?curid=172649", "title": "Abidjan", "text": "Abidjan ou Abidj\u00e1n, capital do departamento do mesmo nome, \u00e9 a cidade principal de Costa do Marfil, e foi a capital do pa\u00eds entre 1934 e 1983). En 2003 ti\u00f1a 3\u00a0000\u00a0000 de habitantes.\nSituada na lagoa de \u00c9brie, a car\u00f3n do Golfo de Guin\u00e9 \u00e9 un importante porto mar\u00edtimo. A principal industria \u00e9 a agroalimentaria, tam\u00e9n destaca a de compo\u00f1entes para autom\u00f3biles, a t\u00e9xtil, a qu\u00edmica e o xab\u00f3n e a refinar\u00eda de petr\u00f3leo.\nA\u00ednda que a capital \u00e9 Yamoussoukro, a maior\u00eda dos ministerios e embaixadas est\u00e1n a\u00ednda en Abidjan, o mesmo que a Biblioteca e o Museo nacional.\nA zona oriental da Lagoa Ebri\u00e9, a car\u00f3n do golfo da Guinea, foi o primeiro lugar da colonizaci\u00f3n francesa en Costa do Marfil que, en 1893, estableceu en Grand-Bassam (na costa, uns 30\u00a0km \u00f3 sueste de Abidjan) a primeira capital. Por raz\u00f3ns de salubridade trasladouse o aparato administrativo en 1899 a unha nova capital, Bingerville (fundada ao norte da lagoa e a uns 10\u00a0km ao leste de Abidjan, parte hoxe en d\u00eda da s\u00faa aglomeraci\u00f3n), en territorio dos \"tchaman\" (ou \"djemian\") de Adjam\u00e9.\nComezos.\nPronto a pen\u00ednsula ch\u00e1 ao sur da aldea Adjam\u00e9 (despois o distrito de Plateau), onde estaba a aldea de pescadores de Abidjan, converteuse no mellor lugar, por espazo e situaci\u00f3n, para o incipiente comercio da colonia e de feito en 1904, a\u00ednda non rematada Bingerville, era xa o seu principal centro econ\u00f3mico. A construci\u00f3n do ferrocarril Abidjan-Nixer (RAN) que chegar\u00eda ata o peirao de Petit Bassam (na costa, hoxe Port Bouet, e que competir\u00eda co de Grand-Bassam), deu o primeiro pulo a poboaci\u00f3n de Abidj\u00e1n (1\u00a0400h en 1912, 5\u00a0370 en 1920).\nCapital da colonia.\nEn 1920 xa decid\u00edrase facer de Abidjan a capital da colonia o que non ocorreu oficialmente ata 1934 despois de constru\u00edr as infraestruturas necesarias: barrio administrativo ao suroeste de Plateau e o comercial ao sueste ; ponte de uni\u00f3n coa illa de Petit Bassam (Anoumabo, despois distrito de Treichville con novos peiraos); ao norte, separ\u00e1ndoa da vila ind\u00edxena de Adjam\u00e9, os cuarteis militares e a xendarmer\u00eda .\nDe seguida Abidjan vai case que triplicar a s\u00faa poboaci\u00f3n (co abandono de moitas aldeas \"tchaman\") pasando de 17\u00a0000h en 1934 a 46\u00a0000h en 1945.\nCanal de Vridi.\nDende 1908-12 houbera tentativas de abrires a lagoa ao oc\u00e9ano nas proximidades de Petit Bassam que non foron completadas. Retomouse o proxecto en 1935 pero non puido levarse adiante ata despois da Segunda guerra mundial en 1951. A apertura do Canal de Vridi supuxo o desenvolvemento definitivo de Abidjan coma porto (na ribeira oeste de Treichville ), centro comercial e industrial e finalmente administrativo de Costa do Marfil (independencia en 1960), cun forte crecemento poboacional baseado na inmigraci\u00f3n dende o interior rural do pa\u00eds (65\u00a0000h en 1950, 125\u00a0000 en 1955, 180\u00a0000 en 1960, 254\u00a0000 en 1963) .\nMetr\u00f3pole e inseguridade.\nEn 1983 a capitalidade pol\u00edtica e administrativa trasladouse a Yamusukro (localidade natal do presidente da \u00e9poca). Dende ent\u00f3n, a\u00ednda que contin\u00faa a seres o centro de feito da naci\u00f3n en t\u00f3dolos sensos, tense producido unha deterioraci\u00f3n progresiva da calidade de vida de Abidj\u00e1n ao tempo que convert\u00edase nunha metr\u00f3pole de cinco mill\u00f3ns de habitantes, cunha inmigraci\u00f3n do rural que non deixa de aflu\u00edr e asentarse en numerosos poboados de infravivenda (1\u00a0200\u00a0000h en 1978, 3\u00a0125\u00a0000 en 1998) . A situaci\u00f3n agravouse dende 1999 co desastre pol\u00edtico e econ\u00f3mico de Costa do Marfil que ten levado a unha das cidades m\u00e1is agradables e desenvolvidas de \u00c1frica a converterse nunha das m\u00e1is inseguras."}
{"id": "172650", "revid": "56817", "url": "https://gl.wikipedia.org/wiki?curid=172650", "title": "Micr\u00f3fono inal\u00e1mbrico", "text": "Un micr\u00f3fono inal\u00e1mbrico, como o seu nome indica, \u00e9 aquel micr\u00f3fono que non precisa de cable para ser conectado a un equipo ao que queiramos asociar. Captan as ondas sonoras e transm\u00edtenas como ondas electromagn\u00e9ticas. Estas ondas electromagn\u00e9ticas act\u00faan como portadoras, moduladas a raz\u00f3n das ondas sonoras previamente convertidas en tensi\u00f3n. O tipo de modulaci\u00f3n adoita ser en frecuencia (FM), a\u00ednda que tam\u00e9n poder\u00eda ser en amplitude (AM) ou outros.\nOs micr\u00f3fonos inal\u00e1mbricos adoitan traballar en VHF ou UHF. \nCada aparello consta de d\u00faas partes, un transmisor e un receptor, que traballan coa mesma frecuencia.\nAlg\u00fans modelos empregan infravermellos, pero estes non permiten a liberdade dos de radiofrecuencia.\nAlg\u00fans modelos operan nunha \u00fanica frecuencia fixa, mais os m\u00e1is avanzados, permiten a escolla da frecuencia na que se quere transmitir para evitar interferencias, pod\u00e9ndose empregar varios micr\u00f3fonos a un mesmo tempo.\nO transmisor recoller\u00e1 o sinal do micr\u00f3fono, aumentarao para o seu tratamento, mediante un previo, e logo faralle unha pre-\u00e9nfase, aumentando as frecuencias agudas (sobre 3\u00a0kHz), para contrarrestar o inevitable ru\u00eddo de alta frecuencia que se produce na transmisi\u00f3n.\nN\u00f3tese que a amplitude do sinal de son determina a modulaci\u00f3n da frecuencia, logo se o emisor non admite grandes rangos din\u00e1micos, compr\u00edmese en emisi\u00f3n e descompr\u00edmese no receptor.\nA transmisi\u00f3n polo aire faina unha onda portadora producida por un oscilador, que pasa polo modulador (FM) dando lugar a un sinal modulado (en FM). Para que a antena dea transmitido o sinal, conta con amplificaci\u00f3n RF, coa antena do receptor agardando por ela.\nA banda de frecuencias na que emiten os micr\u00f3fonos inal\u00e1mbricos, como todo o espazo de radiofrecuencias, est\u00e1 administrado polo Estado."}
{"id": "172651", "revid": "109216", "url": "https://gl.wikipedia.org/wiki?curid=172651", "title": "V\u00fametro", "text": "Un v\u00fametro ou VU-meter (Volume Unit Meter) amosa o nivel de volume en unidades VU, que se incl\u00fae nos equipos de son, como a mesa de mesturas, para indicarnos o volume do son.\nFoi desenvolto orixinalmente en 1939 polo esforzo combinado de Bell Labs e os organismos de radiodifusi\u00f3n CBS e NBC para a medici\u00f3n e a normalizaci\u00f3n dos niveis de li\u00f1as telef\u00f3nicas.\nConsta dun instrumento de bobina m\u00f3bil dun tipo determinado, alimentado por medio dun rectificador de onda completa que se alimenta \u00e1 s\u00faa vez da li\u00f1a mediante unha resistencia en serie. Non necesita m\u00e1is fonte de enerx\u00eda para o seu funcionamento que o sinal de entrada.\n\u00c9 intencionalmente \"lento\" na medici\u00f3n (tempo de integraci\u00f3n est\u00e1ndar 300 ms), promediando m\u00e1ximos e m\u00ednimos de curta duraci\u00f3n para mostrar o volume percibido. A s\u00faa escala vai desde -20 VU at\u00e9 +3 VU, sendo 0 VU o correspondente a 1'23 V, para o nivel nominal (nivel medio que o fabricante emprega como referencia) de +4 dBu (en Europa).\nAdemais, alg\u00fans v\u00fametros electr\u00f3nicos tam\u00e9n reflicten os picos ou m\u00e1ximos. Como regra xeral, os niveis de gravaci\u00f3n deben ser tales que non superen a \u00e1rea vermella superior a 0 VU, ou s\u00f3 en contadas ocasi\u00f3ns. Se o volume de gravaci\u00f3n \u00e9 demasiado alto, a calidade do son e a resposta en frecuencia \u00e9 xeralmente m\u00e1is pobre e os efectos de saturaci\u00f3n recorte poden ser especialmente problem\u00e1ticos para un sistema de gravaci\u00f3n dixital. Tam\u00e9n, se o nivel \u00e9 demasiado baixo, os niveis de ru\u00eddo ser\u00e1n altos en relaci\u00f3n ao son principal.\nUnidade VU.\nA unidade de volume (VU) def\u00ednese como:\n\"O indicador de volume marca 0 VU cando se conecta \u00e1 sa\u00edda unha resistencia de 600 ohms, para un sinal sinusoidal de 1000 Hz.\""}
{"id": "172653", "revid": "1842860", "url": "https://gl.wikipedia.org/wiki?curid=172653", "title": "VU-meter", "text": ""}
{"id": "172654", "revid": "1131", "url": "https://gl.wikipedia.org/wiki?curid=172654", "title": "F. R. Lavandeira", "text": "Fernando Ram\u00f3n Lavandeira Su\u00e1rez, nado en Tarago\u00f1a (Rianxo) en 1966, \u00e9 un escritor galego.\nTraxectoria.\n\u00c9 Diplomado en Educaci\u00f3n Social pola Universidade de Santiago de Compostela e pos\u00fae formaci\u00f3n de posgrao en Animaci\u00f3n Sociocultural (UNED e Universidade Pontificia de Salamanca) e Did\u00e1ctica Ocupacional (Universidade de Vigo). Traballa como Coordinador da \u00c1rea de Educaci\u00f3n e Cultura do Concello de Rianxo. Asemade \u00e9 investigador da Universidade de Santiago de Compostela no \u00e1mbito da Pedagox\u00eda Social e da Educaci\u00f3n Ambiental.\nColabora con La Voz de Galicia, as revistas \"Le\u00f1a Verde\" e \"Interea-Visual\", e co \"Seminario Internacional de Traduci\u00f3n e Po\u00e9tica\" (Auliga)."}
{"id": "172655", "revid": "1131", "url": "https://gl.wikipedia.org/wiki?curid=172655", "title": "Rafael Laso Lorenzo", "text": "Rafael Laso Lorenzo, nado en Xinzo de Limia o 25 de xaneiro de 1965, \u00e9 un escritor galego.\nTraxectoria.\n\u00c9 Enxe\u00f1eiro T\u00e9cnico Industrial pola Escola Universitaria de Enxe\u00f1er\u00eda T\u00e9cnica Industrial de Vigo de Vigo, na especialidade de Electricidade (Centrais e Redes), e graduado en Enxe\u00f1ar\u00eda El\u00e9ctrica pola Universidade de Le\u00f3n. Compaxina o seu traballo na empresa privada coa literatura."}
{"id": "172657", "revid": "59564", "url": "https://gl.wikipedia.org/wiki?curid=172657", "title": "Lu\u00eds Lamela", "text": "Lu\u00eds Lamela Garc\u00eda, nado en Corcubi\u00f3n o 5 de novembro de 1945, \u00e9 un historiador galego.\nTraxectoria.\nEstudou na Escola Oficial de N\u00e1utica da Coru\u00f1a e na UNED. Traballou na Mari\u00f1a Mercante e posteriormente desenvolveu varias actividades profesionais no sector financeiro galego, sobre todo en Caixa Galicia.\nFoi un dos pioneiros na restauraci\u00f3n hist\u00f3rica da memoria do franquismo e o antifranquismo en Galiza desde unha actividade investigadora que comezou no ano 1987. Colaborou tam\u00e9n en peri\u00f3dicos e revistas como \"La Voz de Galicia\", \"El Ideal Gallego\", \"Uni\u00f3n Libre\" ou \"Anuario Brigantino\". Foi asesor do Proxecto Inter-universitario \"As v\u00edtimas, os nomes, as voces e os lugares\" e membro da Comisi\u00f3n Municipal de Aplicaci\u00f3n da Memoria Hist\u00f3rica, asesora da Comisi\u00f3n de Honores e Distinci\u00f3ns do Concello da Coru\u00f1a, para a retirada da simbolox\u00eda franquista na cidade."}
{"id": "172658", "revid": "23204", "url": "https://gl.wikipedia.org/wiki?curid=172658", "title": "Mar\u00eda Xos\u00e9 Lamas", "text": "Mar\u00eda Xos\u00e9 Lamas, nada en Vilalba en 1961, \u00e9 unha escritora galega.\nTraxectoria.\nDiplomada en Profesorado de Primaria, Licenciada en Filosof\u00eda e Ciencias da Educaci\u00f3n, Posgrao en Educaci\u00f3n Musical, Grao Elemental en piano do Conservatorio Profesional Municipal de Vilalba no que contin\u00faa estudos de Grao Medio, \u00e9 profesora de Educaci\u00f3n Musical no CEIP M. Mato Vizoso de Vilalba\nDende 1979 participa no \u00e1mbito do teatro afeccionado, como actriz en diversas produci\u00f3ns, como autora de m\u00e1is dunha vintena de obras, a maior\u00eda estreadas, as\u00ed como realizando traduci\u00f3ns e adaptaci\u00f3ns; e dirixindo diversas compa\u00f1\u00edas: Grupo de teatro da \"A.C. Monseivane\", \"Centro Dram\u00e1tico Vilalb\u00e9s\" e \"Escola de Teatro do CDV\" (dende 1999). As\u00ed mesmo, leva a cabo diversas actividades no eido da pedagox\u00eda teatral, a cargo de programas de teatro escolar con alumnado de educaci\u00f3n infantil, primaria e secundaria."}
{"id": "172659", "revid": "15490", "url": "https://gl.wikipedia.org/wiki?curid=172659", "title": "Mar\u00eda Xes\u00fas Lama", "text": "Mar\u00eda Xes\u00fas Lama L\u00f3pez, nada en Santa Euxea (Gunt\u00edn) en 1964, \u00e9 unha fil\u00f3loga luguesa. En 2018 foi distinguida co Premio Nacional de Ensaio, que outorga con car\u00e1cter anual o Ministerio de Cultura e Deporte de Espa\u00f1a, pola s\u00faa obra \"Rosal\u00eda de Castro. Cantos de independencia e liberdade (1837-1863)\".\nTraxectoria.\nEstudou Filolox\u00eda Galego-Portuguesa e Filolox\u00eda Hisp\u00e1nica na Universidade de Santiago de Compostela no 1987 e doutorouse na Universidade de Barcelona no 2002 cun traballo sobre a apropiaci\u00f3n dos materiais lendarios celtas e da materia de Breta\u00f1a na literatura galega contempor\u00e1nea.\nA s\u00faa investigaci\u00f3n c\u00e9ntrase na interrelaci\u00f3n entre o proceso de construci\u00f3n nacional e a literatura en Galicia e desenv\u00f3lvese en tres direcci\u00f3ns principais nas que se centran as s\u00faas publicaci\u00f3ns: a vida e a obra de Rosal\u00eda de Castro como escritora fundacional da literatura galega, o tratamento literario da suposta orixe celta de Galicia e a literatura da emigraci\u00f3n e o exilio. Publicou tam\u00e9n traduci\u00f3ns do alem\u00e1n e do ingl\u00e9s ao galego.\nColabora habitualmente en diversas revistas literarias."}
{"id": "172660", "revid": "8354", "url": "https://gl.wikipedia.org/wiki?curid=172660", "title": "\u00c1lvaro Lago", "text": "\u00c1lvaro Lago Garc\u00eda, nado en Santiago de Compostela en 1963, \u00e9 un escritor galego.\nTraxectoria.\nTras estudar na Universidade de Santiago de Compostela, exerceu os m\u00e1is variados oficios, residindo actualmente en Galicia."}
{"id": "172661", "revid": "59564", "url": "https://gl.wikipedia.org/wiki?curid=172661", "title": "Carlos Labra\u00f1a", "text": "Carlos Ignacio Labra\u00f1a Barrero, nado en Cedeira o 29 de maio de 1969, \u00e9 un escritor galego.\nTraxectoria.\nArquitecto t\u00e9cnico de profesi\u00f3n, comezou a s\u00faa relaci\u00f3n co teatro asistindo aos cursos de t\u00e9cnica actoral impartidos pola actriz Fusa Guill\u00e9n. Xuntos fundaron en 1988 o Colectivo Garola, dedicado \u00e1 difusi\u00f3n do teatro infantil galego. Con este colectivo participou na escrita de numerosas pezas de teatro para nenas e nenos como \"O segredo de Daniel\" (1998) e \"A Escada\" (1994)\",\" \u00e1mbalas d\u00faas premiadas na Mostra de Teatro Xeraci\u00f3n N\u00f3s.\nAfastado de Cedeira por motivos laborais, comezou a s\u00faa escrita de maneira individual ou en colaboraci\u00f3n cos seus irm\u00e1ns Sabela e Ant\u00f3n, con t\u00edtulos como \"O teatro dos so\u00f1os\", \"A viaxe de Farrapos\" ou \"Esperta, principi\u00f1o!\" Froito da colaboraci\u00f3n coa Asociaci\u00f3n de Amigos do Sama\u00edn na recuperaci\u00f3n do tallado de cabazas \u00e9 a obra \"Indo para o Sama\u00edn\", traducida posteriormente ao castel\u00e1n.\nCoa peza \"Os sons da bugina\" resultou finalista do premio Meiga Moira de Literatura Infantil no ano 2006. Foi galardoado en d\u00faas edici\u00f3ns co premio Estornela de teatro para nenos con \"Teatro de Xoguete\" (2010) e \"A pequena compa\u00f1a\" (2014), e menci\u00f3n de honra con \"A fraga das \u00e1rbores das palabras\" (2012). Tam\u00e9n recibiu en tres ocasi\u00f3ns o premio O Facho de teatro infantil polas obras \"Espantallo\" (2013), \"Moito Morro Corporation, Sociedade Ilimitada\" (2014) e \"Estrela...fugaz?\" (2015) e o premio Manuel Mar\u00eda de literatura dram\u00e1tica infantil por \"O valo\" (2016).\nParticipa na promoci\u00f3n do teatro infantil galego a trav\u00e9s de diferentes plataformas, como a Asociaci\u00f3n de teatro infantil e xuvenil de Espa\u00f1a (ASSITEJ), de cuxa directiva formou parte, a Asociaci\u00f3n de Literatura Dram\u00e1tica Galega (DRAMATURGA), da que \u00e9 socio fundador, ou a Asociaci\u00f3n Galega do Libro Infantil e Xuvenil (GALIX), na que coordina un grupo traballo para a elaboraci\u00f3n da Gu\u00eda do teatro infantil e xuvenil galego.\nFundou a compa\u00f1\u00eda de teatro Os furabolos para levar \u00e1 escena as s\u00faas obras, e na que desenvolve tam\u00e9n a s\u00faa faceta como actor. \"Estrelamar\" foi a primeira montaxe estreada.\nVida persoal.\nFoi irm\u00e1n da ling\u00fcista Sabela Labra\u00f1a."}
{"id": "172662", "revid": "1131", "url": "https://gl.wikipedia.org/wiki?curid=172662", "title": "Heidi K\u00fchn-Bode", "text": "Heidi K\u00fchn-Bode, nada en Eching (Baviera) o 3 de xullo de 1945 e finada na Coru\u00f1a o 20 de maio de 2020, foi unha tradutora e escritora alem\u00e1 en galego, alem\u00e1n, castel\u00e1n e ingl\u00e9s.\nTraxectoria.\nK\u00fchn-Bode chegou a Espa\u00f1a nos anos sesenta, primeiro para traballar como tradutora en Bilbao, e despois en Madrid. Al\u00ed, durante unha manifestaci\u00f3n antifranquista, co\u00f1eceu a quen ser\u00eda seu home, con quen se instalou a vivir na Coru\u00f1a desde 1968. Na cidade coru\u00f1esa deu clase de ingl\u00e9s en colexios da cidade (Compa\u00f1\u00eda de Mar\u00eda) e despois foi profesora da escola de idiomas.\nEra especialista na obra de Henry James e traduciu ao alem\u00e1n escolmas de poes\u00eda galega.\nVida persoal.\nCasou con Emilio Gund\u00edn Fandi\u00f1o, e foi nai de Sonia, Katia e Jenny Gund\u00edn K\u00fchn."}
{"id": "172663", "revid": "1131", "url": "https://gl.wikipedia.org/wiki?curid=172663", "title": "Mar\u00eda do Carme Kruckenberg", "text": "Mar\u00eda do Carme Kruckenberg Sanjurjo, nada en Vigo o 3 de xu\u00f1o de 1926 e finada na mesma cidade o 16 de maio de 2015, foi unha escritora galega.\nTraxectoria.\nFoi filla da galega Josefina Sanjurjo de Oza e do mexicano de orixe alem\u00e1 Gustavo Kruckenberg Sartorius, afiliado \u00e1 Falange Espa\u00f1ola en 1932. Bautiz\u00e1rona na concatedral de Santa Mar\u00eda de Vigo, cos nomes de Mar\u00eda del Carmen Josefina Margarita Beatriz. En febreiro de 1938 participou como actriz na estrea a obra de teatro de \u00c1lvaro Cunqueiro \"\u00c9rase una vez...\".\nEstudou pola s\u00faa conta idiomas, historia, ciencias, literatura etc., convert\u00e9ndose nunha autodidacta. Viviu na Arxentina de 1949 a 1953, onde co\u00f1eceu moitos escritores galegos emigrados e arxentinos. De novo en Madrid, participou nas reuni\u00f3ns do Caf\u00e9 Gij\u00f3n. Posteriormente, tras volver a Galicia, traballou como delegada cient\u00edfica nos Laboratorios Servier.\nAutora de contos e tradutora, colaborou con diversas revistas e diarios, sobre todo en \"Faro de Vigo\".\nReco\u00f1ecementos.\nEn 2006 foi nomeada socia de honra da Asociaci\u00f3n de Escritores en Lingua Galega, entidade da que foi vicepresidenta. En 1999 dedic\u00f3uselle unha praza en Vigo."}
{"id": "172664", "revid": "1888", "url": "https://gl.wikipedia.org/wiki?curid=172664", "title": "Mar\u00eda do Carmo Kruckenberg", "text": ""}
{"id": "172665", "revid": "98629", "url": "https://gl.wikipedia.org/wiki?curid=172665", "title": "Marcial Souto", "text": "Marcial Souto Tiz\u00f3n, nado na Coru\u00f1a en 1947, \u00e9 un escritor, tradutor e director de revistas e colecci\u00f3ns literarias galego. Traballou na Arxentina, Espa\u00f1a e o Uruguai.\nTraxectoria.\nEn 1969, mentres viv\u00eda no Uruguai, foi recomendado polo humorista gr\u00e1fico Pancho Graells para dirixir a colecci\u00f3n literaria xuvenil Literatura Diferente, da editorial Tierra Nueva. O primeiro libro que editou foi \"La ciudad\" de Mario Levrero, ao que lle presentara o propio Graells.\nNa d\u00e9cada de 1970 viviu en Buenos Aires con Jaime Poniachik. En 1975 propux\u00e9ronlle a Andr\u00e9s Cascioli a creaci\u00f3n dunha revista de contos e artigos, pero o proxecto non sa\u00edu adiante por mor do rodrigazo. Entre outubro de 1976 e marzo de 1977 encargouse de \"La revista de ciencia ficci\u00f3n y fantas\u00eda\", da que se editaron tres n\u00fameros. En 1977 fundou Ediciones Entrop\u00eda, pero s\u00f3 editou dous libros e un n\u00famero da revista hom\u00f3nima. En 1979 intentou retomar o proxecto xunto a Andr\u00e9s Cascioli. Despois de dous n\u00fameros como suplemento da revista \"Humor Registrado\", fix\u00e9ronse catro n\u00fameros de \"El P\u00e9ndulo\", que deixou de ser editada polos altos custos de produci\u00f3n. A revista apareceu de novo en d\u00faas \u00e9pocas na d\u00e9cada de 1980, grazas ao \u00e9xito comercial de Ediciones de la Urraca con Humor. Sa\u00edron quince n\u00fameros m\u00e1is, e d\u00faas revista-libro xa na d\u00e9cada de 1990. Entre as d\u00faas \u00e9pocas de \"El P\u00e9ndulo\" editou unha nova versi\u00f3n da revista \"Minotauro\", cun perfil comercial m\u00e1is baixo, ao distribu\u00edrse en librer\u00edas en vez de en quioscos.\nO seu primeiro libro foi \"Para bajar a un pozo de estrellas\" (Editorial Sudamericana, 1983). En 1985 compilou unha antolox\u00eda para a editorial Eudeba, \"La ciencia ficci\u00f3n en la Argentina\". En 1988 seleccionou material para colecci\u00f3ns de Punto sur editores, onde publicou novamente a Levrero e o seu segundo libro de relatos, \"Trama de pesadillas\".\nActualmente vive en Espa\u00f1a, onde dirixiu a colecci\u00f3n Mundos Imaginarios de Plaza y Jan\u00e9s.\nIniciouse como tradutor ao publicar a autores estranxeiros.."}
{"id": "172666", "revid": "1888", "url": "https://gl.wikipedia.org/wiki?curid=172666", "title": "Premio da Critica Galega", "text": ""}
{"id": "172667", "revid": "1888", "url": "https://gl.wikipedia.org/wiki?curid=172667", "title": "M\u00aa do Carme Kruckenberg", "text": ""}
{"id": "172669", "revid": "98629", "url": "https://gl.wikipedia.org/wiki?curid=172669", "title": "Historia da radio", "text": "A historia da radio describe os pasos importantes na evoluci\u00f3n da radiocomunicaci\u00f3n e o medio de comunicaci\u00f3n chamado radio desde o descubrimento das ondas de radio ata a actualidade.\nDescubrimento das ondas electromagn\u00e9ticas da radio.\n\u00c9 dif\u00edcil atribu\u00edr a invenci\u00f3n da radio a unha \u00fanica persoa. En diferentes pa\u00edses reco\u00f1\u00e9cese a paternidade en clave local: Aleksandr Stepanovich Popov fixo as s\u00faas primeiras demostraci\u00f3ns en San Petersburgo, Rusia; Nikola Tesla en St. Louis (Missouri, Estados Unidos), Guglielmo Marconi no Reino Unido e en Espa\u00f1a o comandante Julio Cervera Baviera quen en 1902 fixo unha transmisi\u00f3n de voz entre Alacant e Eivisa.\nAs bases te\u00f3ricas da propagaci\u00f3n das ondas electromagn\u00e9ticas foron descritas por primeira vez por James Clerk Maxwell nun documento dirixido \u00e1 Royal Society (1873) titulado \" A Dynamical Theory of the Electromagnetic Field\" ( \"Unha teor\u00eda din\u00e1mica do campo electromagn\u00e9tico\"), que describ\u00eda os seus traballos entre os anos 1861 e 1865: a s\u00faa teor\u00eda, basicamente, era que os campos el\u00e9ctricos variables crean campos magn\u00e9ticos variables, e viceversa, que os campos magn\u00e9ticos variables crean campos el\u00e9ctricos variables co que uns ou outros crear\u00e1n \u00e1 s\u00faa vez novos campos el\u00e9ctricos ou magn\u00e9ticos variables que se propagar\u00e1n polo espazo en forma de campos electromagn\u00e9ticos variables sucesivos, os cales afastaranse en forma de ondas electromagn\u00e9ticas da fonte onde se orixinaron.\nHeinrich Rudolf Hertz, en 1888, foi o primeiro en validar experimentalmente a teor\u00eda de Maxwell, ao idear como \"crear\" artificialmente tales ondas electromagn\u00e9ticas e como detectalas e a continuaci\u00f3n levou \u00e1 pr\u00e1ctica emisi\u00f3ns e recepci\u00f3ns destas ondas e analizou as s\u00faas caracter\u00edsticas f\u00edsicas demostrando que as ondas creadas artificialmente ti\u00f1an todas as propiedades das ondas electromagn\u00e9ticas \"te\u00f3ricas\" e descubrio que as ecuaci\u00f3ns das ondas electromagn\u00e9ticas pod\u00edan ser reformuladas nunha ecuaci\u00f3n diferencial parcial denominada ecuaci\u00f3n de onda.\nO dispositivo que dese\u00f1ou para producir ondas electromagn\u00e9ticas consist\u00eda en d\u00faas barras met\u00e1licas do mesmo tama\u00f1o ali\u00f1adas e moi pr\u00f3ximas por un dos seus extremos e que terminaban nunha b\u00f3la met\u00e1lica polo outro; sobre unha destas barras eran inxectados \"paquetes de electr\u00f3ns\" a moi alta tensi\u00f3n que \u00e1 s\u00faa vez eran extra\u00eddos da outra barra; os intensos cambios no n\u00famero de electr\u00f3ns que isto provocaba nas barras daba orixe a descargas de electr\u00f3ns dunha a outra barra en forma de fa\u00edscas a trav\u00e9s do estreito espazo que as separaba, descargas que se produc\u00edan dunha forma que se poder\u00eda cualificar de el\u00e1stica ou oscilante xa que tras unha \"inxecci\u00f3n\" de electr\u00f3ns nunha barra produc\u00edanse descargas alternadas de electr\u00f3ns dunha a outra barra cada vez de menor intensidade ata desaparecer ao fin polas resistencias el\u00e9ctricas.\nEstes cambios alternantes no n\u00famero de electr\u00f3ns que ti\u00f1a cada barra fac\u00eda que ao longo delas se propagasen variaci\u00f3ns da carga el\u00e9ctrica o que orixinaba campos el\u00e9ctricos variables de signo oposto en torno delas. Tales campos el\u00e9ctricos variables daban orixe a campos magn\u00e9ticos variables e estes a novos campos el\u00e9ctricos variables co que se produc\u00edan ondas electromagn\u00e9ticas que se difund\u00edan desde esas barras.\nAs \"inxecci\u00f3ns\" e \"subtracci\u00f3ns\" de \"paquetes de electr\u00f3ns\" consegu\u00edanse mediante intensos impulsos el\u00e9ctricos provocados por unha bobina dun gran n\u00famero de expiras que ti\u00f1a os seus extremos unidos cada un a unha das d\u00faas barras e que ti\u00f1a outra bobina dun pequeno n\u00famero de expiras conc\u00e9ntrica a ela. Esta segunda bobina recib\u00eda breves impulsos el\u00e9ctricos en baixa tensi\u00f3n que induc\u00eda \u00e1 bobina de gran n\u00famero de expiras a cal transform\u00e1baos en impulsos de moi alta tensi\u00f3n.\nO receptor era unha barra met\u00e1lica de forma circular e cos seus dous extremos moi pr\u00f3ximos un doutro; a lonxitude desta barra estaba calculada para que fose resoante aos campos magn\u00e9ticos variables orixinados nas barras emisoras; as correntes de electr\u00f3ns provocadas en tal barra receptora polos campos magn\u00e9ticos variables que captaba causaban pequenas descargas de electr\u00f3ns entre os seus extremos, descargas que eran visibles en forma de fa\u00edscas.\nHertz deu un paso de xigante ao afirmar e probar que as ondas electromagn\u00e9ticas prop\u00e1ganse a unha velocidade similar \u00e1 velocidade da luz e que ti\u00f1an as mesmas caracter\u00edsticas f\u00edsicas que as ondas de luz, como as de reflectirse en superficies met\u00e1licas, desviarse por prismas, estar polarizadas etc., sentando as\u00ed as bases para o env\u00edo de sinais de radio.\nComo homenaxe a Hertz por este descubrimento, as ondas electromagn\u00e9ticas pasaron a denominarse ondas hertzianas.\nPrimeiros desenvolvementos.\nEn 1895, en Italia, un mozo de apenas 20 anos, Guglielmo Marconi, recib\u00eda a trav\u00e9s do diario a noticia dos efectos das ondas electromagn\u00e9ticas procreadas por un oscilador el\u00e9ctrico inventado por Hertz. En 1896, Marconi obtivo a primeira patente do mundo sobre a radio, a patente brit\u00e1nica 12039, \"Melloras na transmisi\u00f3n de impulsos e sinais el\u00e9ctricos e un aparello para iso\" (os equipos que empregaba eran: como emisor un xerador de fa\u00edscas de moi alta tensi\u00f3n, similar ao empregado por Hertz, que conectaba por un extremo a unha grande antena non sintonizada e polo outro a terra, co que produc\u00eda algo que se poder\u00eda definir como \"ru\u00eddo electromagn\u00e9tico\" nunha ampla marxe de frecuencias m\u00e1is que ondas de radio dunha frecuencia concreta. Como receptor usaba un cohesor, tampouco da s\u00faa invenci\u00f3n, que consist\u00eda nun pequeno recipiente de vidro cheo de limaduras de metal ideado inicialmente para protexer dos raios as instalaci\u00f3ns telegr\u00e1ficas, xa que en condici\u00f3ns normais tal dispositivo ti\u00f1a alta resistencia el\u00e9ctrica pero esta diminu\u00eda intensamente ao chegar a el unha descarga el\u00e9ctrica dun raio; atopouse que tam\u00e9n os campos el\u00e9ctricos intensos producidos polos raios diminu\u00edan as\u00ed mesmo a s\u00faa resistencia el\u00e9ctrica) pero pa\u00edses como Francia ou Rusia rexeitaron reco\u00f1ecer a s\u00faa patente por devandita invenci\u00f3n, refer\u00edndose \u00e1s publicaci\u00f3ns de Popov, previas no tempo.\nO 7 de maio de 1895 o profesor e enxe\u00f1eiro ruso Aleksandr Stepanovich Popov presentara un receptor capaz de detectar ondas electromagn\u00e9ticas. Dez meses despois, o 24 de marzo de 1896, xa cun sistema completo de recepci\u00f3n-emisi\u00f3n de mensaxes telegr\u00e1ficos, transmitiu o primeiro mensaxe telegr\u00e1fico entre dous edificios da Universidade de San Petersburgo situados a unha distancia de 250 metros. O texto deste primeiro mensaxe telegr\u00e1fico foi: \"HEINRICH HERTZ\".\nEn 1897 Marconi montou a primeira estaci\u00f3n de radio do mundo na Illa de Wight, ao sur de Inglaterra e en 1898 abriu a primeira factor\u00eda do mundo de equipos de \"transmisi\u00f3n sen f\u00edos\" en Hall Street (Chelmsford, Reino Unido) empregando nela ao redor de 50 persoas. En 1899 Marconi conseguiu establecer unha comunicaci\u00f3n de car\u00e1cter telegr\u00e1fico entre Gran Breta\u00f1a e Francia. Tan s\u00f3 dous anos despois, en 1901, conseguiuse por primeira vez transmitir sinais de lado a lado do oc\u00e9ano Atl\u00e1ntico.\nNikola Tesla -que por un cami\u00f1o diferente ao de Hertz chegara tam\u00e9n a producir e detectar ondas de radio (xerando mediante alternadores correntes el\u00e9ctricas alternas de moi alta frecuencia que eran aplicadas a unha grande antena e a terra co que se orixinaban ondas electromagn\u00e9ticas que se transmit\u00edan a longa distancia e que eran captadas aproveitando as correntes alternas que induc\u00edan noutras antenas unidas a terra a trav\u00e9s de circu\u00edtos resoantes, formados por indutancias e condensadores, que tam\u00e9n ideara) buscando, m\u00e1is que transmitir sinais, transmitir enerx\u00eda el\u00e9ctrica a longa distancia sen necesidade de usar condutores met\u00e1licos- fixo a s\u00faa primeira demostraci\u00f3n p\u00fablica de radiocomunicaci\u00f3n en St. Louis, Missouri, (Estados Unidos), en 1893. Dirix\u00edndose ao \"Franklin Institute\" de Filadelfia e \u00e1 \"National Electric Light Association\" describiu e demostrou en detalle os principios da radiocomunicaci\u00f3n. Os seus aparellos conti\u00f1an xa todos os elementos que foron utilizados nos sistemas de radio ata o desenvolvemento dos tubos de baleiro. En Estados Unidos, alg\u00fans desenvolvementos clave nos comezos da historia da radio foron creados e patentados en 1897 por Tesla. Con todo, a Oficina de Patentes dos Estados Unidos revogou a s\u00faa decisi\u00f3n en 1904 e adxudicou a Marconi unha patente pola invenci\u00f3n da radio, posiblemente influenciada polos patrocinadores financeiros de Marconi nos Estados Unidos, entre os que se atopaban Thomas Alva Edison e Andrew Carnegie. Anos despois, na d\u00e9cada dos sesenta o Tribunal Supremo dos Estados Unidos ditaminou que a patente relativa \u00e1 radio era lexitimamente propiedade de Tesla, reco\u00f1ec\u00e9ndoo de forma legal como inventor desta, a\u00ednda que isto non transcendeu \u00e1 opini\u00f3n p\u00fablica, que segue considerando a Marconi como o seu inventor. O 12 de decembro de 1901, Marconi transmitiu, por primeira vez, sinais de c\u00f3digo Morse por ondas electromagn\u00e9ticas.\nO investigador \u00c1ngel Faus Belau descubriu que a primeira patente sobre a aplicaci\u00f3n da voz na telegraf\u00eda sen f\u00edos rexistrouna o comandante espa\u00f1ol Julio Cervera Baviera en 1899. Base\u00e1ndose neste descubrimento Jorge \u00c1lvarez sost\u00e9n que \u00abCervera \u00e9 o verdadeiro inventor da radio tal como a entendemos hoxe\u00bb.\nCon todo, a patente de Tesla n\u00famero 645576 foi restablecida en 1943 pola Corte Suprema dos Estados Unidos, pouco tempo logo da s\u00faa morte por mor dunha trombose coronaria. A decisi\u00f3n estaba baseada no feito de que hab\u00eda un traballo preexistente antes do establecemento da patente de Marconi. Existe a crenza de que isto se fixo, aparentemente, por raz\u00f3ns financeiras, para permitir ao goberno estadounidense eludir o pago dos danos que estaban sendo reclamados pola compa\u00f1\u00eda Marconi polo uso das s\u00faas patentes durante a primeira guerra mundial.\nTam\u00e9n se fixeron reclamos no sentido de que Nathan Stubblefield inventou a radio antes que Tesla e Marconi, pero o seu dispositivo, ao parecer, funcionaba mediante transmisi\u00f3n por induci\u00f3n m\u00e1is que por radiotransmisi\u00f3n.\nPrimeiras transmisi\u00f3ns radiof\u00f3nicas.\nA Noiteboa de 1906, utilizando o principio heterodino, Reginald Fessenden transmitiu desde Brant Rock Station (Massachusetts) a primeira radiodifusi\u00f3n de son da historia. As\u00ed, buques no mar puideron o\u00edr unha radiodifusi\u00f3n que inclu\u00eda a Fessenden tocando ao viol\u00edn a canci\u00f3n \"O Holy Night\" e lendo unha pasaxe da Biblia.\nAs primeiras transmisi\u00f3ns para entretemento regulares, comezaron en 1920 na Arxentina. O d\u00eda 27 de agosto desde a azotea do Teatro Coliseo de Buenos Aires, a Sociedad Radio Argentina transmitiu a \u00f3pera de Richard Wagner, Parsifal, comezando as\u00ed coa programaci\u00f3n da primeira emisora de radiodifusi\u00f3n no mundo. O seu creador, organizador e primeiro locutor do mundo foi o Dr. Enrique Tel\u00e9maco Susini. Para 1925 xa hab\u00eda doce estaci\u00f3ns de radio nesa cidade e outras dez no interior do pa\u00eds, os horarios eran breves e moitas veces entrecortados, desde o atardecer ata a medianoite.\nA primeira emisora de car\u00e1cter regular e informativo \u00e9 a estaci\u00f3n 8MK (hoxe d\u00eda WWJ) de Detroit, M\u00edchigan (Estados Unidos) pertencente ao diario \"The Detroit News\" que comezou a operar o 20 de agosto de 1920 na frecuencia de 1500\u00a0kHz., a\u00ednda que moitos autores opinan que \u00e9 a KDKA de Pittsburgh (Pensilvania) que comezou a emitir en novembro de 1920, porque obtivo unha licenza comercial antes que aquela.\nEn 1922, en Inglaterra, a estaci\u00f3n de Chelmsford, pertencente \u00e1 Marconi Wireless, emit\u00eda dous programas diarios, un sobre m\u00fasica e outro sobre informaci\u00f3n. O 4 de novembro de 1922 fundouse en Londres a British Broadcasting Corporation (BBC) que monopolizou as ondas inglesas.\nEse mesmo ano, a radio chega a Chile, coa Primeira Transmisi\u00f3n Radial que a Universidade de Chile realizou desde o diario El Mercurio de Santiago.\nDesenvolvementos durante o s\u00e9culo XX.\nEn 1906, Alexander Lee de Forest modificou o d\u00edodo inventado en 1903 por John Fleming engad\u00edndolle un terceiro el\u00e9ctrodo, coa intenci\u00f3n de que detectase as ondas de radio sen violar a patente do d\u00edodo, creando as\u00ed o tr\u00edodo. Posteriormente atopouse que o tr\u00edodo ti\u00f1a a capacidade de amplificar os sinais radioel\u00e9ctricos e tam\u00e9n xeralos, especialmente cando se lle fac\u00eda traballar no alto baleiro, algo que foi descuberto, analizado e perfeccionado por t\u00e9cnicos de AT&amp;T e de General Electric, o que permitiu a proliferaci\u00f3n das emisi\u00f3ns de radio. O cient\u00edfico austr\u00edaco de orixe xud\u00eda Von Lieben nun proceso totalmente independente pero paralelo ao seguido nos Estados Unidos tam\u00e9n inventou o tr\u00edodo.\nEn 1907, inventaba a v\u00e1lvula que modula as ondas de radio que se emiten e deste xeito creou ondas de alta potencia na transmisi\u00f3n.\nEn 1909 Marconi, con Karl Ferdinand Braun, foi tam\u00e9n premiado co Premio Nobel de F\u00edsica polas s\u00faas \"contribuci\u00f3ns ao desenvolvemento da telegraf\u00eda sen f\u00edos\".\nA nova grande invenci\u00f3n foi a v\u00e1lvula termoi\u00f3nica detectora, inventada por un equipo de enxe\u00f1eiros de Westinghouse.\nUn gran paso na calidade dos receptores, prod\u00facese en 1918 cando Edwin Armstrong inventa o receptor superheterodino.\nNos primeiros tempos da radio toda a potencia xerada polo transmisor pasaba a trav\u00e9s dun micr\u00f3fono de carb\u00f3n. Nos anos 1920 a amplificaci\u00f3n mediante v\u00e1lvula termoi\u00f3nica revolucionou tanto os radiorreceptores como os radiotransmisores. Philips, Bell, Radiola e Telefunken conseguiron, a trav\u00e9s da comercializaci\u00f3n de receptores de v\u00e1lvulas que se conectaban \u00e1 rede el\u00e9ctrica, a audici\u00f3n colectiva da radio en 1928. No entanto, foron os laboratorios Bell os responsables do transistor e, con iso, do aumento da comunicaci\u00f3n radiof\u00f3nica.\nNos anos cincuenta a tecnolox\u00eda radiof\u00f3nica experimentou un gran n\u00famero de melloras que se traduciron na xeneralizaci\u00f3n do uso do transistor.\nNormalmente, as aeronaves utilizaban as estaci\u00f3ns comerciais de radio de modulaci\u00f3n de amplitude (AM) para a navegaci\u00f3n. Isto continuou as\u00ed ata principios dos anos sesenta en que finalmente se estendeu o uso dos sistemas VOR.\nA principios dos anos trinta radio-operadores afeccionados inventaron a transmisi\u00f3n en banda lateral \u00fanica (BLU).\nEn 1933 Edwin Armstrong describe un sistema de radio de alta calidade, menos sensible aos parasitos radioel\u00e9ctricos que a AM, utilizando a modulaci\u00f3n de frecuencia (FM). A finais da d\u00e9cada este procedemento establ\u00e9cese de forma comercial, ao montar ao seu cargo o propio Armstrong unha emisora con este sistema.\nEn 1948, a radio faise visible: desenv\u00f3lvese abertamente a televisi\u00f3n.\nEn 1952, transm\u00edtese televisi\u00f3n comercial en cor sistema NTSC, nos EUA. O primeiro programa en ser transmitido en cor foi \"Meet the Press\" (\"Encontro coa Prensa\") da cadea NBC, un ciclo xornal\u00edstico que segue emit\u00edndose ata os nosos d\u00edas.\nEn 1956 desenv\u00f3lvese o primeiro sistema de televisi\u00f3n europeo, que base\u00e1ndose nel mellora o NTSC dos Estados Unidos. O sistema \u00e9 o chamado SECAM. En Espa\u00f1a durante varios meses TVE transmitiu en probas en SECAM, a\u00ednda que finalmente a norma que adoptou foi PAL (ver 1963).\nEn 1957, a firma Regency introduce o primeiro receptor transistorizado, o suficientemente pequeno para ser levado nun peto e alimentado por unha pequena bater\u00eda. Era fiable porque ao non ter v\u00e1lvulas non se quentaba. Durante os seguintes vinte anos os transistores desprazaron \u00e1s v\u00e1lvulas case por completo, excepto para moi altas potencias ou frecuencias.\nEn 1963, establ\u00e9cese a primeira comunicaci\u00f3n radio v\u00eda sat\u00e9lite. Desenv\u00f3lvese o sistema de televisi\u00f3n en cor PAL que mellora o NTSC. A norma que se utiliza en Espa\u00f1a \u00e9 PAL. A vantaxe do PAL sobre o SECAM \u00e9 que a s\u00faa circuiter\u00eda \u00e9 m\u00e1is sinxela.\nAo final dos anos sesenta a rede telef\u00f3nica de longa distancia nos Estados Unidos comeza a s\u00faa conversi\u00f3n a rede dixital, empregando radio dixital para moitos dos seus enlaces.\nNos anos setenta comeza a utilizarse o LORAN, primeiro sistema de radionavegaci\u00f3n. Pronto, a Mari\u00f1a dos Estados Unidos experimentou coa navegaci\u00f3n sat\u00e9lite, culminando coa invenci\u00f3n e lanzamento da constelaci\u00f3n de sat\u00e9lites GPS en 1987.\nEntre as d\u00e9cadas dos anos 1960 e 1980 a radio entra nunha \u00e9poca de declive debido \u00e1 competencia da televisi\u00f3n e o feito que as emisoras deixaron de emitir en onda curta (de alcance global) por VHF (o cal s\u00f3 ten un alcance de centos de quil\u00f3metros)\nNos anos 1990 as novas tecnolox\u00edas dixitais comezan a aplicarse ao mundo da radio. Aumenta a calidade do son e fanse probas coa radio satelital (tam\u00e9n chamada radio HD), esta tecnolox\u00eda permite o rexurdimento no interese pola radio.\nA finais do s\u00e9culo XX, experimentadores radioafeccionados comezan a utilizar computadores persoais para procesar sinais de radio mediante distintas interfaces (Radio Packet).\nHistoria recente.\nNa historia recente da radio, apareceron as radios de baixa potencia, constitu\u00eddas baixo a idea de radio libre ou radio comunitaria, coa idea de oporse \u00e1 imposici\u00f3n dun mon\u00f3logo comercial de mensaxes e que permitan unha maior proximidade da radio coa comunidade.\nHoxe en d\u00eda a radio a trav\u00e9s de Internet avanza con celeridade. Por iso, moitas das grandes emisoras de radio empezan a experimentar con emisi\u00f3ns por Internet, a primeira e m\u00e1is sinxela \u00e9 unha emisi\u00f3n en li\u00f1a, a cal chega a un p\u00fablico global, de feito o seu r\u00e1pido desenvolvemento supuxo unha rivalidade coa televisi\u00f3n, o que ir\u00e1 aparellado co desenvolvemento da banda larga en Internet.\nDatas destacables.\nPrimeiras estaci\u00f3ns de radio.\nEsta \u00e9 unha lista de estaci\u00f3ns de radio. As primeiras foron simples sistemas de radiotelegraf\u00eda que non transportaban son, e non se listan. Incl\u00faense tanto estaciones AM como FM; comerciais, p\u00fablicas e das sen fins de lucro.\nEstados Unidos e o Canad\u00e1.\nLista detallada da chegada da radio nos Estados Unidos de Am\u00e9rica e no Canad\u00e1.\nOutros pa\u00edses.\nLista que incl\u00fae a todos os pa\u00edses ag\u00e1s os Estados Unidos e o Canad\u00e1."}
{"id": "172676", "revid": "56817", "url": "https://gl.wikipedia.org/wiki?curid=172676", "title": "Santa Margarida", "text": "Santa Margarida pode referirse a varios artigos:"}
{"id": "172677", "revid": "85894", "url": "https://gl.wikipedia.org/wiki?curid=172677", "title": "Santa Margarida, O Barro, A Ba\u00f1a", "text": "Santa Margarida \u00e9 un lugar da parroquia do Barro no concello coru\u00f1\u00e9s da Ba\u00f1a na comarca da Barcala. O Instituto Nacional de Estad\u00edstica, no 2010, non disp\u00f3n de datos de poboaci\u00f3n."}
{"id": "172678", "revid": "85894", "url": "https://gl.wikipedia.org/wiki?curid=172678", "title": "O Campo, O Barro, A Ba\u00f1a", "text": "O Campo \u00e9 un lugar da parroquia do Barro no concello coru\u00f1\u00e9s da Ba\u00f1a na comarca da Barcala. Ti\u00f1a 12 habitantes no ano 2016 segundo datos do Instituto Nacional de Estad\u00edstica, dos cales 7 eran homes e 5 eran mulleres. No ano 2010 ti\u00f1a 11 habitantes: 7 homes e 4 mulleres."}
{"id": "172679", "revid": "85894", "url": "https://gl.wikipedia.org/wiki?curid=172679", "title": "O Sino, O Barro, A Ba\u00f1a", "text": "O Sino \u00e9 un lugar da parroquia do Barro no concello coru\u00f1\u00e9s da Ba\u00f1a na comarca da Barcala. Ti\u00f1a 13 habitantes no ano 2016 segundo datos do Instituto Nacional de Estad\u00edstica, dos cales 7 eran homes e 6 eran mulleres. No 2010 eran 16 habitantes: 8 homes e 8 mulleres."}
{"id": "172680", "revid": "23204", "url": "https://gl.wikipedia.org/wiki?curid=172680", "title": "Rexi\u00f3n de Atacama", "text": "Atacama \u00e9 unha das dezaseis rexi\u00f3ns nas que se encontra dividido Chile. Limita ao norte coa Rexi\u00f3n de Antofagasta, ao sur coa Rexi\u00f3n de Coquimbo, ao leste coas provincias de Catamarca, La Rioja e San Juan da Rep\u00fablica Arxentina e ao oeste co Oc\u00e9ano Pac\u00edfico. A s\u00faa capital, Copiap\u00f3 est\u00e1 localizada a 806\u00a0km ao norte da capital de Chile, Santiago.\nHistoria.\nDurante moitos anos, esta rexi\u00f3n estivo habitada por tribos dieguitas. O descubridor Diego de Almagro chegou ao val de Copiap\u00f3 en 1536, dando inicio ao descubrimento de Chile.\nDurante a colonia, foi co\u00f1ecida como o l\u00edmite setentrional do pa\u00eds. O 8 de decembro de 1744 fundouse a cidade de San Francisco de la Selva, hoxe en d\u00eda Copiap\u00f3. En 1789 fundouse por orde do Gobernador Ambrosio O'Higgins, a cidade de Vallenar.\nXa durante o per\u00edodo da Rep\u00fablica, Juan Godoy descobre o mineral de prata de Cha\u00f1arcillo en 1832. Grazas a este descubrimento Chile converteuse nun dos principais produtores deste metal no mundo que permite que poidese brotar a s\u00faa propia econom\u00eda nacional. Para mellorar o transporte do mineral cara o exterior constru\u00eduse a primeira li\u00f1a f\u00e9rrea do pa\u00eds, feita por William Wheelright, mercante mari\u00f1o norteamericano, unindo a Copiap\u00f3 con Caldera (1851). Co transcurso do tempo, Santiago, a capital de Chile, comeza a cobrar un imposto \u00e1 minar\u00eda atacame\u00f1a, dando comezo a un conflito b\u00e9lico entre Atacama e Santiago, a Revoluci\u00f3n de 1859. A pesar de que o bando rexionalista (Ex\u00e9rcito da revoluci\u00f3n constitu\u00edntes de Atacama) foi derrotado na Batalla de Cerro Grande 1859, o conflito propiciou a fin da Rep\u00fablica Conservadora.\nEn 1916 comezou a explotaci\u00f3n do chumbo en Potrerillos, forxando unha buliciosa cidade, que actualmente enc\u00f3ntrase deshabitada e que sobrevive basicamente dos restos da fundici\u00f3n dos minerais, agora explotados na mina de El Salvador.\nDivisi\u00f3n administrativa da Rexi\u00f3n.\nA Rexi\u00f3n de Atacama, para efectos de goberno e administraci\u00f3n interior, div\u00eddese en 3 provincias:\nPara fins de administraci\u00f3n local, as provincias subdiv\u00eddense en 9 comunas."}
{"id": "172681", "revid": "1987", "url": "https://gl.wikipedia.org/wiki?curid=172681", "title": "Iii rexi\u00f3n de atacama", "text": ""}
{"id": "172686", "revid": "22570", "url": "https://gl.wikipedia.org/wiki?curid=172686", "title": "Copa de Europa de h\u00f3ckey a pat\u00edns 2010-2011", "text": "A cuadrax\u00e9simo sexta edici\u00f3n da Copa de Europa de h\u00f3ckey a pat\u00edns masculina (denominada Liga Europea dende a tempada 2007-08) comezou o 20 de novembro do 2010 coa primeira xornada da fase de grupos e finalizar\u00e1 o 15 de maio do 2011 coa disputa da final.\nEquipos participantes.\nOs 16 equipos participantes son o campi\u00f3n da edici\u00f3n anterior da Liga Europea (o FC Barcelona), os equipos finalisatas da Copa CERS 2010 (o HC Liceo como campi\u00f3n e o Blanes HC como subcampi\u00f3n) e os equipos campi\u00f3ns das s\u00faas respectivas ligas ou campionatos nacionais, a\u00ednda que o campi\u00f3n da liga inglesa, o Herne Bay United renunciou a participar na competici\u00f3n para disputar a Copa CERS 2011, polo que foi substitu\u00eddo polo SCRA Saint Omer da liga francesa polo seu mellor posto na clasificaci\u00f3n europea de clubs, pasando a haber dous clubs franceses. Para completar a lista de 16 equipos escoll\u00e9ronse os clubs mellor clasificados no \"ranking europeo\".\nDestes 16 equipos participantes seis pertencen \u00e1 OK Liga (Estado espa\u00f1ol), tres \u00e1 Serie A1 (Italia), dous ao Campeonato Portugu\u00eas (Portugal), outros dous \u00e1 Nationale 1 (Francia), un representante da LNA (Su\u00edza) e outro da 1 Bundesliga (Alema\u00f1a). Os 16 equipos repart\u00edronse en catro grupos do seguinte xeito:\nSistema de competici\u00f3n.\nEsta edici\u00f3n da Liga Europea consta de d\u00faas fases: unha primeira fase de grupos e unha final a oito (\"Final Eight\").\nDurante a fase de grupos, cada equipo se enfronta a dobre volta (ida e volta) contra os outros tres integrantes do seu grupo. Cada vitoria conta 3 puntos, o empate reparte un punto a cada un dos equipos, e a derrota non suma ning\u00fan punto. Os dous mellores equipos de cada grupo ao final das seis xornadas desta fase clasif\u00edcanse para a \"Final Eight\".\nO \"Final Eight\" desputar\u00e1se nunha sede a\u00ednda sen decidir e se xogar\u00e1 ao xeito de copa de oito a eliminaci\u00f3n directa e o equipo que consegue ga\u00f1ar os seus tres partidos se proclama campi\u00f3n."}
{"id": "172691", "revid": "56817", "url": "https://gl.wikipedia.org/wiki?curid=172691", "title": "Zetta-", "text": "Zetta (s\u00edmbolo Z) \u00e9 un prefixo do Sistema Internacional de Unidades que indica un factor de 1021, ou 1 000 000 000 000 000 000 000, isto \u00e9, mil trill\u00f3ns de algo.\nAdoptado en 1991, v\u00e9n do lat\u00edn \"septem\", que significa \"sete\", por ser equivalente a 10007.\nOutro prefixo do mesmo valor, Hepa, en desuso, foi introducido de xeito informal anos antes da promulgaci\u00f3n de \"Zetta\", proveniente do grego \"(hepta)\" (\u1f11\u03c0\u03c4\u03ac), que tam\u00e9n quere dicir \"sete\".\nNa inform\u00e1tica, zetta pode significar 270, en vez de 1021, especialmente cando se fala do byte (zettabyte)."}
{"id": "172692", "revid": "56817", "url": "https://gl.wikipedia.org/wiki?curid=172692", "title": "Exa-", "text": "exa (s\u00edmbolo E) \u00e9 un prefixo do Sistema Internacional de Unidades que indica un factor de 1018, ou 1\u00a0000\u00a0000 000\u00a0000\u00a0000 000, isto \u00e9, un trill\u00f3n de algo.\nAdoptado en 1991, v\u00e9n do grego \u1f15\u03be, que significa \"seis\" (como \"hexa-\"), pois equivale a 10006.\nNa inform\u00e1tica, exa pode significar 260, especialmente cando se utiliza como prefixo de byte (exabyte)."}
{"id": "172693", "revid": "56817", "url": "https://gl.wikipedia.org/wiki?curid=172693", "title": "Deci-", "text": "Deci (s\u00edmbolo d) \u00e9 un prefixo do Sistema Internacional de Unidades que denota un factor de 10\u22121, ou 1/10.\nAdoptado en 1795, o prefixo v\u00e9n do lat\u00edn \"decimus\", significando \"decena\". \u00c9 de uso frecuente como decibel, utilizado para medir a intensidade de son e outras taxas sobre el, que se interpreten seguindo unha escala logar\u00edtmica."}
{"id": "172695", "revid": "56817", "url": "https://gl.wikipedia.org/wiki?curid=172695", "title": "Centi-", "text": "Centi (s\u00edmbolo c) \u00e9 un prefixo do Sistema Internacional de Unidades que denota un factor de 10\u22122, ou 1/100.\nAdoptado en 1795, o prefixo v\u00e9n do lat\u00edn \"centum\", significando \"centena\"."}
{"id": "172696", "revid": "56817", "url": "https://gl.wikipedia.org/wiki?curid=172696", "title": "Mili-", "text": "mili (s\u00edmbolo m) \u00e9 un prefixo do Sistema Internacional de Unidades que denota un factor de 10\u22123, ou 1/1 000.\nAdoptado en 1795, o prefixo v\u00e9n do lat\u00edn \"mille\", significando mil (o plural \u00e9 \"milia\")."}
{"id": "172697", "revid": "56817", "url": "https://gl.wikipedia.org/wiki?curid=172697", "title": "Nano-", "text": "Nano (s\u00edmbolo n) \u00e9 un prefixo no Sistema Internacional de Unidades que denota un factor de 10\u22129, ou 1/1\u00a0000\u00a0000 000. \u00c9 comunmente utilizado na notaci\u00f3n de tempo e dimensi\u00f3ns na electr\u00f3nica.\nFoi adoptado en 1960 e v\u00e9n do grego \u03bd\u03ac\u03bd\u03bf\u03c2, significando \"anano\".\nTam\u00e9n \u00e9 prefixo de nanociencia, nanotecnolox\u00eda... en relaci\u00f3n \u00e1 escala nanom\u00e9trica."}
{"id": "172699", "revid": "56817", "url": "https://gl.wikipedia.org/wiki?curid=172699", "title": "Pico-", "text": "Pico (s\u00edmbolo p) \u00e9 un prefixo do Sistema Internacional de Unidades que indica un factor de 10\u221212, ou 1/1 000 000 000 000, ou 0,000 000 000 001.\nAdoptado en 1960, prov\u00e9n do italiano \"piccolo\", que significa pequeno.\nExemplos:"}
{"id": "172701", "revid": "56817", "url": "https://gl.wikipedia.org/wiki?curid=172701", "title": "Yocto-", "text": "Yocto (s\u00edmbolo y) \u00e9 un prefixo do Sistema Internacional de Unidades de unidades que denota un factor de 10\u221224, ou 1/1 000 000 000 000 000 000 000 000, ou 0, 000 000 000 000 000 000 000 001.\nAdoptado en 1991, o prefixo v\u00e9n do grego \"\u03bf\u03ba\u03c4\u03ce\", significando \"oito\", pois un yocto \u00e9 igual a 1/10008.\n\u00c9 utilizado para medir as lonxitudes dun \u00e1tomo, seu raio e peso."}
{"id": "172702", "revid": "56817", "url": "https://gl.wikipedia.org/wiki?curid=172702", "title": "Zepto-", "text": "Zepto- (s\u00edmbolo z) \u00e9 un prefixo do Sistema Internacional de Unidades, que indica un factor de 10\u221221, ou 0'000 000 000 000 000 000 001.\nAdoptado in 1991, v\u00e9n do lat\u00edn \"septem\", que significa sete, pola equivalencia de 1000\u22127.\nEmpr\u00e9gase, por exemplo, na carga el\u00e9ctrica dun electr\u00f3n (zeptoculombios, zC). \nUn zeptomol de substancia cont\u00e9n 602 \u00e1tomos."}
{"id": "172703", "revid": "56817", "url": "https://gl.wikipedia.org/wiki?curid=172703", "title": "Atto-", "text": "Atto- (s\u00edmbolo a) \u00e9 un prefixo do Sistema Internacional de Unidades, que denota un m\u00faltiplo de 10\u221218, ou 0'000\u00a0000\u00a0000 000\u00a0000\u00a0001.\nFoi adoptado na d\u00e9cimo primeira Conferencia Xeral de Pesos e Medidas, na Resoluci\u00f3n 12, par\u00e1grafo 3. Prov\u00e9n da verba danesa \"atten\", que significa dezaoito."}
{"id": "172704", "revid": "1131", "url": "https://gl.wikipedia.org/wiki?curid=172704", "title": "Francisco Rodr\u00edguez Fern\u00e1ndez", "text": "Francisco Rodr\u00edguez Fern\u00e1ndez, nado en Palm\u00e9s (Ourense) o 13 de abril de 1953, \u00e9 un pol\u00edtico galego, que foi alcalde de Ourense polo PSdeG-PSOE.\nTraxectoria.\nProfesor de formaci\u00f3n profesional, sindicalista da UXT e afiliado ao PSdeG-PSOE, exerceu a docencia nos Institutos da Pobra de Trives e do Carballi\u00f1o, sendo neste \u00faltimo o seu director entre 1993 e 2003. Foi concelleiro na cidade de Ourense de 1983 a 1991, sendo responsable da \u00e1rea de Educaci\u00f3n durante o primeiro mandato de Manuel Veiga Pombo como alcalde entre decembro de 1987 e setembro de 1990. Foi elixido deputado no Parlamento de Galicia tralas Elecci\u00f3ns ao Parlamento de Galicia de 1989. Formou parte da candidatura socialista nas Elecci\u00f3ns ao Parlamento de Galicia de 1993 sen ser reelixido, pero trala dimisi\u00f3n de Santos Oujo Bello en febreiro de 1996 volveu a ser deputado. Formou novamente parte da candidatura socialista nas Elecci\u00f3ns ao Parlamento de Galicia de 1997, pero non conseguiu conservala acta. En 1999 foi elixido concelleiro no Carballi\u00f1o, onde era director do instituto, e asumiu a conceller\u00eda de cultura no goberno encabezado por Pachi V\u00e1zquez. \nEn outubro de 2002 foi elixido Secretario Xeral da Agrupaci\u00f3n Socialista de Ourense, dimitindo como concelleiro no Carballi\u00f1o. Foi candidato \u00e1 alcald\u00eda de Ourense nas Elecci\u00f3ns Municipais de 2003, trala renuncia de Abelardo Gabriel como candidato un mes antes dos comicios. Pese \u00e1 grave situaci\u00f3n do partido ao longo do mandato, hab\u00e9ndose marchado 5 dos 6 concelleiros e sendo disolta a agrupaci\u00f3n local a finais de 2001 polos \u00f3rganos galegos, mantivo a representaci\u00f3n do partido con 6 concelleiros e case o 20% dos sufraxios, logrando incluso 1000 votos m\u00e1is que en 1999, sen conseguila escisi\u00f3n do anterior candidato Antonio Troiti\u00f1o representaci\u00f3n. O Partido Popular conservou a maior\u00eda absoluta na cidade e o BNG mantivo a s\u00faa representaci\u00f3n con 7 ed\u00eds. Desta forma, Rodr\u00edguez foi voceiro municipal e foi elixido deputado provincial. \nNas elecci\u00f3ns municipais de 2007 encabezou de novo a candidatura socialista e subeu a 8 concelleiros e case un 27% dos votos a costa do PPdeG (que perdeu a maior\u00eda absoluta) e do BNG, polo que foi elixido alcalde mediante un pacto cos nacionalistas. Nas elecci\u00f3ns de 2011 presentouse de novo e ampliou o seu apoio, pasando a ter 11 concelleiros e o 37% dos votos, a menos dun milleiro dos sufraxios colleitados polo Partido Popular, sendo o maior n\u00famero de votos da historia do partido nunhas municipais, polo que conservou a alcald\u00eda tras renovalo pacto co BNG. Nun contexto de forte descenso socialista foi o candidato que maior subida experimentou nunha capital de provincia en toda Espa\u00f1a. Dende o seu acceso \u00f3 liderado local dos socialistas o partido experimentara un aumento paulatino de apoio na cidade en elecci\u00f3ns de diverso rango, logrando a cima dun 44% nas xerais de marzo de 2008 o que supuxo a primeira vitoria do partido sobre o PPdeG en votos dende as municipais de 1991. En xu\u00f1o de 2012 abandonou a Secretar\u00eda Xeral do partido en favor de Carmen Rodr\u00edguez Dacosta.\nEn setembro de 2012 foi detido acusado de tr\u00e1fico de influencias, por aceptar supostamente pagamentos persoais de parte dunha empresa en troques da concesi\u00f3n do servizo de recollida de lixo e de xesti\u00f3n do aparcadoiro nas r\u00faas da cidade. A detenci\u00f3n produciuse no marco da Operaci\u00f3n Pok\u00e9mon. Foi posto en liberdade baixo fianza de 6.000 euros. Nos d\u00edas seguintes recibiu presi\u00f3ns tanto do seu partido como do BNG, o seu socio de goberno, para que dimitise, mais non o fixo de forma inmediata, sen\u00f3n catro d\u00edas despois de rematar o interrogatorio xudicial. En outubro de 2019, no marco dun caso polo que prorrogara a contrataci\u00f3n de cinco profesionais externos que terminaran no cadro de persoal, foi absolto xunto cos exed\u00eds \u00c1urea Soto e Fernando Varela e o exdirector xeral Xos\u00e9 Carballido. Progresivamente foi absolto das diversas imputaci\u00f3ns que pesaban sobre el, ao igual que o resto de ed\u00eds socialistas e nacionalistas acusados.\nEn novembro de 2022 a Executiva galega do partido elixiuno para ser de novo candidato \u00e1 alcald\u00eda da cidade de Ourense nas elecci\u00f3ns municipais de 2023.\nResultados electorais.\nEstes son os resultados do PSdeG-PSOE nas derradeiras elecci\u00f3ns municipais con Francisco Rodr\u00edguez coma cabeza de lista.\nElecci\u00f3ns municipais de 2003\nElecci\u00f3ns municipais de 2007\nElecci\u00f3ns municipais de 2011"}
{"id": "172706", "revid": "56817", "url": "https://gl.wikipedia.org/wiki?curid=172706", "title": "Femto-", "text": "Femto- (s\u00edmbolo f) \u00e9 un prefixo do Sistema Internacional de Unidades, que denota un factor de 10\u221215 ou 0'000\u00a0000\u00a0000 000 001.\nAdoptado en 1964 pola d\u00e9cima segunda Conf\u00e9rence G\u00e9n\u00e9rale des Poids et Mesures, e prov\u00e9n do noruegu\u00e9s \"femten\", significando quince."}
{"id": "172715", "revid": "98629", "url": "https://gl.wikipedia.org/wiki?curid=172715", "title": "Camino (filme)", "text": "Camino \u00e9 unha pel\u00edcula de 2008 dirixida por Javier Fesser. O t\u00edtulo fai referencia ao libro hom\u00f3nimo escrito por Josemar\u00eda Escriv\u00e1 de Balaguer. Inspirada na verdadeira historia de Alexia Gonz\u00e1lez Barros, a filla m\u00e1is nova dunha familia pertencente \u00f3 Opus Dei, que faleceu en 1985 \u00f3s 14 anos de idade, tras 10 meses de enfermidade, e que actualmente est\u00e1 en proceso de canonizaci\u00f3n.\nSinopse.\nUnha aventura emocional en torno a unha nena de once anos, moi relixiosa, que se enfronta \u00f3 mesmo tempo a dous acontecementos que son completamente novos para ela: namorarse e morrer. Camino \u00e9, sobre todo, unha luz brillante quen de atravesar todas e cada unha das tenebrosas portas que se van pechando ante ela, e que pretenden en van afundir na escuridade o seu desexo de vivir, amar e sentirse definitivamente leda."}
{"id": "172718", "revid": "23204", "url": "https://gl.wikipedia.org/wiki?curid=172718", "title": "Nicholas Hoult", "text": "Nicholas Caradoc Hoult, nado en Berkshire o 7 de decembro de 1989, \u00e9 un actor ingl\u00e9s. \u00c9 co\u00f1ecido polos seus papeis na series \"About a Boy\", \"Skins\" no roll de Tony Stonemand e Besta no filme \"\"."}
{"id": "172719", "revid": "88215", "url": "https://gl.wikipedia.org/wiki?curid=172719", "title": "Copa de Europa de h\u00f3ckey a pat\u00edns 2002-2003", "text": "A trix\u00e9simo oitava edici\u00f3n da Copa de Europa de h\u00f3ckey a pat\u00edns masculina comezou o 2 de novembro do 2002 cos partidos de ida da fase previa e rematou o 11 de maio do 2003 coa disputa da final a catro na cidade da Coru\u00f1a (Galiza). O campi\u00f3n desta edici\u00f3n foi o equipo galego do H.C. Liceo, que conseguiu alzar a s\u00faa cuarta Copa de Europa logo de derrotar na final ao Igualada HC por 4 goles a 3 logo da quenda de penaltis.\nSistema de competici\u00f3n.\nEsta edici\u00f3n da m\u00e1xima competici\u00f3n continental constou de catro fases: unha fase previa, unha primeira rolda, unha fase de grupos e unha final a catro (\"Final Four\").\nNas d\u00faas primeiras fases, os equipos participantes se enfrontaron en partido a dobre volta. Na fase previa participaron catro equipos, clasific\u00e1ndose dous deles para a primeira rolda, na que tomaron parte oito equipos que se enfrontaron en partido a dobre volta.\nDurante a fase de grupos, cada equipo se enfrontou a dobre volta (ida e volta) contra os outros tres integrantes do seu grupo. Cada vitoria sumou 2 puntos, o empate repartiu un punto a cada un dos equipos, e a derrota non sumaba ning\u00fan punto. Os dous mellores equipos de cada un dos dous grupos ao final das seis xornadas desta fase clasific\u00e1ronse para a \"Final Four\".\nA \"Final Four\" disputouse na cidade da Coru\u00f1a (Galiza) os d\u00edas 10 e 11 de maio do 2003 co formato de partidos a eliminaci\u00f3n directa, proclam\u00e1ndose campi\u00f3n o equipo que ga\u00f1ou os dous partidos da fase final."}
{"id": "172720", "revid": "98629", "url": "https://gl.wikipedia.org/wiki?curid=172720", "title": "Ca\u00edda intelixente", "text": "A Teor\u00eda da Ca\u00edda Intelixente, chamada en ingl\u00e9s \"Intelligent falling\" (IF), \u00e9 unha parodia do argumento do Dese\u00f1o Intelixente, segundo a cal non existe a Lei da Gravidade e que os obxectos son empuxados cara a abaixo por unha \"intelixencia superior\". A \"ca\u00edda intelixente\" \u00e9 unha pseudociencia sobrenatural que se converteu nun fen\u00f3meno de Internet. Segundo esta pseudoteor\u00eda, a ca\u00edda libre dos obxectos \u00e9 causada pola \"Man de Deus\", como se describe no fresco de Miguel Anxo na Capela Sistina do Vaticano .\nA\u00ednda que este movemento ten as s\u00faas ra\u00edces no ano 2002 por unha serie de mensaxes sat\u00edricos na rede Usenet, as explicaci\u00f3ns relixiosas invocando a intervenci\u00f3n directa de Deus na gravidade existiron hai xa varios s\u00e9culos (inclu\u00edndo escritos de Isaac Newton).\nA \"ca\u00edda intelixente\" prop\u00f3n que a explicaci\u00f3n cient\u00edfica da forza da gravidade non pode, ou non consegue, explicar todos os aspectos do fen\u00f3meno e, por iso, o motivo de que as cousas caian est\u00e1 no uso da forza dun ser superior. Ademais, a pseudoteor\u00eda afirma que as teor\u00edas gravitacionais non son enteiramente consistentes nin matematicamente concili\u00e1beis coa mec\u00e1nica cu\u00e1ntica, o que fai que a gravidade sexa unha \"teor\u00eda en crise\". Tam\u00e9n di que a teor\u00eda da gravidade \u00e9 \"s\u00f3 unha teor\u00eda\", parodiando as\u00ed as afirmaci\u00f3ns que fan os creacionistas sobre os estudos do evolucionismo.\nOs seguidores da \"ca\u00edda intelixente\" defenden que esta teor\u00eda debe ensinarse xunto a teor\u00eda da gravidade nas escolas (s\u00e1tira da defensa do creacionismo e do evolucionismo nas escolas norteamericanas) para conseguir que os propios alumnos decidan no que realmente van crer sobre a ca\u00edda de obxectos.\nA Ca\u00edda Intelixente antes de Internet.\nOcasionalismo do islam.\nA Ca\u00edda Intelixente \u00e9 unha versi\u00f3n do Ocasionalismo, unha idea filos\u00f3fica e teol\u00f3xica isl\u00e1mica que defende que as substancias creadas (materia e forzas naturais) non poden ser a causa eficiente dos eventos que xa ocorreran ou que ocorren a\u00ednda hoxe, sen\u00f3n que, en vez diso, os acontecementos son causados directamente polo propio Deus. Esta visi\u00f3n relixiosa defendeuna durante o s\u00e9culo XI o fil\u00f3sofo Al-Ghazali na s\u00faa obra \"A Incoherencia dos Fil\u00f3sofos\". Al-Ghazali afirmou que, cando se acende o lume sobre o algod\u00f3n este non se queima polo lume, sen\u00f3n que \u00e9 directamente queimado por Deus ou polos seus anxos. O Ocasionalismo de Al-Ghazali \u00e9 un concepto importante dentro da teolox\u00eda isl\u00e1mica actual, principalmente para a escola teol\u00f3xica isl\u00e1mica Asharite.\nIsaac Newton.\nNunha carta ao Reverendo Dr. Richard Bentley en 1692, Isaac Newton escribiu:\nEsta declaraci\u00f3n citouna o avogado e defensor do Dese\u00f1o Intelixente Stephen C. Meyer en \"O status cient\u00edfico do Dese\u00f1o Intelixente\", refer\u00edndose \u00e1 declaraci\u00f3n de Newton como un \"famoso postulado dunha intervenci\u00f3n divina especial para estabilizar o movemento orbital no Sistema Solar\" no desenvolvemento da s\u00faa argumentaci\u00f3n de equivalencias metodol\u00f3xicas naturalistas e sobrenaturais.\nEn 1925, o Reverendo William Asbury Williams escribiu un libro titulado \"A evoluci\u00f3n do home cientificamente refutada\":\nCharles Darwin.\nDarwin claramente optou por un punto de vista oposto. En 1842, Darwin escribiu o esbozo da s\u00faa teor\u00eda a lapis, situando a evidencia de ascendencia com\u00fan contra a doutrina da creaci\u00f3n por separado e preguntou:"}
{"id": "172723", "revid": "56817", "url": "https://gl.wikipedia.org/wiki?curid=172723", "title": "Dead Leaves and the Dirty Ground", "text": "\"Dead Leaves and the Dirty Ground\" \u00e9 unha canci\u00f3n da banda estadounidense de garage rock The White Stripes, editada en agosto do 2002 como terceiro sinxelo do seu \u00e1lbum \"White Blood Cells\". Acadou o n\u00famero 19 na lista estadounidense \"Billboard Hot Modern Rock Tracks\" e o 25 na lista inglesa de \u00e1lbums.\nListaxe de canci\u00f3ns.\nTodos os temas compostos por The White Stripes, ag\u00e1s \"Stop Breaking Down\" por Robert Johnson."}
{"id": "172724", "revid": "25871", "url": "https://gl.wikipedia.org/wiki?curid=172724", "title": "Fell in Love with a Girl", "text": "\"Fell in Love with a Girl\" \u00e9 unha canci\u00f3n da banda estadounidense de garage rock The White Stripes, editada como segundo sinxelo do seu \u00e1lbum \"White Blood Cells\" o 22 de abril do 2002. Acadou o n\u00famero 21 na lista estadounidense \"Bubbling Under Hot 100 Singles\" e na lista brit\u00e1nica de sinxelos. O tema foi versionado no 2003 como \"Fell in Love with a Boy\" por Joss Stone e por Richard Cheese and Lounge Against the Machine para o seu \u00e1lbum do 2002 \"Tuxicity\".\nListaxe de canci\u00f3ns.\nO sinxelo ven cunha pista multimedia co v\u00eddeo de \"Fell in Love with a Girl\"."}
{"id": "172725", "revid": "25871", "url": "https://gl.wikipedia.org/wiki?curid=172725", "title": "Hotel Yorba", "text": "\"Hotel Yorba\" \u00e9 unha canci\u00f3n da banda estadounidense de garage rock The White Stripes, editada como primeiro sinxelo do seu \u00e1lbum \"White Blood Cells\" en novembro do 2001. Contru\u00eddo en 1926, o hotel Yorba \u00e9 un antigo hotel situado no suroeste de Detroit, a cidade de eonde procede a banda. A versi\u00f3n do sinxelo foi gravada na habitaci\u00f3n 206 do edificio, que na actualidade \u00e9 usado polo goberno."}
{"id": "172726", "revid": "85894", "url": "https://gl.wikipedia.org/wiki?curid=172726", "title": "A Lavacolla, Sabugueira, Santiago de Compostela", "text": "A Lavacolla \u00e9 un lugar da parroquia do Sabugueira no concello coru\u00f1\u00e9s de Santiago de Compostela na comarca de Santiago. Segundo o Instituto Nacional de Estad\u00edstica en 2018 ti\u00f1a 149 habitantes (64 homes e 85 mulleres).\nEste lugar dista da capital do concello 8,5 quil\u00f3metros. D\u00e1 nome ao aeroporto de Santiago-Rosal\u00eda de Castro, tam\u00e9n co\u00f1ecido como aeroporto da Lavacolla.\nEtimolox\u00eda.\nO top\u00f3nimo A Lavacolla procede do lat\u00edn \"lava colea\" (lava os test\u00edculos), polo nome do r\u00edo onde os peregrinos do cami\u00f1o de Santiago se purificaban antes de entrar en Compostela. No \"C\u00f3dice Calixtino\", por eufemismo, ch\u00e1manlle \"lava mentula\"."}
{"id": "172727", "revid": "22570", "url": "https://gl.wikipedia.org/wiki?curid=172727", "title": "Albarde, Sabugueira, Santiago de Compostela", "text": "Albarde \u00e9 un lugar da parroquia do Sabugueira no concello coru\u00f1\u00e9s de Santiago de Compostela na comarca de Santiago. Ti\u00f1a 21 habitantes no ano 2010 segundo datos do Instituto Nacional de Estad\u00edstica, dos cales 9 eran homes e 12 eran mulleres."}
{"id": "172728", "revid": "98629", "url": "https://gl.wikipedia.org/wiki?curid=172728", "title": "Albarde, At\u00e1n, Pant\u00f3n", "text": "Albarde \u00e9 un lugar da parroquia do At\u00e1n no concello lugu\u00e9s de Pant\u00f3n na comarca de Terra de Lemos. Ti\u00f1a 2 habitantes no ano 2010 segundo datos do Instituto Nacional de Estad\u00edstica, dos cales 1 era home e 1 era muller.\nEste lugar dista da capital do concello 10,2 quil\u00f3metros."}
{"id": "172729", "revid": "56817", "url": "https://gl.wikipedia.org/wiki?curid=172729", "title": "Albarde", "text": "O top\u00f3nimo Albarde pode referirse a:"}
{"id": "172730", "revid": "25871", "url": "https://gl.wikipedia.org/wiki?curid=172730", "title": "Cipriano Lu\u00eds Jim\u00e9nez Casas", "text": "Cipriano Lu\u00eds Jim\u00e9nez Casas, nado en Pontevedra o 5 de febreiro de 1941, \u00e9 un psiquiatra e escritor galego.\nTraxectoria.\nLicenciado con grao en Medicina e Cirurx\u00eda pola Universidade de Santiago de Compostela en 1966, foi especialista en Psiquiatr\u00eda polas Universidades de Madrid, Lausana e Xenebra, e m\u00e9dico-psiquiatra en diversos hospitais.\nColaborou con m\u00faltiples artigos e traballos cient\u00edficos en revistas e prensa galega e internacional, as\u00ed como en diferentes congresos, centr\u00e1ndose especialmente en autismo e psiquiatr\u00eda."}
{"id": "172731", "revid": "1410", "url": "https://gl.wikipedia.org/wiki?curid=172731", "title": "Copa do Rei 2007 de h\u00f3ckey a pat\u00edns", "text": "A 64\u00aa edici\u00f3n da Copa do Rei de h\u00f3ckey a pat\u00edns disputouse no Pavell\u00f3 Francisco Laporta da localidade de Alcoi, Provincia de Alacant (Comunidade Valenciana) entre o 1 e o 4 de marzo do 2007.\nT\u00f3dolos partidos foron retransmitidos a trav\u00e9s da web da \"Real Federaci\u00f3n Espa\u00f1ola de Patinaje\", e ademais, as semifinais e a final tam\u00e9n foron retransmitidas por TV3 e por Popular TV.\nParticipantes.\n\"Os equipos clasificados como cabezas de serie te\u00f1en unha estrela ao lateral ().\" Entre par\u00e9nteses o posto que cada equipo ocupaba ao finalizar a primeira volta do campionato."}
{"id": "172732", "revid": "83328", "url": "https://gl.wikipedia.org/wiki?curid=172732", "title": "Hannah Murray", "text": "Hannah Murray \u00e9 unha co\u00f1ecida actriz inglesa, nada en Bristol, no Reino Unido, o 1 de xullo de 1989. \u00c9 co\u00f1ecida polo seu debut na serie \"Skins\" no papel de Cassie Ainsworth, unha adolescente con problemas de desorde alimenticia e tendencias suicidas."}
{"id": "172733", "revid": "89787", "url": "https://gl.wikipedia.org/wiki?curid=172733", "title": "Emilio \u00cdnsua", "text": "Emilio Xos\u00e9 \u00cdnsua L\u00f3pez, nado en Viveiro en 1967, \u00e9 un escritor e profesor galego.\nTraxectoria.\nDoutor en Filolox\u00eda Galego-Portuguesa pola Universidade de Santiago de Compostela e Profesor de Lingua e Literatura no IES A Basella, de Vilanova de Arousa.\nFai parte do consello de redacci\u00f3n da revista \"\", editada por ADEGA. Colaborou con relativa frecuencia cos semanarios \"Heraldo de Vivero\", \"La Voz de Ortigueira\" e \"A Nosa Terra\". Foi socio fundador Mesa pola Normalizaci\u00f3n Ling\u00fc\u00edstica, membro do consello da editorial Letras de Cal e participou como relator en diversos simposios, congresos e xornadas relacionadas coa lingua e a literatura galega."}
{"id": "172734", "revid": "23204", "url": "https://gl.wikipedia.org/wiki?curid=172734", "title": "Mitch Hewer", "text": "Mitchell Scott Hewer \u00e9 un co\u00f1ecido actor ingl\u00e9s, nado en Bristol, no Reino Unido, o 1 de xullo de 1989. \u00c9 co\u00f1ecido polo seu debut na serie \"Skins\" no papel de Maxxie Oliver, un adolescente abertamente homosexual, ou na serie \"Britannia High\"."}
{"id": "172737", "revid": "12452", "url": "https://gl.wikipedia.org/wiki?curid=172737", "title": "Em\u00edlio Xos\u00e9 \u00cdnsua", "text": ""}
{"id": "172738", "revid": "89787", "url": "https://gl.wikipedia.org/wiki?curid=172738", "title": "Moncho Iglesias", "text": "Moncho Iglesias M\u00edguez, nado en Vigo, o 6 de abril de 1974, \u00e9 un escritor e tradutor galego.\nTraxectoria.\nLicenciado en Filolox\u00eda Hisp\u00e1nica pola Universidade de Vigo, est\u00e1 a realizar o doutoramento en Filolox\u00eda Galega, cunha tese que compara os contos de tradici\u00f3n oral palestinos e galegos. Viviu en Palestina, onde deu clases de castel\u00e1n nas universidades de Bel\u00e9n e An-Najah de Nablus, e m\u00e1is tarde en Chongqing, onde tam\u00e9n exerceu como docente universitario.\nColaborou cos xornais \"Vieiros\" e \"Xornal de Galicia\", e as revistas \"A Nosa Terra\" e \"Animal\", foi correspondente da Radio Galega. Actualmente colabora con \"Tempos Novos\", \"Dorna\" e \"Praza P\u00fablica\"."}
{"id": "172739", "revid": "1131", "url": "https://gl.wikipedia.org/wiki?curid=172739", "title": "Araceli Herrero Figueroa", "text": "Araceli Herrero Figueroa, nada en Lugo o 22 de xu\u00f1o de 1948 e finada na mesma vila o 10 de xu\u00f1o de 2020, foi unha fil\u00f3loga galega.\nTraxectoria.\nLicenciada en Filosof\u00eda e Letras (Filolox\u00eda Rom\u00e1nica: Espa\u00f1ol) e licenciada en Filolox\u00eda Galego-Portuguesa. Doutorouse en 1977 coa tese \"Luis Pimentel, obra in\u00e9dita o no recopilada, documentaci\u00f3n biogr\u00e1fica, introducci\u00f3n y notas\", dirixida por Ricardo Carvalho Calero. Impartiu docencia no antigo Colexio Universitario de Lugo foi catedr\u00e1tica na Escola de Formaci\u00f3n do Profesorado no Campus de Lugo da Universidade de Santiago de Compostela e titular de universidade na Facultade de Formaci\u00f3n de Profesorado de dita Universidade. Foi directora do Departamento de Did\u00e1ctica da Lingua e da Literatura da mesma universidade.\nFoi autora tam\u00e9n de distintas monograf\u00edas, cap\u00edtulos de libros en volumes colectivos sobre lingua, literatura e did\u00e1ctica, ensaios e estudos varios en diversas publicaci\u00f3ns e revistas (\"Grial\", \"O Ensino\", \"Ag\u00e1lia\", \"A Trabe de Ouro\", \"Revista Galega de Teatro\", \"Casahamlet\", \"ANILIJ\" etc.).\nMorreu por mor da COVID-19."}
{"id": "172740", "revid": "22570", "url": "https://gl.wikipedia.org/wiki?curid=172740", "title": "Val do Saja", "text": "O valle del Saja \u00e9 unha unidade xeogr\u00e1fica da Comunidade aut\u00f3noma de Cantabria (Espa\u00f1a). Abrangue o territorio da cunca media e alta do r\u00edo Saja. No val dist\u00ednguense d\u00faas comarcas naturais:\nEste val forma parte da variada orograf\u00eda da Cordilleira Cant\u00e1brica. No curso alto encontramos as serras do Cordel, serras de B\u00e1rcena Mayor, montes de Cabu\u00e9rniga e Ucieda e a Serra do Escudo de Cabu\u00e9rniga, onde se forma a cluse de La Hoz de Santa Luc\u00eda, despois a orograf\u00eda suav\u00edzase, as veigas son m\u00e1is extensas e fican delimitadas polas Serras de Ibio e por pequenas lombas prelitorais."}
{"id": "172741", "revid": "1131", "url": "https://gl.wikipedia.org/wiki?curid=172741", "title": "Cabo de Ajo", "text": "O cabo de Ajo \u00e9 o cabo m\u00e1is setentrional da costa de Cantabria, e un dos m\u00e1is accidentados.\nLocal\u00edzase no municipio de Bareyo, recibindo o nome da capital, Ajo. O cabo forma parte dunha Zona de Especial Protecci\u00f3n para as Aves.\nDebido \u00e1 s\u00faa posici\u00f3n xeogr\u00e1fica, desde el p\u00f3dese ver a ba\u00eda de Santander ao oeste, a R\u00eda de Castellanos ao leste, e a Cordilleira Cant\u00e1brica ao sur.\nPos\u00fae o Faro de Ajo, cun raio de luz dunha 17 millas n\u00e1uticas."}
{"id": "172742", "revid": "89787", "url": "https://gl.wikipedia.org/wiki?curid=172742", "title": "Unicornio rosa invis\u00edbel", "text": "A Unicornio rosa invis\u00edbel \u00e9 a deusa dunha autodenominada relixi\u00f3n, que en realidade \u00e9 unha s\u00e1tira ou parodia dirixida contra as crenzas te\u00edstas. Ten a forma dun unicornio que \u00e9, paradoxalmente, invis\u00edbel e rosa, caracter\u00edsticas que aluden \u00e1s contradici\u00f3ns que alg\u00fans atrib\u00faen \u00e1s propiedades das divindades te\u00edstas e que fan que alg\u00fans ateos e esc\u00e9pticos o usen como figura de ret\u00f3rica.\nPorque, en realidade, consid\u00e9rase que non hai ningunha persoa que crea realmente nesta deusa, pero converteuse nun fen\u00f3meno popular finxir que se cre, especialmente nas p\u00e1xinas webs sobre ate\u00edsmo e en foros virtuais de debate, por humor e como forma de cr\u00edtica ou s\u00e1tira contra as crenzas relixiosas. Esta profesi\u00f3n de fe subli\u00f1a a idea de que \u00e9 dif\u00edcil refutar declaraci\u00f3ns de crenza en fen\u00f3menos que est\u00e1n f\u00f3ra da percepci\u00f3n humana.\nOs af\u00edns ao ate\u00edsmo, ao agnosticismo ou os antite\u00edstas, utilizan a parodia da Unicornio rosa invis\u00edbel para salientar o d\u00e9bil e arbitrario que consideran as convicci\u00f3ns baseadas no sobrenatural \u2014por exemplo, substitu\u00edndo a palabra \"Deus\" en calquera declaraci\u00f3n te\u00edsta por \"Unicornio rosa invis\u00edbel\"\u2014. Unha cita do grupo de Usenet alt.atheism FAQ resume este uso:\nEntre os internautas, a \"Unicornio rosa invis\u00edbel\" abr\u00e9viase co acr\u00f3nimo IPU, especialmente nos f\u00f3rums de debates, inclu\u00edndo redes sociais, sobre relixi\u00f3ns e temas relacionados, como o debate Creacionismo \"versus\" Teor\u00eda da Evoluci\u00f3n.\nHistoria.\nA primeira referencia ao unicornio rosa invis\u00edbel data do 7 de xullo de 1990. Os atributos da deusa serven para subli\u00f1ar con que facilidade pode alcanzarse, nunha relixi\u00f3n, a consistencia interna, como queda de relevo na m\u00e1is difundida cita do seu manifesto inicial, debido \u00e1 pluma de Steve Eley:\nCando se est\u00e1 a discutir sobre a Unicornio rosa invis\u00edbel (URI) adoita sinalarse que ningu\u00e9n pode demostrar que ela non exista, xa que \u00e9 invis\u00edbel. Esta \u00e9 unha parodia das afirmaci\u00f3ns te\u00edstas sobre Deus, por exemplo, que porque Deus \u00e9 omnipresente, a incapacidade para detectalo non afecta a s\u00faa veracidade. A URI serve como unha demostraci\u00f3n par\u00f3dica de que utilizar a falta de evidencia refutatoria como proba da existencia dunha deidade \u00e9 absurda; xa que con esa mesma l\u00f3xica, a URI ser\u00eda tan cr\u00edbel como Deus. Os dous atributos que caracterizan \u00e1 URI, a invisibilidade e a cor (\u00e9 rosa), son inconsistentes e contraditorios; isto \u00e9 parte da s\u00e1tira. O paradoxo de algo que \u00e9 invis\u00edbel e ao mesmo tempo ten caracter\u00edsticas vis\u00edbeis (como a cor) refl\u00edctese na mitolox\u00eda dalgunhas culturas do leste de Asia, nas que se di que un f\u00edo vermello invis\u00edbel conecta \u00e1s persoas que te\u00f1en un destino compartido ou relacionado. Tam\u00e9n poder\u00eda entenderse esta imaxe como parodia da crenza cristi\u00e1 na dupla natureza de Xes\u00fas Cristo, plenamente humano e plenamente divino.\nA URI e ideas similares us\u00e1ronse como t\u00e9cnicas de ensinanza no pasado. Carl Sagan, no seu ensaio \"O drag\u00f3n no garaxe\" do seu libro \"O mundo e os seus demos: A ciencia como unha luz na escuridade\", usa o exemplo de algu\u00e9n que alega que no seu garaxe vive un drag\u00f3n invis\u00edbel, incorp\u00f3reo e flotante, que cuspe lume que non d\u00e1 calor. O suposto drag\u00f3n non pode verse, o\u00edrse ou ser detectado de ningunha maneira, e tampouco deixa pegadas debido a que flota, polo tanto non se ten ningunha raz\u00f3n para crer que este drag\u00f3n existe.\nO nome da Unicornio rosa invis\u00edbel habitualmente acomp\u00e1\u00f1ase entre par\u00e9nteses por unha frase como \"Blessed Be Her Holy Hooves, Peace Be Unto Her, or May Her Hooves Never Be Shod\" que se abrevian bbhhh, pbuh ou mhhnbs, e que poder\u00edan traducirse como: \"Benditos Sexan Os Seus Sagrados Pezu\u00f1os, A Paz Sexa Con Ela e Que Os S\u00faas Pezu\u00f1os Nunca Sexan Ferrados\". Estes ep\u00edtetos recordan, e son talvez un intento de satirizar, a pr\u00e1ctica isl\u00e1mica de agregar ep\u00edtetos aos nomes dos profetas musulm\u00e1ns, sendo Mahoma o m\u00e1is famoso cos ep\u00edtetos \"bend\u00edgao Deus e o salve\" e \"a paz e a oraci\u00f3n estean con el\"."}
{"id": "172746", "revid": "88215", "url": "https://gl.wikipedia.org/wiki?curid=172746", "title": "Jos\u00e9 Mar\u00eda Ruiz-Mateos", "text": "Jos\u00e9 Mar\u00eda Ruiz-Mateos y Jim\u00e9nez de Tejada, Marqu\u00e9s de Olivara, nado en Rota (C\u00e1diz) o 11 de abril de 1931 e finado en El Puerto de Santa Mar\u00eda (C\u00e1diz) o 7 de setembro de 2015, foi un empresario espa\u00f1ol fundador do holding Rumasa e, posteriormente, de Nueva Rumasa. Estivo casado con Teresa Rivero e tivo trece fillos, seis homes e sete mulleres.\nTraxectoria.\nJos\u00e9 Mar\u00eda Ruiz-Mateos comezou a s\u00faa carreira empresarial cando s\u00f3 era un mozo, exportando vi\u00f1o a Inglaterra. Posteriormente fundou o holding Rumasa (230 empresas, 65.000 empregados). Pertenceu por li\u00f1a materna ao Ilustre Solar de Tejada, corporaci\u00f3n nobiliaria m\u00e1is antiga do Reino de Espa\u00f1a.\nExpropiaci\u00f3n de Rumasa.\nO 23 de febreiro de 1983 Rumasa foi expropiada polo goberno espa\u00f1ol do PSOE, presidido por Felipe Gonz\u00e1lez. O goberno alegou que Rumasa evitou pagos a Facenda durante anos, por un custo de varios mill\u00f3ns de pesetas. Tam\u00e9n considerou que Rumasa estaba en bancarrota virtual, mant\u00e9ndose exclusivamente do ama\u00f1o dos libros de contabilidade da empresa.\nRuiz-Mateos estivo en desacordo coa expropiaci\u00f3n e demandou xudicialmente ao goberno, solicitando unha indemnizaci\u00f3n. Foi ao c\u00e1rcere baixo a acusaci\u00f3n de evasi\u00f3n de divisas, fraude e apropiaci\u00f3n indebida.\nEn maio de 1989, Ruiz-Mateos propinou un pu\u00f1azo na testa ao que fora Ministro de Facenda no intre da expropiaci\u00f3n, Miguel Boyer, \u00e1 sa\u00edda do Xulgado de Instruci\u00f3n n\u00famero 7 de Madrid.\nFalecemento.\nRuiz Mateos foi ingresado o 17 de agosto de 2015 no hospital de El Puerto de Santa Mar\u00eda (C\u00e1diz), debido a unha rotura de cadeira producida tras unha ca\u00edda. Tras ser operado, contraeu unha pneumon\u00eda que o fixo empeorar. Finalmente, faleceu o 7 de setembro de 2015 no mesmo centro hospitalario."}
{"id": "172748", "revid": "2074", "url": "https://gl.wikipedia.org/wiki?curid=172748", "title": "R\u00e1pido de Bouzas", "text": ""}
{"id": "172749", "revid": "35560", "url": "https://gl.wikipedia.org/wiki?curid=172749", "title": "Rumasa", "text": "Rumasa, acr\u00f3nimo de Ruiz-Mateos Sociedad An\u00f3nima, foi un holding de empresas espa\u00f1olas propiedade de Jos\u00e9 Mar\u00eda Ruiz-Mateos, e cuxa matriz foi fundada por el mesmo en 1961.\nRumasa foi expropiada polo Goberno espa\u00f1ol o 23 de febreiro de 1983, en virtude do Decreto-Lei 2/1983 . O grupo Rumasa, no intre en que se anunciou a disposici\u00f3n, estaba constitu\u00eddo por m\u00e1is de 700 empresas, e 60.000 traballadores, facturando uns 350.000 mill\u00f3ns de pesetas (m\u00e1is de 2.000 mill\u00f3ns de euros) anuais. Tras a expropiaci\u00f3n foi reprivatizada por partes."}
{"id": "172750", "revid": "15490", "url": "https://gl.wikipedia.org/wiki?curid=172750", "title": "Jordi Hereu", "text": "Jordi Hereu i Boher, nado en Barcelona o 14 de xu\u00f1o de 1965, \u00e9 un pol\u00edtico catal\u00e1n, alcalde de Barcelona dende 2006 e 2011, e militante do Partit dels Socialistes de Catalunya dende 1987.\nTraxectoria.\nPasou a s\u00faa infancia no casco antigo do barrio de Sant Gervasi, a onde a s\u00faa familia se trasladou por obrigaci\u00f3ns do negocio familiar (o seu pai era empresario do sector l\u00e1cteo), logo de residir en Ciutat Vella e no Eixample. A s\u00faa familia, non obstante, \u00e9 orixinal da comarca catal\u00e1 do Pallars Juss\u00e0.\nCando era pequeno e mozo, Hereu foi escolta e cursou os seus estudos primarios e o bacharelato na Escola Sant Gregori, un centro escolar en Sarri\u00e0-Sant Gervasi que destacaba polo seu talante democr\u00e1tico. Posteriormente licenciouse en Administraci\u00f3n e Direcci\u00f3n de Empresas e obtivo un MBA en ESADE. Foi membro das asociaci\u00f3ns de estudantes AIESEC e Empresa Joventut entre 1986 e 1988.\nHereu est\u00e1 casado e ten dous fillos. Entre as s\u00faas afecci\u00f3ns destaca a lectura, o cinema e a m\u00fasica.\nAlcalde de Barcelona.\nO 29 de agosto de 2006 anunciouse a s\u00faa designaci\u00f3n como candidato do seu partido a suceder a Joan Clos \u00e1 fronte da alcald\u00eda da cidade, cuxo substituci\u00f3n tivo lugar o 8 de setembro de 2006, debido \u00e1 designaci\u00f3n de Clos como responsable do Ministerio de Industria, Turismo e Comercio.\nNos comicios electorais do 27 de maio de 2007, a lista encabezada por Jordi Hereu foi a m\u00e1is votada, conseguindo 14 concelleiros. Co apoio de Iniciativa per Catalunya, Hereu foi novamente investido Alcalde o 16 de xu\u00f1o de 2007.\nO 22 de maio de 2011 perdeu as elecci\u00f3ns contra Xavier Trias de CiU, que foi investido alcalde o 1 de xullo."}
{"id": "172751", "revid": "56817", "url": "https://gl.wikipedia.org/wiki?curid=172751", "title": "Jasper, Alberta", "text": "Jasper \u00e9 unha pequena vila de apenas 4.250 habitantes (no ano 2006) situada na provincia de Alberta, no Canad\u00e1.\nEnm\u00e1rcase dentro da \u00e1rea das Monta\u00f1as Rochosas. Ten boas comunicaci\u00f3ns por tren e autoestrada."}
{"id": "172752", "revid": "1131", "url": "https://gl.wikipedia.org/wiki?curid=172752", "title": "O Novo Galiciano", "text": "O Novo Galiciano foi un semanario galego que se editou en Pontevedra entre 1888 e 1889.\nHistoria e caracter\u00edsticas.\nSubtitulado \"Defensor d\u2019os intereses gallegos\", ti\u00f1a car\u00e1cter rexionalista. Peri\u00f3dico semanal, publ\u00edcase os domingos. O seu director foi Juan Manuel Rodr\u00edguez de Cea, quen tam\u00e9n colaboraba xunto a Ricardo Barros Pintos. Nel publicaron prosa e poes\u00eda Ces\u00e1reo L\u00f3pez Pinal, Francisco Lourido S\u00e1nchez, Marcial Valladares, Juan Barcia Caballero, Heraclio P\u00e9rez Placer e M\u00e1ximo Leyes Posse. Conviviu alg\u00fans anos co peri\u00f3dico \"O Galiciano\"."}
{"id": "172756", "revid": "5312", "url": "https://gl.wikipedia.org/wiki?curid=172756", "title": "Uni\u00f3n Patri\u00f3tica", "text": "Uni\u00f3n Patri\u00f3tica (UP) foi unha organizaci\u00f3n pol\u00edtica espa\u00f1ola fundada en Madrid, en abril de 1924, polo ditador Miguel Primo de Rivera como unha asociaci\u00f3n de cidad\u00e1ns, unha asociaci\u00f3n de \"t\u00f3dolos homes de boa vontade\", que integrar\u00eda a toda a sociedade e substituir\u00eda aos partidos tradicionais aos que consideraba corruptos, para dar soporte ao novo r\u00e9xime. \nO seu lema era \u201cPatria, relixi\u00f3n, monarqu\u00eda\u201d. Adher\u00edronse antigos membros do Partido Conservador e militares que quer\u00edan situarse no novo r\u00e9xime. O presidente do seu comit\u00e9 nacional foi Jos\u00e9 Gabil\u00e1n. Desapareceu tras a ca\u00edda de Primo de Rivera en 1930.\nA Uni\u00f3n Patri\u00f3tica foi un partido personalista ligado ao mantemento do r\u00e9xime primorriverista e \u00e1 personalidade do seu l\u00edder. Poder\u00eda ser cualificada como un partido pol\u00edtico circunstancial e oportunista que desaparecer\u00eda en canto non tivera o apoio do goberno. Como partido careceu do necesario apoio social que lle permitira existir cando desapareceu o r\u00e9xime da ditadura.\nDesenvolvemento e organizaci\u00f3n da UP.\nA orixe xeogr\u00e1fica do proxecto situouse en Valladolid, ao redor de persoas pr\u00f3ximas ao xornal \"El Debate\", dirixidas por \u00c1ngel Herrera Oria, fundador da Asociaci\u00f3n Cat\u00f3lica Nacional de Propagandistas. O manifesto de constituci\u00f3n do grupo f\u00edxose p\u00fablico no xornal \"El Debate\" o 2 de decembro de 1923, inicialmente os seus primeiros membros est\u00e1n vinculados aos propagandistas cat\u00f3licos de Herrera Oria, posteriormente outras cidades castel\u00e1s constitu\u00edron UP, no mesmo mes de decembro incorpor\u00e1ronse \u00c1vila, Burgos e Palencia.\nA formaci\u00f3n da UP foi un labor do ditador, cando reunidos en Madrid, a principios de abril de 1924, delegados gobernativos, recibiron a orde de fomentar a creaci\u00f3n de comit\u00e9s locais do partido en todas as localidades do pa\u00eds. En 1926, a UP xa estaba asentada en todas as provincias.\nEn xullo de 1926 a Asemblea aprobou os estatutos e elixiu unha Xunta Directiva e un Comit\u00e9 Executivo formado por Miguel Primo de Rivera, Luis Benjumea Calder\u00f3n, Luis de la Hermosa, Gabriel de Aristizabal, Jos\u00e9 Gabil\u00e1n, Jos\u00e9 Ma\u00f1es, Andr\u00e9s Gass\u00f3 y Vidal e Miquel D\u00edaz Canseco.\nEn cada localidade formouse un Comit\u00e9 de Partido Xudicial, que nomeaba aos seus representantes no Comit\u00e9 Provincial. Os seus afiliados foron os que ocuparon os cargos en concellos, deputaci\u00f3ns e gobernos civ\u00eds. Na s\u00faa maior\u00eda, os membros da UP proced\u00edan da burgues\u00eda agr\u00edcola, dirixentes de organizaci\u00f3ns cat\u00f3licas, pero tam\u00e9n compo\u00f1entes da antiga oligarqu\u00eda caciquil, mauristas, carlistas e antigos liberais.\n\u00d3rganos de expresi\u00f3n.\nA inicios da d\u00e9cada de 1930, a Uni\u00f3n Patri\u00f3tica posu\u00eda unha importante rede de xornais, a\u00ednda que os m\u00e1is deles eran semanarios e moi poucos conseguiron converterse en diarios. Os xornais m\u00e1is importantes foron \"La Naci\u00f3n\" en Madrid, \"La Raz\u00f3n\" en Barcelona, o \"Diario Regional\" en Linares, \"La Voz\" en C\u00f3rdoba, \"Teruel\" etc. En Galicia, \"Patria\" de Betanzos, \"La Semana\" de Monforte de Lemos, \"Dominical Sarriano\" de Sarria, \"La Voz del Tea\", \"La Justicia\" e \"El Agro\" de Ponteareas e \"Moralidad y Justicia\" de Dac\u00f3n \n(Maside).\nLegado.\nA Uni\u00f3n Patri\u00f3tica non sobreviviu ao r\u00e9xime no que naceu, por\u00e9n como afirmou Gonz\u00e1lez Calleja:"}
{"id": "172759", "revid": "89787", "url": "https://gl.wikipedia.org/wiki?curid=172759", "title": "Crenza", "text": "Unha crenza \u00e9 unha idea que se considera verdadeira por quen a profesa, independentemente das probas eventuais da s\u00faa existencia, realidade ou posibilidade. Por metonimia, o termo designa tam\u00e9n o obxecto desta crenza.\nO concepto filos\u00f3fico de crenza forma parte da teor\u00eda do co\u00f1ecemento. As crenzas (relixiosas ou outras) tam\u00e9n son obxecto de estudo da antropolox\u00eda cultural. As\u00f3ciase \u00e1s veces este termo ao de superstici\u00f3n. F\u00e1lase \u00e1s veces de mito para designar unha crenza manifestamente falsa, pero compartida por un n\u00famero determinado de persoas.\nEn filosof\u00eda, m\u00e1is especificamente en epistemolox\u00eda, crenza \u00e9 unha condici\u00f3n psicol\u00f3xica que se define pola sensaci\u00f3n de convicci\u00f3n relativa a unha determinada idea independentemente da s\u00faa procedencia ou posibilidade de verificaci\u00f3n obxectiva. Daquela pode non ser fidedigna \u00e1 realidade e representa o elemento subxectivo do co\u00f1ecemento. Pode tam\u00e9n entenderse como sin\u00f3nimo de fe.\nA definici\u00f3n de crenza sufriu cambios substanciais ao longo dos s\u00e9culos, defin\u00edndose de formas diferentes en diferentes per\u00edodos, ben como convicci\u00f3n non conforme \u00e1 raz\u00f3n, ben como convicci\u00f3n racionalmente fundada. Plat\u00f3n, iniciador da tradici\u00f3n epistemol\u00f3xica, op\u00f3n a crenza (ou opini\u00f3n \u2014\u03b4\u03cc\u03be\u03b1 \"d\u00f3xa\"\u2014, en grego) ao concepto de co\u00f1ecemento como modelo de explicaci\u00f3n contrario \u00e1s premisas relativistas suxeridas polos sofistas, que abordaban as crenzas/opini\u00f3ns e o co\u00f1ecemento de forma indiscriminada, reducindo a verdade \u00e1 conxectura de interese individual.\nCrenza, fe, relixi\u00f3n.\nUnha crenza \u00e9 un paradigma habitualmente baseado na fe, creado pola mente, idealiz\u00e1ndose xeralmente na interpretaci\u00f3n dun contido cognoscitivo ou dun feito (abstracto ou concreto) dos cales se desco\u00f1ece demostraci\u00f3n absoluta ou non se exixe unha xustificaci\u00f3n ou fundamento racional (apoiada ordinariamente no Principio da Incerteza Cient\u00edfica), relacion\u00e1ndose as crenzas a unha proposta te\u00f3rica que carece de suficiente comprobaci\u00f3n, pero a\u00ednda as\u00ed pode ser verdade (base\u00e1ndose en principios probabil\u00edsticos ou paradoxais, como por exemplo o Gato de Schr\u00f6dinger).\nA xustificaci\u00f3n dunha crenza como verdadeira ser\u00eda un co\u00f1ecemento evidente. Pero a cuesti\u00f3n \u00e9, unha crenza \u00e9 verdadeira porque \u00e9 co\u00f1ecemento evidente ou, pola contra, \u00e9 evidente porque \u00e9 co\u00f1ecemento verdadeiro? Distinguir co\u00f1ecemento e crenza non \u00e9 doado. Pois a crenza non pode enunciarse polo crente sen\u00f3n como \"verdade\".\nAs crenzas son unha das bases da tradici\u00f3n. Unha crenza \u00e9 unha valoraci\u00f3n subxectiva que un fai de si mesmo, dos outros e do mundo que o arrodea. As crenzas m\u00e1is importantes son as convicci\u00f3ns e os prexu\u00edzos, cando non est\u00e1n contrastados cos principios e m\u00e9todos da ciencia. Unha crenza, ou conxunto de crenzas, agrupa dalgunha maneira a un conxunto de individuos que idealizan unha proposici\u00f3n que suscita a propia crenza e xorde como potencial verdade (xa que s\u00f3 \u00e9 unha crenza) e acumulando no seu saber o que se axusta \u00e1 mesma, constitu\u00edndo un entramado cultural e social que forma unha potencial identidade de agrupamento de individuos que comparten crenzas similares. Ditas crenzas xeneralizadas establecen o que se denomina un dogma, definindo unha moral necesaria para poder formar parte do grupo, como ocorre con alg\u00fans tipos de seitas.\nAs fontes das que prove\u00f1en as crenzas son variadas:\nClasificaci\u00f3n.\nUnha crenza pode ter ou non base emp\u00edrica. Por exemplo, as crenzas relixiosas, ao estaren baseadas en dogmas, non adoitan ter base emp\u00edrica; o que as fai opostas \u00e1 ciencia, que se constr\u00fae a partir de datos obtidos mediante o m\u00e9todo experimental ou a trav\u00e9s de c\u00e1lculos precisos.\nA\u00ednda que na linguaxe com\u00fan non adoita terse en conta a seguinte distinci\u00f3n; por\u00e9n, conceptualmente conv\u00e9n diferenciar:\nCando as crenzas admiten discusi\u00f3n e contraste, danse distintos tipos de marcos de desenvolvemento, principalmente encadrados en dous:\nAs crenzas.\nCrenzas e relixi\u00f3ns.\nAs relixi\u00f3ns est\u00e1n constru\u00eddas por un conxunto de crenzas, e funcionan grazas aos dogmas, ou \u00e1s doutrinas \u00e1s que o crente se adhire. O crente \u00e9 ent\u00f3n o que ten a fe, \u00e9 dicir, quen se sit\u00faa nun estado de adhesi\u00f3n reflexiva e activa aos elementos fundamentais da s\u00faa relixi\u00f3n. As crenzas fundamentais var\u00edan segundo as relixi\u00f3ns. Segundo Tylor, a crenza nunha alma inmaterial e que permanece despois da morte est\u00e1 na orixe de todas as relixi\u00f3ns, e constit\u00fae pois o elemento primordial. Do mesmo xeito, Paul Diel presenta en \"La divinit\u00e9\" un encadeamento l\u00f3xico, desde o punto de vista psicanal\u00edtico, relacionando o animismo co monote\u00edsmo, co \"terror metaf\u00edsico\" como motor principal. A angustia da morte estar\u00eda, pois, na base da crenza nunha divindade. A paleoantropolox\u00eda sit\u00faa a aparici\u00f3n dos ritos funerarios nas sociedades prehist\u00f3ricas desde hai anos, polas pegadas de rituais ao redor da morte, e con m\u00e1is detalle nas sepulturas desde hai anos. Os conceptos de \"alma\" e do \"m\u00e1is al\u00e1\" nacer\u00edan por tanto neste intervalo.\nAs crenzas relativas aos mitos, lendas e divindades son ent\u00f3n crenzas secundarias sobre as que se constr\u00faen as doutrinas espec\u00edficas de cada relixi\u00f3n, nas que a s\u00faa observaci\u00f3n polos individuos condiciona a s\u00faa sorte no m\u00e1is al\u00e1. Segundo D'Holbach, unicamente o temor suscitado por poderes imaxinarios \u00e9 o respons\u00e1bel da actitude relixiosa.\nOs elementos de cada unha destas crenzas, alma, mitos, seres divinos, var\u00eda segundo as relixi\u00f3ns. Por exemplo, o Tao\u00edsmo e o Budismo non necesitan unha crenza nun ou en varios deuses, mentres que nas relixi\u00f3ns monote\u00edstas a crenza en Deus \u00e9 o elemento primordial. En todos os casos, no entanto, a crenza en que a adecuaci\u00f3n do individuo \u00e1 orde das cousas reveladas polos mitos, ou \u00e1s revelaci\u00f3ns divinas, condiciona o que lle suceder\u00e1 \u00e1 alma despois da morte constit\u00fae a base do funcionamento da relixi\u00f3n e da aplicaci\u00f3n dos seus dogmas.\nO ate\u00edsmo \u00e1 a actitude que excl\u00fae a crenza na existencia de calquera divindade.\nCrenzas e superstici\u00f3ns.\nA superstici\u00f3n \u00e1 unha actitude consistente na crenza de que certas pr\u00e1cticas ou feitos observados est\u00e1n en relaci\u00f3n cun certo desenvolvemento do porvir, sen que se dea ningunha explicaci\u00f3n de causa e efecto. Por\u00e9n, en certas superstici\u00f3ns poden aparecer perigos reais, que contrib\u00faen a evitalos. As\u00ed, un aspecto mal\u00e9fico e misterioso pode atribu\u00edrse \u00e1s monta\u00f1as inh\u00f3spitas, ou aos r\u00edos perigosos, porque individuos que al\u00ed foron non volveron, sen que se co\u00f1ezan as circunstancias exactas da s\u00faa desaparici\u00f3n. Este tipo de superstici\u00f3n tende e desaparecer coa diminuci\u00f3n de espazos inexplorados, pero era a\u00ednda frecuente, por exemplo, na Europa do s\u00e9culo XIX.\nCrenzas e ciencia.\nA ciencia aspira a producir os co\u00f1ecementos a partir de pasos met\u00f3dicos e afastados dos dogmas. Os co\u00f1ecementos cient\u00edficos difer\u00e9ncianse ent\u00f3n fundamentalmente das crenzas polo seu modo de produci\u00f3n. A ciencia \u00e9 unha produci\u00f3n colectiva constru\u00edda sobre a experimentaci\u00f3n, e constit\u00fae unha unidade grazas a unha relaci\u00f3n e a unha confrontaci\u00f3n permanentes coa \"realidade\" emp\u00edrica. A ciencia debe po\u00f1er regularmente en d\u00fabida o seu contido e manter unha rede coherente de co\u00f1ecementos, pola publicaci\u00f3n dos traballos de investigaci\u00f3n. A adhesi\u00f3n \u00e1s teor\u00edas cient\u00edficas, polos cient\u00edficos competentes, bas\u00e9ase en que pos\u00faen medios de verificaci\u00f3n e de refutaci\u00f3n subministrados polas publicaci\u00f3ns. Tr\u00e1tase pois dun mecanismo totalmente diferente do da adhesi\u00f3n \u00e1s crenzas. A posici\u00f3n ideal do cient\u00edfico non \u00e9 a de crer na s\u00faa teor\u00eda, sen\u00f3n ao contrario, de admitila pero buscando permanente as s\u00faas posibilidades de falsidade. Karl Popper ilustra as\u00ed esta actitude:\nAs\u00ed, se os mecanismos cognitivos que rexen a adhesi\u00f3n \u00e1s teor\u00edas cient\u00edficas dun utilizador son as que son aplic\u00e1beis a toda crenza en tanto que disposici\u00f3n a actuar, a aplicaci\u00f3n da xesti\u00f3n cient\u00edfica rigorosa impulsa ao individuo a abandonar calquera tendencia a rexeitar a d\u00fabida. Bertrand Russell introduciu neste sentido a noci\u00f3n de \"emoci\u00f3n\" da crenza, que segundo el debe rexeitarse na epistemolox\u00eda:\nConst\u00e1tase un paradoxo entre \"a regra necesaria de obxectivaci\u00f3n\" do real (necesidade epistemol\u00f3xica, metodolox\u00eda cient\u00edfica), \u00e9 dicir, de produci\u00f3n dos saberes empiricamente verific\u00e1beis, e a necesidade dunha fe para chegar a ela.\nPero este paradoxo desaparece se se considera que a utilizaci\u00f3n dun \u00fatil (a \"regra\") necesita a certeza que producir\u00e1 o que se espera, isto \u00e9, saberes universais e diacr\u00f3nicos.\nJacques Bouveresse escribe as seguintes li\u00f1as a prop\u00f3sito de William James :\nAs\u00ed const\u00e1tase que, a nivel dos individuos e da sociedade, teor\u00edas cient\u00edficas e crenza cabalgan xuntas \u00e1s veces, e que a ciencia mesma \u00e9 obxecto de crenza.\nA nivel dun \"simple quidam\" non dominado do paradigma das ciencias, certos datos cient\u00edficos son dificilmente verific\u00e1beis (a radiaci\u00f3n c\u00f3smica, as erupci\u00f3ns solares, a mec\u00e1nica cu\u00e1ntica, os \u00e1tomos...). Deben ent\u00f3n ser considerados como verdadeiros porque, validados pola comunidade cient\u00edfica, entran \u2014ou non entran en conflito con- no sistema de crenzas individual ou colectivo.\nA nivel dunha sociedade, a validaci\u00f3n dos saberes e, por tanto, a autorizaci\u00f3n de adherirse a un concepto est\u00e1n institucionalmente aseguradas pola ciencia e polos grupos de influencia. Existen, por\u00e9n, numerosas desviaci\u00f3ns na fe acordada nos avances cient\u00edficos. Os grupos de influencia poden desviar (de boa fe ou inconscientemente) datos para crear crenzas a fin de lexitimar certas pr\u00e1cticas."}
{"id": "172763", "revid": "55340", "url": "https://gl.wikipedia.org/wiki?curid=172763", "title": "Liga Xunta de Galicia de B\u00e9isbol", "text": "A Liga \"Xunta de Galicia\" de B\u00e9isbol \"(LXG Senior 1\u00aa Divisi\u00f3n)\" \u00e9 o campionato galego de b\u00e9isbol organizado pola Federaci\u00f3n Galega de B\u00e9isbol e S\u00f3fbol (FEGABE) dende 1990.\nActualidade.\nActualmente a Liga Galega de B\u00e9isbol pasa por unha mala \u00e9poca. No ano 2004 a liga estaba composta por 9 equipos, no ano 2008 xa competiron s\u00f3 4 clubs, mentres que no ano 2010 houbo s\u00f3 3 participantes: CB Cambre, Lume BC e Druidas BC. Nesta derradeira tempada o torneo comezou en maio e rematou en xullo. Disput\u00e1ronse 6 xornadas (en cada xornada hab\u00eda un \u00fanico partido e un equipo descansando) e unha final entre os dous mellores equipos. O vencedor da final era o primeiro equipo en ga\u00f1ar dous encontros.\nComo cada ano, previamente \u00e1 Liga Galega de B\u00e9isbol disputouse a Copa Galega de B\u00e9isbol, entre os meses de marzo e abril, na que competiron os mesmos 3 clubs nun formato semellante pero s\u00f3 con 6 xornadas, sen xogarse unha final.\nO equipo que ga\u00f1ou os dous torneos foi o Club B\u00e9isbol Cambre, por diante do Lume B\u00e9isbol Club de Lugo.\nNa tempada 2011 competiron na Copa e na Liga 4 equipos, xa que \u00f3s Cambre, Lume e Druidas, uniuse o Tigres de Arousa. A Copa foi para Club B\u00e9isbol Cambre, mentres que a Liga tivo unha final in\u00e9dita, na que se enfrontaron Druidas BC e Lume B\u00e9isbol Club. A vitoria final foi para os coru\u00f1eses de Druidas BC."}
{"id": "172764", "revid": "1131", "url": "https://gl.wikipedia.org/wiki?curid=172764", "title": "Club B\u00e9isbol Cambre", "text": "O Club B\u00e9isbol Cambre \u00e9 unha entidade deportiva galega adicada \u00f3 b\u00e9isbol que ten a s\u00faa base no concello de Cambre. O equipo xoga os seus partidos como local no Campo de b\u00e9isbol de Acea de Ama, no Burgo (Culleredo).\nHistoria.\nO club naceu na Coru\u00f1a en 1990 co nome \"\u00c1guilas del Atl\u00e1ntico\" e competiu na primeira edici\u00f3n da Liga Xunta de Galicia de B\u00e9isbol nese ano 1990, acadando o subcampionato. No ano 1994 produciuse a fusi\u00f3n entre o \"\u00c1guilas del Atl\u00e1ntico\" e o club \"Marineros\", tam\u00e9n da Coru\u00f1a, pasando a chamarse o novo equipo \"B\u00e9isbol Coru\u00f1a\". En 2001 o club trasl\u00e1dase \u00f3 concello de Cambre e troca o seu nome por Club B\u00e9isbol Cambre. Nos seus 20 anos de historia este equipo ga\u00f1ou en 8 ocasi\u00f3ns a Liga Xunta de Galicia de B\u00e9isbol (nos anos 1994, 1999, 2004, 2006, 2007, 2008, 2009 e 2010), sendo por iso o club m\u00e1is laureado do b\u00e9isbol galego. Non obstante, na tempada 2011 o equipo foi eliminado polo Lume B\u00e9isbol Club e non tivo a oportunidade de loitar polo t\u00edtulo de liga na final por vez primeira en moitos anos."}
{"id": "172766", "revid": "1131", "url": "https://gl.wikipedia.org/wiki?curid=172766", "title": "Halcones de Vigo BC", "text": "O Halcones de Vigo B\u00e9isbol Club \u00e9 unha entidade deportiva da cidade de Vigo que se dedica \u00f3 B\u00e9isbol. O equipo xoga os seus encontros como local no campo de b\u00e9isbol das Plantas, na parroquia de Bembrive.\nHistoria.\nO equipo naceu no ano 2005, e nos anos 2006 e 2007 xa foi quen de acadar o subcampionato na Liga Xunta de Galicia de B\u00e9isbol fronte \u00f3 Club B\u00e9isbol Cambre. No ano 2008 o club participou por primeira vez na Liga Nacional de Primeira Divisi\u00f3n, a segunda categor\u00eda do b\u00e9isbol en Espa\u00f1a, e no seu primeiro ano acadou o ascenso \u00e1 Divisi\u00f3n de Honra.\nEn 2009, a primeira presenza do Halcones de Vigo B\u00e9isbol Club na m\u00e1xima categor\u00eda do b\u00e9isbol nacional rematou cunha 8\u00aa posici\u00f3n na t\u00e1boa clasificatoria, acadando deste xeito manter por un ano m\u00e1is a categor\u00eda. En 2010 o equipo repetiu a 8\u00aa posici\u00f3n final na liga. Na tempada 2011 o equipo rematou a tempada na 7\u00aa posici\u00f3n."}
{"id": "172767", "revid": "98629", "url": "https://gl.wikipedia.org/wiki?curid=172767", "title": "Exploraci\u00f3n espacial", "text": "A exploraci\u00f3n espacial designa os esforzos do home en estudar o espazo e os seus astros desde o punto de vista cient\u00edfico e da s\u00faa explotaci\u00f3n econ\u00f3mica.\nEstes esforzos poden involucrar tanto seres humanos viaxando en naves espaciais como sat\u00e9lites con recursos de telemetr\u00eda ou sondas teleguiadas enviadas a outros planetas (orbitando ou aterrando na superficie destes corpos celestes).\nA ciencia que estuda os voos espaciais e a tecnolox\u00eda relacionada con eles denom\u00ednase astron\u00e1utica.\nAs persoas que pilotan naves espaciais, ou son pasaxeiros nelas, ch\u00e1manse astronautas (en Rusia: \"cosmonautas\"; en China: \"taikonautas\"). Tecnicamente consid\u00e9rase astronauta a todo aquel que emprenda un voo suborbital (sen entrar en \u00f3rbita) ou orbital a como m\u00ednimo 100\u00a0km de altitude (considerado o l\u00edmite externo da atmosfera).\nO ceo sempre atraeu a atenci\u00f3n e os so\u00f1os do home. Xa en 1634 publicouse a que se considera primeira novela de ciencia ficci\u00f3n, \"O so\u00f1o\", de Johannes Kepler, que narra unha hipot\u00e9tica viaxe \u00e1 L\u00faa. M\u00e1is tarde, en 1865, nunha famosa obra de ficci\u00f3n titulada \"Da terra \u00e1 l\u00faa\", Jules Verne escribe sobre un grupo de homes que viaxou ata a L\u00faa usando un xigantesco can\u00f3n. En Francia, Georges M\u00e9li\u00e8s, un dos pioneiros do cine, tomaba a novela de Verne para crear \"Le voyage dans la Lune\" (1902), unha das primeiras pel\u00edculas de ciencia ficci\u00f3n na que describ\u00eda unha incrible viaxe \u00e1 L\u00faa. En obras como \"A guerra dos mundos\" (\"The War of the Worlds\") (1898) e \"The First Men in The Moon\" (1901) (Herbert George Wells), tam\u00e9n se concibiron ideas de exploraci\u00f3n do espazo e de contacto con civilizaci\u00f3ns extraterrestres.\nA\u00ednda faltaba moito para que o ser humano puidese alcanzar o espazo exterior, pero este so\u00f1o f\u00edxose realidade, en parte, a trav\u00e9s das ideas destes visionarios e do traballo de pioneiros. Entre estes pioneiros d\u00e9bese recordar aos enxe\u00f1eiros aeron\u00e1uticos Pedro Paulet (Per\u00fa), Robert Hutchings Goddard (Estados Unidos), Konstantin Tsiolkovskii (Rusia), Hermann Oberth (Alema\u00f1a), e m\u00e1is recentemente Wernher von Braun (Alema\u00f1a) e Serguei Koroliov (URSS).\nObservaci\u00f3ns primitivas do ceo.\nOs astros sempre foron obxecto de observaci\u00f3n e estudo para o home. Aztecas, chineses, hind\u00fas e outras civilizaci\u00f3ns como a mesopot\u00e1mica, e pobos como os gregos e os \u00e1rabes rexistraron ao longo da historia diversos eventos celestes, como eclipses solares e lunares e efectuaron medidas dos astros e das s\u00faas \u00f3rbitas principalmente co obxectivo de manter calendarios precisos.\nOs dous maiores astr\u00f3nomos da Antig\u00fcidade foron Hiparco e Tolomeo.\nEstas primeiras observaci\u00f3ns astron\u00f3micas fac\u00edanse totalmente a primeira vista e, polo tanto, eran limitadas. A invenci\u00f3n do telescopio deu un grande impulso \u00e1 observaci\u00f3n do ceo.\nInicio da astronom\u00eda moderna.\nO telescopio ten unha orixe controvertida, sendo a s\u00faa invenci\u00f3n xeralmente atribu\u00edda a Hans Lippershey, un fabricante de lentes neerland\u00e9s, en 1608. En 1609, o astr\u00f3nomo italiano Galileo Galilei presentou un dos primeiros telescopios rexistrados pola historia (unha \"luneta\") e del obtivo diversas observaci\u00f3ns astron\u00f3micas que o levaron a propor o sistema helioc\u00e9ntrico ou teor\u00eda helioc\u00e9ntrica, esta \u00e9 unha teor\u00eda que afirma que os astros xiran arredor do sol. Esta teor\u00eda foi proposta por primeira vez polo astr\u00f3nomo grego Aristarco de Samos, mais s\u00f3 con Nicolao Cop\u00e9rnico e en especial con Galileo Galilei \u00e9 que se tornou m\u00e1is sustentada.\nAs observaci\u00f3ns de Galileo inclu\u00edron o descubrimento das manchas solares, do relevo l\u00faar e dos sat\u00e9lites de X\u00fapiter, entre outros importantes descubrimentos.\nOs primeiros foguetes.\nA tecnolox\u00eda necesaria para a exploraci\u00f3n espacial estivo dispo\u00f1ible coa construci\u00f3n dos primeiros foguetes. Estes permiten p\u00f3r en \u00f3rbita sat\u00e9lites artificiais para o estudo tanto da Terra como do espazo exterior. Tam\u00e9n permiten o env\u00edo de astronautas ao espazo exterior.\nDesde os antigos chineses, que inventaron a p\u00f3lvora, fanse experimentos con foguetes.\nPero foron Pedro Paulet (Per\u00fa), Robert Hutchings Goddard (EUA), Konstantin Tsiolkovskii (Rusia) e Hermann Oberth (Alema\u00f1a) os pioneiros na concepci\u00f3n de foguetes. Estes cient\u00edficos fixeron que a ciencia astron\u00e1utica dese os seus primeiros pasos.\nPedro Paulet dese\u00f1ou e constru\u00edu o primeiro motor foguete en 1897. O motor pesaba 2,5 quilogramos, ti\u00f1a un pulo de 200 libras, experimentaba 300 explosi\u00f3ns por minuto e estaba impulsado por combustible de propelente l\u00edquido; un compo\u00f1ente formado por per\u00f3xido de nitr\u00f3xeno e gasolina.\nEn 1902 Konstantin Tsiolkovskii dese\u00f1ou unha nave a retropropulsi\u00f3n para viaxes interplanetarios gui\u00e1ndose nos dese\u00f1os e o prototipo denominado Autob\u00f3lido que en 1895 dese\u00f1ara Pedro Paulet Mostajo. As\u00ed mesmo en 1912, o profesor estadounidense Robert Goddard e o cient\u00edfico alem\u00e1n Hermann Julius Oberth (en 1923) perfeccionaron os seus motores experimentais en base \u00e1 concepci\u00f3n inicial de Paulet.\nGoddard foi m\u00e1is lonxe e constru\u00edu diversos foguetes pequenos. Especializouse en concibir e constru\u00edr foguetes impulsados por combustible l\u00edquido. Varios dos seus proxectos presentaban conceptos que ata hoxe son usados nos modernos foguetes, por exemplo a estabilizaci\u00f3n do voo co uso de xiroscopios.\nDe forma independente, na Alema\u00f1a nazi, os enxe\u00f1eiros alem\u00e1ns desenvolv\u00edan un proxecto que resultar\u00eda na bomba V-2 (tecnicamente m\u00e1is ben descrita como m\u00edsil).\nAs V-2 estaban impulsadas por alcol (unha mestura do 75% de etanol e un 25% de auga) e os\u00edxeno l\u00edquido. Os motores xeraban un m\u00e1ximo de 72.574\u00a0kg (160.000\u00a0lbs) de pulo, desenvolvendo unha velocidade de 1.341\u00a0m/s, cun radio de alcance de 321 a 362\u00a0km. Foron usadas para bombardear Par\u00eds e Londres en 1944.\nO proxecto dos modernos foguetes d\u00e9belle moito a estes precursores.\nO principio de funcionamento do motor do foguete bas\u00e9ase na terceira lei de Newton, a lei da acci\u00f3n e reacci\u00f3n, que di que \"a toda acci\u00f3n corresp\u00f3ndelle unha reacci\u00f3n, coa mesma intensidade, mesma direcci\u00f3n e sentido contrarios\". As\u00ed, o foguete desprazarase cara a arriba como reacci\u00f3n \u00e1 presi\u00f3n exercida polos gases en combusti\u00f3n na c\u00e1mara de combusti\u00f3n do motor. Por iso este tipo de motor ch\u00e1mase de \"propulsi\u00f3n a reacci\u00f3n\".\nA carreira espacial.\nNa d\u00e9cada de 1930, o entusiasmo cos foguetes era moi grande tanto nos EUA, con Goddard, como na URSS con Tsiolkovskii. Coa derrota de Alema\u00f1a na segunda guerra mundial, os EUA e a URSS capturaron a maior\u00eda dos enxe\u00f1eiros que traballaron no desenvolvemento da V-2 (v\u00e9xase tam\u00e9n Operaci\u00f3n Paperclip). Certo \u00e9 que eles foron relevantes s\u00f3 no programa espacial dos Estados Unidos, xa que os capturados pola URSS non pasaban de enxe\u00f1eiros e t\u00e9cnicos de produci\u00f3n. Particularmente importante para os EUA foi o recrutamento de Wernher von Braun, un dos principais proxectistas alem\u00e1ns, que participou activamente no programa de m\u00edsiles bal\u00edsticos dos Estados Unidos e logo dos primeiros pasos do programa espacial estadounidense (foi o l\u00edder do equipo que proxectou o lanzador Saturno V que levou as naves Apollo \u00e1 L\u00faa).\nHistoricamente, a exploraci\u00f3n espacial comezou co lanzamento do sat\u00e9lite artificial Sputnik 1 pola URSS o 4 de outubro de 1957, no Cosm\u00f3dromo de Baikonur (base de lanzamento de foguetes da URSS), en Tyuratam, en Casaquist\u00e1n. Este acontecemento provocou unha carreira espacial pola conquista do espazo entre a URSS e os Estados Unidos que culminou coa chegada do home \u00e1 L\u00faa.\nO primeiro ser vivo no espazo non foi un home, sen\u00f3n a cadela rusa Laika. Chegou ao espazo en 1957 a bordo da nave espacial Sputnik 2, e morreu catro d\u00edas despois, debido \u00e1 calor na reentrada.\nDiversos animais foron usados nos inicios da exploraci\u00f3n espacial para probar o efecto da radiaci\u00f3n, da ausencia de gravidade e das condici\u00f3ns do espazo exterior sobre os organismos vivos. Antes da cadela Laika, foron as cadelas Albina e Tsyganka, usadas pola URSS en voos sub-orbitais. Polo lado dos Estados Unidos, os primeiros primates foron Albert 1 e Albert 2, que morreron en 1949 na punta de foguetes V-2 capturados en Alema\u00f1a. Sputnik 5, a \u00faltima misi\u00f3n Sputnik, foi lanzada ao espazo o 19 de agosto de 1960 cos cans Belka e Strelka, corenta h\u00e1msteres, dous ratos e diversas plantas. As misi\u00f3ns Korabl-Sputnik levaron os cans Pchelka, Mushka, Chernuschka e Zvezdochka.\nO sovi\u00e9tico Iuri Gagarin (1934 - 1968) foi o primeiro home no espazo, nun voo orbital de 48 minutos, a bordo da nave Vostok 1. O voo de Gagarin efectuouse o 12 de abril de 1961. Neste voo dixo a famosa frase: \"A Terra \u00e9 azul\".\nA primeira muller no espazo, foi a tam\u00e9n sovi\u00e9tica Valentina Tereshkova (1937 - ), que o 16 de xu\u00f1o de 1963 deu 46 voltas ao redor da Terra a bordo da nave Vostok 6.\nO lanzamento da Sputnik e o env\u00edo do primeiro home ao espazo d\u00e9bense, en gran medida, ao enxe\u00f1o do enxe\u00f1eiro sovi\u00e9tico Sergu\u00e9i Koroliov, o enxe\u00f1eiro-xefe do programa espacial sovi\u00e9tico, que conseguiu convencer a Nikita Khrushchev, l\u00edder da URSS por aquel ent\u00f3n, a investir no programa espacial. Foi el quen tivo a idea de levar (realmente) persoas \u00e1 L\u00faa.\nCatro meses despois do lanzamento da Sputnik 1, os EUA responderon co seu primeiro sat\u00e9lite, o Explorer I, o 31 de xaneiro de 1958.\nO n\u00famero de sat\u00e9lites artificiais terrestres e sondas espaciais lanzados polos EUA e pola URSS multiplic\u00e1ronse nos primeiros anos da carreira espacial. Aos Sputniks da URSS segu\u00edronlles, ademais do Explorer I, os Vanguard I, II e III dos Estados Unidos, e unha gran cantidade de sat\u00e9lites de comunicaci\u00f3n, meteorol\u00f3xicos e esp\u00edas. Ao redor da metade da d\u00e9cada de 1960 ambos, EUA e URSS, lanzaran tantos sat\u00e9lites que ser\u00eda imposible indicalos todos nun artigo xeralista como este. Ademais das Sputniks, os sovi\u00e9ticos lanzaran 12 sat\u00e9lites da serie \"Cosmos\", e os EUA lanzaran 16 sat\u00e9lites \"Explorers\" e m\u00e1is de 38 sat\u00e9lites de reco\u00f1ecemento \"Discoverer\", s\u00f3 por citar alg\u00fans.\nOs logros iniciais da URSS na carreira espacial, que incl\u00faen o primeiro sat\u00e9lite artificial -o Sputnik- e o primeiro home no espazo -Iuri Gagarin-, desafiaron aos EUA, cuxo programa espacial a\u00ednda daba os primeiros pasos -o primeiro estadounidense ir\u00eda ao espazo s\u00f3 o 5 de maio de 1961, a\u00ednda as\u00ed s\u00f3 nun voo sub-orbital.\nNun famoso discurso en 1961, John F. Kennedy lanzou o desaf\u00edo de \"enviar homes \u00e1 L\u00faa e traelos a salvo\" antes de que a d\u00e9cada terminase.\nNo seu famoso discurso na Universidade Rice as s\u00faas palabras foron: \"We choose to go to the moon. We choose to go to the moon in this decade and do the other things, not because they are easy, but because they are hard\" (\"N\u00f3s decidimos ir \u00e1 L\u00faa. Decidimos ir \u00e1 L\u00faa nesta d\u00e9cada e facer outras cousas, non porque sexan f\u00e1ciles, sen\u00f3n porque son dif\u00edciles\").\nA partir de ent\u00f3n, os EUA puxeron en marcha un ambicioso programa espacial tripulado que se iniciou co Proxecto Mercury, que usaba unha c\u00e1psula con capacidade para un astronauta en manobras en \u00f3rbita terrestre, seguido polo Proxecto Gemini con capacidade para dous astronautas, e finalmente o Proxecto Apollo, cuxa nave ti\u00f1a capacidade para tres astronautas e aterrar na L\u00faa.\nOs primeiros astronautas en circunnavegar a L\u00faa foron os tripulantes do Apollo 8, Frank Borman, James A. Lovell, Jr. e William Anders, na noite de Nadal de 1968.\nPor problemas nas s\u00faas misi\u00f3ns \"Zond\" (que usaban a nave Soiuz modificada para a circunnavegaci\u00f3n da L\u00faa), os sovi\u00e9ticos non foron capaces de levar homes \u00e1 \u00f3rbita da L\u00faa antes dos Estados Unidos, e nunca m\u00e1is o far\u00edan. S\u00f3 as misi\u00f3ns \"Zond\" non tripuladas, Zond 5 e Zond 6, fix\u00e9rono en setembro e novembro de 1968. Logo disto, a\u00ednda houbo as misi\u00f3ns non tripuladas Zond 7 e Zond 8 que circunnavegaron a L\u00faa en 1969 e 1970, xa logo dos exitosos voos tripulados dos Estados Unidos cara \u00e1 L\u00faa.\nFinalmente, o obxectivo de chegar \u00e1 L\u00faa foi alcanzado o 20 de xullo de 1969 polo Apollo 11, logo de engalar o 16 de xullo e retornando \u00e1 terra o 24 de xullo.\n\u00c9 famosa a frase do primeiro astronauta en pisar na L\u00faa, Neil Armstrong: \"Un pequeno paso para o home, pero un gran paso para a humanidade\".\nEn 1975, as naves Apollo 18 e a sovi\u00e9tica Soiuz 19 realizaron un axuste no espazo, na primeira misi\u00f3n conxunta da NASA (axencia espacial dos Estados Unidos) e da Axencia Espacial sovi\u00e9tica.\nM\u00e1is tarde, coa ca\u00edda do comunismo, esta cooperaci\u00f3n entre os dous pa\u00edses intensificar\u00edase e acabar\u00edan participando xuntos na construci\u00f3n da Estaci\u00f3n Espacial Internacional.\nPrograma espacial da URSS.\nA URSS comezou o seu programa espacial cunha gran vantaxe sobre os EUA Isto ocorreu porque, debido a problemas t\u00e9cnicos para fabricar arcos nucleares m\u00e1is d\u00e9biles, os m\u00edsiles lanzadores intercontinentais da URSS eran inmensos e potentes comparados cos seus similares estadounidenses. As\u00ed, os foguetes para o seu programa espacial xa estaban listos como resultado do esforzo militar sovi\u00e9tico resultante da guerra fr\u00eda.\nComo consecuencia, os sovi\u00e9ticos foron capaces de enviar o primeiro sat\u00e9lite artificial en \u00f3rbita (o Sputnik 1, de case 84\u00a0kg) e o primeiro home, Iuri Gagarin.\nO lanzamento do Sputnik foi parte dun esforzo de preparaci\u00f3n da URSS para enviar misi\u00f3ns tripuladas ao espazo. Consistiu en oito voos non tripulados: Sputnik 1, Sputnik 2, Sputnik 3, Sputnik 4, Sputnik 5, Korabl-Sputnik-3, Korabl-Sputnik-4 e Korabl-Sputnik-5. Os dous \u00faltimos usando naves Vostok e xa con patr\u00f3n compatible ao env\u00edo de humanos ao espazo.\nO seu programa espacial inclu\u00eda planos para levar homes a L\u00faa (este programa cham\u00e1base Lunar L1). A proba disto \u00e9 a existencia dun m\u00f3dulo lunar sovi\u00e9tico, chamado LK lander, pero cuxa existencia era desco\u00f1ecida ata hai pouco en Occidente.\nO programa espacial da URSS, durante o per\u00edodo da carreira espacial, consistiu en tres proxectos (ademais das misi\u00f3ns non tripuladas Sputnik levadas a cabo antes das misi\u00f3ns Vostok e dunha serie de sondas enviadas a outros planetas e \u00e1 L\u00faa): Vostok (nave con capacidade para un cosmonauta), Voskhod (para dous ou tres cosmonautas) e Soiuz (para tres cosmonautas) que aproximadamente acompa\u00f1aban as capacidades das s\u00faas conx\u00e9neres dos Estados Unidos: Proxecto Mercury, Proxecto Gemini e Proxecto Apollo.\nCon todo, non todo eran \u00e9xitos no lado da URSS. Nun accidente ocorrido na plataforma de lanzamento en 1960 decenas de cient\u00edficos e t\u00e9cnicos sovi\u00e9ticos morreron, atrasando os plans espaciais sovi\u00e9ticos. Pero o peor ocorreu en 1966 coa prematura morte de Sergu\u00e9i Koroliov, o enxe\u00f1eiro-xefe do programa espacial sovi\u00e9tico. O accidente coa Soiuz 1, en abril de 1967, coa morte do cosmonauta Vlad\u00edmir Komarov, atrasou o Proxecto Soiuz 18 meses. Estes feitos sumados a falta de orzamento, o pouco control de calidade da industria sovi\u00e9tica e o desinterese dos militares da c\u00fapula do r\u00e9xime polo programa espacial foron as principais causas do fracaso dos sovi\u00e9ticos en chegar \u00e1 L\u00faa.\nAdemais dos programas Vostok e Soiuz, a URSS desenvolveu os proxectos Saliut e Almaz, de permanencia de humanos a longo prazo no espazo, usando estaci\u00f3ns espaciais.\nA\u00ednda non habendo conseguido levar homes \u00e1 L\u00faa, o programa espacial sovi\u00e9tico foi moi exitoso en varios aspectos, a\u00ed incl\u00faese a estaci\u00f3n espacial Mir - un esbozo e campo de probas para o que vir\u00eda ser a Estaci\u00f3n Espacial Internacional.\nA URSS tam\u00e9n desenvolveu un veh\u00edculo reutilizable, semellante ao Transbordador espacial dos Estados Unidos, chamado Buran. Con todo, o veh\u00edculo foi usado s\u00f3 unha vez, nun voo non tripulado, e despois abandonado.\nO programa espacial de Rusia (a herdeira da antiga Uni\u00f3n Sovi\u00e9tica) conta ata hoxe coa nave Soiuz (a nave espacial m\u00e1is antiga da historia da exploraci\u00f3n espacial a\u00ednda en uso), e tam\u00e9n coa nave de carga Progress (unha versi\u00f3n modificada da Soiuz, que est\u00e1 sendo usada para abastecer a Estaci\u00f3n Espacial Internacional) e cun poderoso lanzador, o foguete Prot\u00f3n.\nPrograma espacial dos Estados Unidos.\nMoito do atraso inicial do programa espacial dos Estados Unidos de Am\u00e9rica p\u00f3dese atribu\u00edr a un erro estrat\u00e9xico de investir inicialmente nos lanzadores Vanguard, m\u00e1is complexos e menos confiables que os lanzadores Redstone (baseados nas antigas V-2 alem\u00e1s). Isto carrexou que a capacidade de lanzamento estadounidense era de 5\u00a0kg no momento en que a Sputnik I, de 84\u00a0kg pero con capacidade de 500\u00a0kg, foi recentemente lanzada pola URSS.\nA\u00ednda as\u00ed, logo da Sputnik, os EUA responderon coa Explorer I e as Vanguard I, II e III. Moito ti\u00f1a que facerse para chegar ao xigantesco foguete Saturno V, desenvolvido polo equipo capitaneado por Von Braun, e que permitir\u00eda enviar a nave Apollo \u00e1 L\u00faa. Saturno V ti\u00f1a 110 m de altura, e 2,7 mill\u00f3ns de kg, impulsado polos cinco poderosos motores F-1 e J-2. En xullo de 1958 cr\u00e9ase a axencia espacial dos Estados Unidos, a NASA, responsable de coordinar todo o esforzo estadounidense de exploraci\u00f3n espacial e administrar o programa espacial dos Estados Unidos.\nO programa espacial dos Estados Unidos iniciouse co Proxecto Mercury, que comezou o 7 de outubro de 1958, un ano e tres d\u00edas despois de que os sovi\u00e9ticos puxesen ao primeiro sat\u00e9lite no espazo, o \"Sputnik 1\", baseado nunha nave con capacidade para un astronauta e manobras en \u00f3rbita coa Terra.\nA continuaci\u00f3n, a NASA desenvolveu o Proxecto Gemini, que consist\u00eda nunha nave con capacidade para dous astronautas e manobras en \u00f3rbita con Terra. Os principais obxectivos das misi\u00f3ns Gemini eran probar o axuste en \u00f3rbita e actividades extra-vehiculares, d\u00faas habilidades consideradas necesarias para a aterraxe na l\u00faa. O lanzador usado no Proxecto Gemini foi o foguete Atlas. O Proxecto Gemini tam\u00e9n fixo uso do Agena, un veh\u00edculo de adestramento e axuste.\nHoubo doce voos no Proxecto Gemini, dez deles tripulados, que tiveron lugar entre marzo de 1965 e novembro de 1966. O proxecto foi exitoso nos seus obxectivos de desenvolver a tecnolox\u00eda e preparar aos astronautas para as misi\u00f3ns na L\u00faa.\nFinalmente, os EUA lograron no seu obxectivo de alcanzar a L\u00faa antes que a URSS, en 1969, co Proxecto Apollo. Este proxecto envolveu un extraordinario esforzo econ\u00f3mico de 20 bill\u00f3ns de d\u00f3lares, 20 mil compa\u00f1\u00edas que desenvolveron/fabricaron compo\u00f1entes e pezas, e 300 mil traballadores.\nSeis misi\u00f3ns Apollo pous\u00e1ronse na l\u00faa (un total de doce astronautas cami\u00f1aron sobre a L\u00faa). Todas as misi\u00f3ns tripuladas Apollo fixeron uso do foguete Saturno V, con excepci\u00f3n das Apollo 7, Skylab II, III e IV, e Apollo 18, que usaron o foguete Saturno IB, menos potente e m\u00e1is barato, pois estas misi\u00f3ns foron misi\u00f3ns con pequena carga en \u00f3rbita terrestre.\nLogo da misi\u00f3n Apollo 18, a NASA abandonou a nave Apollo para desenvolver un veh\u00edculo reutilizable, chamado Transbordador espacial (Space Shuttle), que entrou en operaci\u00f3n en 1981. A\u00ednda que o Transbordador espacial non sexa totalmente reutilizable, como se pretend\u00eda ao comezo do seu desenvolvemento, acabou atendendo as necesidades da NASA ata hai pouco.\nO proxecto de construci\u00f3n de veh\u00edculos espaciais reutilizables rem\u00f3ntase a 1975, cando se fixeron as primeiras probas dun prototipo axustado a un avi\u00f3n Boeing e adaptado a probas de voo a grande altitude. O obxectivo foi probar a aerodin\u00e1mica e a dirixibilidade do Transbordador espacial.\nConstru\u00edronse cinco naves deste tipo, chamadas Columbia, Challenger, Discovery, Atlantis e Endeavour, que foron usadas en diversas misi\u00f3ns no espazo. Destas s\u00f3 a Discovery, Atlantis e a Endeavour a\u00ednda existen, xa que as outras acabaron destru\u00eddas en tr\u00e1xicos accidentes da historia da exploraci\u00f3n espacial.\nA\u00ednda foron constru\u00eddas d\u00faas naves m\u00e1is, unha chamada Enterprise, usada s\u00f3 para probas de aterraxe, pero sen capacidade de entrar en \u00f3rbita, e a outra chamada Pathfinder, un simulador usado para o adestramento dos astronautas.\nUn dos grandes feitos recentes da NASA foi o Telescopio Espacial Hubble, posto en \u00f3rbita en 1990, e que captou as imaxes m\u00e1is n\u00edtidas do ceo vistas ata ent\u00f3n e que est\u00e1n permitindo descubrir as orixes do noso Universo.\nHoxe en d\u00eda os EUA participan, xunto con outros 15 pa\u00edses, na construci\u00f3n da Estaci\u00f3n Espacial Internacional.\nOutros programas.\nRecentemente os programas espaciais dos Estados Unidos e de Rusia (herdeira do programa espacial da extinta URSS) comezaron a recibir competencia de programas doutros pa\u00edses, tales como a Uni\u00f3n Europea, o Xap\u00f3n e a China.\nA Axencia Espacial Europea (ESA) conta cun \u00f3ptimo lanzador para sat\u00e9lites, o foguete Ariane. Desenvolveu tam\u00e9n un veh\u00edculo reutilizable semellante ao Transbordador espacial estadounidense, chamado Hermes. Con todo, debido aos custos e \u00e1 conxuntura pol\u00edtica tras a extinci\u00f3n da URSS, o proxecto foi abandonado.\nNos anos 90 a axencia espacial xaponesa converteuse na terceira logo de rusos e estadounidenses en mandar sondas \u00e1 L\u00faa e Marte.\nEn 2003 China foi a terceira naci\u00f3n en enviar un home ao espazo na nave Shenzhou (unha versi\u00f3n mellorada da Soiuz). China anunciou tam\u00e9n o seu interese en efectuar unha misi\u00f3n tripulada \u00e1 L\u00faa.\nTam\u00e9n comezaron as primeiras tentativas privadas de exploraci\u00f3n espacial, como \u00e9 o caso da SpaceShipOne que enviou astronautas exitosamente en voos sub-orbitais por encima de 100\u00a0km de altitude.\nAccidentes e traxedias.\nA\u00ednda con toda a tecnolox\u00eda e controis de calidade, nun ambiente tan hostil como o espazo, e inclu\u00edndo m\u00e1quinas tan complexas, \u00e9 de esperar que ocorran erros.\nMoitos accidentes quedaron para a historia da exploraci\u00f3n espacial. Alg\u00fans deles provocaron baixas entre os astronautas e cosmonautas.\nO 24 de outubro de 1960 unha explosi\u00f3n na plataforma de lanzamento matou a decenas de cient\u00edficos e t\u00e9cnicos da URSS.\nEn 1966 a nave Gemini 8 descontrolouse no espazo, pero os astronautas conseguiron reparar a nave e regresar \u00e1 Terra.\nO 27 de xaneiro de 1967, os astronautas Virgil I. Grissom, Edward Higgins White II e Roger Bruce Chaffee, do Proxecto Apollo, morreron nun incendio dentro da cabina de comando, no que foi co\u00f1ecido como \"Apollo I\".\nEn abril de 1967, o cosmonauta Vlad\u00edmir Komarov tivo unha variedade de problemas t\u00e9cnicos coa nave Soiuz 1, e acabou morrendo na aterraxe, o accidente atrasou o programa espacial sovi\u00e9tico 18 meses.\nO 21 de febreiro de 1969 un foguete do programa lunar sovi\u00e9tico caeuse, inmediatamente despois do lanzamento, sobre unha cidade matando a 350 persoas.\nEn 1970, debido a un accidente grave, probablemente ocasionado por un curtocircu\u00edto nun tanque de os\u00edxeno, a Apollo XIII foi seriamente danada no seu cami\u00f1o \u00e1 L\u00faa. Isto imposibilitou a s\u00faa aterraxe na l\u00faa e resultou nun retorno tenso e espectacular \u00e1 Terra, con m\u00ednimas reservas de os\u00edxeno e enerx\u00eda, no m\u00e1is co\u00f1ecido accidente espacial da historia. O episodio terminou, afortunadamente, de forma satisfactoria para os seus tripulantes.\nA frase que marcou o evento foi: \"OK, Houston, we've had a problem here.\" (\"OK, Houston, tivemos un problema aqu\u00ed\").\nO 30 de xu\u00f1o de 1971 a despresurizaci\u00f3n da nave Soiuz matou os cosmonautas Georgy Dobrovolsky, Vladislav V\u00f3lkov e Viktor Patsayev, que cumpriran unha misi\u00f3n de 24 d\u00edas en \u00f3rbita.\nO 28 de xaneiro de 1986 un defecto nos tanques de combustible causou a explosi\u00f3n do Transbordador espacial Challenger, matando a todos os seus ocupantes, inclu\u00edndo \u00e1 profesora Christa MacAulife, a primeira civil en participar nun voo espacial.\nM\u00e1is recentemente, o 1 de febreiro de 2003, o Transbordador espacial Columbia desintegrouse na reentrada na atmosfera, matando a todos os seus tripulantes.\nSondas espaciais.\nSe a presenza de humanos na L\u00faa \u00e9 un feito tecnol\u00f3xico grandioso, a maior\u00eda dos descubrimentos cient\u00edficos m\u00e1is interesantes foron feitos por sondas teleguiadas non tripuladas.\nA primeira sonda espacial foi a sovi\u00e9tica Lunik 2, que chegou \u00e1 L\u00faa en 1959. Logo disto seguiron diversas sondas da URSS e dos EUA, enviadas \u00e1 L\u00faa e diversos planetas.\nEn xaneiro de 1962, a sonda Ranger 3 dos EUA, de 327\u00a0kg, fallou en pousarse na l\u00faa e entrou en \u00f3rbita solar. En abril de 1962, a Ranger 4, de 328\u00a0kg, converteuse na primeira sonda estadounidense en alcanzar a L\u00faa. A Ranger 4 non chegou exactamente, impactouse coa superficie lunar. O mesmo ocorreu coa Ranger 6, en xaneiro de 1964.\nEntre 1966 e 1968, os EUA enviaron 7 sondas Surveyor \u00e1 L\u00faa. Algunhas partes da Surveyor 3 foron colleitadas para estudo pola misi\u00f3n Apollo 12 en novembro de 1969.\nA primeira sonda interplanetaria foi a Mariner 2 (EUA), que sobrevoou Venus en 1962. A sonda sovi\u00e9tica Venera 3 \u00e9 o primeiro obxecto humano en facer contacto con outro planeta ao estrelarse sobre Venus en 1966. A Venera 7 da URSS consegue unha aterraxe controlada sobre ese planeta en 1970.\nEn 1968 as misi\u00f3ns Zond 5 e Zond 6 da URSS tiveron \u00e9xito ao sobrevoar a L\u00faa. En 1970 a URSS enviou \u00e1 L\u00faa o veh\u00edculo por control remoto (rover) Lunokhod 1, a bordo da nave Lunik 17. A URSS colleitou 400 gramos de po lunar a trav\u00e9s das s\u00faas sondas Lunik.\nEn 1971 a Mariner 9 enviou fotos da superficie de Marte. Ese mesmo ano as sondas Marsnik 2 e Marsnik 3 da URSS tam\u00e9n chegaron a Marte. A Mariner 10 sobrevoou Mercurio en 1974. Os EUA tam\u00e9n enviaron sondas de longa distancia e con misi\u00f3ns longas, por exemplo as Pioneer 10 e 11 que investigaron X\u00fapiter en 1973 e 1974, e en 1979 enviaron fotos de Saturno.\nA Pioneer 10 foi o primeiro artefacto humano en abandonar o Sistema Solar. Lanzada o 3 de marzo de 1972, sobrevoou X\u00fapiter a aproximadamente 131 000\u00a0km o 3 de decembro de 1973. Un ano despois, o 3 de decembro de 1974, a Pioneer 11 tam\u00e9n sobrevoou X\u00fapiter a 46 000\u00a0km, seguindo a s\u00faa ruta a Saturno.\nAs sondas Voyager 1 e 2 investigaron os planetas externos do sistema solar e abandonaron o sistema solar nunha viaxe sen retorno polo universo. A Voyager 2, lanzada o 20 de agosto de 1977 pasou a 286 000\u00a0km de X\u00fapiter e a 101 000\u00a0km de Saturno. O 24 de xaneiro de 1986 pasou a 82 000\u00a0km de Urano, o planeta m\u00e1is distante da Terra en ser visitado por unha sonda espacial.\nEn 1976 as Viking (EUA) chegaron a Marte e colleitaron moitos datos do planeta e enviaron fotograf\u00edas do seu relevo.\nM\u00e1is avanzada, a Mars Pathfinder dos Estados Unidos pisou o chan de Marte en 1997, cun veh\u00edculo rob\u00f3tico (\"rover\") capaz de moverse pola superficie marciana e enviar fotos detalladas do seu terreo.\nA sonda Deep Space 1 foi lanzada o 24 de outubro de 1998, probando diversas novas tecnolox\u00edas espaciais. A s\u00faa misi\u00f3n foi atoparse co cometa Borrelly e enviar as mellores fotos dun cometa xamais obtidas. A nave deixou de funcionar en decembro de 2001.\nM\u00e1is ambiciosa que a misi\u00f3n da Deep Space 1, a Stardust proxectouse para colleitar material dun cometa e retornar \u00e1 Terra para diversos estudos. A nave foi lanzada ao espazo o 7 de febreiro de 1999 e alcanzou o cometa 81P/Wild en xaneiro de 2004. A nave retornou exitosamente co material recolleito do cometa en 2006.\nA misi\u00f3n X\u00e9nese tivo como obxectivo colleitar ions do espazo exterior, no per\u00edodo desde o 30 de novembro de 2001 ata o 1 de abril de 2004, nunha rexi\u00f3n entre o Sol e a Terra chamada \"punto L1\", e traelos para sometelos a estudo. A misi\u00f3n regresou co material nunha c\u00e1psula o 8 de setembro de 2004. A\u00ednda que ocorreu un problema t\u00e9cnico co paraca\u00eddas e a nave danouse na ca\u00edda, o material recolleito est\u00e1 en bo estado e poder\u00e1 ser estudado.\nSon dignas de menci\u00f3n a sonda Galileo, que descubriu volc\u00e1ns en X\u00fapiter, e a sonda Cassini, lanzada en 1997, que investiga Saturno.\nNo Nadal de 2004 a Sonda europea Huygens desprendeuse da s\u00faa nave-nai, a estadounidense Cassini, e iniciou a s\u00faa viaxe para chegar a Tit\u00e1n, l\u00faa de Saturno, hab\u00e9ndose pousado en Tit\u00e1n con \u00e9xito o 14 de xaneiro de 2005. Foi a primeira aterraxe dunha nave espacial noutro sat\u00e9lite natural que non sexa a nosa L\u00faa. Un dos descubrimentos cient\u00edficos desta sonda mostraron que en Tit\u00e1n \"chove\" metano, provocando fluxos l\u00edquidos. Isto ocorre porque a temperatura de Tit\u00e1n \u00e9 de -180\u00a0\u00b0C.\nExploraci\u00f3n de Marte.\nO planeta do Sistema Solar que m\u00e1is atraeu a imaxinaci\u00f3n do home foi sempre o \"planeta vermello\". Escenario de incontables historias de ciencia ficci\u00f3n, Marte \u00e9 o planeta do sistema solar que pos\u00fae a atmosfera m\u00e1is pr\u00f3xima aos par\u00e1metros da atmosfera terrestre.\nObxecto de estudo das misi\u00f3ns Viking, Pathfinder, Mars Global Surveyor, Mars Odyssey e Mars Express, moitos descubrimentos est\u00e1n a\u00ednda por facerse, particularmente a resposta \u00e1 pregunta de se Marte pos\u00fae ou posu\u00edu vida.\nAs misi\u00f3ns Viking enviaron d\u00faas naves xemelgas a Marte, as Viking 1 e Viking 2. A Viking 1 foi lanzada o 20 de agosto de 1975 e chegou a Marte o 19 de xu\u00f1o de 1976. A Viking 2 foi lanzada o 9 de setembro de 1975 e entrou en \u00f3rbita de Marte o 7 de agosto de 1976. Ambas levaron naves-fillas, as \"Landers\", que tomaron fotos e mostras e efectuaron an\u00e1lises do chan en procura de vida marciana.\nForon exactamente as an\u00e1lises do chan marciano, feitas polos \"Landers\" das misi\u00f3ns Viking, as que permitiron aos cient\u00edficos clasificar diversos meteoritos atopados na Terra como de orixe marciana. Un deles en especial, chamado cientificamente ALH 84001, ca\u00eddo na Terra fai decenas de miles de anos e atopado entre 1984 e 1985, causou sensaci\u00f3n en 2001, pois presentaba posibles indicios de vida bacteriana fosilizada, en forma de pequenas estruturas minerales -eventual proba de vida extraterrestre que se mostrou pol\u00e9mica e foi rexeitada.\n\u00c1s misi\u00f3ns Viking seguiulles a Pathfinder, que foi unha das sondas m\u00e1is soadas da historia da explotaci\u00f3n espacial. A Pathfinder foi lanzada ao espazo o 4 de decembro de 1996. Posu\u00eda un robot chamado Sojourner Rover, que permit\u00eda mobilidade nas observaci\u00f3ns da superficie marciana. O robot proxectouse para moverse pola superficie de Marte e recoller mostras, as\u00ed como facer an\u00e1lises do chan.\nAs imaxes da Pathfinder foron recibidas ata setembro de 1997, cando as transmisi\u00f3ns interromp\u00e9ronse por alg\u00fan problema desco\u00f1ecido.\nA Mars Global Surveyor \u00e9 unha nave da NASA lanzada o 7 de novembro de 1996, que chegou \u00e1 \u00f3rbita de Marte o 12 de setembro de 1997. A s\u00faa misi\u00f3n principal comezou en marzo de 1999 e terminou en xaneiro de 2001. A misi\u00f3n estendida comezou inmediatamente despois, en febreiro de 2001 e debe terminar en decembro de 2006.\nA NASA tam\u00e9n levou dous veh\u00edculos rob\u00f3ticos de control remoto (\"rovers\") \u00e1 superficie de Marte, o Opportunity e o Spirit. Ambos obtiveron valiosas informaci\u00f3ns cient\u00edficas do chan marciano.\nA Mars Odyssey foi unha sonda lanzada o 7 de abril de 2001, e que chegou a Marte o 24 de outubro de 2001. Ademais dos experimentos cient\u00edficos que fixo, a Mars Odyssey serviu tam\u00e9n como retransmisora dos sinais de radio dos \"rovers\" Opportunity e Spirit.\nOutra sonda importante enviada a Marte foi a Mars Express, lanzada pola Axencia Espacial Europea.\nA sonda foi lanzada ao espazo o 2 de xu\u00f1o de 2003 por medio dun foguete Soiuz-Fregat (o Fregat \u00e9 a cuarta etapa da lanzadeira Soiuz). A Mars Express \u00e9 a primeira misi\u00f3n europea en visitar outro planeta.\nFoi proxectada cara a investigaci\u00f3ns relacionadas coa xeolox\u00eda e a historia de Marte, sendo un dos seus obxectivos primarios o descubrimento de trazas de auga. Hai en total sete instrumentos cient\u00edficos a bordo da nave, para executar unha serie de experimentos remotos. A sonda tam\u00e9n levou \u00e1 superficie marciana o \"Beagle 2 Lander\", cuxo contacto por radio foi perdido inmediatamente despois da aterraxe, fac\u00e9ndoo in\u00fatil.\nEn febreiro de 2005 anunciouse o descubrimento, pola Mars Express, de evidencias dun mar conxelado inmediatamente baixo a superficie do planeta, soamente 5 \u00ba ao norte do ecuador do planeta, cunha extensi\u00f3n de 900\u00a0km. A importancia deste descubrimento \u00e9 que esta \u00e9 a primeira evidencia da existencia de auga lonxe dos polos do planeta. Pero o m\u00e1is importante descubrimento da Mars Express \u00e9 a existencia de xeo en Marte, obtido por medio dunha c\u00e1mara estereosc\u00f3pica HRSC. Tr\u00e1tase dunha superficie circular de xeo, de 35\u00a0km de lonxitude e 2\u00a0km de profundidade, localizada no fondo dun cr\u00e1ter, nunha gran chaira no polo norte do planeta.\nEstaci\u00f3n Espacial Internacional.\nA expresi\u00f3n \"estaci\u00f3n espacial\" foi acu\u00f1ada por Hermann Oberth en 1923 para describir unha estrutura que servir\u00eda como punto de partida para viaxes \u00e1 L\u00faa e Marte.\nA \u00fanica experiencia dos EUA, cunha estaci\u00f3n espacial, a Skylab, na d\u00e9cada de 1970, foi un fracaso. A Skylab caeu \u00e1 Terra prematuramente, acabando cos esforzos estadounidenses de ocupaci\u00f3n permanente do espazo.\nA experiencia m\u00e1is satisfactoria de ocupaci\u00f3n permanente do espazo foi a Estaci\u00f3n Espacial Rusa Mir. Logo da ca\u00edda do comunismo, a cooperaci\u00f3n e o financiamento dos Estados Unidos, permitiron desenvolver coa Mir unha tecnolox\u00eda que, hoxe, est\u00e1 sendo aplicada na Estaci\u00f3n Espacial Internacional (ISS siglas de \"International Space Station\" ).\nA ISS \u00e9 unha estaci\u00f3n permanente de investigaci\u00f3n espacial. Participan no seu desenvolvemento 16 pa\u00edses: os Estados Unidos, o Canad\u00e1, o Xap\u00f3n, Rusia, 11 pa\u00edses pertencentes a Axencia Espacial Europea e o Brasil. A ISS, cando se complete, medir\u00e1 aproximadamente 90 m por 70 m, que \u00e9 m\u00e1is de catro veces o tama\u00f1o da Mir.\nA construci\u00f3n da ISS comezou en 1998 coa conexi\u00f3n do m\u00f3dulo de control Ruso Zary\u00e1 co Unity Node estadounidense. A construci\u00f3n a\u00ednda levar\u00e1 alg\u00fans anos para ser conclu\u00edda, a\u00ednda que a ISS xa est\u00e1 funcional neste momento.\nO futuro.\nMoitas aspiraci\u00f3ns da qu\u00edmica poden facerse realidade en poucos anos. Desde mellores motores de foguetes ata descubrimentos cient\u00edficos revolucionarios e viaxes tripuladas a Marte son as promesas da exploraci\u00f3n espacial neste novo s\u00e9culo.\nUn motor revolucionario, que pode facer avanzar a tecnolox\u00eda astron\u00e1utica, \u00e9 o motor \"Scramjet\", capaz de alcanzar velocidadees hipers\u00f3nicas de ata 15 veces a velocidade do son. O motor Scramjet non pos\u00fae partes m\u00f3biles, e obt\u00e9n a compresi\u00f3n necesaria para a combusti\u00f3n polo aire que entra pola fronte, impulsado pola propia velocidade do veh\u00edculo. A NASA probou con \u00e9xito un motor deste tipo en 2004. O foguete, chamado X-43A, foi levado ata unha altitude de 12.000 m por un avi\u00f3n B-52, e lanzado na punta dun foguete Pegasus a unha altitude de 33.000 m. Alcanzou a velocidade r\u00e9cord de 11.000\u00a0km/h.\nOutra posibilidade no avance da tecnolox\u00eda de motores de foguetes \u00e9 o uso de propulsi\u00f3n nuclear, no que un reactor nuclear quenta un gas producindo un impulso que \u00e9 usado para producir pulo. Ou a idea de constru\u00edr un foguete en forma de vela, que se alimentar\u00eda por enerx\u00eda solar, o que permitir\u00eda maior velocidade e viaxes a distancias maiores.\nO desenvolvemento dun veh\u00edculo reutilizable (o que o transbordador espacial nunca foi completamente) \u00e9 outro avance esperado para os pr\u00f3ximos anos. Isto permitir\u00eda m\u00e1is voos ao espazo e un aumento das actividades de investigaci\u00f3n na Estaci\u00f3n Espacial Internacional. Un destes proxectos \u00e9 o VentureStar (tam\u00e9n co\u00f1ecido como X-33), unha nave con maior capacidade que o Transbordador espacial e realmente reutilizable.\nOs descubrimentos recentes de planetas fora do noso Sistema Solar est\u00e1n espertando a posibilidade do descubrimento de vida extraterrestre. Pero \u00e9 posible que sexa descuberta aqu\u00ed, no noso sistema solar, pois, Europa, sat\u00e9lite natural de X\u00fapiter, \u00e9 un forte candidato a posu\u00edr organismos vivos. Isto \u00e9 porque se sabe que, baixo unha capa de xeo, probablemente exista un mar extraterrestre que poida albergar seres vivos.\nO descubrimento da tecnolox\u00eda necesaria para manter unha base permanente de homes na L\u00faa poder\u00eda ser o inicio da explotaci\u00f3n comercial da mesma. Moitos minerales poder\u00edan ser extra\u00eddos e enviados \u00e1 Terra. Outra posibilidade ser\u00eda o uso da L\u00faa como base de lanzamento de foguetes para os planetas m\u00e1is afastados da Terra, e a\u00ednda m\u00e1is lonxe, f\u00f3ra do sistema solar. Tal posibilidade ter\u00eda a vantaxe econ\u00f3mica da baixa gravidade lunar, que permitir\u00eda lanzar naves m\u00e1is lonxe e usando menos combustible.\nTodas estas posibilidades son bastantes esperanzadoras, inclu\u00edndo o plan recente dos Estados Unidos de enviar humanos a Marte. Isto poder\u00eda ser un paso importante para descubrir se al\u00ed xa houbo vida ou non."}
{"id": "172768", "revid": "25871", "url": "https://gl.wikipedia.org/wiki?curid=172768", "title": "Candy Cane Children", "text": "\"Candy Cane Children\" \u00e9 unha canci\u00f3n da banda estadounidense de garage rock The White Stripes, editada como sinxelo en novembro do 2002."}
{"id": "172769", "revid": "98629", "url": "https://gl.wikipedia.org/wiki?curid=172769", "title": "St\u00e9phane Hessel", "text": "St\u00e9phane Fr\u00e9d\u00e9ric Hessel, nado en Berl\u00edn o 20 de outubro de 1917 e finado o 27 de febreiro de 2013, foi un diplom\u00e1tico e embaixador alem\u00e1n nacionalizado franc\u00e9s en 1937. Combatente da Resistencia francesa durante a Segunda Guerra Mundial e un dos redactores da Declaraci\u00f3n Universal dos Dereitos Humanos de 1948, volveu adquirir sona nos derradeiros anos da s\u00faa vida con motivo da publicaci\u00f3n do ensaio \"Indignez-vous!\", publicado en galego co t\u00edtulo de \"Indign\u00e1devos!\" pola editorial Factor\u00eda K de libros.\nTraxectoria.\nNacionalizado franc\u00e9s antes de cumprir os 20 anos, foi mobilizado polo ex\u00e9rcito deste pa\u00eds ao inicio da segunda guerra mundial, para logo unirse \u00e1 Resistencia, ata que en 1941 foi capturado pola Gestapo e deportado ao campo de concentraci\u00f3n de Buchenwald, do cal logrou escapar, e ao de Mittelbau-Dora, tras ser capturado novamente. Condenado a morrer na forca, e tras fracasados intentos de fuxida, logra escapar novamente durante o traslado ao campo de concentraci\u00f3n de Bergen-Belsen.\nTras o remate da contenda mundial, participa na elaboraci\u00f3n da Declaraci\u00f3n Universal dos Dereitos Humanos, adoptada en Par\u00eds en 1948 pola Asemblea Xeral das Naci\u00f3ns Unidas, en calidade de xefe de gabinete de Henri Laugier, secretario da Comisi\u00f3n de Dereitos Humanos da ONU.\nEn 1962 funda a AFTAM (Asociaci\u00f3n para a Formaci\u00f3n dos Traballadores de \u00c1frica e Madagascar), da cal foi presidente. M\u00e1is tarde, en 1982, foi nomeado membro da Alta Autoridade Francesa da Comunicaci\u00f3n Audiovisual, por un per\u00edodo de 3 anos, onde foi responsable das radios locais privadas.\nActivismo.\nMembro da Coalici\u00f3n Francesa para a Cultura, a Paz e a Non Violencia, denunciou publicamente ao Goberno franc\u00e9s polo que consideraba o seu fracaso no cumprimento do artigo 25 da Declaraci\u00f3n Universal dos Dereitos Humanos, o dereito \u00e1 participaci\u00f3n pol\u00edtica, e reclamoulle a achega de fondos para prover de vivenda aos sen teito. Especialmente cr\u00edtico coas intervenci\u00f3ns armadas de Israel no L\u00edbano e en Palestina, chegounas a considerar como crimes de guerra, ou mesmo crimes contra a humanidade.\nEn outubro de 2010 publicou o seu ensaio \"Indignez-Vous!\", o cal xa vendera 600.000 copias cara a fins do ano. Hessel opina que a sociedade francesa ten que reaxir e crear unha nova Resistencia ao xeito da da segunda guerra mundial. Mais desta volta a causa non residir\u00eda na invasi\u00f3n dun ex\u00e9rcito estranxeiro, sen\u00f3n nas cada vez maiores diferenzas sociais entre ricos e pobres, no abuso do capital, o trato aos inmigrantes, a degradaci\u00f3n medioambiental, a causa palestina, a perda da liberdade de prensa e a deterioraci\u00f3n do Estado do benestar. O autor pide unha insurrecci\u00f3n pac\u00edfica e non violenta."}
{"id": "172770", "revid": "89787", "url": "https://gl.wikipedia.org/wiki?curid=172770", "title": "Seven Nation Army", "text": "\"Seven Nation Army\" \u00e9 unha canci\u00f3n da banda estadounidense de garage rock The White Stripes, editada como sinxelo do seu \u00e1lbum \"Elephant\" o 7 de marzo do 2003. O tema estivo no n\u00famero 1 da lista \"Modern Rock Tracks\" durante tres semanas, e ga\u00f1ou o Grammy do 2004 \u00e1 mellor canci\u00f3n de rock. Seven Nation Army \u00e9 co\u00f1ecida polo seu \"riff\" de guitarra, que pode escoitarse en case toda a canci\u00f3n. A pesar de que soa como un baixo (instrumento que a banda non usa), o son foi realmente creado por Jack White cunha guitarra semi-ac\u00fastica usando un pedal Digitech Whammy para baixarlle unha oitava. O riff foi composto nunha proba de son antes dun concerto no Corner Hotel en Melbourne, Australia, segundo as notas do libreto que acompa\u00f1a ao DVD \"Under Blackpool Lights\". O riff ispirouse no tema principal da \"Sinfon\u00eda n\u00ba 5\" de Anton Bruckner.\n\"Seven Nation Army\" \u00e9 como Jack White adoitaba a referirse ao Ex\u00e9rcito de Salvaci\u00f3n (\"Salvation Army\" en ingl\u00e9s) cando era un neno.\n\"Rolling Stone\" situou a \"Seven Nation Army\" no posto 286 na s\u00faa lista de 2010 das 500 mellores canci\u00f3ns de todos os tempos\nListaxe de canci\u00f3ns.\nO sinxelo en 7\" s\u00f3 cont\u00e9n os dous primeiros temas."}
{"id": "172771", "revid": "25871", "url": "https://gl.wikipedia.org/wiki?curid=172771", "title": "The Hardest Button to Button", "text": "\"The Hardest Button to Button\" \u00e9 unha canci\u00f3n da banda estadounidense de garage rock The White Stripes, editada como terceiro sinxelo do seu \u00e1lbum \"Elephant\" o 9 de decembro do 2003."}
{"id": "172772", "revid": "197", "url": "https://gl.wikipedia.org/wiki?curid=172772", "title": "Mar\u00eda do Carmo Henr\u00edquez Salido", "text": "Mar\u00eda do Carmo Henr\u00edquez Salido, nada en Mugardos o 5 de febreiro de 1944, \u00e9 unha ling\u00fcista galega.\nTraxectoria.\nDoutorouse en Filosof\u00eda e Letras, secci\u00f3n de Filolox\u00eda Rom\u00e1nica, pola Universidade de Santiago de Compostela. Catedr\u00e1tica de Lingua Espa\u00f1ola na Universidade de Vigo. Foi presidenta da Associa\u00e7om Galega da L\u00edngua entre 1982 e 2001."}
{"id": "172774", "revid": "1131", "url": "https://gl.wikipedia.org/wiki?curid=172774", "title": "Xos\u00e9 Lu\u00eds Grande Grande", "text": "Xos\u00e9 Lu\u00eds Grande Grande, nado en Vilaquinte (Carballedo) o 4 de setembro de 1954, \u00e9 un ling\u00fcista e pol\u00edtico galego.\nTraxectoria.\nEstudou Filolox\u00eda Galego-Portuguesa na Universidade de Santiago de Compostela. \u00c9 profesor de Lingua e Literatura Galega no IES Chapela. Foi concelleiro en Redondela por Esquerda Galega (1978-1991) e \u00e9 agora concelleiro polo BNG desde 1995."}
{"id": "172775", "revid": "5863", "url": "https://gl.wikipedia.org/wiki?curid=172775", "title": "Ant\u00f3n Grande", "text": "Ant\u00f3n Grande Penela, nado en Lugo o 8 de xullo de 1953, \u00e9 un xornalista e escritor galego.\nTraxectoria.\nComo xornalista leva traballando desde 1979, desempe\u00f1ando os cargos de xefe de informativos de Radio Lugo-Cadena SER, redactor de \"El Progreso\", onde foi logo responsable das secci\u00f3ns de monogr\u00e1ficos e de cultura. Na actualidade \u00e9 redactor xefe de Localia-Telelugo.\nAdemais de en libros, ten publicada obra narrativa en revistas como \"Coordenadas\", \"Atl\u00e1ntico Express\", \"Luzes de Galiza\", \"Cuadernos del Norte\" ou \"Grial\". Actualmente escribe en \"La Voz de Galicia\" artigos de opini\u00f3n."}
{"id": "172776", "revid": "23204", "url": "https://gl.wikipedia.org/wiki?curid=172776", "title": "Farruco Gra\u00f1a", "text": "Xos\u00e9 Farruco Gra\u00f1a Rama, nado en Carballo o 7 de outubro de 1966, \u00e9 un escritor, profesor e pol\u00edtico galego.\nTraxectoria.\nLicenciouse en Filosof\u00eda en Ciencias da Educaci\u00f3n pola Universidade de Santiago de Compostela. Establecido en Ribadeo, \u00e9 profesor de Filosof\u00eda no IES Marqu\u00e9s de Casariego, en Tapia de Casarego (Asturias). Ten presentado traballos en varias edici\u00f3ns da Semana Galega de Filosof\u00eda, as\u00ed como en Cursos de Formaci\u00f3n do Profesorado. Na actualidade colabora coa prensa local tanto da Mari\u00f1a (\"El Progreso\"-A Mari\u00f1a, \"La Comarca del Eo\") como de Berganti\u00f1os (\"La Voz de Galicia\"), as\u00ed como con prensa de \u00e1mbito galego como \"Xornal.com\", \"A Nosa Terra\" ou \"Sermos Galiza\".\nTras as elecci\u00f3ns municipais de 2015 foi concelleiro de Ribadeo ata 2019, encargado da \u00e1rea de Cultura. Tras deixar o cargo, \u00e9 presidente da Asociaci\u00f3n Cultural Francisco Lanza.\nPremios.\nPrimeiro premio, modalidade Narrativa (adulto/as) do XVI Certame Literario Terras de Chamoso."}
{"id": "172778", "revid": "1888", "url": "https://gl.wikipedia.org/wiki?curid=172778", "title": "Mar\u00eda dos Anxos Gonz\u00e1lez Refoxo", "text": "Mar\u00eda dos Anxos Gonz\u00e1lez Refoxo, nada na Porta dos Mari\u00f1os (lugar de Pazos, Padr\u00f3n) o 18 de febreiro de 1955, \u00e9 unha fil\u00f3loga galega.\nTraxectoria.\nEstudou Filolox\u00eda Galego-\u00adPortuguesa na Universidade de Santiago de Compostela, licenci\u00e1ndose na primeira promoci\u00f3n, no ano 1978. Exerceu como profesora en centros de Ferrol, Santiago e, desde 1983 no Instituto de Elvi\u00f1a da Coru\u00f1a no que se xubilou."}
{"id": "172779", "revid": "25871", "url": "https://gl.wikipedia.org/wiki?curid=172779", "title": "Brais Gonz\u00e1lez P\u00e9rez", "text": "Brais Gonz\u00e1lez P\u00e9rez, nado en Salceda de Caselas o 13 de xullo de 1988, \u00e9 un escritor e pol\u00edtico galego.\nTraxectoria.\nEstudou Dereito na Universidade de Santiago de Compostela. \u00c9 membro de agrupaci\u00f3ns como as Redes Escarlata, a Asociaci\u00f3n de Escritoras e Escritores en Lingua Galega e a Asociaci\u00f3n de Amizade Galego-Cubana Francisco Villamil. Foi ademais o secretario de organizaci\u00f3n de Adiante at\u00e9 o ano 2011. Actualmente \u00e9 avogado sendo as\u00ed o responsable da asesor\u00eda xur\u00eddica do sindicato CUT."}
{"id": "172780", "revid": "2074", "url": "https://gl.wikipedia.org/wiki?curid=172780", "title": "Antonio Risco", "text": ""}
{"id": "172782", "revid": "109216", "url": "https://gl.wikipedia.org/wiki?curid=172782", "title": "Ainhoa Cantalapiedra", "text": "Ainhoa Cantalapiedra Cu\u00f1ado, nada en Galdakao (Biscaia) o 25 de setembro de 1980, \u00e9 unha cantautora espa\u00f1ola. Chegou \u00e1 fama en 2002, formando parte da segunda edici\u00f3n do concurso Operaci\u00f3n Triunfo, na que resultou ga\u00f1adora."}
{"id": "172783", "revid": "23204", "url": "https://gl.wikipedia.org/wiki?curid=172783", "title": "Pilar Rubio", "text": "Pilar Rubio Fern\u00e1ndez, nada en Madrid o 17 de marzo de 1978, \u00e9 unha presentadora espa\u00f1ola, ademais de espor\u00e1dica actriz e modelo.\nComezou en televisi\u00f3n como reporteira no programa de humor \"S\u00e9 lo que hicisteis...\" de laSexta. O 12 de novembro de 2009, Telecinco anunciaba a s\u00faa fichaxe e en decembro debutaba nesta cadea co programa \"\u00a1M\u00e1s que baile!\". En 2011 presenta a oitava edici\u00f3n de Operaci\u00f3n Triunfo, que foi cancelada polos baixos rexistros de audiencia. \u00c9 tam\u00e9n a co-protagonista da serie \"Piratas\"."}
{"id": "172786", "revid": "1888", "url": "https://gl.wikipedia.org/wiki?curid=172786", "title": "Xes\u00fas Gonz\u00e1lez G\u00f3mez", "text": "Xo\u00e1n Xes\u00fas Gonz\u00e1lez G\u00f3mez, nado na R\u00faa o 15 de setembro de 1950, \u00e9 un escritor, tradutor e cr\u00edtico literario galego.\nTraxectoria.\nFillo de Albino Gonz\u00e1lez, combatente do bando republicano na Guerra Civil espa\u00f1ola que estivo cinco anos internado no campo de concentraci\u00f3n de Mauthausen. Residente en Barcelona desde 1966, onde traballou como produtor radiof\u00f3nico en RNE. Desenvolveu a cr\u00edtica literaria en \"A Nosa Terra\", \"Grial\", \"Luzes de Galiza\" e \"Expresso\", entre outros medios de comunicaci\u00f3n e revistas."}
{"id": "172788", "revid": "1131", "url": "https://gl.wikipedia.org/wiki?curid=172788", "title": "Estadi Ol\u00edmpic Llu\u00eds Companys", "text": "O Estadi Ol\u00edmpic Llu\u00eds Companys \u00e9 un estadio de f\u00fatbol espa\u00f1ol da cidade de Barcelona. Chamado antigamente Estadio de Montju\u00efc, recibiu a s\u00faa denominaci\u00f3n actual en 2001, na honra a Llu\u00eds Companys, presidente da Generalitat de Catalu\u00f1a durante a Segunda Rep\u00fablica.\nHistoria.\nFoi proxectado polo arquitecto Pere Dom\u00e8nech i Roura e inaugurado en 1929 con motivo da Exposici\u00f3n Internacional daquel ano, na monta\u00f1a de Montju\u00efc. En 1957 acolleu a \u00fanica final da Copa de Espa\u00f1a de f\u00fatbol que enfrontou ao RCD Espanyol e o FC Barcelona, os dous equipos m\u00e1is importantes da cidade condal.\nNa d\u00e9cada de 1960 foi infrautilizado e as s\u00faas bancadas comezaron a evidenciar preocupantes s\u00edntomas de ru\u00edna. A celebraci\u00f3n dos Xogos Ol\u00edmpicos de 1992 permitiron a s\u00faa remodelaci\u00f3n a cargo do equipo de arquitectos Correa-Mil\u00e0-Margarit-Buixad\u00e9 e coa participaci\u00f3n do italiano Gregotti.\nFoi renovado completamente para acoller os Xogos Ol\u00edmpicos. Foi baleirado e rebaixado o nivel da pista e s\u00f3 se conservaron as fachadas exteriores. Alz\u00e1ronse novas bancadas cunha capacidade total de 55\u00a0000 espectadores.\nEn 1989 foi reinaugurado con motivo da Copa do Mundo de Atletismo, tres anos antes dos Xogos, e foi testemu\u00f1a das cerimonias de inauguraci\u00f3n e de clausura dos Xogos Ol\u00edmpicos de 1992.\nNa tempada 1991/92 xogou no campo a Uni\u00f3 Esportiva Sant Andreu. En 1997 o Reial Club Deportiu Espanyol pasou a xogar os seus partidos despois de abandonar o estadio de Sarri\u00e0. O equipo xogar\u00eda en Montju\u00efc ata 2009, cando foi inaugurado o Estadio Cornell\u00e0-El Prat.\nEn 1998 o Comit\u00e9 de Estadios da UEFA outorgou a categor\u00eda cinco estrelas ao Estadio Ol\u00edmpico Llu\u00eds Companys, pola que poden celebrarse competici\u00f3ns de f\u00fatbol do m\u00e1ximo nivel continental. Esta instalaci\u00f3n est\u00e1 preparada para acoller grandes eventos deportivos, culturais e sociais con capacidade para 55\u00a0000 espectadores para actos deportivos e ata 68\u00a0000 espectadores para concertos.\nDo 26 de xullo ao 1 de agosto de 2010 celebrouse no estadio o 20\u00ba Campionato de Europa de atletismo, polo que foi novamente remodelado."}
{"id": "172789", "revid": "10599", "url": "https://gl.wikipedia.org/wiki?curid=172789", "title": "Estadio Ol\u00edmpico de Montju\u00efc", "text": ""}
{"id": "172791", "revid": "1131", "url": "https://gl.wikipedia.org/wiki?curid=172791", "title": "Estadi de Sarri\u00e0", "text": "O Estadi de Sarri\u00e0 era un estadio de f\u00fatbol espa\u00f1ol, situado no barrio de Sarri\u00e0, na cidade de Barcelona. Serviu de sede habitual ao Reial Club Deportiu Espanyol durante d\u00e9cadas. Na actualidade, na extensi\u00f3n do antigo campo de f\u00fatbol sit\u00faase un parque rodeado por novos edificios de vivenda que ocupan a \u00e1rea total do ent\u00f3n estadio.\nHistoria.\nO \"Estadi de la Carretera de Sarri\u00e0\", que por aqueles ent\u00f3n estaba localizado nos arredores de Barcelona, foi inaugurado no ano 1923 tras ser constru\u00eddo sobre un terreo co\u00f1ecido como Can R\u00e0bia. A obra tivo un custo total de 170.000 pesetas e supuxo un enorme esforzo econ\u00f3mico para o club perico que ata tivo que realizar unha xira por Suram\u00e9rica para axudar a financiar a obra.\nSarri\u00e0 foi o escenario onde se logrou o primeiro gol da historia da Liga, obra de Pitus Prats na vitoria do RCD Espanyol ante o Real Uni\u00f3n de Ir\u00fan (3-2).\nEn 1937 albergou a final da Copa da Espa\u00f1a Libre entre o Valencia CF e o Levante UD con vitoria deste \u00faltimo por 1-0.\nEn 1982, o estadio foi o escenario onde se disputaron os encontros correspondentes ao Grupo 3 da segunda rolda do Mundial de F\u00fatbol de 1982 celebrado en Espa\u00f1a acollendo un triangular entre as selecci\u00f3ns da Arxentina, Italia e o Brasil.\nDez anos despois foi \u00e1 s\u00faa vez unha das subsedes onde se disputou o torneo de f\u00fatbol dos Xogos Ol\u00edmpicos de Barcelona 1992.\nA \u00faltima tempada na que o RCD Espanyol disputou os seus encontros como local no Estadi de Sarri\u00e0 foi a 1996/97. Os problemas econ\u00f3micos do club obrigaron a vender o estadio a empresas inmobiliarias. O \u00faltimo partido xogado en Sarri\u00e0 foi o 21 de xu\u00f1o de 1997, partido no que o Espanyol ga\u00f1ou por 3 goles a 2 ao Valencia CF, sendo o xogador do conxunto visitante Iv\u00e1n Campo o autor do \u00faltimo tanto oficial marcado no estadio."}
{"id": "172792", "revid": "98629", "url": "https://gl.wikipedia.org/wiki?curid=172792", "title": "Estadio de San Mam\u00e9s (2013)", "text": "San Mam\u00e9s \u00e9 un estadio de f\u00fatbol situado no barrio de Basurtu da cidade de Bilbao, no Pa\u00eds Vasco. Foi inaugurado na s\u00faa primeira fase de construci\u00f3n o 16 de setembro de 2013 e \u00e9 o sucesor do antigo San Mam\u00e9s. \u00c9 utilizado principalmente polo Athletic Club para a pr\u00e1ctica do f\u00fatbol, a\u00ednda que ter\u00e1 outros usos complementarios nos que se incl\u00fae un centro de innovaci\u00f3n deportiva e outro de medicina deportiva, unha pista de atletismo subterr\u00e1nea e un polideportivo municipal. Ademais, ser\u00e1 utilizado como recinto para concertos de grande envergadura, do mesmo xeito que o seu antecesor.\nA primeira pedra colocouse o 26 de maio de 2010 e o inicio das obras foiu, oficialmente, o 25 de xu\u00f1o do mesmo ano. O estadio estase realizando en d\u00faas fases: na primeira, xa conclu\u00edda, levouse a cabo a construci\u00f3n dos dous laterais e un dos fondos, mentres que na segunda construirase o \u00faltimo fondo e habilitaranse os palcos VIP. Est\u00edmase que o estadio estar\u00e1 totalmente constru\u00eddo na primavera de 2015, a\u00ednda que o Athletic Club comezou a xogar nel a partir da tempada 2013/14, a falta da construci\u00f3n dun dos fondos. O estadio foi inaugurado na s\u00faa primeira fase de construci\u00f3n, o luns 16 de setembro de 2013, nun partido de liga fronte ao Celta de Vigo que ga\u00f1ou o equipo local por 3-2.\nO novo campo ten capacidade para 53\u00a0289 localidades (ampliable en 2000 m\u00e1is, segundo o arquitecto C\u00e9sar Azc\u00e1rate), e conta co rango de estadio de Categor\u00eda 4 (o m\u00e1ximo outorgado pola UEFA), co que poder\u00e1 albergar finais organizadas pola UEFA.\nHistoria.\nAnteproxectos.\nO Athletic Club, xogou durante a maior parte da s\u00faa historia no antigo campo de San Mam\u00e9s, o cal foi remodelado en varias ocasi\u00f3ns desde a s\u00faa construci\u00f3n en 1913. A s\u00faa \u00faltima gran remodelaci\u00f3n tivo lugar en 1982, con motivo da celebraci\u00f3n da Copa Mundial de F\u00fatbol de 1982. Con todo, durante a d\u00e9cada de 1990 empezouse a suscitar a construci\u00f3n dun novo estadio, debido a que o antigo est\u00e1base quedando obsoleto e as medidas de seguridade e acceso ao mesmo non eran o suficientemente eficientes que deberan ser. A iso sum\u00e1baselle que a UEFA cada vez esix\u00eda unhas medidas m\u00e1is estritas, como a supresi\u00f3n das bancadas de p\u00e9 ou melloras na seguridade e accesibilidade para persoas con discapacidades.\nDurante a d\u00e9cada de 1990, o concello de Bilbao comezou os primeiros proxectos para modernizar a cidade, entre eles creouse o metro de Bilbao, o museo Guggenheim en 1997 ou o Palacio Euskalduna en 1999. Nesa \u00e9poca busc\u00e1base un proxecto para Abandoibarra, barrio situado na ribeira da r\u00eda de Bilbao. Aproveitando isto, o arquitecto espa\u00f1ol Santiago Calatrava propuxo crear un novo estadio de f\u00fatbol nese mesmo lugar, aportando un dese\u00f1o preliminar do mesmo. Pero a proposta foi descartada debido a que o concello non quer\u00eda constru\u00edr un campo nesa zona.\nOutra das propostas veu da man de Norman Foster. O afamado arquitecto brit\u00e1nico propuxo crear o novo campo no lugar onde se situaba a antiga feira de mostras, o proxecto de Foster inclu\u00eda un estadio de 55.000 espectadores de aforamento con dous centros comerciais e un edificio de oficinas baixo as tribunas. Pero a proposta tampouco frutificou debido \u00e1s dificultades arquitect\u00f3nicas.\nDurante os primeiros anos da d\u00e9cada de 2000, o por ent\u00f3n presidente do club, Javier Uria, comezou a tratar en serio a posibilidade de crear un novo estadio nos terreos da feira de mostras e inici\u00e1ronse os estudos pertinentes para atopar a forma de constru\u00edr un estadio nesa zona. A idea do futuro proxecto foi presentada aos socios compromisarios na asemblea ordinaria anual, que deron o visto e prace \u00e1 construci\u00f3n dun futuro campo. Desta forma comez\u00e1base a dar forma a un proxecto que anos m\u00e1is tarde se converter\u00eda en realidade.\nConstruci\u00f3n.\nA partir de 2004, a xunta directiva presidida por Fernando Lamikiz, emprendeu as xesti\u00f3ns para que o proxecto botase a andar, o sitio elixido para constru\u00edr o novo estadio foi o lugar que ocupaba a antiga feira de mostras, que perdera a s\u00faa utilidade debido \u00e1 construci\u00f3n do Bilbao Exhibition Centre. O 7 de abril de 2006 o concello de Bilbao presentou o acordo institucional polo que se modificaba o plan para a zona de Basurto-San Mam\u00e9s, de forma que se reservaba un espazo para a construci\u00f3n do novo campo. O 28 de novembro do mesmo ano, o concello de Bilbao culminou a redacci\u00f3n do plan especial de renovaci\u00f3n urban\u00edstica de San Mam\u00e9s. O plan posibilitaba a creaci\u00f3n dun novo campo de f\u00fatbol para o Athletic, cunha capacidade de entre 50.000 e 55.000 espectadores, que ocupar\u00eda unha superficie do chan de 29.634 m\u00b2, fronte aos 21.500 m\u00b2 do antigo estadio. Acordouse que o novo estadio ser\u00eda constru\u00eddo sen suprimir o funcionamento do existente, e que compartir\u00eda o espazo herdado da antiga feira de mostras co novo campus da Universidade do Pa\u00eds Vasco.\nO 28 de decembro de 2006 comezouse coa derriba da antiga feira de mostras, o proceso demorouse ata outubro de 2007, debido a que se fixo unha minuciosa separaci\u00f3n dos materiais para a s\u00faa posterior reciclaxe. O 19 de xaneiro de 2007 fundouse a sociedade San Mam\u00e9s Barria; composta polo Athletic Club, a BBK e a Deputaci\u00f3n Foral de Biscaia, que ser\u00edan os propietarios do novo estadio. O Athletic e a Deputaci\u00f3n Foral proporcionar\u00edan o terreo e unha parte do custo do novo estadio mentres a BBK correr\u00eda coa outra parte e as f\u00f3rmulas de financiamento.\nO 7 de marzo de 2007 presentouse o proxecto b\u00e1sico do novo estadio e realizouse o acto de firma da constituci\u00f3n de\nSan Mam\u00e9s Barr\u00eda S.L. O arquitecto de ACXT-IDOM, C\u00e9sar Azkarate, explicou as caracter\u00edsticas do novo estadio: a pel externa do estadio ser\u00eda unha cuberta de escamas de cristal, suxeita por unha estrutura met\u00e1lica a modo de rede. Esta cuberta estar\u00eda permanentemente iluminada, grazas a un complexo c\u00f3digo de iluminaci\u00f3n que, ao estilo do Allianz Arena de M\u00fanic, variar\u00e1 en catro estados distintos. Durante o d\u00eda ser\u00eda transparente; de noite estar\u00eda iluminado como un faro no medio da cidade; os d\u00edas de partido a iluminaci\u00f3n ser\u00eda en vermello e branco, e cando houbese un gol do Athletic uns focos situados na fachada acenderanse a modo de flashes. Ademais, o estadio contar\u00eda cunha capacidade para 56.000 espectadores, repartidos en 3 aneis e un cuarto m\u00e1is pequeno, que albergar\u00eda m\u00e1is de 100 palcos V.I.P. O 23 de marzo do mesmo ano, convocouse unha asemblea xeral extraordinaria por parte dos socios compromisarios do Athletic, para levar a cabo a aprobaci\u00f3n da construci\u00f3n do novo estadio. Realizada a votaci\u00f3n, o proxecto foi aprobado polo 70% dos socios compromisarios.\nA partir de 2008 e debido \u00e1 crise, o proxecto atrasouse, e finalmente tivo que modificarse por completo para que a construci\u00f3n do estadio non resultase tan custosa. Tras varios meses sen noticias sobre o novo campo, ao fin en 2009 presentouse o novo proxecto, no que se suprimiron varios elementos importantes como a terceira bancada, a fachada de escamas de vidro e algunhas cousas m\u00e1is. Isto suscitou malestar entre os socios, que v\u00edan como o proxecto inicial que se lles presentou na asemblea cambiara de forma considerable. Malia iso a xunta directiva, nesta ocasi\u00f3n presidida por Fernando Garc\u00eda Macua, proseguiu coas xesti\u00f3ns pertinentes para levar a cabo a construci\u00f3n do campo. De novo pasou longo tempo ata que se concretou de forma definitiva o inicio das obras; as\u00ed, o 26 de maio de 2010 realizouse o acto de colocaci\u00f3n da primeira pedra, e un mes m\u00e1is tarde, o 25 de xu\u00f1o, deron comezo os primeiros traballos, que consistiron principalmente na adecuaci\u00f3n do terreo e movemento de terras. Logo houbo un pequeno paro de varios meses, e non foi ata marzo de 2011 cando por fin deu comezo a primeira fase da construci\u00f3n, que culminou no ver\u00e1n de 2013, como estaba programado.\nInauguraci\u00f3n.\nO estadio inaugurouse o luns 16 de setembro de 2013, \u00e1s 22:00 horas, nun partido correspondente \u00e1 4\u00aa xornada de liga da tempada 2013/14. Naquel partido o Athletic Club enfrontouse ao Celta de Vigo e o resultado final foi de 3-2 para os locais. O brasileiro Charles Dias foi o autor do primeiro gol da historia de San Mam\u00e9s, adiantando ao Celta no marcador, pero s\u00f3 uns minutos despois Mikel San Jos\u00e9 logrou empatar para os bilba\u00ednos. No segundo tempo o Athletic p\u00faxose por diante cun gol de Andoni Iraola e posteriormente aumentou distancias con outro de Be\u00f1at Etxebarria. Daquela Santi Mina recortou distancias para o Celta e puxo o definitivo 3-2 no marcador.\nInstalaci\u00f3ns.\nO estadio foi constru\u00eddo para conservar e mellorar a actual atmosfera de son envolvente producida polos c\u00e1nticos dos afeccionados locais. Exteriormente ser\u00e1 un estadio de f\u00fatbol. Como resultado da condici\u00f3n do Goberno Vasco para a s\u00faa entrada na sociedade San Mam\u00e9s Barria, e xa que logo na achega econ\u00f3mica, acordouse que nos sotos do estadio sit\u00faense ademais as seguintes instalaci\u00f3ns ocupando un total de 5.434 m\u00b2. Estas instalaci\u00f3ns non afectan ao proxecto xeral do estadio, apenas supo\u00f1en un lixeiro aumento do custo e exteriormente non son apreciables.\nOutras instalaci\u00f3ns:\nConstruci\u00f3n.\nModo de construci\u00f3n.\nSan Mam\u00e9s est\u00e1 constru\u00eddo sobre o soar da antiga feira de mostras e do antigo estadio de San Mam\u00e9s, que se derribou unha vez constru\u00edronse 3/4 do novo estadio. Primeiro, levant\u00e1ronse as bancadas laterais e un dos fondos. Unha vez constru\u00eddas, o Athletic puido mudarse xa ao novo campo e comezar a xogar nel, a falta da construci\u00f3n dun dos fondos. Simultaneamente, procedeuse \u00e1 derriba do antigo San Mam\u00e9s (durante 2013, de forma que o hist\u00f3rico San Mam\u00e9s logrou cumprir 100 anos de historia). Unha vez retirados os cascallos, constru\u00eduse o \u00faltimo fondo no lugar que ocupaba a tribuna principal do antigo San Mam\u00e9s. Cando se rematou de constru\u00edr este fondo, o estadio xa se atopa totalmente acabado dende principios de 2015. O resto do terreo \u00e9 reutilizado para levantar varios edificios da UPV-EHU.\nFases e cronolox\u00eda das obras.\nA continuaci\u00f3n m\u00f3strase unha t\u00e1boa coas fases e a cronol\u00f3xica oficial das obras, confirmadas polo directivo do club Juan Antonio Zarate na asemblea de socios compromisarios de 2010.\nFinanciamento da construci\u00f3n.\nO financiamento para a construci\u00f3n do estadio levarase a cabo pola sociedade San Mam\u00e9s Barria, composta por cinco socios, a achega econ\u00f3mica de cada socio \u00e9 a seguinte:"}
{"id": "172795", "revid": "23204", "url": "https://gl.wikipedia.org/wiki?curid=172795", "title": "Brendan Gleeson", "text": "Brendan Gleeson, nado o 29 de marzo de 1955 en Dubl\u00edn, \u00e9 un actor irland\u00e9s. \u00c9 co\u00f1ecido por aparecer en filmes como \"Braveheart\", \"Gangs of New York\", \"In Bruges\", \"28 Days Later\", \"Troia\", os filme de \"Harry Potter\", \"The Guard\" e o papel de Michael Collins en \"The Treaty\". Ga\u00f1ou un Premio Emmy no 2009 pla s\u00faa interpretaci\u00f3n de Winston Churchill no filme \"Into the Storm\".\nTraxectoria.\nBrendan Gleeson, nado en Dubl\u00edn, tivo unha vida \u00e1 marxe do mundo do espect\u00e1culo ata que rematou a universidade, a\u00ednda que o seu primeiro papel importante o tivo con 34 anos, na longametraxe irlandesa \"The Field\", en 1990. Antes de adicarse \u00e1 actuaci\u00f3n foi mestre de secundaria nun instituto en Dubl\u00edn.\nActuou en \"Braveheart\" e grazas a este papel acadou m\u00e1is reco\u00f1ecemeto e puido trocar un pouco de papeis, intervindo en \"Turbulence\", \"\" e \"A.I. Artificial Intelligence\". Tam\u00e9n destaca o seu papel do auror Alastor Moody na saga de \"Harry Potter\".\nGleeson casou con Mary Weldon en 1982, e ten catro fillos (Domhnall, Fergus, Br\u00edain e R\u00faair\u00ed). \u00c9 tam\u00e9n un notable m\u00fasico, toca o fiddle (ou viol\u00edn celta).\nTen unha grande amizade co co\u00f1ecido actor, tam\u00e9n irland\u00e9s, Liam Neeson."}
{"id": "172796", "revid": "22570", "url": "https://gl.wikipedia.org/wiki?curid=172796", "title": "Andrade, Ar\u00edns, Santiago de Compostela", "text": "Andrade \u00e9 un lugar da parroquia do Ar\u00edns no concello coru\u00f1\u00e9s de Santiago de Compostela na comarca de Santiago. Ti\u00f1a 98 habitantes no ano 2010 segundo datos do Instituto Nacional de Estad\u00edstica, dos cales 50 eran homes e 48 eran mulleres.\nEste lugar dista 4,2 quil\u00f3metros da capital do concello."}
{"id": "172797", "revid": "22570", "url": "https://gl.wikipedia.org/wiki?curid=172797", "title": "O Aramio, Ar\u00edns, Santiago de Compostela", "text": "O Aramio \u00e9 un lugar da parroquia do Ar\u00edns no concello coru\u00f1\u00e9s de Santiago de Compostela na comarca de Santiago. Ti\u00f1a 42 habitantes no ano 2010 segundo datos do Instituto Nacional de Estad\u00edstica, dos cales 25 eran homes e 17 eran mulleres.\nEste lugar dista 8,2 quil\u00f3metros da capital do concello."}
{"id": "172798", "revid": "22570", "url": "https://gl.wikipedia.org/wiki?curid=172798", "title": "A Cacharela, Ar\u00edns, Santiago de Compostela", "text": "A Cacharela \u00e9 un lugar da parroquia do Ar\u00edns no concello coru\u00f1\u00e9s de Santiago de Compostela na comarca de Santiago. Ti\u00f1a 71 habitantes no ano 2010 segundo datos do Instituto Nacional de Estad\u00edstica, dos cales 41 eran homes e 30 eran mulleres."}
{"id": "172799", "revid": "22570", "url": "https://gl.wikipedia.org/wiki?curid=172799", "title": "A Devesa, Ar\u00edns, Santiago de Compostela", "text": "A Devesa \u00e9 un lugar da parroquia do Ar\u00edns no concello coru\u00f1\u00e9s de Santiago de Compostela na comarca de Santiago. Ti\u00f1a 323 habitantes no ano 2010 segundo datos do Instituto Nacional de Estad\u00edstica, dos cales 170 eran homes e 153 eran mulleres."}
{"id": "172802", "revid": "22570", "url": "https://gl.wikipedia.org/wiki?curid=172802", "title": "Forn\u00e1s, Ar\u00edns, Santiago de Compostela", "text": "Forn\u00e1s \u00e9 un lugar da parroquia do Ar\u00edns no concello coru\u00f1\u00e9s de Santiago de Compostela na comarca de Santiago. Ti\u00f1a 70 habitantes no ano 2010 segundo datos do Instituto Nacional de Estad\u00edstica, dos cales 38 eran homes e 32 eran mulleres."}
{"id": "172803", "revid": "1987", "url": "https://gl.wikipedia.org/wiki?curid=172803", "title": "O Igrexario, Ar\u00edns, Santiago de Compostela", "text": "O Igrexario \u00e9 un lugar da parroquia do Ar\u00edns no concello coru\u00f1\u00e9s de Santiago de Compostela na comarca de Santiago. Ti\u00f1a 163 habitantes no ano 2018 segundo datos do Instituto Nacional de Estad\u00edstica, dos cales 78 eran homes e 85 eran mulleres."}
{"id": "172804", "revid": "85894", "url": "https://gl.wikipedia.org/wiki?curid=172804", "title": "Lobio, Ar\u00edns, Santiago de Compostela", "text": "Lobio \u00e9 un lugar da parroquia do Ar\u00edns no concello coru\u00f1\u00e9s de Santiago de Compostela na comarca de Santiago. Segundo o Instituto Nacional de Estad\u00edstica en 2018 ti\u00f1a 42 habitantes (25 homes e 17 mulleres)."}
{"id": "172805", "revid": "22570", "url": "https://gl.wikipedia.org/wiki?curid=172805", "title": "A Pena, Ar\u00edns, Santiago de Compostela", "text": "A Pena \u00e9 un lugar da parroquia do Ar\u00edns no concello coru\u00f1\u00e9s de Santiago de Compostela na comarca de Santiago. Ti\u00f1a 25 habitantes no ano 2010 segundo datos do Instituto Nacional de Estad\u00edstica, dos cales 11 eran homes e 14 eran mulleres."}
{"id": "172806", "revid": "22570", "url": "https://gl.wikipedia.org/wiki?curid=172806", "title": "Sanxu\u00e1s, Ar\u00edns, Santiago de Compostela", "text": "Sanxu\u00e1s \u00e9 un lugar da parroquia do Ar\u00edns no concello coru\u00f1\u00e9s de Santiago de Compostela na comarca de Santiago. Ti\u00f1a 65 habitantes no ano 2010 segundo datos do Instituto Nacional de Estad\u00edstica, dos cales 35 eran homes e 30 eran mulleres."}
{"id": "172807", "revid": "22570", "url": "https://gl.wikipedia.org/wiki?curid=172807", "title": "Sobr\u00edns, Ar\u00edns, Santiago de Compostela", "text": "Sobr\u00edns \u00e9 un lugar da parroquia do Ar\u00edns no concello coru\u00f1\u00e9s de Santiago de Compostela na comarca de Santiago. Ti\u00f1a 27 habitantes no ano 2010 segundo datos do Instituto Nacional de Estad\u00edstica, dos cales 14 eran homes e 13 eran mulleres."}
{"id": "172808", "revid": "22570", "url": "https://gl.wikipedia.org/wiki?curid=172808", "title": "A Torre Branca, Ar\u00edns, Santiago de Compostela", "text": "A Torre Branca \u00e9 un lugar da parroquia do Ar\u00edns no concello coru\u00f1\u00e9s de Santiago de Compostela na comarca de Santiago. Ti\u00f1a 175 habitantes no ano 2010 segundo datos do Instituto Nacional de Estad\u00edstica, dos cales 89 eran homes e 86 eran mulleres."}
{"id": "172809", "revid": "22570", "url": "https://gl.wikipedia.org/wiki?curid=172809", "title": "Vilacova, Ar\u00edns, Santiago de Compostela", "text": "Vilacova \u00e9 un lugar da parroquia do Ar\u00edns no concello coru\u00f1\u00e9s de Santiago de Compostela na comarca de Santiago. Ti\u00f1a 69 habitantes no ano 2010 segundo datos do Instituto Nacional de Estad\u00edstica, dos cales 39 eran homes e 30 eran mulleres."}
{"id": "172810", "revid": "98629", "url": "https://gl.wikipedia.org/wiki?curid=172810", "title": "Gas mostaza", "text": "O gas mostaza foi un tipo de gas b\u00e9lico inventado e utilizado por Alema\u00f1a durante a primeira guerra mundial. Foi o principal gas velenoso dos que Alema\u00f1a utilizou durante este conflito para aniquilar as posici\u00f3ns inimigas. Este gas, previamente fervido a altas temperaturas, provocaba vapores t\u00f3xicos que mataba, en grandes concentraci\u00f3ns, as persoas que se v\u00edan en contacto directo con el, ademais diso e de ser un gas letal, tam\u00e9n contaminaba o medio ambiente. O seu nome deriva do olor que ten, parecido ao da mostaza."}
{"id": "172811", "revid": "23204", "url": "https://gl.wikipedia.org/wiki?curid=172811", "title": "Rupert Grint", "text": "Rupert Alexander Lloyd Grint, nado en Essex, Inglaterra, o 24 de agosto de 1988, \u00e9 un actor co\u00f1ecido por interpretar a Ron Weasley nas pel\u00edculas de \"Harry Potter\".\nTraxectoria.\nRupert Grint naceu o 24 de agosto de 1988, en Essex, Inglaterra, Reino Unido. Declarouse afeccionado \u00e1 serie de libros de \"Harry Potter\", e para a s\u00faa audici\u00f3n enviou un v\u00eddeo feito por el mesmo, no cal cantou un rap coas raz\u00f3ns polas que deb\u00eda ser elixido para o papel. Despois de rematar o primeiro filme da saga, \"Harry Potter e a pedra filosofal\", apareceu noutro filme brit\u00e1nico, \"Thunderpants\" (2002).\nPosteriormente, retomou a personaxe de Ron Weasley no resto dos filmes da saga."}
{"id": "172818", "revid": "1410", "url": "https://gl.wikipedia.org/wiki?curid=172818", "title": "Muamar al-Qadafi", "text": "Muamar Abu Miniar al-Qadafi, nado en Sirte o 7 de xu\u00f1o de 1942 e morto na mesma localidade o 20 de outubro de 2011, foi o xefe de Estado de Libia dende 1969 at\u00e9 2011. En calidade de presidente do consello da revoluci\u00f3n, nacionalizou a industria do petr\u00f3leo e converteuse no primeiro representante da Uni\u00f3n do Magreb \u00c1rabe. Nas d\u00e9cadas de 1970 e 1980 apoiou diversos grupos isl\u00e1micos de liberaci\u00f3n nacional no Terceiro Mundo. Foi un personaxe pol\u00e9mico que manti\u00f1a un r\u00e9xime de democracia popular."}
{"id": "172819", "revid": "25871", "url": "https://gl.wikipedia.org/wiki?curid=172819", "title": "Tamborileros de Tabasco", "text": "Co\u00f1\u00e9cense como Tamborileros de Tabasco os conxuntos musicais aut\u00f3ctonos t\u00edpicos do estado mexicano de Tabasco, conformado por un n\u00famero indefinido de integrantes, os cales executan dous tipos de instrumento, un de vento: a frauta de millo mi\u00fado e un de percusi\u00f3n: tambores feitos de madeira de cedro, con parche de pel."}
{"id": "172824", "revid": "22795", "url": "https://gl.wikipedia.org/wiki?curid=172824", "title": "Crenzas", "text": ""}
{"id": "172831", "revid": "88215", "url": "https://gl.wikipedia.org/wiki?curid=172831", "title": "FC Schalke 04", "text": "O Fu\u00dfball-Club Gelsenkirchen-Schalke 04 e.V., mellor co\u00f1ecido simplemente como Schalke 04, \u00e9 un club alem\u00e1n de f\u00fatbol da cidade de Gelsenkirchen que compite regularmente na Bundesliga, a m\u00e1xima categor\u00eda deste deporte no pa\u00eds xermano. O club foi fundado no ano 1904, como se reflicte no seu nome. Tr\u00e1tase dun dos equipos de f\u00fatbol m\u00e1is populares de Alema\u00f1a, a pesar de ter acadado a maior\u00eda dos seus \u00e9xitos nos anos 30 e 40 do s\u00e9culo pasado. A encontro de maior rivalidade do Schalke 04 \u00e9 co seu veci\u00f1o, o Borussia Dortmund. Ese encontro \u00e9 co\u00f1ecido como \"Derbi do Ruhr\". O club tam\u00e9n se dedica ao baloncesto, balonm\u00e1n, atletismo etc.\nEstadio.\nO FC Schalke 04 xoga os seus encontros como local no Ventils-Arena, que se chama as\u00ed por raz\u00f3ns publicitarias, que foi constru\u00eddo entre os anos 1998 e 2001, e inaugurado no 2001. A capacidade do estadio \u00e9 de 61.672 persoas como m\u00e1ximo, 54.142 sentadas. Antes de constru\u00edr este estadio novo, o Schalke04 xogaba nun estadio con pistas de atletismo e capacidade para 62.109 persoas, chamado Parkstadion, a car\u00f3n do novo estadio, que agora est\u00e1 en ru\u00ednas.\nXogadores.\nCadro actual.\n\"Actualizado a 23 de decembro de 2019.\""}
{"id": "172832", "revid": "109216", "url": "https://gl.wikipedia.org/wiki?curid=172832", "title": "Crenzas do pastafarismo", "text": "O deus do pastafarismo, relixi\u00f3n par\u00f3dica, \u00e9 o Monstro de Espaguete Voador (Monesvol ou MEV en galego), (\"Flying Spaghetti Monster\", FSM, en ingl\u00e9s); os seus seguidores ch\u00e1manse a si mesmos pastafaris (aludindo aos rastafaris), e humoristicamente proclaman ter sido \"tocados polo seu ap\u00e9ndice tallarinesco\", predicando a palabra do seu \"Se\u00f1or Tallarinesco\" como a relixi\u00f3n verdadeira.\nHenderson propuxo moitos dos principios b\u00e1sicos do pastafarismo entre os argumentos contra os fundamentos do dese\u00f1o intelixente da s\u00faa primeira carta aberta.\nEstas \"crenzas can\u00f3nicas\" expostas na primeira carta ao Consello de Educaci\u00f3n de Kansas foron publicadas e desenvolvidas na s\u00faa web oficial, e no \"Evanxeo do Monstro de Espaguete Voador\", onde Henderson se describe como profeta.\nPrincipais crenzas.\nA maior\u00eda das crenzas do pastafarismo elix\u00edronse expresamente con intenci\u00f3n de satirizar os argumentos comunmente usados polos defensores do dese\u00f1o intelixente e imitando algunhas das s\u00faas crenzas:\nEn cambio, no \"inferno\":\nExemplo:\nOs piratas e o quecemento global.\nA relaci\u00f3n inversa entre o n\u00famero de piratas no mundo e os efectos do quecemento global foi un dos argumentos usados por Bobby Henderson na s\u00faa carta orixinal ao Consello Escolar de Kansas. Nun gr\u00e1fico (cos valores do eixe dos X desordenados intencionadamente) expo\u00f1\u00eda como hab\u00eda unha perfecta correlaci\u00f3n entre o aumento da temperatura do planeta e a diminuci\u00f3n de piratas desde o ano 1820, burl\u00e1ndose as\u00ed da falacia l\u00f3xica de que a correlaci\u00f3n implica causa, esgrimida por alg\u00fans grupos relixiosos cando afirman que as cat\u00e1strofes e guerras do mundo van en aumento como consecuencia da diminuci\u00f3n dos valores relixiosos a nivel mundial. Ademais indicaba que a s\u00faa teor\u00eda deb\u00eda impartirse polos ensinantes totalmente disfrazados de piratas, e que o contrario ser\u00eda unha falta de respecto \u00e1s s\u00faas crenzas.\nA partir de ent\u00f3n os piratas inclu\u00edronse humoristicamente de forma recorrente no sistema de crenzas pastafari. Segundo este, os piratas son \"seres absolutamente divinos\", A s\u00faa imaxe de ladr\u00f3ns e foraxidos \u00e1 froito da desinformaci\u00f3n estendida polos te\u00f3logos cristi\u00e1ns na Idade Media e polos Hare Krishna. O pastafarismo di que en realidade son \"exploradores amantes da paz e diseminadores da boa vontade\" que distrib\u00faen caramelos e lambetadas entre os nenos pequenos, e indican que os piratas modernos non te\u00f1en nada que ver cos \"bucaneiros buscadores hist\u00f3ricos de diversi\u00f3n\".\nAdemais cren que os piratas fantasma son os respons\u00e1beis de todas as desaparici\u00f3ns misteriosas do Tri\u00e1ngulo das Bermudas.\nOs pastafaris celebran o \"D\u00eda Internacional de Falar como os Piratas\" o 19 de setembro.\nEn 2008 Henderson interpretou o incremento de actividades relacionadas coa pirater\u00eda no Golfo de Ad\u00e9n como unha proba adicional da s\u00faa teor\u00eda, sinalando que Somalia ten \"o maior n\u00famero de piratas e as menores emisi\u00f3ns de d\u00ed\u00f3xido de carbono do mundo\".\nO Evanxeo do Monstro de Espaguete Voador.\nEn decembro de 2005 Henderson recibiu un anticipo de 80.000\u00a0d\u00f3lares da editorial Villard para escribir \"O evanxeo do Monstro de Espaguete Voador\" co subt\u00edtulo \"O premio gordo para un enxe\u00f1eiro de m\u00e1quinas comecartos en paro, e herexe\". O autor declarou que pensaba empregar os beneficios para constru\u00edr un barco pirata co que expandir a palabra da relixi\u00f3n pastafari.\nO libro publicouse o 28 de marzo de 2006, e nel Henderson estende o sistema de crenzas pastafari creado na carta aberta orixinal. Henderson empegea a s\u00e1tira para presentar erros l\u00f3xicos percibidos na biolox\u00eda evolutiva, e trata a historia desde unha perspectiva pastafariana. O Evanxeo reta aos lectores a probar o pastafarianismo durante 30 d\u00edas, afirmando que \"se non te gustamos, a t\u00faa viella relixi\u00f3n seguramente te admitir\u00e1 de volta\". Henderson afirma na s\u00faa web que venderon m\u00e1is de 100.000 exemplares."}
{"id": "172834", "revid": "5832789", "url": "https://gl.wikipedia.org/wiki?curid=172834", "title": "Henrique IV do Sacro Imperio Romano Xerm\u00e1nico", "text": "Henrique IV, nado en 1050 e finado en 1106, foi o terceiro emperador da dinast\u00eda Salia do Sacro Imperio Romano Xerm\u00e1nico. Fillo de Henrique III e de Agnes de Poitou.\nTraxectoria.\nTrala morte de Henrique III o 5 de outubro de 1056 Henrique IV s\u00f3 ti\u00f1a 6 anos. Tanto a s\u00faa protecci\u00f3n como a do Imperio foi confiada \u00f3 papa V\u00edtor II, quen, grazas \u00e1 s\u00faa habilidade diplom\u00e1tica, logrou asegurar a sucesi\u00f3n e permitiu a rexencia da nai do rei; incluso outorg\u00e1ndolle a esta o dereito de escoller sucesor en caso de morte do seu fillo.\nTrala morte de V\u00edtor II, tanto a s\u00e9 pontificia como a nobreza do Imperio se aproveitaron da debilidade dun rei menor de idade. Escoll\u00e9ronse papas, sen sequera comunicarllo \u00f3 imperio e Nicolao II aproveitou para cambiar o sistema de elecci\u00f3n papal qued\u00e1ndolle \u00f3 emperador o chamado dereito de asentimento, a\u00ednda que non est\u00e1 claro se o asentimento era antes ou despois da elecci\u00f3n cardinalicia. Nicolao II tam\u00e9n conseguiu un xuramento de fidelidade por parte dos Normandos asentados no sur da pen\u00ednsula It\u00e1lica; pasando estes a ser vasalos do pont\u00edfice. Outorgando o papa dereitos sobre terras que antes da conquista normanda pertenc\u00edan \u00f3 imperio.\nToda esta pol\u00edtica independente do papa viuse con resentimento dende as terras imperiais e un s\u00ednodo cortes\u00e1n declarou nulas as s\u00faas decisi\u00f3ns, sendo ignorado polo imperio ata a s\u00faa morte. Pouco despois d\u00e1se o golpe de estado de Kaiserwerth comandado pola nobreza e que afasta \u00f3 rei da s\u00faa nai, deixando esta de ser rexente. O arcebispo de Colonia Ann\u00f3n pasou a ser o rexente.\nTrala morte do papa se produciu un conflito sucesorio, habendo dous papas \u00e1 vez, Ann\u00f3n influ\u00edu sobre o rei para escoller \u00f3 partidario das reformas que se estaban a producir na Igrexa, Alexandre II.\nQuerela das investiduras.\nNo 1070 Wid\u00f3n de Mil\u00e1n, canso do seu cargo de bispo de Mil\u00e1n, env\u00edalle o anel e o b\u00e1culo \u00f3 emperador e este decide investir como bispo \u00f3 cl\u00e9rigo nobre Godofredo. Pero trala morte de Wid\u00f3n en 1072, o papa nomea bispo a At\u00f3n, produc\u00edndose as\u00ed un cisma, que, trala morte de Alexandro II en 1073, continuar\u00eda co papa Gregorio VII."}
{"id": "172840", "revid": "98629", "url": "https://gl.wikipedia.org/wiki?curid=172840", "title": "Amistad", "text": "Amistad \u00e9 un filme dirixido por Steven Spielberg que se estreou en 1997. \u00c9 un drama baseado en feitos reais sobre o amotinamento dos escravos que \u00edan a bordo do veleiro espa\u00f1ol \"La Amistad\" no ano 1839, e a loita legal que provocou. Foi rodada en tres linguas; en ingl\u00e9s, en espa\u00f1ol e en lingua mende.\nSinopse.\nNo ano 1839, un barco espa\u00f1ol chamado \"La Amistad\" \u00e9 o escenario dun amotinamento por parte dos escravos africanos que transportaba. Estes fanse co control do nav\u00edo tentando volver \u00f3 seu fogar, pero non conseguen o seu obxectivo e son levados \u00f3s Estados Unidos para seren xulgados por asasinato. Este suceso pon en evidencia a divisi\u00f3n social do pa\u00eds pola diferenza de posturas sobre a escravitude que hai entre o norte e o sur dos Estados Unidos. A Guerra de Secesi\u00f3n \u00e9 unha ameaza para o presidente Martin Van Buren. Ademais diso hai mesturados importantes intereses econ\u00f3micos, mentres que para os presos s\u00f3 se trata dun dereito fundamental do ser humano, a liberdade."}
{"id": "172843", "revid": "89787", "url": "https://gl.wikipedia.org/wiki?curid=172843", "title": "Sebasti\u00e1n Pi\u00f1era", "text": "Miguel Juan Sebasti\u00e1n Pi\u00f1era Eche\u00f1ique, nado en Santiago de Chile o 1 de decembro de 1949, \u00e9 un pol\u00edtico chileno. Foi presidente de Chile no per\u00edodo 2010-2014 e, de novo, entre 2018 e 2022. \nTraxectoria.\nMocidade.\nFillo de Jos\u00e9 Pi\u00f1era Carvallo, un funcionario p\u00fablico de orixe galega e militante da Democracia Cristi\u00e1 chilena, e Magdalena Echenique Rozas, de orixe vasca. Ao pouco de nacer, a familia trasladouse a Nova York onde o pai foi destinado a unha praza do organismo p\u00fablico para o que traballaba, a Corporaci\u00f3n de Fomento da Produci\u00f3n (CORFO). De regreso a Santiago de Chile, ingresou no cat\u00f3lico Colexio do Verbo Divino, xestionado polos verbitas e un dos centros de maior prestixio no pa\u00eds. Posteriormente, marchou de novo de Chile acompa\u00f1ando ao seu pai, nomeado embaixador en B\u00e9lxica (1965-1966) e ante a ONU (1966-1970).\nEn 1968 ingresou na Facultade de Econom\u00eda da Pontificia Universidade Cat\u00f3lica de Chile acadando o t\u00edtulo de enxe\u00f1eiro comercial e o Premio Ra\u00fal Iver ao mellor alumno da promoci\u00f3n. Continuou os estudos nos Estados Unidos, grazas a unha bolsa Fulbright, facendo un mestrado e doutoramento en Econom\u00eda na Universidade de Harvard. Al\u00ed foi advertido polo seu profesor Kenneth Arrow, logo Premio Nobel de Econom\u00eda, do golpe de Estado do 11 de setembro de 1973. En decembro de 1973 casou con Cecilia Morel, a que co\u00f1ec\u00eda dende a adolescencia, e ambos continuaron residindo en Estados Unidos mentres Sebasti\u00e1n Pi\u00f1era remataba a s\u00faa formaci\u00f3n acad\u00e9mica.\nCarreira profesional.\nEntre 1971 e 1998 foi profesor de Econom\u00eda na Universidade Cat\u00f3lica de Chile, na Universidade de Chile e na Universidade Adolfo Ib\u00e1\u00f1ez. Compatibilizou a tarefa docente co traballo nalgunhas altas instituci\u00f3ns econ\u00f3micas como o Banco Interamericano de Desenvolvemento (1974-1976), o Banco Mundial (1975-1978) e na Comisi\u00f3n Econ\u00f3mica para Am\u00e9rica Latina e o Caribe (CEPAL) das Naci\u00f3ns Unidas (1976).\nNo sector privado, empezou a s\u00faa carreira no mundo dos negocios inmobiliarios, e foi ent\u00f3n banqueiro e investidor do mercado. A finais da d\u00e9cada de 1970 e principios da de 1980 participou na sociedade Bancard S.A. a maior emisora de tarxetas de cr\u00e9dito do pa\u00eds. Membro da directiva do Banco de Talca, en 1982, foi ordenada a s\u00faa detenci\u00f3n: a entidade concedera pr\u00e9stamos a empresas (algunhas ficticias) por valores que quintuplicaban o capital do banco. Logo de estar pr\u00f3fugo 24 d\u00edas, a Corte Suprema concedeulle amparo e non foi condenado. M\u00e1is de vinte anos despois, a na altura ministra de Xustiza, M\u00f3nica Madariaga, afirmou que presionara ao tribunal para lograr a liberdade de Sebasti\u00e1n Pi\u00f1era a instancias do seu irm\u00e1n, Jos\u00e9, quen fora tam\u00e9n ministro de Augusto Pinochet. Estas acusaci\u00f3ns foron negadas polo contorno de Pi\u00f1era. \nPosteriormente, a\u00ednda que o sector financeiro e inmobiliario coparon boa parte dos seus investimentos, diversificou a s\u00faa carteira. En 1994, mercou o 16% do capital da compa\u00f1\u00eda a\u00e9rea nacional, LAN Chile, \u00e1 empresa escandinava SAS, da que acabou sendo accionista maioritario e multado por mercar acci\u00f3ns con informaci\u00f3n privilexiada. Tam\u00e9n foi accionista da empresa de telecomunicaci\u00f3ns Entel S.A., mercou o club deportivo Colo-Colo, un dos m\u00e1is seguidos de Chile nun intento por ga\u00f1ar popularidade, empresas el\u00e9ctricas e unha canle de televisi\u00f3n, Chilevisi\u00f3n.\nAntes das elecci\u00f3ns \u00e1 Presidencia da Rep\u00fablica de 2009 conformou un fideicomiso ao que trasladou a xesti\u00f3n da s\u00faa carteira de investimentos desprend\u00e9ndose da posibilidade de ser informado sobre eles e os seus rendementos. Mais deixou \u00e1 marxe deste fondo a s\u00faa participaci\u00f3n en LAN Chile, Chilevisi\u00f3n e en Colo-Colo que ser\u00edan vendidas durante os primeiros meses da s\u00faa presidencia en 2010. \nGrazas ao seu percurso empresarial, Sebasti\u00e1n Pi\u00f1era acumulou unha das maiores fortunas de Chile, cunha cont\u00eda que Forbes estima arredor dos 2 700 mill\u00f3ns de d\u00f3lares.\nVida pol\u00edtica.\nInicios: da disidencia \u00e1 ditadura a senador.\nMalia a que o seu irm\u00e1n m\u00e1is vello, Jos\u00e9 Pi\u00f1era, foi ministro de Augusto Pinochet (do que logo acabar\u00eda distanci\u00e1ndose), Sebasti\u00e1n Pi\u00f1era afirma ser opositor o r\u00e9xime militar que controlou Chile entre 1973 e 1990. Participou, canda o seu pai, nun hist\u00f3rico acto do antigo presidente Eduardo Frei Montalva contra a ditadura en 1980. Durante os derradeiros anos do r\u00e9xime mant\u00edvose pr\u00f3ximo ao Partido Dem\u00f3crata Cristi\u00e1n, sobre todo ao sector de Eduardo Frei Ruiz-Tagle, e segundo Patricio Aylwin mesmo tenteou a s\u00faa incorporaci\u00f3n \u00e1 formaci\u00f3n. Ademais, votou polo \"non\" e financiou a campa\u00f1a deste no plebiscito de 1988 sobre a continuaci\u00f3n de Pinochet como presidente. \nUn ano despois, con todo, aproximouse \u00e1 dereita que colaborara co pinochetismo asumindo a xefatura de campa\u00f1a de Herman B\u00fcchi, o candidato presidencial que se enfrontou \u00e1 oposici\u00f3n liderada por Patricio Aylwin. Os consellos de Pi\u00f1era pasaban por evitar o continu\u00edsmo co r\u00e9xime ofrendo unha imaxe m\u00e1is independente. A\u00ednda que nas elecci\u00f3ns, as primeiras dende 1970, Herman B\u00fcchi foi derrotado co 29,4% fronte o 55,17% de Aylwin, o propio Pi\u00f1era foi escollido senador de Renovaci\u00f3n Nacional, partido dereitista relacionado co r\u00e9xime militar. Exerceu o ese cargo entre 1990 e 1998 representando o distrito Santiago Oriente.\nEsc\u00e1ndalo \"Pi\u00f1eragate\".\nEn 1992 prop\u00faxose como precandidato de Renovaci\u00f3n Nacional \u00e1s elecci\u00f3ns da Presidencia da Rep\u00fablica de 1993. Pi\u00f1era era unha figura popular dentro de Renovaci\u00f3n Nacional, formando parte dun grupo de pol\u00edticos novos alcumado pola prensa como \"a patrulla xuvenil\" e que se fixeran co control do partido. Outra integrante deste grupo era a deputada Evelyn Matthei, que tam\u00e9n optaba as primarias para ser a candidata \u00e1 xefatura do Estado. Mais o seu proxecto viuse malogrado polo esc\u00e1ndalo chamado \"Pi\u00f1eragate\" ou \"Kiotazo.\" \nUnha conversa telef\u00f3nica privada entre Pi\u00f1era e un executivo amigo del foi filtrada pola televisi\u00f3n Mega: durante un programa en directo e en presenza do propio Pi\u00f1era, o dono da cadea, Ricardo Claro, puxo unha cinta nunha radiocadea coa gravaci\u00f3n da chamada. Nela, Pi\u00f1era trazaba un plan para desacreditar \u00e1 contrincante como unha pol\u00edtica pouco coherente e sen criterio. Logo da revelaci\u00f3n, Pi\u00f1era emprendeu acci\u00f3ns legais para aclarar se fora v\u00edtima de espionaxe constat\u00e1ndose a participaci\u00f3n dun suboficial do ex\u00e9rcito, Fernando D\u00edez, na intercepci\u00f3n do seu tel\u00e9fono. Ademais, como reco\u00f1ecer\u00eda a propia Evelyn Matthei, ela recibiu a gravaci\u00f3n e foi quen a remitira ao dono de Mega Televisi\u00f3n para facela p\u00fablica. O esc\u00e1ndalo fixo que ambos se retiraran da carreira electoral e foi interpretado como un intento das forzas armadas para impedir que sectores pol\u00edticos m\u00e1is liberais e menos vencellados ao pinochetismo, como o que encarnaba Pi\u00f1era, se fixeran co control da dereita chilena. \nIntentos por ser o candidato a Presidente do centro dereita.\nEn 1998 a detenci\u00f3n de Augusto Pinochet en Londres por orde do xu\u00edz espa\u00f1ol Baltasar Garz\u00f3n, convulsionou a pol\u00edtica chilena. Na altura senador, Sebasti\u00e1n Pi\u00f1era, participou de xeito destacado nas mobilizaci\u00f3ns que ped\u00edan a liberaci\u00f3n do ditador. Nunha delas fixo un discurso no que arroupou \u00e1 familia Pinochet e cuestionou a a actuaci\u00f3n da Xustiza espa\u00f1ola ampar\u00e1ndose na soberan\u00eda de Chile. \nEn 1999 foi candidato presidencial de Renovaci\u00f3n Nacional para a Alianza para Chile, a coalici\u00f3n de dereita na que tam\u00e9n se integraba a Uni\u00f3n Dem\u00f3crata Independente, que propuxo a Joaqu\u00edn Lav\u00edn. Este \u00faltimo ser\u00eda o ga\u00f1ador das elecci\u00f3ns internas, a\u00ednda que ser\u00eda derrotado nas elecci\u00f3ns presidenciais por Ricardo Lagos da Concertaci\u00f3n, coalici\u00f3n de centro esquerda. Entre 2001 e 2004 foi presidente de Renovaci\u00f3n Nacional e en 2005, foi o candidato \u00e1 Presidencia do Esado por ese partido. Nas elecci\u00f3ns, as que o centro dereita concorr\u00eda dividido entre Pi\u00f1era e Lav\u00edn pola UDI, saldouse coa vitoria de socialista Michelle Bachelet co 46,5%, obtendo Pi\u00f1era o 25,41%, quen sacou m\u00e1is de dous puntos a Joaqu\u00edn Lav\u00edn. Na segunda volta, Bachelet imp\u00faxose co 53,5 fronte o 46,5% de Sebasti\u00e1n Pi\u00f1era. \nPresidente de Chile.\nPrimeiro per\u00edodo (2010-2014).\nEn 2009 optou \u00e1 presidencia de novo como candidato da coalici\u00f3n entre Renovaci\u00f3n Nacional, UDI e ChilePrimeiro. Na primeira volta, o 13 de decembro de 2009, acadou o 44,05% dos votos fronte o candidato do centro esquerda, Eduardo Frei Ruiz-Tagle (29,60%), pasando ambos \u00e1 segunda. Finalmente o 17 de xaneiro de 2010, logrou ser escollido Presidente co 51,61%. Foi a primeira vitoria electoral da dereita en 20 anos desde a restauraci\u00f3n da democracia. \nOs seus primeiros catro anos de goberno (2010-2014) estiveron marcados pola reconstruci\u00f3n derivada do terremoto de febreiro de 2010, o rescate de 33 mineiros no norte de Chile e folgas en escolas e universidades en 2011, as\u00ed como un crecemento econ\u00f3mico moi destacado. \nReconstruci\u00f3n logo do terremoto de febreiro de 2010.\nNa madrugada do 27 de febreiro de 2010, tivo lugar un sismo a 12,5 quil\u00f3metros do litoral chileno cunha magnitude de 8,8. O terremoto foi acompa\u00f1ado por un tsunami que afectou especialmente \u00e1 costa das rexi\u00f3ns de Maule e Biob\u00edo. Consid\u00e9rase que foi o peor desastre natural de Chile dende o terremoto de Valdivia de 1960 e causou a morte mais de 500 persoas. Sebasti\u00e1n Pi\u00f1era xurou como Presidente de Chile d\u00edas m\u00e1is tarde, o 11 de marzo, ante o Congreso Nacional reunido en Valpara\u00edso, acto que foi sorprendido polas r\u00e9plicas do terremoto. \nA reconstruci\u00f3n foi o primeiro grande desaf\u00edo do seu executivo. Deste xeito, presentou o plan \"Chile unido reconstr\u00fae mellor\" que pretend\u00eda dar cobertura a case 200 000 familias que se viran afectadas pola traxedia natural. Este contemplaba daba axudas \u00e1s familias para acometer obras nas vivendas afectadas as\u00ed como dotar de fogares provisionais \u00e1s que o precisaran. Este esquema completouse co bono \"Mans \u00e1 obra\" cun importe total de 15 mill\u00f3ns de d\u00f3lares que se destinar\u00edan \u00e1 merca de material de obra para \u00e1s familias afectadas. Estas axudas foron acompa\u00f1adas cun cobizoso programa de reconstruci\u00f3n que destinaba m\u00e1is de 9 000 mill\u00f3ns de d\u00f3lares para vivenda, sanidade, educaci\u00f3n, infraestruturas.\nRescate dos mineiros de Copiap\u00f3.\nO 5 de agosto de 2010 houbo un colapso na mina de cobre San Jos\u00e9 en Copiap\u00f3, no deserto de Atacama, que deixou atrapados a 33 operarios. Os primeiros intentos de rescate fracasaron dado que o d\u00eda 7 de agosto un segundo derrubamento fixo imposible a sa\u00edda dos mineiros pola cheminea de ventilaci\u00f3n e levou a supender a operaci\u00f3n. Sebasti\u00e1n Pi\u00f1era cesou a tres altos cargos do Servizo de Nacional de Xeolox\u00eda e Minar\u00eda por erros na supervisi\u00f3n da explotaci\u00f3n. Unha vez retomados os traballos de auxilio, estes se centraron en sondaxes que permitiran establecer contacto cos traballadores: finalmente, o 22 de agosto foi atopado un papel escrito que dic\u00eda \"estamos ben no refuxio os 33\" o que confirmaba que os mineiros estaban con vida. O documento foi feito p\u00fablico polo presidente Pi\u00f1era. A partir de ent\u00f3n, as comunicaci\u00f3ns co grupo foron posibles e comezou unha complexa tarefa para levar \u00e1 superficie aos mineiros que se completou o 13 de outubro, logo de 69 d\u00edas despois do accidente. O \u00e9xito do rescate deu gran popularidade ao mandatario tanto a nivel nacional como internacional, pois a sa\u00edda dos mineiros foi televisada en directo acadando unha audiencia que se estima en mil mill\u00f3ns de espectadores.\nManifestaci\u00f3ns estudiant\u00eds de 2011.\nEn 2011 comezaron unha serie de mobilizaci\u00f3ns estudant\u00eds que afectaron tanto ao ensino secundario como universitario. Foron consideradas como as maiores protestas dende a restauraci\u00f3n da democracia e consistiron, fundamentalmente, en manifestaci\u00f3ns e tomas de centros de ensino. Entre as demandas destacaban o aumento do gasto p\u00fablico, que a xesti\u00f3n educativa fose transferida dos municipios ao Estado, a garant\u00eda da igualdade de oportunidades, abaratamento dos costos e rebaixa do transporte p\u00fablico. As protestas comezaron en maio de 2011 pero chegaron ao seu apoxeo en agosto. Sebasti\u00e1n Pi\u00f1era respondeu \u00e1s demandas con cambios no gabinete e roldas de di\u00e1logo pero sen levar a cabo reformas. Tam\u00e9n houbo cr\u00edticas \u00e1s actuaci\u00f3ns das forzas de seguridade nas protestas dos estudantes por consideralas demasiado represivas.\nOutras tensi\u00f3ns: folgas de fame de presos mapuches (2010-2011) e protestas de Magallanes (2011).\nOutro desaf\u00edo foi unha serie de folgas de fame de presos mapuches que se sucederon entre 2010 e 2011. Un total de 32 reos mapuches que estaban en prisi\u00f3n preventiva en distintos c\u00e1rceres de Chile comezaron unha folga de fame \u00e1 espera de ser procesados tanto pola xustiza militar e civil. As demandas eran evitar ser acusados de delitos de terrorismo (segundo a lexislaci\u00f3n chilena os seus actos eran as\u00ed tipificados mais consist\u00edan a ataques contra a propiedade privada, a\u00ednda que nalg\u00fans houbo agresi\u00f3ns violentas contra persoas), non seren xulgados por tribunais militares e civ\u00eds, desmilitarizaci\u00f3n e autonom\u00eda das comunidades mapuches as\u00ed como a liberdade dos que consideraban presos pol\u00edticos. Mediante as negociaci\u00f3ns, nas que o presidente da Conferencia Episcopal foi mediador, os presos depuxeron a folga tras os compromisos dados polo goberno de reformar a lexislaci\u00f3n antiterrorista e de cambiar a acusaci\u00f3n do ministerio fiscal. Con todo, en marzo de 2011, logo da condena de catro dos acusados por roubo con intimidaci\u00f3n, atentado contra a autoridade e homicidio frustrado, retom\u00e1ronse as folgas ata xu\u00f1o, cando tras 86 d\u00edas puxeron fin \u00e1s mesmas.\nDoutra parte, na rexi\u00f3n meridional de Magallanes suced\u00e9ronse as protestas en xaneiro de 2011. O detonante foi que a Empresa Nacional do Petr\u00f3leo (ENAP) anunciou a suba dos prezos do gas natural un 16,8%. As\u00ed comezaron numerosas protestas que acabaron afectando aos pasos fronteirizos coa Arxentina e motivando unha folga laboral. Sebasti\u00e1n Pi\u00f1era procedeu a limitar a suba ao 3% (o valor da inflaci\u00f3n) e cesou ao ministro de Enerx\u00eda ao tempo que se restauraban e ampliaban as subvenci\u00f3ns p\u00fablicas.\nRelaci\u00f3ns exteriores.\nEn pol\u00edtica internacional foi defensor do multilateralismo e da integraci\u00f3n econ\u00f3mica rexional: en 2012 promoveu o nacemento da Alianza para o Pac\u00edfico canda Per\u00fa, Colombia e M\u00e9xico que busca novos espazos de cooperaci\u00f3n econ\u00f3mica e libre comercio. Tam\u00e9n foi entusiasta na creaci\u00f3n da Comunidade de Estados Latinoamericanos e do Caribe (Celac), da que foi o seu primeiro presidente entre 2011 e 2013. Outro \u00e1mbito de acci\u00f3n preferente foi o sueste asi\u00e1tico, pois durante o seu mandato Chile asinou tratados de libre comercio (TLC) con Malaisia, Vietnam, Hong Kong e Tailandia.\nO goberno de Pi\u00f1era fixo fronte a dous procesos na xustiza internacional dos seus veci\u00f1os do norte: tanto Per\u00fa como Bolivia, interpuxeran denuncias ante o Tribunal Internacional de Xustiza por desacordos fronteirizos. A orixe destas disputas rem\u00f3ntase a finais do s\u00e9culo XIX cando a vitoria chilena na Guerra do Pac\u00edfico (1879-1884) permitiulle anexionar os territorios das actuais rexi\u00f3ns de Antofagasta de Bolivia e, do Per\u00fa, as de Tarapac\u00e1 e Arica e Parinacota. En 2008, o Per\u00fa recorreu ao Tribunal para reclamar que a fronteira mar\u00edtima entra ambos pa\u00edses fose unha li\u00f1a equidistante ao litoral de ambos pa\u00edses, entendendo que os tratados internacionais previos non estipulaban algo negado por Chile, que citaba uns tratados asinados en 1952 e 1954. O fallo da Tribunal deuse a co\u00f1ecer o 27 de xaneiro de 2014 e supuxo que Per\u00fa ga\u00f1ase zona mar\u00edtima a custa de Chile, se ben en menor medida do solicitado por Lima. Isto levou a Sebasti\u00e1n Pi\u00f1era a afirmar que se validaban os argumentos chilenos e comprometeuse a facer cumprir o veredicto dun xeito progresivo. \nM\u00e1is complexas foron as diferenzas con Bolivia, pois ambos os dous estados non mati\u00f1an relaci\u00f3ns diplom\u00e1ticas formais dende 1978. Segundo a interpretaci\u00f3n do executivo de Evo Morales, Chile contraera un compromiso legal no acordo de paz de 1904 de buscar unha sa\u00edda o mar de Bolivia logo da Guerra do Pac\u00edfico. Por este motivo, Bolivia presentou unha demanda ante o Tribunal Internacional de Xustiza en 2013. A posici\u00f3n de Pi\u00f1era foi negar os fundamentos para a denuncia e reafirmou a soberan\u00eda chilena do territorio en cuesti\u00f3n. O goberno de Bachelet mantivo estas posturas, a\u00ednda que a sentenza do alto tribunal non chegou ata o segundo goberno de Pi\u00f1era en 2018 d\u00e1ndolle a raz\u00f3n a Chile. \nLogros econ\u00f3micos.\nO seu primeiro mandato foi un per\u00edodo de expansi\u00f3n econ\u00f3mica: o PIB aumentou anualmente m\u00e1is dun 5% de media, a inflaci\u00f3n recortouse en case dous puntos situ\u00e1ndose no 2,4% ao final do per\u00edodo de goberno, e o desemprego descendeu lixeiramente ata o 6,4%. O seu goberno tam\u00e9n procurou facilitar a creaci\u00f3n de empresas axilizando os tr\u00e1mites ata ser posible constitu\u00edlas nun d\u00eda. Ao final do seu primeiro per\u00edodo como presidente, Pi\u00f1era recib\u00eda un 50% de aprobaci\u00f3n sendo no relativo ao emprego onde obti\u00f1a mellores resultados, segundo as enquisas.\nOutras pol\u00edticas.\nO inicio do seu mandato no ano 2010 coindicidiu cos festexos do bicentenario da independencia de Chile cun amplo programa de conmemoraci\u00f3ns c\u00edvicas e culturais. \nDurante o seu goberno, Sebasti\u00e1n Pi\u00f1era tam\u00e9n sancionou unha lei contra a violencia de x\u00e9nero proxectada pola administraci\u00f3n Bachelet, a chamada lei do feminicidio, oficialmente Lei 20.480. Este instrumento tipificou o feminicio como o homicidio da muller por parte da s\u00faa parella ou ex parella e aumentou as penas asociadas a el. En pol\u00edtica social destacou a ampliaci\u00f3n dos permisos retribu\u00eddos polas baixas maternais de 12 a 24 semanas. Tam\u00e9n impulsou as uni\u00f3ns civ\u00eds para parellas do mesmo sexo, baixo a demominaci\u00f3n de \"acordo de vida en parella\" mediante un proxecto de lei presentado 2011. O percurso lexislativo foi lento, contando co rexeitamento da UDI, da Igrexa Cat\u00f3lica e das evanx\u00e9licas, non sendo aprobado polo Congreso Nacional de Chile ata 2015, xa baixo o mandato da s\u00faa sucesora Michelle Bachelet. \nO seu goberno impulsou cambios lexislativos que pretenderon aumentar a calidade democr\u00e1tica do sistema pol\u00edtico chileno como a introduci\u00f3n do voto voluntario nos procesos electorais, as primarias para a vida interna dos partidos pol\u00edticos e a elecci\u00f3n directa dos conselleiros rexionais.\nImpedido pola lexislaci\u00f3n para presentarse a un per\u00edodo presidencial consecutivo, o 11 de marzo de 2014 colocou a banda presidencial \u00e1 que fora a s\u00faa predecesora no cargo, Michelle Bachellet, na tradicional cerimonia de xura en Valpara\u00edso. Ela impux\u00e9rase nas elecci\u00f3ns ante a candidata conservadora Evelyn Matthei, logo de colleitar un folgado 62,17% na segunda volta. D\u00edas despois da s\u00faa sa\u00edda de La Moneda conformou a fundaci\u00f3n Avanza Chile que pretende fomentar o debate pol\u00edtico no pa\u00eds.\nSegundo per\u00edodo (2018-2022).\nDurante os catro anos do goberno do centro esquerda liderado por Bachelet (2014-2018), Pi\u00f1era dende a s\u00faa fundaci\u00f3n Avanza Chile criticou medidas do executivo e defendeu as s\u00faas pol\u00edticas. Finalmente, presentouse de novo \u00e1s elecci\u00f3ns en 2017. A s\u00faa candidatura contou co apoio dos partidos de centro dereita de Renovaci\u00f3n Nacional, Uni\u00f3n Dem\u00f3crata Independente e Partido Rexionalista Independente. Na primeira volta, celebrada o 19 de novembro de 2017, Pi\u00f1era encabezou as preferencias dos votantes logrando o 36,64% pasando a segunda volta co candidato do centro esquerda, Alejandro Guillier, que sumara o 22,70%. Na segunda volta, o 17 de decembro, Pi\u00f1era acadou unha maior\u00eda do 54,58% que lle permitiu asumir un novo goberno a partir do 11 de marzo do ano seguinte. Este novo mandato estivo marcado polo estalido social de 2019 cuxas consecuencias deron nun proceso constitu\u00ednte, e a pandemia de covid 19. \nRelaci\u00f3ns exteriores.\nO Tribunal Internacional de Xustiza fixo p\u00fablico o veredicto sobre a disputa territorial de Bolivia con Chile o 1 de outubro de 2018. A sentenza fallou a favor das posici\u00f3ns de Chile, o que supuxo un importante \u00e9xito. Pi\u00f1era tras co\u00f1ecer o resultado fixo un discurso dende o Palacio de La Moneda acompa\u00f1ado de diversas figuras do executivo e do lexislativo. Nel afirmou que se trataba dun \"grande d\u00eda para Chile\" e, a\u00ednda que acusou a Evo Morales de crear \"falsas expectativas\" e \"grandes frustraci\u00f3ns\", ofreceu di\u00e1logo a Bolivia. Tam\u00e9n en 2018, afirmou que en Venezuela non hab\u00eda democracia e fixo cambios na normativa migratoria para facilitar a regularizaci\u00f3n da inmigraci\u00f3n venezolana.\nA s\u00faa diplomacia durante este novo mandato continuou o traballo para lograr acordos comerciais que xa seguira durante o primeiro exercicio. As\u00ed en 2019 asinouse un acordo de asociaci\u00f3n entre Chile e o Reino Unido postBrexit, e outro con Nova Zelandia e Singapur sobre econom\u00eda dixital en 2020. \nEstalido social de 2019.\nEn outubro de 2019, un incremento nas tarifas do transporte p\u00fablico de Santiago de Chile derivou nas maiores protestas da Historia de Chile. Entre o 7 e o 17 de outubro comezaron as primeiras \"evasi\u00f3ns masivas\", \u00e9 dicir, un xeito de protestar consistente en evitar o pago do billete do transporte p\u00fablico, neste caso o metro da capital. Durante varios d\u00edas, os manifestantes, autoconvocados polas redes sociais, superaron a capacidade de control do metro que acabou rexistrando perdas por valor de 500 mill\u00f3ns de pesos. O venres 18, malia a estaren as estaci\u00f3ns protexidas polos carabineiros, o servizo do metro colapsou e a mobilidade da capital viuse seriamente afectada. Ao longo desa tarde tam\u00e9n se rexistraron cargas policiais e actos vand\u00e1licos deixando a unha estudante ferida. No ser\u00e1n do venres 18 o goberno decretou a aplicaci\u00f3n da Lei de Seguridade Interior, unha lexislaci\u00f3n excepcional, e pechou durante a fin de semana o servizo de metro. Con todo durante esa noite suced\u00e9ronse episodios de protesta e violencia, mentres que se difundiu unha fotograf\u00eda de Pi\u00f1era canda a s\u00faa familia celebrando o aniversario dun dos seus netos nunha pizzer\u00eda. A imaxe, difundida nas redes sociais, foi para moitos, tanto a nivel nacional como internacional, un s\u00edmbolo da desconexi\u00f3n do presidente coa realidade do pa\u00eds. \nNa madrugada do venres 18 ao s\u00e1bado 19, Pi\u00f1era ofreceu unha declaraci\u00f3n na que anunciaba o establecemento do Estado de Emerxencia en Santiago e parte da Rexi\u00f3n Metropolitana. Isto significadaba a militarizaci\u00f3n da orde p\u00fablica e a limitaci\u00f3n das liberdades de reuni\u00f3n e circulaci\u00f3n e decretouse un toque de queda durante a noite. Ao longo dese d\u00eda as medidas de Estado de Emerxencia e o toque de recollida foi ampliado \u00e1 totalidade da Rexi\u00f3n Metropolitana e \u00e1 de Valpara\u00edso e \u00e1 provincia de Concepci\u00f3n, afectando \u00e1s principais cidades do pa\u00eds. Foi a primeira vez que se empregaba esta medida para evitar protestas dende a ditadura de Pinochet, se ben fora usado por mor de cat\u00e1strofes naturais na democracia. Malia a estas medidas, as protestas continuaron afectando \u00e1s principais cidades chilenas, causando \u00e1s veces episodios violentos como saqueos e enfrontamentos coas forzas de seguridade. Sebasti\u00e1n Pi\u00f1era declarou ent\u00f3n que ofrec\u00eda di\u00e1logo paralizando o incremento do prezo do metro, a\u00ednda que alertou contra as protestas. A ret\u00f3rica do presidente endureceuse chegando a falar de \"grupos criminais organizados\" como responsables dos disturbios e de que Chile estaba \"en guerra contra un inimigo poderoso\" e que os que participaban nas protestas violentas estaban \"en guerra contra todos os chilenos de boa vontade que queremos vivir en democracia\". O domingo 20 Santiago de Chile e as principais cidades do pa\u00eds acolleron multitudinarias manifestaci\u00f3ns de apoio \u00e1s protestas. A pesar do seu car\u00e1cter pac\u00edfico, efectivos de carabineiros e do ex\u00e9rcito dispersaron algunhas mediante a forza habendo agresi\u00f3ns a xornalistas. \nDurante os d\u00edas posteriores, Pi\u00f1eira anunciou un conxunto de medidas de tipo social que recoll\u00edan aumentos salariais e das pensi\u00f3ns, estabilidade nos prezos da enerx\u00eda ou a ampliaci\u00f3n dos seguros m\u00e9dicos, m\u00e1is non resultou suficiente. O venres 25 tivo lugar a \"marcha m\u00e1is grande de Chile\" que mobilizou a 1 200 000 persoas na capital e, est\u00edmase, a uns de 3 000 000 de chilenos. \nA resposta policial ante as protestas foi criticada pola s\u00faa dureza describ\u00edndose numerosos casos de brutalidade. Informes de instituci\u00f3ns como Alto Comisionado das Naci\u00f3ns Unidas para os Dereitos Humanos e da Comisi\u00f3n Interamericana de Dereitos Humanos, as\u00ed como de organizaci\u00f3ns non gobernamentais como Amnist\u00eda Internacional e Human Rights Watch, testemu\u00f1aron numerosos usos excesivos da violencia por parte das forzas de seguridade inclu\u00edndo mortes, lesi\u00f3ns, violencia sexual ou privaci\u00f3ns arbitrarias de liberdade.\nAnte estas acusaci\u00f3ns, houbo momentos pol\u00edticos encami\u00f1ados \u00e1 censura da pol\u00edtica de Pi\u00f1era e o seu goberno. Deste xeito, o Congreso Nacional acabou por inhabilitar por 5 anos ao ministro do Interior, Andr\u00e9s Chadwick. Tras isto, Pi\u00f1era nomeou como o seu substituto a Gonzalo Blumel, un estreito colaborador.\nTam\u00e9n, un grupo de deputados de esquerda propuxo a destituci\u00f3n do xefe do Estado en novembro de 2019. A proposta non prosperou, sendo rexeitada na primeira votaci\u00f3n da C\u00e1mara de Deputados por 79 votos en contra e 73 a favor. \nEn abril de 2021, varios grupos de xuristas e defensores dos Dereitos Humanos (entre os que se atopaba Baltasar Garz\u00f3n), denunciaron ante a Corte Penal Internacional a Sebasti\u00e1n Pi\u00f1era e aos seus colaboradores por estes casos de violencia policial. Foron acusados por delitos de \"lesa humanidade\" por considerar que as respostas das forzas de seguridade foron mostras dun \"ataque organizado, masivo, extenso, e sistem\u00e1tico\" contra os civ\u00eds. Mais en decembro de 2021, a fiscal\u00eda do tribunal internacional desestimou a denuncia.\nProceso constitu\u00ednte.\nAnte a magnitude do descontento social mostrado dende outubro de 2019, diferentes sectores comezaron a pronunciarse a favor dunha cambio profundo da Constituci\u00f3n de 1980, aprobada durante a ditadura de Augusto Pinochet. Deste xeito, ante a presi\u00f3n de organizaci\u00f3ns sociais, sindicais, pol\u00edticas e xur\u00eddicas, Sebasti\u00e1n Pi\u00f1era fixo anuncios pouco claros nos que non desbotaba dunha reforma estrutural do texto. Finalmente, o 10 de novembro de 2019, o ministro do Interior, Gonzalo Blumel, confirmou que o goberno comezar\u00eda un proceso de redacci\u00f3n dunha nova Constituci\u00f3n mediante un \"Congreso Constitu\u00ednte\" e un referendo para a ratificaci\u00f3n da carta magna que se elaborara. Malia a que a oposici\u00f3n valorou que o executivo se abrise a unha nova Constituci\u00f3n rexeitou a forma de redactala, propondo unha asemblea constitu\u00ednte electa para tal fin, a chamada Convenci\u00f3n Constitucional. O 15 de novembro, goberno e oposici\u00f3n acordaron celebrar un duplo plebiscito simult\u00e1neo no que se preguntase \u00e1 cidadan\u00eda se quer\u00edan unha nova Constituci\u00f3n e o xeito de facelo, optando entre a Convenci\u00f3n Constitucional ou unha convenci\u00f3n mixta na que se escollese a parte dos seus integrantes mentres que o resto ser\u00edan designados polo Congreso. Sebasti\u00e1n Pi\u00f1era asinou a lei para convocar o referendum o 23 de decembro de 2019.\nA consulta, fixada para o 26 de abril de 2020, tivo que ser adiada ata o 25 de outubro pola pandemia de covid-19 que afectou ao pa\u00eds dende marzo de 2020. Os resultados deixaron un 78,28% a favor de redactar unha nova Constituci\u00f3n e case un 79% a favor de que a elaborase a Convenci\u00f3n Constitucional. Pi\u00f1era reaccionou aos resultados cualific\u00e1ndoos como unha vitoria da democracia.\nPol\u00edtica social:.\nProtecci\u00f3n da infancia e \"Axenda Muller\".\nO seu segundo goberno asumiu o compromiso de mellorar a protecci\u00f3n da infancia, especialmente na loita contra os abusos, e de garantir a igualdade entre home e muller mediante a chamada Axenda Muller, un paquete de medidas para lograr unha maior equidade, e unha reforma constitucional que compromete ao Estado a garantir a igualdade.\nInmigraci\u00f3n.\nA\u00ednda que a pol\u00edtica de inmigraci\u00f3n de Chile estaba regulada por un decreto de 1975 que buscaba restrinxir este movemento, durante a d\u00e9cada do ano 2010 aumentou a entrada de poboaci\u00f3n procedente doutros pa\u00edses, concretamente de Venezuela. Nun primeiro momento, levou a cabo unha regularizaci\u00f3n de 300 000 inmigrantes e Pi\u00f1era anunciou certa flexibilizaci\u00f3n para venezolanos e haitianos alegando cuesti\u00f3ns humanitarias. Con todo, na segunda metade do seu mandato acabou virando cara posici\u00f3ns m\u00e1is retrictivas: endurecendo as normativas e ordeando deportaci\u00f3ns masivas. Ademais, en febreiro de 2022 decretou o estado de excepci\u00f3n na zona norte de Chile coa finalidade de facultar que as Forzas Armadas colaborasen coas policiais no que denominou unha \"crise migratoria\".\nMatrimonio igualitario.\nO 1 de xu\u00f1o de 2021 anunciou a s\u00faa intenci\u00f3n de legalizar o matrimonio igualitario nun discurso ante o lexislativo onde tam\u00e9n se comprometeu a unha investigaci\u00f3n polas violaci\u00f3ns de dereitos en mans das forzas policiais. O 7 de decembro o Congreso Nacional aprobou a lei que permite o matrimonio entre persoas do mesmo sexo con amplo apoio tanto na C\u00e1mara de Deputados como no Senado.\nPensi\u00f3n garantida universal.\nArredor dun cuarto das persoas xubiladas chilenas perciben unha mensualidade insuficiente. A cuesti\u00f3n \u00e9 pol\u00e9mica pois Chile ten un sistema de pensi\u00f3ns baseado por enteiro na capitalizaci\u00f3n individual. Contra esta situaci\u00f3n form\u00e1ronse varios movementos sociais e consid\u00e9rase que foi unha das causas do \"Estalido Social\" de 2019. En decembro de 2021, logo de autorizar varias retiradas do aforro depositado nos fondos de pensi\u00f3ns, Sebasti\u00e1n Pi\u00f1era propuxo a creaci\u00f3n dunha pensi\u00f3n garantida universal a conta dos orzamentos p\u00fablicos. Con ela pret\u00e9ndese outorgar 185 000 pesos mensuais a m\u00e1is de 2 300 000 persoas maiores de 65 anos en situaci\u00f3n de vulnerabilidade e que se sumar\u00eda ao importe que perciben do seu fondo de pensi\u00f3ns. Segundo as proxecci\u00f3n do goberno, o custo da medida supo\u00f1er\u00e1 m\u00e1is do 0,9 % do PIB ata mediados do s\u00e9culo XXI. A Pensi\u00f3n Garantida Universal ser\u00e1 un dos derradeiros proxectos de lei que o goberno de Sebasti\u00e1n Pi\u00f1era someter\u00e1 \u00e1 consideraci\u00f3n do Congreso Nacional polo que procura ga\u00f1ar o apoio do grupo pol\u00edtico do seu sucesor, Gabriel Boric. Sebasti\u00e1n Pi\u00f1era promulgou a lei de creaci\u00f3n da pensi\u00f3n garantida universal o 28 de xaneiro de 2022.\nPandemia de covid-19.\nO 3 de marzo de 2020, Chile confirmaba o primeiro caso de enfermidade pola COVID-19. Sebasti\u00e1n Pi\u00f1era ordenou o peche de fronteiras e decretou o Estado de Emerxencia en vigor a partir do 19 de marzo de 2020, durante un per\u00edodo inicial de 90 d\u00edas. O abeiro desta medida imp\u00faxose tam\u00e9n un toque de recollida en todo o territorio nacional e o confinamento das comunas (concellos) con alta incidencia. \nNos meses seguintes tom\u00e1ronse medidas para mitigar os danos econ\u00f3micos producidos pola pandemia. O goberno de Pi\u00f1era sancionou o Ingreso Familiar de Emerxencia, un subsidio para as familias que o precisaran cuxa cont\u00eda var\u00eda funci\u00f3n dos membros. Tam\u00e9n aprobou a posibilidade de retirar o 10% do depositado nos fondos de pensi\u00f3ns, obrigatorios en Chile. Posteriormente, en decembro de 2020 Pi\u00f1era sancionou un segundo retiro do 10%, pero en abril de 2021 rexeitou un terceiro. Malia a estar aprobada polo Congreso, Sebasti\u00e1n Pi\u00f1era impugnou a lei ante o Tribunal Constitucional, que rexeitou a pretensi\u00f3n do presidente, v\u00e9ndose obrigado a promulgala. \nO goberno de Sebasti\u00e1n Pi\u00f1era destacouse pola rapidez na que despregou a campa\u00f1a de vacinaci\u00f3n contra a covid-19: os analistas louvaron a axilidade na negociaci\u00f3n cos laboratorios e a fortaleza do sistema de atenci\u00f3n primaria. Sebasti\u00e1n Pi\u00f1era, en decembro de 2020, anunciou o plan do goberno de administrar 20 mill\u00f3ns de vacinas nos primeiros seis meses de 2021. O 24 de decembro de 2020, o propio xefe do Estado recibiu a chegada do primeiro lote das mercadas a Pfizer que foron destinadas ao persoal sanitario, considerando ese momento como \"de moita esperanza e emoci\u00f3n\". A inoculaci\u00f3n chilena foi a un ritmo moi superior ao do resto de Am\u00e9rica Latina e da Uni\u00f3n Europea e para o 1 de marzo de 2021 xa contaba co 20% da poboaci\u00f3n cunha dose. Deste xeito chegou ao fito de vacinar a case o 2% da poboaci\u00f3n por xornada en marzo de 2021. O propio Sebasti\u00e1n Pi\u00f1era foi vacinado o 12 de febreiro e o 12 de marzo de 2021, segundo lle correspond\u00eda por idade. Chile foi tam\u00e9n pioneiro na administraci\u00f3n da terceira dose como reforzo en agosto de 2021, e na inoculaci\u00f3n dos menores de 12 anos, en outubro de 2021. Por todo isto, en menos dun ano, o 89,13% da poboaci\u00f3n chilena contaba con polo menos unha dose, tendo a pauta completa o 85,32%. \nA resposta gobernamental ante a pandemia contou coa aprobaci\u00f3n da cidadan\u00eda, segundo os inqu\u00e9ritos realizados. Vencellado a isto, a valoraci\u00f3n de Sebasti\u00e1n Pi\u00f1era como presidente aumentou, pasando dun m\u00ednimo do 6% de aprobaci\u00f3n en 2020, a un 20% en 2021.\nDo mesmo xeito, a Comisi\u00f3n Econ\u00f3mica para Americano Latina da ONU destacou que Chile fora un dos Estados latinoamericanos que m\u00e1is axudas sociais proporcionara para paliar os efectos econ\u00f3micos derivados da pandemia.\nAcusaci\u00f3n de evasi\u00f3n de impostos.\nEn 2021, o seu nome apareceu nos denominados \"Papeis Pandora\", a maior investigaci\u00f3n feita ata ent\u00f3n sobre milleiros de personalidades que recorreron a para\u00edsos fiscais para a evasi\u00f3n de impostos. Segundo eles, en 2010, a familia D\u00e9lano, amiga da Pi\u00f1era Morel, mercou a esta \u00faltima a s\u00faa particiaci\u00f3n na empresa Minera Dominga mediante unha operaci\u00f3n nas Illas Virxes Brit\u00e1nicas. Esta sociedade desenvolver\u00eda un proxecto moi pol\u00e9mico para explotar ferro e cobre nas proximidades do Arquip\u00e9lago de Humboldt, cunha reserva que concentra o 80% da poboaci\u00f3n do ameazado ping\u00fc\u00edn de Humboldt. O pago foi fraccionado, dependendo a \u00faltima cota de que non houbese cambios regulatorios, unha decisi\u00f3n que depend\u00eda do goberno presidido polo propio Pi\u00f1era. A revelaci\u00f3n provocou importantes consecuencias en Chile: a fiscal\u00eda comezou unha investigaci\u00f3n de oficio por suborno e delitos tributarios, mentres que politicamente grupos da oposici\u00f3n impulsaron a s\u00faa destituci\u00f3n. Deste xeito, en novembro de 2021, a C\u00e1mara de Deputados de Chile votou a favor dun xu\u00edzo pol\u00edtico que, con todo, non logrou o apoio do Senado."}
{"id": "172849", "revid": "1131", "url": "https://gl.wikipedia.org/wiki?curid=172849", "title": "Anxo G\u00f3mez S\u00e1nchez", "text": "Anxo G\u00f3mez S\u00e1nchez, nado na Grela (A Coru\u00f1a), \u00e9 un fil\u00f3logo, escritor e profesor galego.\nTraxectoria.\n\u00c9 licenciado en Filolox\u00eda Hisp\u00e1nica, subsecci\u00f3n galego-portugu\u00e9s, na Universidade da Coru\u00f1a. Profesor de Lingua Galega en Carral."}
{"id": "172850", "revid": "5863", "url": "https://gl.wikipedia.org/wiki?curid=172850", "title": "Ant\u00f3nio Gil Hern\u00e1ndez", "text": "Antonio Pedro Gil Hern\u00e1ndez, nado en Valladolid o 29 de abril de 1941, \u00e9 un socioling\u00fc\u00edsta especialmente interesado no galego.\nTraxectoria.\nReside en Galiza desde 1968. Licenciado en Filosof\u00eda e Letras na Universidade de Santiago de Compostela, foi profesor na Coru\u00f1a. Colaborador das revistas \"Cadernos do Povo\", \"N\u00f3s\", \"O Ensino\", \"Temas do Ensino\" e \"Ag\u00e1lia\", tendo participado en congresos e encontros sobre a situaci\u00f3n da lingua en Galiza. \u00c9 membro da \"Associa\u00e7\u00e3o de Amizade Galiza-Portugal\", das \"Irmandades da Fala da Galiza e Portugal\", da \"Comiss\u00e3o Galega do Acordo Ortogr\u00e1fico\" e da \"Sociedad Espa\u00f1ola de Ling\u00fc\u00edstica\", as\u00ed como da Academia Galega da L\u00edngua Portuguesa."}
{"id": "172851", "revid": "89787", "url": "https://gl.wikipedia.org/wiki?curid=172851", "title": "Carlos Garrido", "text": "Carlos Garrido Rodrigues, nado en Ourense en 1967, \u00e9 un ling\u00fcista, lexic\u00f3logo e tradutor galego.\nTraxectoria.\nDoutor en Biolox\u00eda pola Universidade de Santiago de Compostela e licenciado en Traduci\u00f3n e Interpretaci\u00f3n pola Universidade de Vigo. Estudoso da lingua especializada, lexic\u00f3grafo e tradutor cient\u00edfico, \u00e9 profesor titular da Universidade de Vigo, onde imparte Traduci\u00f3n de Textos Cient\u00edficos e T\u00e9cnicos Ingl\u00e9s/Alem\u00e1n-Galego. Membro da \"Comissom Ling\u00fc\u00edstica\" da Associa\u00e7om Galega da L\u00edngua entre 2000 e 2015, a partir de 2016 integra a \"Comissom Ling\u00fc\u00edstica\" da Associa\u00e7om de Estudos Galegos (AEG) da que \u00e9 presidente en 2022.\nTen publicado artigos en Ag\u00e1lia e outras revistas especializadas. Tam\u00e9n colabora en Sermos Galiza."}
{"id": "172852", "revid": "1131", "url": "https://gl.wikipedia.org/wiki?curid=172852", "title": "Bareyo", "text": "Bareyo \u00e9 un municipio e localidade pertencente \u00e1 comunidade aut\u00f3noma de Cantabria. Limita polo norte co mar Cant\u00e1brico, polo oeste con Ribamont\u00e1n al Mar, polo sur con Ribamont\u00e1n al Monte e polo leste con Arnuero e Meruelo. Est\u00e1 situado na hist\u00f3rica comarca de Trasmiera.\nNo concello at\u00f3pase o punto m\u00e1is setentrional da costa c\u00e1ntabra, o cabo de Ajo, situado na fin da r\u00eda de Ajo, desembocadura do r\u00edo Campiazo. A costa do municipio alterna cant\u00eds con praias. Polo interior, no sur do concello, \u00e1chanse diversos outeiros que non superan os 230 metros e que forman o val de G\u00fcemes.\nHistoricamente, na Idade Moderna o seu territorio pertenceu \u00e1 Xunta de Sete Vilas, inclu\u00edda esta no Meiri\u00f1ado de Trasmiera. A Xunta desapareceu coa chegada dos municipios constitucionais e quedou dividida nos concellos de Castillo Siete Villas, do que posteriormente se separou o municipio de Noja e actualmente chamado Arnuero, Meruelo e Ajo, ou tam\u00e9n chamado Fuente Espina segundo as fontes. O municipio de Ajo foi chamado as\u00ed desde 1822 at\u00e9 1835, que tomou o nome de Bareyo, a\u00ednda que conserva a s\u00faa capitalidade na localidade de Ajo.\nComa o resto da zona costeira, a econom\u00eda bas\u00e9ase principalmente no sector servizos, e m\u00e1is concretamente no sector tur\u00edstico, que \u00e9 un activo importante polas praias e o pobo en si, ademais da gastronom\u00eda que oferta. O sector primario est\u00e1 en retroceso, a\u00ednda que no pasado foi a principal actividade econ\u00f3mica da zona.\nLocalidades.\nFonte: INE\nN\u00facleo de poboaci\u00f3n.\nBareyo \u00e9 tam\u00e9n nome dunha localidade do municipio, que non coincide coa capital. No 2008 contaba cunha poboaci\u00f3n de 177 habitantes (160 habitantes no 2009) (INE). A localidade at\u00f3pase a 53 metros de altitude sobre o nivel do mar, e a un quil\u00f3metro da capital municipal, Ajo. Destaca do lugar a igrexa de Santa Mar\u00eda, con cabeceira e un transepto rom\u00e1nicos da segunda metade do s\u00e9culo XII, que foi declarada Ben de Interese Cultural, coa categor\u00eda de Monumento, en 1978.\nPatrimonio.\nDous son os bens de interese cultural deste municipio, ambos con categor\u00eda de monumento:\nAdemais, est\u00e1 inventariada a Casa patrucial de Crespo, en G\u00fcemes.\nOutros monumentos relixiosos de interese, a parte do citado, son:\nOutros monumentos civ\u00eds son:\nPraias.\nEn Ajo est\u00e1n localizadas as d\u00faas \u00fanicas praias que ten o municipio, estas son:\nFestas.\nAs festas m\u00e1is populares de Bareyo son:\nEconom\u00eda.\nUn 25 % de la poboaci\u00f3n do municipio empr\u00e9gase no sector primario, un 19,1 % na construci\u00f3n, un 9,5 % na industria e un 46,4 % no sector servizos.\nMedios de informaci\u00f3n.\nA corporaci\u00f3n municipal edita desde o 2007 a revista La Ojerada, que informa sobre distintas actividades que transcorren no concello.\nXentilicios.\nDe Ajo, \u00d1ero.\nDe Bareyo, Biriga\u00f1as.\nDe G\u00fcemes, Camperro.\nDe Bareyo (municipio), Bareyiego.\nDemograf\u00eda.\nFonte: INE\nAdministraci\u00f3n.\nJos\u00e9 de la Hoz Lainz (PRC) \u00e9 o actual alcalde do municipio. As seguintes t\u00e1boas mostran os resultados das elecci\u00f3ns municipais celebradas no 2003 e 2007."}
{"id": "172853", "revid": "5312", "url": "https://gl.wikipedia.org/wiki?curid=172853", "title": "Paul Verhoeven", "text": "Paul Verhoeven, nado en \u00c1msterdam o 18 de xullo de 1938, \u00e9 un director de cine neerland\u00e9s. \u00c9 principalmente co\u00f1ecido polos seus filmes de ciencia ficci\u00f3n, moitas veces violentos e con pol\u00e9micos temas. Foi o director de \"RoboCop\" ou \"Showgirls\"."}
{"id": "172856", "revid": "85894", "url": "https://gl.wikipedia.org/wiki?curid=172856", "title": "Piornedo, Piornedo, Castrelo do Val", "text": "Piornedo \u00e9 un lugar da parroquia do Piornedo no concello ourens\u00e1n de Castrelo do Val na comarca de Ver\u00edn. Ti\u00f1a 55 habitantes no ano 2011 segundo datos do INE e do IGE, dos cales 26 eran homes e 29 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 59 habitantes (27 homes e 32 mulleres)."}
{"id": "172857", "revid": "88215", "url": "https://gl.wikipedia.org/wiki?curid=172857", "title": "Real Sociedad Gimn\u00e1stica Espa\u00f1ola", "text": "A Real Sociedad Gimn\u00e1stica Espa\u00f1ola co\u00f1ecida como Gimn\u00e1stica de Madrid era un club de f\u00fatbol afeccionado da cidade de Madrid.\nHistoria.\nA Sociedad Gimn\u00e1stica Espa\u00f1ola fundouse o 2 de marzo de 1887 en Madrid dedic\u00e1ndose principalmente \u00e1 ximnasia, a\u00ednda que chegou a ter varias secci\u00f3ns m\u00e1is, como a secci\u00f3n de remo ou a secci\u00f3n de f\u00fatbol.\nEn 1906 nacen o Iris FC e o Club Sportivo Internacional, un\u00edndose en 1907 \u00e1 Sociedad Gimn\u00e1stica Espa\u00f1ola, que xa xogaba partidos de f\u00fatbol anteriormente e que establece definitivamente a s\u00faa secci\u00f3n de f\u00fatbol base\u00e1ndose en xogadores procedentes do Moncloa FC, Hispania FC e do renacido Iberia FC.\nEn 1909 a \"Gimn\u00e1stica Espa\u00f1ola\" \u00e9 un dos fundadores da Federaci\u00f3n Espa\u00f1ola de F\u00fatbol.\nNo ano 1912 xoga a final de Copa do Rei contra o FC Barcelona, que perde 2-0 tras clasificarse ao ga\u00f1ar o Campionato Rexional contra equipos como o Madrid FC ou o Athletic de Madrid.\nEn 1915 o Rei Afonso XIII concedeulle o t\u00edtulo \"Real\" e puxeron a coroa e o nome ao escudo. \nEntre as s\u00faas filas contou con futbolistas internacionais como Severino Goiburu.\nEn 1928 suprime a secci\u00f3n de F\u00fatbol ao non poder competir co f\u00fatbol profesional que exist\u00eda desde 1926, a\u00ednda que m\u00e1is tarde recuperar\u00edaa, suprim\u00edndoa definitivamente nos anos '60."}
{"id": "172859", "revid": "88215", "url": "https://gl.wikipedia.org/wiki?curid=172859", "title": "FC Espanya de Barcelona", "text": "O Futbol Club Espanya foi un club de f\u00fatbol da cidade de Barcelona. Foi fundado en 1905, en 1923 cambiou o seu nome por \"Gr\u00e0cia FC\" e en 1931 por \"Catalu\u00f1a FC\" tras unirse ao CE Europa. Disolveuse en 1932.\nHistoria.\nFoi fundado por tres estudantes, Graells, Rossendo e Just, en setembro de 1905. O seu primeiro partido foi contra o segundo persoal do FC Barcelona.\nGozaron dunha \u00e9poca dourada na d\u00e9cada de 1910 cando chegaron a ga\u00f1ar o Campionato de Catalunya tres veces e foron subcampi\u00f3ns catro veces. Tam\u00e9n foron finalistas da Copa do Rei en 1914. En 1923 o club cambiou o seu nome por \"Gr\u00e0cia FC\" e en 1931 fusionouse co CE Europa, o cal foi relegado un ano despois a Terceira Divisi\u00f3n por problemas financeiros."}
{"id": "172860", "revid": "88215", "url": "https://gl.wikipedia.org/wiki?curid=172860", "title": "Club Bizcaya", "text": "O Club Bizcaya \u00e9 o nome dun equipo de f\u00fatbol combinado entre o Athletic Club e outros clubs de Bilbao (Biscaia) que se uniron en 1902 e 1907 para tomar parte na Copa do Rei de f\u00fatbol. \nAmbos eran combinados de diferentes clubs de f\u00fatbol bilba\u00ednos e tiveron significativas participaci\u00f3ns na Copa do Rei:\nHistoria.\nBizcaya de 1902.\nA principios do s\u00e9culo XX hab\u00eda dous clubs de f\u00fatbol na cidade de Bilbao, o Bilbao Football Club que fora fundado en 1900 e o Athletic Club nacido en 1898. Ambos os clubs manti\u00f1an boas relaci\u00f3ns e dedic\u00e1banse a xogar amigables entre si, durante 1901 e 1902. \nPara afrontar o seu primeiro desaf\u00edo ante un equipo estranxeiro, o Athletic e o Bilbao FC decidiron formar un combinado de xogadores de ambos os equipos. O combinado foi chamado Bizcaya e enfrontouse o 9 de marzo de 1902 ante o Burdigala en Bordeos, derrotando aos locais por 2-0. O 31 de marzo os franceses devolveron a visita aos bilba\u00ednos e o Bizcaya imp\u00faxose por 7-0. \nEn maio organizouse en Madrid a Copa da Coroaci\u00f3n, un torneo a nivel nacional para celebrar a maior\u00eda de idade e a coroaci\u00f3n do rei Afonso XIII. Dado o \u00e9xito que supuxera a colaboraci\u00f3n entre Athletic Club e Bilbao FC, durante os amigables ante o Burdigala, os dous clubs decidiron acudir ao torneo de Madrid repetindo o combinado. \nAs\u00ed foi como o Bizcaya, xunto ao FC Barcelona, o Espa\u00f1ol de Barcelona, o New-Football de Madrid e o Madrid FC, tomou parte neste torneo de 1902. Non puido ser m\u00e1is exitosa a participaci\u00f3n dos bisca\u00ed\u00f1os no torneo, xa que golearon por 5-1 ao Espa\u00f1ol, 8-1 ao New-Football e 2-1 ao Barcelona adxudic\u00e1ndose o Trofeo. Era o 15 de maio de 1902. A ali\u00f1aci\u00f3n do Bizcaya estaba formada por L.Arana, Careaga, Larra\u00f1aga, L.Silva, Goiri, Arana, Cazeaux, Astorquia, Dyer, R.Silva e Evans. Astorquia e Cazeaux marcaron os goles dos bisca\u00ed\u00f1os na final. \nA Copa da Coroaci\u00f3n foi o primeiro torneo de f\u00fatbol a nivel nacional disputado en Espa\u00f1a. En principio non ti\u00f1a vocaci\u00f3n de perdurar, xa que se consideraba un festexo conmemorativo puntual. O \u00e9xito que supuxo, fixo que ao ano seguinte organiz\u00e1sese a Copa do Rei, xa con car\u00e1cter peri\u00f3dico anual e vocaci\u00f3n de perdurar no tempo. Debido a este feito xeralmente consid\u00e9rase \u00e1 Copa da Coroaci\u00f3n como a primeira edici\u00f3n da Copa do Rei, a\u00ednda que a Federaci\u00f3n Espa\u00f1ola de F\u00fatbol non a ten reco\u00f1ecida como tal. O Bizcaya adxudicouse o trofeo en propiedade. \nA comezos de 1903 tanto o Bilbao FC, como o Athletic Club pasaban por dificultades econ\u00f3micas. O 29 de marzo celebrouse unha asemblea conxunta de ambos os clubs, na que se decidiu fusionalos. O Bilbao FC foi absorbido polo Athletic Club, a partir de ent\u00f3n comez\u00f3uselle a chamar popularmente \"Athletic Club de Bilbao\", a\u00ednda que o nome oficial seguiu sendo Athletic Club. \nP\u00f3dese considerar polo tanto ao Bizcaya como o precursor hist\u00f3rico do Athletic Club. A Copa da Coroaci\u00f3n est\u00e1 gardada na sala de trofeos do Athletic e este conta esa Copa como parte do seu palmar\u00e9s. \nBizcaya de 1907.\nEn 1907, para participar na Copa do Rei, o Athletic Club decide reeditar a f\u00f3rmula de 1902 e forma un combinado con outro equipo bilba\u00edno, o Uni\u00f3n Vizca\u00edno. O combinado entre Athletic Club e Uni\u00f3n Vizca\u00edno \"resucita\" o nome de Bizcaya. \nO torneo disputouse en formato de ligui\u00f1a clasific\u00e1ndose os dous primeiros para a final. Na ligui\u00f1a o Bizcaya venceu ao Madrid (3-2), Salamanca TFB (5-0), e Recreativo de Huelva (4-0), perdendo ante o Vigo FC por 2-1. Clasificouse para a final ante o Madrid FC, pero o Bizcaya foi derrotado por 1-0. "}
{"id": "172861", "revid": "56817", "url": "https://gl.wikipedia.org/wiki?curid=172861", "title": "Club Espa\u00f1ol de Madrid", "text": "O Club Espa\u00f1ol de Madrid foi un club de f\u00fatbol da cidade de Madrid. O club foi fundado orixinalmente en 1900. En 1902, unha escisi\u00f3n no club deu lugar ao Real Madrid.\nO Club Espa\u00f1ol foi campi\u00f3n do Campionato Centro en 1904 e 1909. En 1904 o presidente da Federaci\u00f3n Madrile\u00f1a de Foot-Ball, quen tam\u00e9n era presidente do Club Espa\u00f1ol, declarou ao club campi\u00f3n da Copa do Rei. Con todo, esta reclamaci\u00f3n non foi reco\u00f1ecida polos demais clubs participantes, que declararon ga\u00f1ador ao Athletic de Bilbao. O Club Espa\u00f1ol foi finalista en 1909 e 1910 da Copa do Rei.\nPrimeiros anos.\nO f\u00fatbol foi introducido en Madrid polos profesores e estudantes da Instituci\u00f3n Libre de Ensino. Entre eles figuraban varios graduados das universidades de Oxford e Cambridge. En 1895 fundaron o Foot-ball Sky, un club que xogaba os domingos pola ma\u00f1\u00e1 na Moncloa. En 1900 unha escisi\u00f3n dentro deste club viu a aparici\u00f3n de dous novos clubs, New Foot-Ball de Madrid e Club Espa\u00f1ol de Madrid. O primeiro presidente do Club Espa\u00f1ol foi Juli\u00e1n Palacios. En 1902 Palacios axudou a formar un novo club, Sociedad Madrid FC, m\u00e1is tarde convertido no Real Madrid.\nCopa do Rei de 1904.\nEn 1904 o Club Espa\u00f1ol ga\u00f1ou o Campionato Rexional Centro, unha liga rexional utilizada como clasificaci\u00f3n para a Copa do Rei. Con todo, a posterior competici\u00f3n, xogada en Madrid, terminou nun caos. Na rolda inicial o Club Espa\u00f1ol xogou contra o Madrid FC con resultado dun 5-5. Ambos os equipos neg\u00e1ronse a xogar tempo extra e organizouse un partido de desempate para o d\u00eda seguinte. Con todo o Madrid FC non se presentou e deuse por ga\u00f1ador ao Club Espa\u00f1ol. Na semifinal xogaron contra o FC Moncloa. O Club Espa\u00f1ol abandonou o partido con 1-0 por mor dunha grave lesi\u00f3n dun xogador do Club Espa\u00f1ol. O Club Espa\u00f1ol foi declarado ga\u00f1ador e avanzou \u00e1 final. Con todo, unha mestura da datas da final resultou en ser declarado ga\u00f1ador o Athletic de Bilbao sen xogar un partido. O presidente da \"Federaci\u00f3n Madrile\u00f1a de Foot-Ball\", quen tam\u00e9n era presidente do Club Espa\u00f1ol, tratou de declarar ga\u00f1ador ao Club Espa\u00f1ol, que se presentou a xogar noutra data. Con todo, os outros clubs neg\u00e1ronse a reco\u00f1ecer esta reclamaci\u00f3n.\nCopa do Rei de 1909 e 1910.\nEn 1909 o Club Espa\u00f1ol ga\u00f1ou o Campionato Centro unha vez m\u00e1is, e de novo clasificouse para a Copa do Rei. Na semifinal derrotou ao FC Barcelona por 3-2 pero logo perdeu 3-1 na final co Club Ciclista de San Sebasti\u00e1n.\nEn 1910 organiz\u00e1ronse d\u00faas copas, a Copa do Rei e a Copa FEF na que xogou o Club Espa\u00f1ol xunto co FC Barcelona e o Deportivo da Coru\u00f1a. A competici\u00f3n xogouse como unha mini-liga e no partido decisivo ga\u00f1ou o FC Barcelona ao Club Espa\u00f1ol por un 3-2. O Club Espa\u00f1ol, que ga\u00f1ara 3-1 contra o Deportivo, terminou como subcampi\u00f3n."}
{"id": "172862", "revid": "5863", "url": "https://gl.wikipedia.org/wiki?curid=172862", "title": "C\u00e9sar L\u00f3pez Otero", "text": "C\u00e9sar L\u00f3pez Otero, nado en Acevedo (San Xurxo de Piqu\u00edn, Ribeira de Piqu\u00edn; por ent\u00f3n pertencente ao concello de Meira), en 1903 e finado en Meira o 12 de setembro de 1939, foi un avogado, sindicalista e pol\u00edtico galego.\nTraxectoria.\nDende 1923 presidiu a Federaci\u00f3n Provincial Agraria (FPA) e a Confederaci\u00f3n Rexional de Agricultores Gallegos (CRAG). Integrouse na ORGA en 1930 e despois no Partido Republicano Gallego. En 1930 participou no Pacto de Lestrobe. Foi gobernado civil da Coru\u00f1a do 12 de xu\u00f1o de 1931 ata a s\u00faa dimisi\u00f3n o 8 de xullo de 1932. Logo foi dirixente de Izquierda Republicana. Xunto co seu irm\u00e1n Avelino L\u00f3pez Otero foi o promotor da constituci\u00f3n do concello de Ribeira de Piqu\u00edn, constitu\u00eddo o 5 de marzo de 1935. Co golpe de Estado do 18 de xullo de 1936 foi detido o 1 de outubro de 1937, o d\u00eda 15 foi conducido ao Hospital, e morreu uns meses despois de sa\u00edr da cadea."}
{"id": "172863", "revid": "85894", "url": "https://gl.wikipedia.org/wiki?curid=172863", "title": "Monteveloso, Piornedo, Castrelo do Val", "text": "Monteveloso \u00e9 un lugar da parroquia do Piornedo no concello ourens\u00e1n de Castrelo do Val na comarca de Ver\u00edn. Ti\u00f1a 31 habitantes no ano 2011 segundo datos do INE e do IGE, dos cales 17 eran homes e 14 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 35 habitantes (18 homes e 17 mulleres)."}
{"id": "172864", "revid": "1131", "url": "https://gl.wikipedia.org/wiki?curid=172864", "title": "Passeig de Gr\u00e0cia", "text": "O Passeig de Gr\u00e0cia (\"Paseo de Gr\u00e0cia\" en galego) \u00e9 a avenida principal de Barcelona e unha das avenidas m\u00e1is famosas de Espa\u00f1a, debido \u00e1 s\u00faa importancia tur\u00edstica, \u00e1reas comerciais, negocios e un grande escaparate de destacadas obras de arquitectura modernista, como as edificaci\u00f3ns dos arquitectos Antoni Gaud\u00ed e Llu\u00eds Dom\u00e8nech i Montaner, declaradas Patrimonio da Humanidade. A avenida est\u00e1 situada na parte central da cidade, o Eixample barcelon\u00e9s, e conecta a pla\u00e7a de Catalunya no sur coa r\u00faa Gran de Gr\u00e0cia ao norte.\nPode ser parecida por popularidade \u00e1 Avenida dos Campos Elisios de Par\u00eds, doutra banda \u00e9 a segunda das r\u00faas m\u00e1is caras de Espa\u00f1a en referencia sobre todo ao alugamento, a nivel espa\u00f1ol prec\u00e9delle a r\u00faa Preciados de Madrid, que ocupa o primeiro posto.\nHistoria.\nO antigo cami\u00f1o de Jes\u00fas, de tipo rural, con hortos en ambos os lados, era a v\u00eda principal para ir da poboaci\u00f3n de Gr\u00e0cia (municipio independente ata o ano 1897), ata a cidade de Barcelona por onde se entraba a trav\u00e9s do portal de l'\u00c0ngel. O primeiro proxecto de urbanizaci\u00f3n, ideado polo concello liberal da cidade, de data do ano 1821 foi obra de Ram\u00f3n Plana, que tivo que deter as obras enseguida por mor das epidemias que arrasaban Barcelona naquela \u00e9poca. Coa ca\u00edda do goberno liberal, volveu o absolutismo en 1824, e o proxecto foi tomado polo capit\u00e1n xeneral de Catalu\u00f1a Francisco Bernaldo de Quir\u00f3s, marqu\u00e9s de Campo Sacro. O novo paseo inaugurado en 1827 ti\u00f1a 42 metros de ancho e foi o lugar favorito da aristocracia para exhibir as s\u00faas habilidades na arte de montar dacabalo e os seus coches luxosos, durante todo o s\u00e9culo XIX. Por esta \u00e9poca o Paseo era un dos lugares de recreo m\u00e1is co\u00f1ecidos da cidade, con caf\u00e9s, restaurantes, salas de baile, atracci\u00f3ns e teatros.\nEste paseo hab\u00eda de ser un eixo determinante no proceso de instauraci\u00f3n do proxecto do Ensanche de Ildefons Cerd\u00e0, entre os anos 1860-1890. Ao redor do paseo definiuse un n\u00facleo residencial de baixa densidade constitu\u00eddo en gran parte por edificios unifamiliares. Na d\u00e9cada dos noventa do s\u00e9culo XIX, aos poucos todo este sector da cidade foi adquirindo un protagonismo comercial atraendo a burgues\u00eda, que fixo que se fosen substituyendo as casas illadas con xard\u00edn por edificios de pisos.\nFinalmente, entre 1900 e 1914 o paseo de Gr\u00e0cia consolidouse como o principal centro residencial burgu\u00e9s coa achega creativa dos arquitectos modernistas, como Antoni Gaud\u00ed, Josep Puig i Cadafalch, Llu\u00eds Dom\u00e8nech i Montaner ou Enric Sagnier, que dignificaron as construci\u00f3ns existentes e edificaron casas novas con formas ben singulares, como a casa Mil\u00e0, a casa Batll\u00f3, a casa Lle\u00f3 Morera ou a casa Amatller. En 1906 o arquitecto Pere Falqu\u00e9s i Urp\u00ed, dese\u00f1ou os famosos bancs-fanals de trencad\u00eds distribu\u00eddos ao longo do paseo.\nEstablecementos.\nNo Paseo de Gr\u00e0cia re\u00fanense as grandes marcas, polo que \u00e9 a r\u00faa de Barcelona que alberga un maior n\u00famero de tendas de luxo. \nDo mesmo xeito, resulta un xenial escaparate a nivel nacional e internacional das marcas, debido \u00e1 grande afluencia de xente que transita diariamente por devandito paseo. Algunhas das tendas que est\u00e1n en Paseo de Gr\u00e0cia son: \nHoteis tur\u00edsticos.\nTam\u00e9n se caracteriza por dispor dunha importante oferta de hoteis e aloxamentos para visitantes nacionais e internacionais. A s\u00faa localizaci\u00f3n \u00e9 privilexiada para o funcionamento do turismo durante todo o ano. Son moitos os hoteis emprazados no Paseo de Gr\u00e0cia, entre eles:"}
{"id": "172866", "revid": "10599", "url": "https://gl.wikipedia.org/wiki?curid=172866", "title": "Paseo de Gracia", "text": ""}
{"id": "172867", "revid": "22570", "url": "https://gl.wikipedia.org/wiki?curid=172867", "title": "El Corte Ingl\u00e9s", "text": "El Corte Ingl\u00e9s \u00e9 o primeiro grupo de distribuci\u00f3n de Espa\u00f1a e o n\u00famero 40 do mundo por volume de vendas e est\u00e1 composto por empresas de distintos formatos entre os que cabe destacar o orixinario de grandes almac\u00e9ns por departamentos. Neste formato \u00e9 o l\u00edder europeo por volume de vendas e o segundo a nivel mundial detr\u00e1s de Sears e por diante de Macy's. El Corte Ingl\u00e9s est\u00e1 considerado a segunda empresa familiar de Espa\u00f1a, impulsada inicialmente polo asturiano Ram\u00f3n Areces, e a 66 do mundo. \u00c9 a empresa privada con m\u00e1is empregados en Espa\u00f1a. Ten a s\u00faa sede en Madrid.\nEst\u00e1 formado polos grandes almac\u00e9ns El Corte Ingl\u00e9s, que representan o 59% do peso do grupo, \u00d3ptica 2000, Opencor, Hipercor, Bricor, Telecor, Supercor e Viajes El Corte Ingl\u00e9s.\nDistribuci\u00f3n xeogr\u00e1fica.\nNo 2016, El Corte Ingl\u00e9s dispo\u00f1\u00eda de 95 grandes almac\u00e9ns:"}
{"id": "172872", "revid": "2074", "url": "https://gl.wikipedia.org/wiki?curid=172872", "title": "Ha", "text": ""}
{"id": "172873", "revid": "2074", "url": "https://gl.wikipedia.org/wiki?curid=172873", "title": "Hect\u00e1reas", "text": ""}
{"id": "172874", "revid": "23204", "url": "https://gl.wikipedia.org/wiki?curid=172874", "title": "Russell Means", "text": "Russell Charles Means, nado o 10 de novembro de 1939 na Reserva india de Pine Ridge e finado o 22 de outubro de 2012 en Porcupine, foi un actor, m\u00fasico e activista pol\u00edtico s\u00edux, tam\u00e9n co\u00f1ecido en lingua lakota como Oyate Wacinyapi.\nTraxectoria.\nRussell Means nado en Wanblee, Dacota do Sur, nunha comunidade que se atopa no Reserva india de Pine Ridge, \u00e9 fillo de Theodora Feather e Harold \"Hank\" Means. Foi bautizado como Oyate Wacinyapin, que na lakota quere dicir \"traballa para a xente\". Os seus pais eran os dous s\u00edux Oglala.\nEn 1968 uniuse \u00e1 American Indian Movement (AIM) unha organizaci\u00f3n que loita polos dereitos dos indios americanos, e rapidamente converteuse nun dos seus l\u00edderes.\nTraxectoria profesional.\nMeans comeza a s\u00faa carreira como actor en 1992, encarnando \u00f3 xefe Chingachgook en \"O derradeiro dos mohicanos\", un filme dirixido por Michael Mann. A partir de ent\u00f3n aparece en filmes como \"Asasinos natos\", \"Into The West\" ou \"Pathfinder\". En \"Pocahontas\", presta a s\u00faa voz para o personaxe do pai, o Xefe Powhatan. Tam\u00e9n a prestou para o videoxogo \"Under A Killing Moon\".\nRetratos de Warhol.\nAndy Warhol pintou dezaoito retratos de Russell Means na s\u00faa serie de Indios de Am\u00e9rica. O instituto de arte de Dayton ten un deses cadros."}
{"id": "172879", "revid": "1131", "url": "https://gl.wikipedia.org/wiki?curid=172879", "title": "Cabez\u00f3n de Li\u00e9bana", "text": "Cabez\u00f3n de Li\u00e9bana \u00e9 un municipio situado na comunidade aut\u00f3noma de Cantabria (Espa\u00f1a), na comarca de Li\u00e9bana. Linda polo sur con Pesaguero, polo leste con Polaciones e Rionansa, polo oeste con Potes e Vega de Li\u00e9bana e polo norte con Lamas\u00f3n e Cillorigo de Li\u00e9bana.\nLocalidades.\nOs 697 habitantes do municipio (2008, INE), distrib\u00faense por:\nEconom\u00eda.\nAs actividades econ\u00f3micas principais de Cabez\u00f3n de Li\u00e9bana son a gandar\u00eda, a agricultura, e tam\u00e9n o sector servizos, debido ao turismo incipiente atra\u00eddo polo patrimonio natural e art\u00edstico, cuns grandes expo\u00f1entes que por excelencia son o Parque Nacional dos Picos de Europa. O microclima que se d\u00e1 na comarca lebaniega permite cultivar especies vexetais que non se dan en zonas adxacentes.\nN\u00facleo de poboaci\u00f3n.\nCabez\u00f3n de Li\u00e9bana \u00e9 tam\u00e9n unha localidade, capital municipal. No 2008 contaba cunha poboaci\u00f3n de 96 habitantes (INE). At\u00f3pase a unha distancia de 122 quil\u00f3metros da capital c\u00e1ntabra, Santander, e est\u00e1 a unha altitude de 363 metros sobre o nivel do mar.\nPatrimonio.\nNeste concello hai dous bens de interese cultural:\nDemograf\u00eda.\nFonte: INE\nAdministraci\u00f3n.\nManuel Heras G\u00f3mez (PP) \u00e9 o actual alcalde do municipio. As seguintes t\u00e1boas amosan os resultados das elecci\u00f3ns municipais celebradas en 2003 e 2007."}
{"id": "172884", "revid": "111586", "url": "https://gl.wikipedia.org/wiki?curid=172884", "title": "Estratexia da cu\u00f1a", "text": "A estratexia da cu\u00f1a ou argumento da cu\u00f1a (co\u00f1ecida en ingl\u00e9s como \"Wedge Strategy\") \u00e9 un plan de acci\u00f3n pol\u00edtica e social elaborado polo Discovery Institute, o n\u00facleo do movemento do dese\u00f1o intelixente. A estratexia presentouse nun manifesto publicado en 1999 polo \"Discovery Institute\" co\u00f1ecido como o \"Documento da cu\u00f1a\" ou \"Documento Wedge\", no que se describe unha ampla axenda social, pol\u00edtica e acad\u00e9mica cuxo obxectivo final \u00e9 \"derrotar ao materialismo cient\u00edfico\" representado pola evoluci\u00f3n, \"reverter a sufocante visi\u00f3n do mundo materialista e substitu\u00edla por unha visi\u00f3n cient\u00edfica acorde coas convicci\u00f3ns cristi\u00e1s e te\u00edstas\" e \"afirmar a realidade de Deus\".\nO seu obxectivo \u00e9 \"renovar\" a cultura estadounidense moldeando a pol\u00edtica p\u00fablica para que reflicta os valores do cristianismo conservador, principalmente valores evanx\u00e9licos e protestantes.\nO dese\u00f1o intelixente \u00e9 a controvertida conxectura de que certas cousas do universo e os seres vivos poden explicarse mellor mediante unha causa intelixente que por un proceso naturalista como o da selecci\u00f3n natural. Dentro das conxecturas do dese\u00f1o intelixente enc\u00f3ntrase a idea de redefinir a ciencia e como esta debe conducirse. Os propo\u00f1entes da estratexia \"Wedge\" op\u00f3\u00f1ense dogmaticamente ao materialismo, ao naturalismo e \u00e1 evoluci\u00f3n e estableceron como o seu obxectivo expl\u00edcito que sexan substitu\u00eddas.\nVisi\u00f3n xeral.\nO \"Documento da cu\u00f1a\" esboza unha campa\u00f1a de relaci\u00f3ns p\u00fablicas planificada para influ\u00edr na opini\u00f3n p\u00fablica, nos medios populares, nas fundaci\u00f3ns de caridade e nos elaboradores de pol\u00edticas p\u00fablicas. De acordo cos seus cr\u00edticos, o documento da cu\u00f1a, m\u00e1is que calquera outro proxecto do \"Discovery Institute\", demostra o prop\u00f3sito pol\u00edtico, en vez de cient\u00edfico, do instituto e do dese\u00f1o intelixente.\nO documento presenta os obxectivos a curto e a longo prazo con metas para o movemento do dese\u00f1o intelixente, cos seus obxectivos directores declarados no par\u00e1grafo de abertura:\nHai tres \"proxectos-cu\u00f1a\", referidos na estratexia como tres fases proxectadas para atinxir un obxectivo director:\nReco\u00f1ecendo a necesidade de apoio, o instituto afirma a orientaci\u00f3n evanx\u00e9lica cristi\u00e1 da estratexia:\nA estratexia da cu\u00f1a planificouse con obxectivos e cumprir a cinco e a vinte anos coa finalidade de conseguir a conversi\u00f3n da corrente predominante. Un compo\u00f1ente not\u00e1bel do traballo foi o seu desexo de abordar \"consecuencias sociais\" e promover unha axenda social conservadora nunha ampla gama de asuntos inclu\u00edndo o aborto, a eutanasia, a sexualidade e outros movementos de reforma social. Criticaba aos \"reformadores materialistas que avogaban por programas de goberno coercitivos\" aos que se refer\u00eda como \"unha cepa virulenta de utop\u00eda\".\nM\u00e1is al\u00e1 da promoci\u00f3n dos obxectivos da Fase I de propo\u00f1er investigaci\u00f3ns e publicaci\u00f3ns relacionadas co dese\u00f1o intelixente e esforzos con vistas \u00e1 s\u00faa integraci\u00f3n na vida acad\u00e9mica, a estratexia da cu\u00f1a pon \u00e9nfase no patrocinio das Fases II e III con vistas a aumentar o apoio popular \u00e1s ideas do \"Discovery Institute\". Esperan que o apoio \u00e1 creaci\u00f3n de libros de nivel popular, artigos en xornais e revistas, cartas \u00e1 redaci\u00f3n, produci\u00f3ns de v\u00eddeos e seminarios de apolox\u00e9tica estimule aos crentes para influ\u00edr na cultura m\u00e1is ampla na direcci\u00f3n \u00e1 aceptaci\u00f3n do dese\u00f1o intelixente, o que \u00e1 s\u00faa vez leva ao obxectivo \u00faltimo dos autores da estratexia da cu\u00f1a: a reforma social e pol\u00edtica da cultura americana.\nEn vinte anos, o grupo espera que acadar\u00e1n o seu obxectivo de facer do dese\u00f1o intelixente \"a perspectiva dominante na ciencia\" as\u00ed como estender ramas para \"a \u00e9tica, a pol\u00edtica, a teolox\u00eda e a filosof\u00eda nas humanidades, e ver a s\u00faa influencia nas belas artes\". Un obxectivo da estratexia da cu\u00f1a \u00e9 ver o dese\u00f1o intelixente \"permear a vida relixiosa, cultural, moral e pol\u00edtica\". Cumprindo este obxectivo estar\u00e1 cumprido o obxectivo \u00faltimo tal como foi declarado polo \"Centro para a Ciencia e a Cultura\", a derrota do materialismo e os seus legados culturais que levan \u00e1 condenaci\u00f3n \u00e1s penas eternas\" e restabelecer \"a proposici\u00f3n de que os seres humanos foron creados \u00e1 imaxe de Deus\", e desta forma \"renovar\" a cultura americana para reflectir os valores cristi\u00e1ns conservadores.\nO pre\u00e1mbulo do Documento da Cu\u00f1a reproduce en gran parte, palabra a palabra, a primitiva declaraci\u00f3n da misi\u00f3n do Centro para a Ciencia e a Cultura, daquela chamado \"Centro para a Renovaci\u00f3n da Ciencia e da Cultura\". . O tema ret\u00f3mase no controvertido libro \"From Darwin to Hitler\" redactado polo membro do Centro para a Ciencia e a Cultura Richard Weikart e publicado co apoio do Centro.\nA estratexia da cu\u00f1a redactouna en gran parte Phillip E. Johnson, e menci\u00f3nase de forma destacada no seu libro The Wedge of Truth: Splitting the Foundations of Naturalism.\nOrixes do Documento da Cu\u00f1a.\nEsquematizado en 1998 polos dirixentes do \"Discovery Institute\", o Documento da Cu\u00f1a apareceu publicamente despois de ser \"colgado\" na \"World Wide Web\" o 5 de febreiro de 1999 por Tim Rhodes, e compartido por Matt Duss, un empregado dunha empresa internacional de recursos humanos establecida en Seattle. Duss recibira un documento para copiar titulado \"A Cunha\" e marcado como \"altamente confidencial\" e non destinado para distribu\u00edr\".\nA pesar de que o cofundador do \"Discovery Institute\" e vicepresidente do \"Centro para a Ciencia e a Cultura\" Stephen C. Meyer reco\u00f1eza que o instituto \u00e9 a orixe do documento, o instituto a\u00ednda busca menosprezar o seu significado, dicindo que \"Te\u00f3ricos da conspiraci\u00f3n nos medios contin\u00faan reciclando a lenda urbana do documento da 'Cu\u00f1a'.\" A pesar de insistir que o dese\u00f1o intelixente non \u00e9 unha forma de creacionismo, o dese\u00f1o escollido polo \"Discovery Institute\" para a capa orixinal do Documento da Cunha \u00e9 \"A creaci\u00f3n de Ad\u00e1n\" de Michelangelo, retratando a Deus estendendo o brazo para transmitir a vida do seu dedo para Ad\u00e1n. \nMeyer unha vez alegou que o \"Documento da Cu\u00f1a\" fora roubado das oficinas do \"Discovery Institute\".\nOrixes do movemento e da estratexia.\nDe acordo con Phillip E. Johnson, o movemento da cu\u00f1a, se non o termo, comezou en 1992: \"O movemento que agora chamamos da cu\u00f1a fixo a s\u00faa estrea p\u00fablica nunha conferencia de cient\u00edficos e fil\u00f3sofos realizada na \"Southern Methodist University\" (SMU) (\"Universidade Metodista do Sur\") en marzo de 1992, e seguida coa publicaci\u00f3n do seu libro \"Darwin no banco dos acusados\". A conferencia reunira a figuras clave da cu\u00f1a e do dese\u00f1o intelixente, particularmente a Michael Behe, Stephen Meyer, William Dembski e eu mesmo.\" . Johnson estableceu un \"n\u00facleo de propo\u00f1entes do dese\u00f1o intelixente (DI) para os cales o Sr. Johnson actuou como un fulcro primordial... fixo contactos, intercambiou numerosos e-mails e arranxou encontros persoais. Johnson encadrou estas alianzas como unha 'estratexia da cu\u00f1a', con el mesmo como dirixente e os cient\u00edficos do DI cargando as balas detr\u00e1s del.\" En 1993, un ano despois da conferencia na SMU, \"o n\u00facleo de acad\u00e9micos [Johnson-Behe] reuniuse en \"Pajaro Dunes\"... Aqu\u00ed, Behe presentou por primeira vez os pensamentos seminais que estivera preparando na s\u00faa mente durante un ano, a idea da maquinaria molecular 'irredutibelmente complexa'.\"\nNancy Pearcey, membro do \"Centro para a Ciencia e a Cultura\" e asociada de Johnson, reco\u00f1ece o liderado de Johnson no movemento do dese\u00f1o intelixente en d\u00faas das s\u00faas m\u00e1is recentes publicaci\u00f3ns. Nunha entrevista con Johnson para a revista \"World\", Pearcey di: \"Non \u00e9 s\u00f3 na pol\u00edtica onde os l\u00edderes forxan movementos. Phillip Johnson desenvolveu o que se chama \"Movimento do dese\u00f1o intelixente\". En \"Christianity Today\", revela as crenzas relixiosas de Johnson e a s\u00faa animosidade contra a evoluci\u00f3n e afirma que Johnson \u00e9 \"o portavoz non oficial do DI\" \"\nNo seu libro de 1997 Defeating Darwinism by Opening Minds Johnson resumiu a filosof\u00eda subxacente da estratexia:\nNa \"Conferencia Reclamando a Am\u00e9rica para Cristo\" de 1999 convocada polo Reverendo D. James Kennedy da \"Coral Ridge Ministries\", Johnson pronunciou un discurso chamado How the Evolution Debate Can Be Won . Nel resume os fundamentos teol\u00f3xicos e epistemol\u00f3xicos do dese\u00f1o intelixente e da s\u00faa estratexia para vencer na batalla:\nJohnson cita que a fundaci\u00f3n do dese\u00f1o intelixente \u00e9 o Libro de Xo\u00e1n da Biblia, especificamente, Xo\u00e1n 1:1: \"No inicio era o Verbo, e o Verbo estaba con Deus, e o Verbo era Deus.\"\nElaborando os obxectivos e m\u00e9todos da estratexia da cu\u00f1a, Johnson declarou nunha entrevista realizada en 2002 para a Touchstone Magazine que \"o mecanismo da estratexia da cu\u00f1a \u00e9 facela atraente para cat\u00f3licos, ortodoxos, protestantes non fundamentalistas, xudeus tradicionais, e as\u00ed sucesivamente.\" Continuou:\nOutras declaraci\u00f3ns de Johnson reco\u00f1ecen que o obxectivo do movemento do dese\u00f1o intelixente \u00e9 promover unha axenda te\u00edsta e creacionista moldeada como un concepto cient\u00edfico.\nAs declaraci\u00f3ns de Johnson validan as cr\u00edticas daqueles que alegan que o \"Discovery Institute\" e as s\u00faas organizaci\u00f3ns aliadas est\u00e1n s\u00f3 retirando o contido relixioso das s\u00faas alternativas creacionistas antievolucionistas como unha forma de evitar prohibici\u00f3ns derivadas da Primeira emenda ao ensino do creacionismo. As declaraci\u00f3ns cando se ven \u00e1 luz do \"Documento da cu\u00f1a\" mostran que o Dese\u00f1o intelixente e o Movemento do dese\u00f1o inteloxente son unha tentativa de aplicar unha p\u00e1tina de secularidade sobre o que \u00e9 unha crenza fundamentalmente relixiosa.\nA estratexia da cu\u00f1a dese\u00f1a un ataque simult\u00e1neo aos Consellos estatais de educaci\u00f3n, lexislaturas estatais e federais e aos medios impresos e difundidos. Actualmente o [[Discovery Institute]] est\u00e1 executando a estratexia a trav\u00e9s do seu papel no [[Movemento do dese\u00f1o intelixente]], onde promove agresivamente o DI e a s\u00faa campa\u00f1a [[Divulgue a controversia]] para o p\u00fablico, funcionarios de educaci\u00f3n e creadores de pol\u00edticas p\u00fablicas. Propo\u00f1entes do dese\u00f1o intelixente, a trav\u00e9s do [[Discovery Institute]], empregaron gran n\u00famero de estratexias e t\u00e1cticas pol\u00edticas espec\u00edficas na promoci\u00f3n dos seus obxectivos. Estas var\u00edan desde tentativas a nivel estatal para minar ou remover completamente a presenza da teor\u00eda evolucionista das aulas das escolas p\u00fablicas, facer que o goberno federal ordene o ensino do dese\u00f1o intelixente, at\u00e9 \"inchar\" os Consellos Escolares dos municipios, condados e estados con propo\u00f1entes do DI.\nO [[Discovery Institute]] foi un axente significativo en moitos destes casos, fornecendo unha gama de apoio desde a asistencia material a representantes electos federais, estatais ou rexionais na elaboraci\u00f3n de proxectos de lei, at\u00e9 o apoio a pais individuais enfrontados cos seus Consellos Escolares. Nalgunhas batallas estatais, os v\u00ednculos dos propo\u00f1entes do dese\u00f1o intelixente coa axenda pol\u00edtica e social do \"Discovery Institute\" e a s\u00faa estratexia e o papel do instituto no debate pux\u00e9ronse ao descuberto para o p\u00fablico e os lexisladores, resultando as\u00ed que os seus esforzos foron temporaralmente frustrados. O \"Discovery Institute\" asume a visi\u00f3n sofisticada de que toda publicidade \u00e9 boa e que ningunha derrota \u00e9 real. Relaxou a s\u00faa campa\u00f1a para promover un curr\u00edculo cient\u00edfico inclu\u00edndo o DI, e nalg\u00fans casos pediu que non se tomara en consideraci\u00f3n, en favor da exixencia de que os profesores de ciencias presentaran a evoluci\u00f3n como unha \"teor\u00eda en crise\"; noutras palabras, \"divulgue a controversia\". A estratexia \u00e9 pasar, implacabelmente, de batallas sobre pautas na redacci\u00f3n de curr\u00edculos, \u00e1 adopci\u00f3n de libros did\u00e1cticos, e todo, novamente, facendo o pos\u00edbel para minar a posici\u00f3n central da evoluci\u00f3n na biolox\u00eda.\nOs membros do \"Discovery Institute\" te\u00f1en vantaxes significativas en di\u00f1eiro, sofisticaci\u00f3n pol\u00edtica e experiencia sobre os seus opo\u00f1entes nas comunidades cient\u00edficas e educativas, que non te\u00f1en o beneficio do financiamento de benfeitores, grupos de apoio de cl\u00e9rigos e t\u00e9cnicos, campa\u00f1as de publicidade dispendiosas e unha ampla rede de contactos pol\u00edticos.\nA campa\u00f1a \"Divulgue a controversia\" do \"Discovery Institute\" est\u00e1 concibida para facer que o \"establishment\" cient\u00edfico pareza intolerante a novas ideas, como se estivese tentando asfixiar e suprimir novos descubrimentos cient\u00edficos que desaf\u00edan o \"status quo\". Isto faise co co\u00f1ecemento de que \u00e9 improb\u00e1bel de que moitos no p\u00fablico comprendan biolox\u00eda avanzada, ou poidan consultar a literatura cient\u00edfica existente, ou contactar con organizaci\u00f3ns cient\u00edficas de prestixio para verificar as alegaci\u00f3ns do \"Discovery Institute\". Esta parte da estratexia tam\u00e9n xoga en correntes subterr\u00e1neas de antiintelectualismo e desconfianza na ciencia e nos cient\u00edficos que pode haber en segmentos particulares da sociedade americana.\nHai un conflito not\u00e1bel entre o que os que apoian ao DI din ao p\u00fablico a trav\u00e9s dos medios e o que din diante de audiencias cristi\u00e1s conservadoras. Isto \u00e9 estudado e deliberado, como avogado, polo autor da estratexia da cu\u00f1a Phillip E. Johnson. Ao falar para unha audiencia de p\u00fablico xeral e para os medios, os propo\u00f1entes do DI moldean o DI como unha teor\u00eda cient\u00edfica secular. Mais ao falar para o que o \"Documento da cunha\" chama a s\u00faa \"audiencia natural, \u00e9 dicir, os cristi\u00e1ns conservadores\", os propo\u00f1entes do DI expr\u00e1sanse en linguaxe inequivocamente relixiosa. Isto na crenza de que non poden permitirse o luxo de alienar aos seus partidarios e principais fontes de financiamento, virtualmente todos eles organizaci\u00f3ns relixiosas conservadoras e individuos tales como [[Howard Ahmanson, Jr|Howard Ahmanson]].\nEscribindo extensamente sobre o DI, o fil\u00f3sofo da ciencia [[Robert Pennock]] di: \"Ao facer lobby para o DI nas escolas p\u00fablicas, os membros da cu\u00f1a \u00e1s veces negan que o DI faga ningunha alegaci\u00f3n ao respecto da identidade do dese\u00f1ador. \u00c9 ir\u00f3nico que a s\u00faa estratexia pol\u00edtica os leve a negar a Deus na praza p\u00fablica m\u00e1is veces do que Pedro fixo.\"\nAl\u00e9n diso, os defensores da cu\u00f1a agora est\u00e1n desaprobando a s\u00faa propia terminolox\u00eda porque o termo \"dese\u00f1o intelixente\" acabou sendo para eles un inconveniente desde a sentenza do caso \"[[Kitzmiller vs. Distrito escolar da \u00e1rea de Dover]]\". A causa do \u00e9xito da campa\u00f1a de relaci\u00f3ns p\u00fablicas do \"Discovery Institute\" en facer do \"dese\u00f1o intelixente\" unha expresi\u00f3n de uso dom\u00e9stico e da sentenza no caso \"Kitzmiller vs. Distrito escolar da \u00e1rea de Dover\" de que o DI \u00e9 esencialmente relixioso na s\u00faa natureza m\u00e1is persoas o reco\u00f1ecen como o concepto relixioso do creacionismo. Tendo chegado preto de conseguir introducir o DI nas clases de ciencias das escolas p\u00fablicas en Kansas e Ohio, onde conseguiran facer que o Consello Estatal de Educaci\u00f3n adoptase plans de estudo co DI, os propo\u00f1entes do dese\u00f1o intelixente defenderon o \"[[divulgue a controversia]]\" como unha alternativa legalmente defend\u00edbel ao ensino do dese\u00f1o intelixente. A sentenza de Kitzmiller tam\u00e9n considerou \"divulgar a controversia\" como parte da mesma t\u00e1ctica relixiosa que a presentaci\u00f3n do dese\u00f1o intelixente como unha alternativa \u00e1 evoluci\u00f3n. Isto provocou un cambio para unha posici\u00f3n de retirada, ensinando a \"an\u00e1lise cr\u00edtica\" da teor\u00eda evolucionista. Ensinar a \"an\u00e1lise cr\u00edtica\" vese como un medio de ensinar todos os argumentos do DI sen ter que usar ese r\u00f3tulo. Iso tam\u00e9n retoma os temas da estratexia de [[divulgue a controversia]], enfatizando que o que eles din son os \"puntos fortes e d\u00e9biles\" da teor\u00eda evolucionista e os \"argumentos contra a evoluci\u00f3n\", que retratan como unha \"teor\u00eda en crise\".\nDefendendo a estratexia da cu\u00f1a.\nA estratexia da cu\u00f1a chamou a atenci\u00f3n de grupos opostos aos movementos do dese\u00f1o intelixente na medida en que o documento parece avogar por unha estratexia particularmente estridente para promover unha ampla gama de ideas politicamente conservadores que parecen non ter relaci\u00f3n coa cuesti\u00f3n da ciencia. En resposta, o \"Discovery Institute\" publicou un documento titulado The \"Wedge Document: So What?\" para neutralizar moitas das alegaci\u00f3ns dicindo que:\nDeclara que o documento orixinal foi s\u00f3 unha proposta para procurarar fondos, e critica aos seus opo\u00f1entes polo que cre ser acusaci\u00f3ns sen fundamento. Al\u00e1gase que a estratexia da cu\u00f1a \u00e9 unha oposici\u00f3n \u00e1 filosof\u00eda \"a priori\" dominante e un apoio \u00e1 liberdade interpretativa dos cient\u00edficos. O obxectivo da estratexia descr\u00edbese como \"influ\u00edr na ciencia e na cultura \"coas nosas ideas\" a trav\u00e9s da investigaci\u00f3n, da argumentaci\u00f3n razoada e do debate aberto.\nA s\u00faa resposta en \"Wedge Document: So What?\" describe a axenda relixiosa que eles perseguen:\nO futuro da estratexia.\nFalando en outubro de 2002, [[William Dembski]] do \"Discovery Institute\" di:\nMentres, como sinalou un cr\u00edtico,\nV\u00e9xase tam\u00e9n.\nOutros artigos.\n[[Categor\u00eda:Creacionismo]]"}
{"id": "172885", "revid": "22795", "url": "https://gl.wikipedia.org/wiki?curid=172885", "title": "Argumento da cu\u00f1a", "text": ""}
{"id": "172887", "revid": "25871", "url": "https://gl.wikipedia.org/wiki?curid=172887", "title": "Karel B\u011blohoubek", "text": "Karel B\u011blohoubek, nado en \u017daro\u0161ice o 29 de decembro de 1942, \u00e9 un compositor, clarinetista, fagotista e director de m\u00fasica checo.\nTraxectoria.\nB\u011blohoubek estudou clarinete con Rudolf Zavadil e logo de 1956 a 1959 fagot e clarinete na \"Escola Militar de M\u00fasica\" en Roudnice nad Labem. A partir de 1959 foi o fagot solista da banda militar de St\u0159\u00edbro onde permaneceu ata 1961, ano no que se mudou para Praga entrando na \"Pos\u00e1dkovo\u00e1 hudba Praha\" e posteriormente na \"\u00dast\u0159edn\u00ed hudba Arm\u00e1dy \u010cesk\u00e9 republiky\", continuando os seus estudos de fagot no Conservatorio de Praga con Karel Pivo\u0148ka e mais tam\u00e9n os de direcci\u00f3n con Bohuslav \u010c\u00ed\u017eek. Desde 1978 converteuse en director na \"\u00dast\u0159edn\u00ed hudba Arm\u00e1dy \u010cesk\u00e9 republiky\" en Praga e desde 1987 o seu director xefe, retir\u00e1ndose en 1999."}
{"id": "172891", "revid": "5863", "url": "https://gl.wikipedia.org/wiki?curid=172891", "title": "Concha Velasco", "text": "Concepci\u00f3n Velasco Varona, co\u00f1ecida como Concha ou Conchita Velasco, nada en Valladolid o 29 de novembro de 1939, \u00e9 unha actriz, cantante, bailarina e presentadora de televisi\u00f3n espa\u00f1ola.\nEstudou Danza Cl\u00e1sica e Espa\u00f1ola en Madrid e no Conservatorio Nacional dos 10 a 20 anos. Estr\u00e9ase como bailarina no Corpo de Baile da \u00d3pera da Coru\u00f1a e na compa\u00f1\u00eda de Manolo Caracol como bailaora flamenca. Posteriormente debuta como vicetiple na de Celia G\u00e1mez. \u00c9 t\u00eda da tam\u00e9n actriz, Manuela Velasco e sobri\u00f1a do pintor art\u00edstico Carmelo Varona Garc\u00eda de Mardones. Concha Velasco \u00e9 unha das artistas m\u00e1is respectadas e queridas de Espa\u00f1a, ademais de posu\u00edr unha das carreiras m\u00e1is prol\u00edficas e brillantes do seu pa\u00eds. Casou con Paco Mars\u00f3, do que se divorciou en maio de 2010, poucos meses antes do falecemento deste.\nActualmente presenta desde xaneiro de 2011 o programa de TVE \"Cine de barrio\" en substituci\u00f3n de Carmen Sevilla. En 2013 recibiu o Premio Goya de honra."}
{"id": "172892", "revid": "22570", "url": "https://gl.wikipedia.org/wiki?curid=172892", "title": "Txupinazo", "text": "Ch\u00e1mase txupinazo ou chupinazo ao foguete pirot\u00e9cnico que se lanza para sinalar o inicio dunha festa, un espect\u00e1culo ou outro acontecemento.\nEn Pamplona.\nO chupinazo m\u00e1is famoso \u00e9 o que se lanza o d\u00eda 6 de xullo de cada ano \u00e1s doce do mediod\u00eda desde o balc\u00f3n da Casa do Concello de Pamplona, situada na Plaza Consistorial, para sinalar o inicio das festas de San Ferm\u00edn ou Sanfermines. Congrega gran n\u00famero de p\u00fablico e ad\u00f3itase retransmitir en directo por televisi\u00f3n.\nEn Vitoria.\nEn Vitoria, cada 4 de agosto \u00e1s seis da tarde, o chupinazo que d\u00e1 comezo \u00e1s festas en honra da Virxe Branca, acomp\u00e1\u00f1ase desde 1957 coa baixada de Celed\u00f3n (un boneco suspendido por unha corda que baixa co seu paraugas aberto desde a torre da igrexa de San Miguel ante unha gran multitude que o recibe acendendo puros e abrindo botellas de champa\u00f1a).\nCeled\u00f3n chega a un balc\u00f3n do que sae, xa convertido en humano para pasar nesta ocasi\u00f3n cami\u00f1ando entre a multitude. De a\u00ed dir\u00edxese ata a balconada da Igrexa desde onde d\u00e1 un discurso alentando a todo o mundo \u00e1 diversi\u00f3n nas festas que comezan.\nEn Santander.\nOutro dos chupinazos m\u00e1is famosos e antigos \u00e9 o que se lanza o 17 de xullo para sinalar as festas de Santiago na Semana Grande de Santander.\nEn Huesca.\nO 9 de agosto, v\u00e9spera de San Lorenzo, l\u00e1nzase desde o balc\u00f3n do Concello de Huesca na praza da Catedral o \"foguete anunciador\", dando comezo as \"Festas de San Lorenzo\" que finalizan o 15 de agosto.\nEn Fraga.\nA semana do 12 de outubro l\u00e1nzase o chupinazo, tam\u00e9n chamado \"cohetasso\", dende o balc\u00f3n do concello, co que se inician as festas do Pilar de Fraga (Huesca). \u00c9 un dos actos con m\u00e1is afluencia de p\u00fablico destas festas, onde acoden miles de persoas.\nEn Bilbao.\nO s\u00e1bado seguinte ao 15 de agosto, l\u00e1nzase o txupin ou txupinazo para dar inicio \u00e1 Semana Grande de Bilbao que \u00e9 Patrimonio inmaterial de Espa\u00f1a e \u00e1 vez, unha das festas nacionais con m\u00e1is \u00e9xito."}
{"id": "172898", "revid": "5863", "url": "https://gl.wikipedia.org/wiki?curid=172898", "title": "Ana Obreg\u00f3n", "text": "Ana Victoria Garc\u00eda Obreg\u00f3n, m\u00e1is co\u00f1ecida como Ana Obreg\u00f3n, nada en Madrid o 18 de marzo de 1955, \u00e9 unha actriz, presentadora, bailarina e cantante espa\u00f1ola moi co\u00f1ecida no \u00e1mbito da televisi\u00f3n, tanto en series de ficci\u00f3n como en programas e concursos televisivos. Desde hai moitos anos \u00e9 un dos rostros m\u00e1is populares da prensa rosa espa\u00f1ola.\nPrimeiros anos.\nNacida en Madrid no ano 1955, filla de Ana Mar\u00eda Obreg\u00f3n de Urruti e Antonio Garc\u00eda de la Parra, dono da construtora JOTSA. Licenciada en Ciencias Biol\u00f3xicas na Universidade Complutense de Madrid, de pequena estudou ballet cl\u00e1sico e piano.\nDebutou no cine en 1979 e mantivo unha incipiente traxectoria filmogr\u00e1fica con varias pel\u00edculas de mediana resonancia a nivel nacional, polo xeral de destape ou acci\u00f3n rodadas no seu maior parte en Espa\u00f1a e algunhas noutros pa\u00edses como Francia, Estados Unidos e Italia. Entre elas destacan \"Tres mulleres de hoxe\" (con Norma Duval), \"Bolero\" con Bo Derek e Andrea Occhipinti (dirixida por John Derek) e a exitosa comedia \"A vida alegre\" de Fernando Colomo, seguramente a mellor pel\u00edcula da s\u00faa curr\u00edculo.\nRealizou unha breve intervenci\u00f3n nun cap\u00edtulo da serie estadounidense \"O Equipo A\", en 1985. Tras iso, xurdiron errados intentos por labrarse unha carreira art\u00edstica nos Estados Unidos como actriz e regresou a Espa\u00f1a.\nA mediados da d\u00e9cada de 1980 empezou a espazar a s\u00faa actividade cinematogr\u00e1fica para intensificar as s\u00faas aparici\u00f3ns en televisi\u00f3n. Tam\u00e9n exerceu como guionista, empresaria e dedicouse \u00e1 xesti\u00f3n da empresa construtora que pos\u00fae a s\u00faa familia.\n\u00c9xitos televisivos.\nEn Espa\u00f1a cultivou grandes \u00e9xitos de audiencia como presentadora de televisi\u00f3n en concursos como \" \u00bfQu\u00e9 apostamos?\", xunto a Ram\u00f3n Garc\u00eda. \nRetransmitiu as badaladas de fin de ano para TVE xunto a Joaqu\u00edn Prat en 1994, e xunto Ram\u00f3n Garc\u00eda en 1995 e 2004. Precisamente no ano 1996 logra en TVE, co programa \"Empieza con la Primera\" de Jos\u00e9 Mar\u00eda Fraguas, o maior \u00e9xito de audiencia dunha gala de fin de ano.\nPosteriormente desenvolveu a s\u00faa faceta como guionista. En marzo de 2002 estreou en TVE a serie \"Ana y los siete\", coa que cultivou un \u00e9xito inesperado durante tres anos, rozando ata os sete mill\u00f3ns de espectadores, ata que a propia actriz decidiu darlle un final.\nM\u00e1is tarde Ana emprende outro proxecto: o 20 de setembro de 2006 estrea en Antena 3 a serie \"Ellas y el sexo d\u00e9bil\", que \u00eda ser unha versi\u00f3n espa\u00f1ola da serie \"Sexo en Nova York\" e onde ela encarnaba a unha presidenta de goberno. A serie foi terminada logo da emisi\u00f3n do terceiro cap\u00edtulo, debido \u00e1 insuficiente audiencia.\nNo \u00faltimo trimestre de 2008 participa como concursante no programa \"\u00a1Mira qui\u00e9n baila!\" de Televisi\u00f3n Espa\u00f1ola onde volveu cultivar \u00e9xito.\nParticipando no programa S\u00e1lvame Deluxe anunciou unha nova serie escrita e protagonizada por ela para Telecinco moi avanzada que promete un novo \u00e9xito para a gran actriz."}
{"id": "172899", "revid": "56817", "url": "https://gl.wikipedia.org/wiki?curid=172899", "title": "Emma Ozores", "text": "Emma Ozores Ruiz, nada en Madrid o 2 de febreiro de 1966, \u00e9 unha actriz espa\u00f1ola. Pertence por partida dobre a unha importante saga de c\u00f3micos, actores e m\u00fasicos.\nBiograf\u00eda.\n\u00c9 filla do co\u00f1ecido actor Antonio Ozores e da actriz Elisa Mont\u00e9s.\nPor parte de pai \u00e9 sobri\u00f1a do actor Jos\u00e9 Lu\u00eds Ozores e do director e guionista Mariano Ozores, e curm\u00e1 da actriz Adriana Ozores.\nPor parte de nai \u00e9 sobri\u00f1a das tam\u00e9n actrices Emma Penella e Terele P\u00e1vez, neta do pol\u00edtico de dereitas Ram\u00f3n Ruiz Alonso, bisnieta do compositor Manuel Penella e tataranieta do compositor Manuel Penella Raga. \u00c1 s\u00faa vez, tam\u00e9n \u00e9 sobri\u00f1a do produtor de cine Emiliano Piedra, casado coa s\u00faa t\u00eda Emma.\nXa desde pequena quer\u00eda ser actriz a pesar de considerarse a si mesma unha persoa t\u00edmida. Polifac\u00e9tica, ao longo da s\u00faa carreira fixo revistas, musicais, te\u00e1tro cl\u00e1sico, series de televisi\u00f3n e pel\u00edculas, a\u00ednda que se decanta por personaxes c\u00f3micos. Entre os seus \u00faltimos traballos incl\u00faese a obra de teatro \"O \u00faltimo que apague a luz\" (2007), dirixida polo seu pai e a obra de teatro \"Espidos en Central Park\" con Manuel Galiana.\nEn 2009 e logo de 15 anos, Emma volve interpretar a Sandra no especial de Farmacia de guardia: \"La \u00daltima Guardia\", unha TV-Movie que prepara Antena 3 para conmemorar os 20 anos de devandita cadea."}
{"id": "172900", "revid": "98629", "url": "https://gl.wikipedia.org/wiki?curid=172900", "title": "Blanca Su\u00e1rez", "text": "Blanca Mart\u00ednez Su\u00e1rez, nada en Madrid o 21 de outubro de 1988, \u00e9 unha actriz espa\u00f1ola.\nTraxectoria.\nA actriz Blanca Su\u00e1rez comezou no mundo da interpretaci\u00f3n co papel de \"\u00c1ngela\" en \"Eskalofr\u00edo\" a\u00ednda que non se estreou en cines ata 2008. Con 19 anos, e tras a rodaxe da s\u00faa primeira pel\u00edcula de medo, entrou a formar parte da repartici\u00f3n de \"El internado\", no papel de \"Julia\" con actores como Yon Gonz\u00e1lez, Elena Furiase, Marti\u00f1o Rivas, Nani Jim\u00e9nez e outros. Tam\u00e9n interveu en pel\u00edculas como \"Cobardes\" de Jos\u00e9 Corbacho e Juan Cruz, \"Fuga de cerebros\" de Fernando Gonz\u00e1lez Molina, onde interpreta a \"Angelical\" ou \"El c\u00f3nsul de Sodoma\".\nAdemais, Blanca participou nas curtametraxes \"Universos\", dirixido por Jos\u00e9 Corbacho e Juan Cruz, que se deu a co\u00f1ecer como \"La wikipeli de Mahou\" e en \"Hemisferio\", dirixido por Luis Mar\u00eda Ferr\u00e1ndez e Alejandro \u00c1boli e cuxo rodaxe tivo lugar na Praia de Sant Joan d'Alacant. Tam\u00e9n participou en \"Carne de ne\u00f3n\", longametraxe que rodou no ver\u00e1n de 2009 e ac\u00e1base de converter en \"Moza Almod\u00f3var\" ao formar parte da nova pel\u00edcula de Pedro Almod\u00f3var, \"La piel que habito\".\nEn televisi\u00f3n e logo de intervir en \"El internado\" (2007-2010), Blanca Su\u00e1rez protagonizou a serie \"El barco\" (2011) emitida tam\u00e9n en Antena 3.\nBlanca Su\u00e1rez foi nomeada no Festival de Televisi\u00f3n de Montecarlo na s\u00faa 49\u00aa edici\u00f3n na categor\u00eda de \"Mellor actriz de drama\" polo seu papel de \"Julia\" en \"El internado\". O seu \u00faltimo nomeamento foi no Festival de Cine de San Sebasti\u00e1n 2009 no que recibiu o premio \"Talento Revelaci\u00f3n do Cine Espa\u00f1ol\" logo de haber sido nomeada por segundo ano consecutivo."}
{"id": "172903", "revid": "12452", "url": "https://gl.wikipedia.org/wiki?curid=172903", "title": "Gran Guerra", "text": ""}
{"id": "172904", "revid": "5749", "url": "https://gl.wikipedia.org/wiki?curid=172904", "title": "Anderssen", "text": ""}
{"id": "172905", "revid": "5749", "url": "https://gl.wikipedia.org/wiki?curid=172905", "title": "Mieses", "text": ""}
{"id": "172906", "revid": "5749", "url": "https://gl.wikipedia.org/wiki?curid=172906", "title": "Teichmann", "text": ""}
{"id": "172907", "revid": "5749", "url": "https://gl.wikipedia.org/wiki?curid=172907", "title": "Schlechter", "text": ""}
{"id": "172908", "revid": "5749", "url": "https://gl.wikipedia.org/wiki?curid=172908", "title": "R\u00e9ti", "text": ""}
{"id": "172909", "revid": "5749", "url": "https://gl.wikipedia.org/wiki?curid=172909", "title": "Spielmann", "text": ""}
{"id": "172910", "revid": "5749", "url": "https://gl.wikipedia.org/wiki?curid=172910", "title": "Steinitz", "text": ""}
{"id": "172911", "revid": "5749", "url": "https://gl.wikipedia.org/wiki?curid=172911", "title": "Janowski", "text": ""}
{"id": "172912", "revid": "5749", "url": "https://gl.wikipedia.org/wiki?curid=172912", "title": "David Markelowitsch Janowski", "text": ""}
{"id": "172913", "revid": "5749", "url": "https://gl.wikipedia.org/wiki?curid=172913", "title": "Oldrich Duras", "text": ""}
{"id": "172914", "revid": "1576", "url": "https://gl.wikipedia.org/wiki?curid=172914", "title": "Duras", "text": "Duras pode referirse \u00e1:"}
{"id": "172915", "revid": "5749", "url": "https://gl.wikipedia.org/wiki?curid=172915", "title": "Flohr", "text": ""}
{"id": "172916", "revid": "5749", "url": "https://gl.wikipedia.org/wiki?curid=172916", "title": "Salo Flohr", "text": ""}
{"id": "172917", "revid": "1131", "url": "https://gl.wikipedia.org/wiki?curid=172917", "title": "Corzo (hom\u00f3nimos)", "text": "Un corzo \u00e9 un pequeno cerv\u00eddeo comunmente encontrado na Europa e Asia.\nComo top\u00f3nimo, Corzo pode referirse a:\nComo apelido, pode referirse a:"}
{"id": "172918", "revid": "5749", "url": "https://gl.wikipedia.org/wiki?curid=172918", "title": "Juan Corzo Pr\u00edncipe", "text": ""}
{"id": "172919", "revid": "197", "url": "https://gl.wikipedia.org/wiki?curid=172919", "title": "Herrera (hom\u00f3nimos)", "text": "Co nome de Herrera podemos atopar:"}
{"id": "172920", "revid": "5749", "url": "https://gl.wikipedia.org/wiki?curid=172920", "title": "Nimzowitsch", "text": ""}
{"id": "172921", "revid": "5749", "url": "https://gl.wikipedia.org/wiki?curid=172921", "title": "\u0145imcovi\u010ds", "text": ""}
{"id": "172922", "revid": "5749", "url": "https://gl.wikipedia.org/wiki?curid=172922", "title": "Niemzowitsch", "text": ""}
{"id": "172923", "revid": "5749", "url": "https://gl.wikipedia.org/wiki?curid=172923", "title": "Nimzovich", "text": ""}
{"id": "172924", "revid": "5749", "url": "https://gl.wikipedia.org/wiki?curid=172924", "title": "Cer\u00f3n", "text": ""}
{"id": "172925", "revid": "5749", "url": "https://gl.wikipedia.org/wiki?curid=172925", "title": "L\u00f3pez de Segura", "text": ""}
{"id": "172926", "revid": "98629", "url": "https://gl.wikipedia.org/wiki?curid=172926", "title": "Illescas (hom\u00f3nimos)", "text": "Co nome de Illescas podemos atopar:"}
{"id": "172927", "revid": "12452", "url": "https://gl.wikipedia.org/wiki?curid=172927", "title": "X\u00edrov", "text": ""}
{"id": "172928", "revid": "5749", "url": "https://gl.wikipedia.org/wiki?curid=172928", "title": "Delmar", "text": ""}
{"id": "172929", "revid": "5749", "url": "https://gl.wikipedia.org/wiki?curid=172929", "title": "Fine", "text": ""}
{"id": "172930", "revid": "5749", "url": "https://gl.wikipedia.org/wiki?curid=172930", "title": "Reshevsky", "text": ""}
{"id": "172931", "revid": "5749", "url": "https://gl.wikipedia.org/wiki?curid=172931", "title": "Bacrot", "text": ""}
{"id": "172932", "revid": "5749", "url": "https://gl.wikipedia.org/wiki?curid=172932", "title": "Bourdonnais", "text": ""}
{"id": "172933", "revid": "56817", "url": "https://gl.wikipedia.org/wiki?curid=172933", "title": "Bernstein", "text": "Co nome de Bernstein podemos atopar:"}
{"id": "172934", "revid": "5749", "url": "https://gl.wikipedia.org/wiki?curid=172934", "title": "Tartakower", "text": ""}
{"id": "172935", "revid": "5749", "url": "https://gl.wikipedia.org/wiki?curid=172935", "title": "Mar\u00f3czy", "text": ""}
{"id": "172936", "revid": "5863", "url": "https://gl.wikipedia.org/wiki?curid=172936", "title": "Pulgar", "text": "Pulgar pode referirse a:"}
{"id": "172937", "revid": "5749", "url": "https://gl.wikipedia.org/wiki?curid=172937", "title": "Anand", "text": ""}
{"id": "172938", "revid": "22795", "url": "https://gl.wikipedia.org/wiki?curid=172938", "title": "Fischer", "text": "Co nome Fischer podemos atopar:"}
{"id": "172939", "revid": "12452", "url": "https://gl.wikipedia.org/wiki?curid=172939", "title": "Tahl", "text": ""}
{"id": "172940", "revid": "12452", "url": "https://gl.wikipedia.org/wiki?curid=172940", "title": "T\u0101ls", "text": ""}
{"id": "172941", "revid": "5749", "url": "https://gl.wikipedia.org/wiki?curid=172941", "title": "Euwe", "text": ""}
{"id": "172943", "revid": "43327", "url": "https://gl.wikipedia.org/wiki?curid=172943", "title": "Rubinstein", "text": "Co nome Rubinstein podemos atopar:"}
{"id": "172944", "revid": "5749", "url": "https://gl.wikipedia.org/wiki?curid=172944", "title": "Botvinnik", "text": ""}
{"id": "172945", "revid": "5749", "url": "https://gl.wikipedia.org/wiki?curid=172945", "title": "Chigorin", "text": ""}
{"id": "172946", "revid": "3054", "url": "https://gl.wikipedia.org/wiki?curid=172946", "title": "K\u00e1rpov", "text": ""}
{"id": "172947", "revid": "5749", "url": "https://gl.wikipedia.org/wiki?curid=172947", "title": "Kasparov", "text": ""}
{"id": "172948", "revid": "12452", "url": "https://gl.wikipedia.org/wiki?curid=172948", "title": "Kr\u00e1mnik", "text": ""}
{"id": "172949", "revid": "12452", "url": "https://gl.wikipedia.org/wiki?curid=172949", "title": "Smyslov", "text": ""}
{"id": "172950", "revid": "5749", "url": "https://gl.wikipedia.org/wiki?curid=172950", "title": "Spassky", "text": ""}
{"id": "172951", "revid": "5749", "url": "https://gl.wikipedia.org/wiki?curid=172951", "title": "Troitzky", "text": ""}
{"id": "172952", "revid": "5749", "url": "https://gl.wikipedia.org/wiki?curid=172952", "title": "Znosko-Borovsky", "text": ""}
{"id": "172953", "revid": "5749", "url": "https://gl.wikipedia.org/wiki?curid=172953", "title": "Bogoljubov", "text": ""}
{"id": "172954", "revid": "5749", "url": "https://gl.wikipedia.org/wiki?curid=172954", "title": "Bogolyubov", "text": ""}
{"id": "172955", "revid": "5749", "url": "https://gl.wikipedia.org/wiki?curid=172955", "title": "Karjakin", "text": ""}
{"id": "172956", "revid": "12452", "url": "https://gl.wikipedia.org/wiki?curid=172956", "title": "J\u00e1lifman", "text": ""}
{"id": "172957", "revid": "12452", "url": "https://gl.wikipedia.org/wiki?curid=172957", "title": "Khalifman", "text": ""}
{"id": "172958", "revid": "12452", "url": "https://gl.wikipedia.org/wiki?curid=172958", "title": "Chalifman", "text": ""}
{"id": "172959", "revid": "6251935", "url": "https://gl.wikipedia.org/wiki?curid=172959", "title": "Sumrr\u00e1", "text": "Sumrr\u00e1 \u00e9 un tr\u00edo de Jazz galego, formado en 2000 por Manuel Guti\u00e9rrez ao piano, Xacobe Mart\u00ednez Antelo ao contrabaixo, e LAR Legido \u00e1 bater\u00eda. En 2014 recibiu o Premio Mart\u00edn C\u00f3dax da M\u00fasica na categor\u00eda de jazz / m\u00fasicas improvisadas."}
{"id": "172960", "revid": "89787", "url": "https://gl.wikipedia.org/wiki?curid=172960", "title": "Merc\u00e8 Rodoreda", "text": "Merc\u00e8 Rodoreda i Gurgu\u00ed, nada no barrio de Sant Gervasi de Barcelona o 10 de outubro de 1908 e finada en Xirona o 13 de abril de 1983, foi unha escritora catal\u00e1, m\u00e1is co\u00f1ecida como novelista e contista, pero tam\u00e9n escribiu algunhas obras de teatro e poes\u00eda l\u00edrica.\nFoi a novelista catal\u00e1 m\u00e1is importante da posguerra pola densidade e o lirismo da s\u00faa obra. Foi a autora da novela en catal\u00e1n m\u00e1is aclamada de todos os tempos, \"La pla\u00e7a del Diamant\" (1962), que pode lerse en m\u00e1is de corenta idiomas. Empezou escribindo contos para revistas, como escape a un decepcionante matrimonio, e unha serie de novelas que ela mesma rexeita posteriormente, a excepci\u00f3n de \"Aloma\" (1938), ga\u00f1adora do Premio Crexells. A principios da guerra civil espa\u00f1ola traballa no \"Comisariado de Propaganda da Generalitat de Catalu\u00f1a\" e na \"Instituci\u00f3 de les Lletres Catalanes\". Exiliada primeiro en varias localidades francesas e despois en Xenebra, rompe o seu silencio de vinte anos con \"Vint-i-dos contes\" (Vinte e dous contos, 1958), que obter\u00e1 o Premio V\u00edctor Catal\u00e0. Con \"El carrer de les Cam\u00e8lies\" (A r\u00faa da camelias, 1966) ga\u00f1a o \"Premi Sant Jordi\", o da Cr\u00edtica e o Ramon Llull. A mediados dos anos setenta volve a Catalu\u00f1a, \u00e1 poboaci\u00f3n de Romany\u00e0 de la Selva, onde concl\u00fae a novela \"Mirall trencat\" (Espello roto, 1974) e, entre outras narraci\u00f3ns, a\u00ednda publica \"Viatges i flors\" e \"Quanta, quanta guerra\" en 1980, ano no que lle \u00e9 outorgado o Premi d'Honor de les Lletres Catalanes. Foi membro e Socia de Honra da \"Associaci\u00f3 d'Escriptors en Llengua Catalana\".\nTraxectoria.\nInfancia (1908-1921).\nMerc\u00e8 Rodoreda naceu o 10 de outubro de 1908 nunha pequena casa con xard\u00edn da r\u00faa de Sant Antoni, (r\u00faa de Manuel Angelon en 2016), no barrio de Sant Gervasi de Cassoles de Barcelona. Foi filla \u00fanica do matrimonio formado por Andreu Rodoreda Sallent e Montserrat Gurgu\u00ed Gu\u00e0rdia, ambos eran grandes amantes da literatura e o teatro e, de feito, asistiran a clases de declamaci\u00f3n na Escola de Arte Dram\u00e1tica, que posteriormente ser\u00eda o Instituto do Teatro, impartidas por Adri\u00e0 Gual. A s\u00faa nai tam\u00e9n ti\u00f1a un grande interese pola m\u00fasica.\nO 18 de maio de 1913, con s\u00f3 cinco anos, actuou por primeira vez nunha obra de teatro co papel da nena Ketty da obra \"O misterioso Jimmy Samson\", no Teatro Torrent de les Flors. Anos m\u00e1is tarde este personaxe foi en certo xeito recuperado para o conto \"El bany\" dentro da obra \"Vint-i-dos contes\".\nDurante a s\u00faa infancia leu sobre todo os autores catal\u00e1ns cl\u00e1sicos e modernos como Jacinto Verdaguer, Ram\u00f3n Llull, Joan Maragall, e Josep Carner, entre outros, seguramente influ\u00edda, polo ambiente bohemio que se respiraba na casa familiar.\nO 30 de maio de 1920 participou no drama \"Quince d\u00edas de reinado\" no Colexio A nosa Se\u00f1ora de Lourdes. No mesmo acto tam\u00e9n recitou o poema en catal\u00e1n \"La negra\".\nEn 1921, por mor da morte do av\u00f3 materno, Pere Gurgu\u00ed, o seu t\u00edo Juan instalouse na casa da familia e cambiou o estilo vida impondo austeridade e orde convencional. Merc\u00e8 Rodoreda t\u00ed\u00f1ao idealizado xa desde as cartas que recibira anteriormente e acabou casando aos vinte anos co seu t\u00edo Juan Gurgu\u00ed, catorce anos maior que ela e que debido ao grao de consanguinidade, necesitaron unha dispensa papal.\nMocidade (1921-1939).\nDespois da voda, o matrimonio viaxou a Par\u00eds en viaxe de voda, e logo instalouse nunha casa da r\u00faa Zaragoza en Barcelona. O seu marido fora a Arxentina de moi novo e volvera cunha pequena fortuna.\nO 23 de xullo de 1929 naceu o seu \u00fanico fillo, Jordi Gurgu\u00ed i Rodoreda. A partir deste momento, Merc\u00e8 Rodoreda empezou a facer probas literarias para lograr liberarse da dependencia econ\u00f3mica e social que lle supu\u00f1a a mon\u00f3tona vida de casada. Foi as\u00ed como empezou a concibir a escritura como un oficio. Cada d\u00eda encerr\u00e1base durante un intre nun pombal azul que hab\u00eda na casa materna de Manuel Angelon, que posiblemente logo lle serviu de inspiraci\u00f3n para escribir \"La pla\u00e7a del Diamant\". Durante ese tempo, escribiu versos, unha comedia teatral (que permanece desaparecida) e unha novela. Namentres, foi proclamada a Segunda Rep\u00fablica Espa\u00f1ola.\nSegunda Rep\u00fablica.\nEn 1931, Merc\u00e8 Rodoreda empezou a recibir clases no Liceo Dalmau onde mellorou o seu co\u00f1ecemento da lingua en mans do pedagogo e ling\u00fcista Delf\u00ed Dalmau i Gener, que lle influ\u00edu enormemente e estimulouna a formarse, entre ambos xurdiu un gran v\u00ednculo de amizade. Merc\u00e8 Rodoreda ensinaba o que escrib\u00eda a Dalmau, e el animouna a facer p\u00fablicos estes primeiros textos. Segundo Dalmau, Merc\u00e8 Rodoreda era unha alumna excepcional que posu\u00eda unha plenitude espiritual e unha prometedora alma de literata. Esta admiraci\u00f3n cara a Merc\u00e8 Rodoreda animou a Dalmau a pedirlle que contribu\u00edse na s\u00faa obra \"Pol\u00e9mica\"; ela contestou afirmativamente e a peza publicouse en 1934. Segundo reco\u00f1eceu o mestre Delf\u00ed Dalmau, esta obra tam\u00e9n fora realizada coas observaci\u00f3ns de Rodoreda.\nNo ano 1932, publicouse a primeira novela de Merc\u00e8 Rodoreda, na editorial Catalonia, titulada \"S\u00f3c una dona honrada?\" -Son unha muller honrada?- e tam\u00e9n alg\u00fans contos para varios diarios. A obra pasou case desapercibida ata que optou ao Premio Joan Crexells do ano 1933, a\u00ednda que o ga\u00f1ador daquel ano foi Carles Soldevila.\nO 1 de outubro de 1933 iniciou a s\u00faa carreira xornal\u00edstica na revista semanal de \"Clarisme\" onde publicou vinte e catro contribuci\u00f3ns: cinco obras en prosa sobre cultura tradicional, trece entrevistas, d\u00faas recensi\u00f3ns, un conto e tres comentarios de tem\u00e1tica pol\u00edtico-cultural, musical e cinematogr\u00e1fico. Aquel mesmo ano entrou a formar parte da Asociaci\u00f3n da Prensa de Barcelona, feito que pu\u00f1a en evidencia a intenci\u00f3n de formalizar a s\u00faa colaboraci\u00f3n co traballo xornal\u00edstico.\nNa primavera de 1934, Merc\u00e8 Rodoreda publicou a s\u00faa segunda obra \"Del que hom no pot fugi\", nas edici\u00f3ns da revista \"Clarisme\". En maio daquel mesmo ano, ga\u00f1ou o Premio do Casino Independente dos Xogos Florais de Lleida co conto \"La sireneta i el dof\u00ed\", que no ano 2016 se atopaba perdido.\nDespois de escribir esta segunda obra, Joan Puig i Ferreter, director de Edici\u00f3ns Proa, visitouna e interesouse por publicarlle a s\u00faa pr\u00f3xima obra: \"Un d\u00eda en la vida d'un home\", que sa\u00edu ao mercado no outono dese mesmo ano. Rodoreda comezou a introducirse no mundo literario grazas \u00e1 axuda do mesmo Puig i Ferreter, que lle abriu as portas do Club dos Novelistas, formado por autores como Armand Obiols, Francesc Trabal ou Joan Oliver, que tam\u00e9n eran antigos membros do \u00abGrupo de Sabadell\u00bb. Naquel tempo, internouse na lectura das novelas de Fi\u00f3dor Dostoievski.\nDesde 1935 at\u00e9 1939, publicou un total de dezaseis contos infant\u00eds no xornal \"La Publicitat\", na secci\u00f3n \"Un rato con los ni\u00f1os\". Ademais, publicaba \u00e1 vez contos nos medios de prensa como \"La Revista\", \"La Veu de Catalunya\" e \"Mirador\", entre outros.\nFoille editada en 1936 a s\u00faa cuarta novela \"Crim\" (Crime). Posteriormente Rodoreda rexeitar\u00eda esta novela xunto coas outras tres anteriores por consideralas froito da inexperiencia.\nGuerra civil.\nAo iniciarse a guerra civil espa\u00f1ola, Rodoreda colaborou co cargo de corrector de catal\u00e1n no Comisariado de propaganda da Generalitat. Neste ambiente co\u00f1eceu escritores da \u00e9poca como Aurora Bertrana e Maria Teresa Vernet, e estableceu lazos de amizade con Susina Amat, Julieta Franquesa, Anna Muri\u00e0 e Carme Manrubia.\nO Premio Joan Crexells do ano 1937 outorgouse a Merc\u00e8 Rodoreda pola s\u00faa obra a\u00ednda non publicada \"Aloma\". Neste mesmo ano de 1937, Rodoreda puxo fin ao seu matrimonio ao separarse do seu marido. O seu suposto amante, Andreu Nin, foi detido o d\u00eda 16 de xu\u00f1o fronte \u00e1 sede do seu partido en Barcelona, onde d\u00edas m\u00e1is tarde foi torturado e asasinado por axentes da polic\u00eda sovi\u00e9tica por orde do Xeneral Alexander Orlov na prisi\u00f3n de Alcal\u00e1 de Henares.\nNo ano 1938, foi publicada pola Instituci\u00f3n das Letras Catal\u00e1s a quinta novela de Merc\u00e8 Rodoreda titulada \"Aloma\". Esta foi a primeira obra que Rodoreda aceptou como obra s\u00faa, a\u00ednda que posteriormente reformouna e publicouna de novo. O mesmo ano, en representaci\u00f3n do PEN Club de Catalu\u00f1a, viaxou xunto co escritor catal\u00e1n Francesc Trabal, e leu unha benvida escrita por Carles Riba no congreso internacional do PEN club en Praga.\nExilio (1939-1972).\nO 23 de xaneiro de 1939 exiliouse a Francia, Rodoreda cr\u00eda que o exilio ser\u00eda por pouco tempo e deixou o seu fillo a cargo da s\u00faa nai. A\u00ednda que Merc\u00e8 Rodoreda non participara nunca en pol\u00edtica, exiliouse por consello da s\u00faa nai, que tem\u00eda problemas por mor das actividades de colaboraci\u00f3n con publicaci\u00f3ns en catal\u00e1n e algunhas revistas de esquerda de anos anteriores. Xunto con outros intelectuais da \u00e9poca, foi de Barcelona a Xirona cun bibliob\u00fas propiedade da Conseller\u00eda de Cultura da Generalitat de Catalu\u00f1a, para despois seguir o cami\u00f1o cara \u00e1 fronteira francesa e Perpi\u00f1\u00e1n.\nRoissy-en-Brie.\nInstalouse nos arrabaldes de Par\u00eds a finais de febreiro e a principios de abril trasladouse a Roissy-en-Brie, unha localidade pr\u00f3xima ao leste da capital onde se instalou no castelo de Roissy-en-Brie, unha construci\u00f3n do s\u00e9culo XVIII, que se ofrec\u00eda para refuxiar escritores. Compartiu casa con Anna Muri\u00e0, Cesar August Xordana, Armand Obiols, Francesc Trabal e Carles Riba.\nEn Roissy-en-Brie xurdiron varias relaci\u00f3ns amorosas, unha delas foi entre Merc\u00e8 Rodoreda e Joan Prat i Esteve, m\u00e1is co\u00f1ecido co pseud\u00f3nimo de Armand Obiols. O problema no castelo xurdiu porque Armand Obiols estaba casado coa irm\u00e1 de Francesc Trabal e ti\u00f1an un fillo en com\u00fan que quedara en Barcelona xunto coa s\u00faa nai. Ademais, a sogra de Armand Obiols viaxara con Trabal at\u00e9 Roissy-en-Brie xunto con outros membros da familia Trabal. En consecuencia, este adulterio dividiu os exiliados catal\u00e1ns en dous bandos contrapostos. Segundo Anna Muri\u00e0, Francesc Trabal op\u00fa\u00f1ase non s\u00f3 pola s\u00faa irm\u00e1 sen\u00f3n por celos, xa que manter\u00eda unha relaci\u00f3n con Merc\u00e8 Rodoreda en segredo en Barcelona que s\u00f3 co\u00f1ec\u00edan elas d\u00faas e o seu confidente. Rodoreda de toda esta historia quixo escribir un libro titulado \"La novel\u00b7la de Roissy\", con todo, non o terminou nunca. O ambiente de estabilidade que ofrec\u00eda o castelo foi perturbado polo inicio da segunda guerra mundial. Nese momento alg\u00fans decidiron fuxir cara a pa\u00edses de Latinoam\u00e9rica e outros preferiron quedar en Francia; este \u00faltimo destino foi o elixido por Rodoreda e Obiols. En consecuencia, traslad\u00e1ronse \u00e1 casa Vila Rosset, na periferia do pobo.\nFuxida dos nazis.\nMerc\u00e8 Rodoreda, xunto con outros escritores que a\u00ednda se refuxiaban en Francia, tivo que fuxir de Par\u00eds, a mediados de xu\u00f1o de 1940, polo avance dos soldados alem\u00e1ns que \u00edan en direcci\u00f3n a Orle\u00e1ns pola v\u00eda de Artenay. Josep Maria Esverd puido conseguir unha camioneta para fuxir de Francia, con todo, ao d\u00eda seguinte foi requisada polas tropas francesas. Tras un intento fracasado de coller o tren, tiveron que fuxir a p\u00e9 cara ao sur. O obxectivo era atravesar o r\u00edo Loira para poder entrar na zona non ocupada, pero pouco antes de chegar a Orle\u00e1ns v\u00edrona en chamas e non quedaba ningunha ponte en p\u00e9 nese tramo do r\u00edo Loira, en consecuencia, desvi\u00e1ronse da ruta fixada.\nDurante doce d\u00edas resgard\u00e1ronse nunha granxa at\u00e9 a firma do armisticio do 22 de xu\u00f1o de 1940, despois de atravesar o Loira a trav\u00e9s da localidade de Meung-sur-Loire que se atopaba totalmente destru\u00edda. De al\u00ed viaxaron a\u00ednda m\u00e1is ao sur at\u00e9 establecerse esta vez en Limoges.\nLimoges-Bordeos.\nEn Limoges, instalouse nun cuarto no n\u00famero 12 da r\u00faa das Fillas de N\u00f4tre D\u00e1me. Foron uns anos duros para a autora, pois o 5 de xu\u00f1o de 1941 o seu compa\u00f1eiro sentimental Armand Obiols foi detido, e quedou soa at\u00e9 outubro dese mesmo ano. Durante aquel tempo, Armand Obiols tivo que facer traballos forzados en Saillat-sur-Vienne nunha canteira. Con todo, diversas xesti\u00f3ns de Rodoreda conseguiron que fose destinado a Bordeos. Cando Obiols xa estivo en mellores condici\u00f3ns de vida en Bordeos, Rodoreda involucrouse nun c\u00edrculo de estudo dedicado \u00e1 lectura e a aprendizaxe do ingl\u00e9s.\nDurante os meses posteriores, a relaci\u00f3n entre Merc\u00e8 Rodoreda e Armand Oriols foi sobre todo a distancia, e s\u00f3 esporadicamente se puideron ver en persoa. Non foi at\u00e9 finais de agosto de 1943, que Rodoreda se trasladou ao n\u00famero 43 da r\u00faa Chauffor de Bordeos onde se reencontrou co seu amante. En Bordeos viviu momentos moi duros e dedicouse \u00e1 costura, segundo palabras s\u00faas, \u00abat\u00e9 o embrutecemento\u00bb nun almac\u00e9n durante gran parte do d\u00eda, un traballo que non lle deixaba tempo para escribir.\nPar\u00eds.\nO regreso a Par\u00eds tivo lugar en setembro de 1946 cando Rodoreda e Armand Obiols se trasladaron \u00e1 casa de Rafael Tasis i Marca no exilio, que se atopaba no n\u00famero 9 da r\u00faa Co\u00ebtlogon. Pouco tempo despois, a parella trasladouse \u00e1 sexta planta do n\u00famero 21 da r\u00faa Cherche-Midi, moi preto da zona residencial de Saint-Germain-des-Pr\u00e9s, que era un lugar de reuni\u00f3n para moitos intelectuais do momento. Este foi o seu fogar durante oito anos e, de feito, non se desligou totalmente at\u00e9 o ano 1977.\nA principios de 1947, puido deixar o traballo de costureira para pasar a traballar outra vez como colaboradora na \"Revista de Catalunya\". \u00c1 parte de publicar durante ese ano narraci\u00f3ns nas diversas edici\u00f3ns da revista, tam\u00e9n puido publicar algunhas en Chile e M\u00e9xico. Desde este ano 1947 at\u00e9 1953, Merc\u00e8 Rodoreda non puido cultivar unha literatura de grande extensi\u00f3n porque desde o ano 1945 empezara a ter problemas de sa\u00fade xunto coa reaparici\u00f3n dunha par\u00e1lise som\u00e1tica no brazo dereito. Por esta raz\u00f3n, intensificou a creaci\u00f3n po\u00e9tica e atopou en Josep Carner o seu mestre, con quen mantivo unha estreita relaci\u00f3n por correspondencia. En 1952, comezou unha terapia de recuperaci\u00f3n no balneario de Ch\u00e1tel-Guyon. Durante os anos que estivo en Par\u00eds tam\u00e9n empezou d\u00faas novelas que non terminou.\nNos Xogos Florais da Lingua Catal\u00e1 celebrados en Londres en 1947, ga\u00f1ou a s\u00faa primeira Flor Natural con seis sonetos: \"Rosa\", \"Amor novell\", \"Adam i Eva\", \"Ocell\" e dous sonetos m\u00e1is sen t\u00edtulo. Co poema \"M\u00f3n d'Ulises\", Rodoreda conseguiu por segunda vez a Flor Natural dos Xogos Florais de 1948 en Par\u00eds, o poema foi publicado na revista \"La nostra Revista\" ese mesmo ano. \"Albes i nits\" deulle a terceira vitoria no certame dos Xogos Florais e, en consecuencia, foi nomeada \"Mestre en Gai Saber\" en Montevideo o ano 1949. Ese mesmo ano visitou Barcelona por primeira vez despois do seu exilio.\nNo ano 1951, interesada polas obras de pintores como Pablo Picasso, Paul Klee e Joan Mir\u00f3 , fixo algunhas creaci\u00f3ns propias, nunha carta a Armand Obiols do ano 1954, explica que xa ten un \u00abestilo e un mundo\u00bb na pintura, con todo reco\u00f1ece que o seu lugar se atopa na escritura. Por outra banda, Armand Obiols, empezou a traballar como tradutor para a UNESCO, e dous anos m\u00e1is tarde, en 1953, trasladouse definitivamente a Xenebra, Su\u00edza.\nXenebra.\nNo ano 1954, Merc\u00e8 Rodoreda e Armand Obiols traslad\u00e1ronse a un apartamento da r\u00faa Violet, nun barrio burgu\u00e9s da cidade de Xenebra. Nesta cidade, sempre se sentiu exiliada, mesmo, reco\u00f1eceu que Xenebra \u00ab\u00e9 unha cidade moi aburrida, apta para escribir\u00bb. Pouco despois, Obiols tivo que trasladarse a Viena por cuesti\u00f3ns de traballo. Ese mesmo ano, Rodoreda fixo unha viaxe a Barcelona para asistir \u00e1 voda do seu \u00fanico fillo, Jordi Gurgu\u00ed i Rodoreda.\nNo ano 1956, ga\u00f1ou o Premio de Ensaio Joan Maragall con \"Tres sonets i una can\u00e7\u00f3\" que ser\u00e1 publicado no suplemento literario \"Gaceta de Letras\" da \"La Nova Revista\". Tam\u00e9n foi premiada co Premio Joan Santamaria polo seu conto \"Carnaval\", que lle foi entregado en Barcelona o mesmo ano.\nEn 1958 publ\u00edcase o libro de contos escritos baixo o nome de \"Vint-i-dos contes\" que un ano antes recibira o prestixioso Premio V\u00edctor Catal\u00e1. Alg\u00fans destes contos foran xa publicados en M\u00e9xico durante o exilio en Francia, mentres que outros eran in\u00e9ditos. Segundo confesou a autora, este libro provi\u00f1a dunha crise de t\u00e9cnicas que comportou un desigual nivel literario entre os diversos contos, a\u00ednda que os relacionaba unha unidade tem\u00e1tica. Segundo unhas anotaci\u00f3ns in\u00e9ditas que falan de Xenebra, Rodoreda rev\u00e9lanos que durante aqueles anos viuse con escritores como Eugeni Xammar, Julio Cort\u00e1zar e a s\u00faa muller, e Jorge Sempr\u00fan.\nDurante a longa estancia en Xenebra e pola s\u00faa afecci\u00f3n \u00e1s plantas, creou un primeiro xard\u00edn que m\u00e1is adiante repetir\u00eda en Romany\u00e0 de la Selva. O gran volume de flores que a rodeaban serviulle de inspiraci\u00f3n para empezar a retratar as flores que acabar\u00edan conformando \"Flors de deb\u00f2\" dentro de \"Viatges i Flors\", xunto coas viaxes que redactar\u00eda en Romany\u00e1; este libro non foi publicado at\u00e9 o ano 1980.\n\"La perla del Llac\" foi o t\u00edtulo dunha novela potencial da autora que quedou incompleta, e at\u00f3pase no arquivo do Institut d'Estudis Catalans. O t\u00edtulo \u00e9 o nome dun restaurante a beiras do Lago L\u00e9man nun recuncho de Xenebra que Merc\u00e8 Rodoreda frecuentaba. Era un lugar preto do edificio das Naci\u00f3ns Unidas onde a autora com\u00eda habitualmente, e desde onde ela gozaba dunha gran vista nos comedores dos pisos superiores. Segundo nos describe no pr\u00f3logo de \"Mirall trencat\", (Espello roto), os ollos da protagonista Teresa Goday de Valldaura eran os mesmos que a dama do L\u00e9man.\nNo 1958, presentou \"Una mica d'hist\u00f2ria\" no Premio Joanot Martorell, a\u00ednda que non ga\u00f1ou, pois o ga\u00f1ador foi Ricard Salvat con \"Animals destructors de lleis\"; con todo, esta novela foi publicada en 1967 esta vez co t\u00edtulo de \"Jard\u00ed vora el mar\". Tam\u00e9n escribiu o conto \"Rom Negrita\" para o volume \"Los 7 pecats capitals vistos per 21 contistas\", a\u00ednda que logo formar\u00eda parte do volume \"Semblava de seda\". Desde 1958 e sen romper con Rodoreda, Armand Obiols manti\u00f1a unha relaci\u00f3n sentimental cunha muller en Xenebra at\u00e9 a morte de Obiols.\nFoi nesta cidade na que escribiu (1960) a s\u00faa obra m\u00e1is aclamada, \"A praza do Diamante\" (\"La pla\u00e7a del Diamant\"), considerada como a novela m\u00e1is importante da narrativa catal\u00e1 da posguerra. Ambientada no barrio barcelon\u00e9s de Gr\u00e0cia, a novela narra a historia de Colometa, unha muller como tantas outras \u00e1 que a guerra civil lle esnaquiza a vida e as esperanzas. \"A plaza do Diamante\" \u00e9 \u00e1 vez unha novela hist\u00f3rica, psicol\u00f3xica e costumista. Empezouna a escribir en 1959 co nome de Colometa, a\u00ednda que en 1962 ser\u00eda publicada xa co seu nome co\u00f1ecido \"La Pra\u00e7a del Diamant\" polo Club dels Novel\u00b7listes. Da s\u00faa \u00e9poca en Su\u00edza son tam\u00e9n a novela \"El carrer de les Cam\u00e8lies\" (A r\u00faa das Camelias 1966) as\u00ed como o recompilatorio de contos \"La meva Cristina i altres contes\" (A mi\u00f1a Cristina e outros contos 1967). O director, naquel momento do club, Joan Salgues quedou admirado pola novela da Praza do Diamante e empezou a manter contacto por correspondencia con Merc\u00e8 Rodoreda, quen a partir dese momento atopou no Club editor un espazo onde publicar a s\u00faa obra literaria. Cando a novela foi publicada no ano 1962, xa estaba reformada cunha ampliaci\u00f3n de cap\u00edtulos e correcci\u00f3ns por indicaci\u00f3n de Sales e Obiols.\nNo ano 1965, Rodoreda fixo os primeiros pasos na publicaci\u00f3n das s\u00faas \"Obras Completas\" tras unha petici\u00f3n de Joaquim Molas para levalo a cabo, con todo, non ser\u00edan publicadas en Edici\u00f3ns 62 at\u00e9 o ano 1977. A obra non inclu\u00edu ningunha do seu primeiras catro obras \"Soy una mujer honrada?\", \"De lo que no se puede huir\", \"Un d\u00eda en la vida de un hombre\" e \"Crimen\" -\"Son unha muller honrada?\", \"Do que non se pode fuxir\", \"Un d\u00eda na vida dun home\" e \"Crime\"- porque consideraba que eran froito da s\u00faa inexperiencia e aceptou reescribir \"Aloma\" para adecuala ao nivel da s\u00faa obra actual, e que ser\u00eda reeditada no ano 1969. En 1966 foi o ano en que se publicou \"El carrer de les Cam\u00e8lies\" que recibiu o Premio Sant Jordi sen que ela presentase candidatura; este feito ocorreu porque a direcci\u00f3n decidiu premiar unha obra xa publicada. Con esta mesma novela recibiu tam\u00e9n o Premio Cr\u00edtica Serra d'Or de Literatura e Ensaio en 1967, e o Premio Ramon Llull de novela en 1969.\nDesde 1970 a s\u00faa obra empezou a ser traducida a outros idiomas, a\u00ednda que a s\u00faa primeira obra traducida foi \"La pla\u00e7a del Diamant\" en espa\u00f1ol o ano 1965. No ano 1971, acentuouse o seu sentimento de exilio coa morte no Hospital da Universidade de Viena do seu compa\u00f1eiro de moitos anos, Armand Obiols. Este feito, xunto co descubrimento doutra amante de Obiols, deixouna a\u00ednda m\u00e1is soa e deca\u00edda por terras su\u00edzas. Durante estes d\u00edas, escribiu un pequeno carn\u00e9 impresionante sobre os duros d\u00edas que pasou no hospital, agora, este carn\u00e9 cons\u00e9rvase no arquivo da IEC.\nRomany\u00e0 de la Selva (1972-1983).\nO ano 1972 volveu a Catalu\u00f1a, despois da morte do seu amante en Viena. Con Carme Manrubia e Susina Amat d\u00faas amigas da \u00e9poca da guerra civil espa\u00f1ola, na cal traballou no Comisariado de Propaganda, instalouse no chal\u00e9 \"El senyal\" de Manrubia de Romany\u00e0 de la Selva (provincia de Xirona). Nesta casa viviu durante seis anos, ata que en 1979 constru\u00edu a s\u00faa propia casa en Romany\u00e0. O nome escollido polas d\u00faas amigas para a casa, \"El senyal\", fai referencia ao estigma de Ca\u00edn na obra Demian de Hermann Hesse.\nAl\u00ed completou a s\u00faa novela m\u00e1is ambiciosa, \"Mirall trencat\" (Espello roto), que empezara en Xenebra anos atr\u00e1s, esta obra est\u00e1 considerada como a m\u00e1is perfecta da escritora e publicouse o ano 1974. Tam\u00e9n escribiu al\u00ed o conxunto de contos \"Viatges i flors\" (Viaxes e flores, 1980) e a novela, \"Quanta, quanta guerra...\", que se publicaron en 1980 e permit\u00edronlle ga\u00f1ar o Premio Cidade de Barcelona. Este mesmo ano fixo o preg\u00f3n das Festas da Merc\u00e9 en Barcelona. Recibiu o Premio de Honra das Letras Catal\u00e1s, chegando con isto \u00e1 s\u00faa consagraci\u00f3n definitiva como escritora. O ano 1978, publicouse \"Semblava de seda i altres contes\" que era un conxunto de contos escritos ao longo da s\u00faa vida.\nIgualmente, Rodoreda abandonou o chal\u00e9 de Manrubia no cal producira as s\u00faas tres \u00faltimas obras e trasladouse a un pequeno chal\u00e9 que se puido constru\u00edr en Romany\u00e1 mesmo, \u00e1 beira do de Manrubia. Segundo Anna Maria Sa\u00fades i Amat, este abandono da casa de Manrubia produciuse pola necesidade de Rodoreda de seguir unha vida en soidade propia do seu car\u00e1cter e pola dif\u00edcil convivencia entre ambas as amigas.\nEn 1979, escribiu a comedia teatral \"El Maniqu\u00ed\" que foi estreada o mesmo ano pola compa\u00f1\u00eda \"Bruixes de Dol\" no Festival Internacional de Teatro de Sitges dirixida por Aracel\u00b7lle Bruch. Naqueles \u00faltimos anos da s\u00faa vida, Rodoreda viu diversas veces o salto das s\u00faas novelas \u00e1 pequena e gran pantalla. Primeiro foi na televisi\u00f3n coa s\u00faa novela \"Aloma\" no ano 1978. M\u00e1is tarde, foi no cine coa \"Pla\u00e7a del Diamant\" en 1982 con S\u00edlvia Munt no papel da protagonista \u00abColometa\u00bb e baixo a direcci\u00f3n de Francesc Betriu.\nNo ano 1982, escribiu uns artigos biogr\u00e1ficos publicados na revista \"Serra d'Or\", titulados \"Fitxers d'infantesa\", tam\u00e9n empezou a escribir \"La mort i la primavera\" (A morte e a primavera, 1985) pero a novela quedou inacabada. A escritora pertenceu \u00e1 Asociaci\u00f3n de Escritores en Lingua Catal\u00e1 e foi membro e socio de honra, despois do seu retorno a Catalu\u00f1a.\nMorte.\nFinalmente, Rodoreda morreu en Xirona, aos 75 anos de idade, v\u00edtima dun cancro en 1983. Durante os \u00faltimos d\u00edas que estaba ingresada nun hospital de Xirona, Merc\u00e8 Rodoreda reconciliouse cos membros da s\u00faa familia. Segundo explica unha \u00edntima amiga da escritora, Isabel Par\u00e9s, cando lle diagnosticaron o cancro de f\u00edgado a Rodoreda, a autora entrou nunha depresi\u00f3n e non quer\u00eda loitar para poder vivir.\nA capela ardente foi instalada no Palau Solterra do departamento de Cultura da Generalitat de Catalu\u00f1a e por vontade propia, foi enterrada no cemiterio de Romany\u00e1 da Selva, nun enterro multitudinario, ao cal asistiron moitos compa\u00f1eiros de profesi\u00f3n e outras personalidades do momento. O seu legado intelectual foi doado en herdanza ao Institut d'Estudis Catal\u00e1ns que anos despois creou a Fundaci\u00f2 Merc\u00e8 Rodoreda.\nNarrativa.\nA narrativa foi o principal campo literario da autora e polo que \u00e9 amplamente co\u00f1ecida. \u00c1 hora de clasificar o corpus narrativo de Rodoreda existe unha disparidade de criterios, a\u00ednda que principalmente se dividen segundo as etapas da vida da escritora, segundo o contido (psicol\u00f3xico-realistas ou m\u00edtico-simb\u00f3licos) ou segundo os personaxes principais (adolescencia, mocidade, madurez, vellez, morte). \u00d3ptase sobre todo por dividir as s\u00faas obras en tres etapas cronol\u00f3xicas e por separado, un cuarto grupo onde se incl\u00faen as d\u00faas narraci\u00f3ns p\u00f3stumas, \"Isabel i Maria\" e \"La mort i la primavera\".\nAs tres etapas ser\u00edan as obras de antes da guerra (1932-1938), onde se atopan as catro primeiras obras de Rodoreda e a primeira versi\u00f3n de \"Aloma\"; as obras entre o exilio e o retorno deste (1958-1974), onde hai o groso narrativo de Rodoreda que vai desde a publicaci\u00f3n de \"Vint-i-dos contes\" at\u00e9 \"Mirall trencat\" e despois do regreso, onde se atopan \"Semblava de seda i altres contes\", \"Viatges i flors\" e \"Quanta, quanta guerra...\"\nInfluencias.\nA obra de Rodoreda \u00e9 o froito da evoluci\u00f3n persoal e literaria da autora. Apr\u00e9cianse sobre todo influencias de Marcel Proust, Joan Sales, Armand Obiols, Virginia Woolf, Thomas Mann, V\u00edctor Catal\u00e0, Josep Carner e Delf\u00edn Dalmau. que se pode atopar a pegada de diferentes autores ao longo de toda a s\u00faa obra literaria, \u00e9 nas s\u00faas primeiras obras, cando buscaba o estilo propio, onde esta influencia \u00e9 m\u00e1is latente. Por exemplo, en \"Del que hom no pot fugir\" a protagonista est\u00e1 inspirada no personaxe \u00abJacob\u00e9\u00bb da obra \"Jacob\u00e9 i altres narracions\" do autor Joaquim Ruyra.\nA influencia que exerceron tanto Armand Obiols como Joan Sales, est\u00e1 presente tanto nas obras como na \u00abcorrespondencia de mestr\u00eda\u00bb que manti\u00f1an entre eles. Armand Obiols, parella sentimental durante moitos anos, tomou o papel de conselleiro e lector cr\u00edtico no repaso das s\u00faas novelas entre 1939 e 1971, e influ\u00eduna na organizaci\u00f3n e na estructuraci\u00f3n dalgunha das pezas m\u00e1is co\u00f1ecidas da autora. Obiols tam\u00e9n lle mostraba as novidades bibliogr\u00e1ficas do momento e as s\u00faas propias referencias, que tam\u00e9n a acabaron influindo, como Andr\u00e9 Gide e Jean-Paul Sartre. Nas primeiras obras, a influencia do \u00abGrupo de Sabadell\u00bb, do que Obiols formaba parte, provocou un achegamento ao espazo urbano e \u00e1 cr\u00edtica social; \"Un dia en la vida d'un home\" \u00e9 un bo expo\u00f1ente desta nova maneira de facer literatura. O valor de universalidade \"La pla\u00e7a del Diamant\", como da estructuraci\u00f3n e coherencia, na hora de crear as complexas relaci\u00f3ns entre os personaxes de \"Mirall trencat\", estiveron reforzadas polos consellos de Armand Obiols.\nA\u00ednda que que en menor cont\u00eda, a pegada de Joan Sales tam\u00e9n \u00e9 destacable, pois foi o editor principal dos seus traballos desde \"A praza do Diamante\" e desde ent\u00f3n tomou o papel de asesor literario. Joan Sales, a trav\u00e9s deste asesoramento sobre aspectos ling\u00fc\u00edsticos e estil\u00edsticos, influ\u00edu e axudou na evoluci\u00f3n e mellora de estilo de Rodoreda. Con todo, a evoluci\u00f3n final das s\u00faas obras vi\u00f1an marcadas pola decisi\u00f3n tomada pola autora, tal como apunta Anna Maria Saludes, de non aceptar todos os consellos e recomendaci\u00f3ns destes dous escritores.\nA influencia dos escritores psicoloxistas europeos, especialmente de Virginia Woolf, Marcel Proust e Thomas Mann, est\u00e1 presente en todo o corpus narrativo da autora, exceptuando as obras m\u00edtico-simb\u00f3licas da \u00faltima etapa da s\u00faa vida. A obra de Merc\u00e8 Rodoreda comparouse \u00e1s veces, polo seu estilo e a s\u00faa capacidade descritiva, coa de Virginia Woolf, escritora \u00e1 que a catal\u00e1 admiraba. Algunhas das caracter\u00edsticas que se repiten na obra de Rodoreda son unha tem\u00e1tica basicamente feminina e protagonizada por unha muller, as\u00ed como un estilo narrativo po\u00e9tico e cargado de simbolismo. As protagonistas das s\u00faas obras son mulleres fr\u00e1xiles pero que ao mesmo tempo demostran unha gran forza interior. D\u00faas mostras claras son a \u00abColometa\u00bb da La \"Pla\u00e7a del Diamant\" ou \u00abCecilia\u00bb, protagonista do \"Carrer de les Cam\u00e8lies\". Rodoreda soubo describir como ningu\u00e9n a sociedade catal\u00e1 do s\u00e9culo XX e os cambios que nela se produc\u00edan.\nA influencia de Marcel Proust est\u00e1 presente na estructuraci\u00f3n das obras de Rodoreda, pois o tempo avanza impasible e o pasado rec\u00f3lleo todo, o recordo dun tempo anterior, convertido en angustia, transf\u00f3rmase nun s\u00edmbolo negativo nos protagonistas por mor da imposibilidade de recuperar o \u00abtempo perdido\u00bb. Rodoreda seguir\u00e1 deste autor o uso do recordo como a actualizaci\u00f3n dun tempo anterior. As s\u00faas obras est\u00e1n ambientadas en lugares onde viviu, desde o barrio barcelon\u00e9s de Gr\u00e0cia at\u00e9 Romany\u00e1 da Selva, pasando por Xenebra. Outro trazo caracter\u00edstico que comparten \u00e9 a necesidade do recordo e do segredo no desenvolvemento da narraci\u00f3n. Na novela psicol\u00f3xica de ambos os autores pres\u00e9ntase a esperanza do futuro, onde o anhelo do futuro representa a superaci\u00f3n do presente e do pasado ag\u00f3nico. Rodoreda tentar\u00e1 fuxir da evoluci\u00f3n natural das cousas a trav\u00e9s da creaci\u00f3n de universos ficticios cun tempo e un espazo diferente onde \u00e9 posible controlar o paso do tempo. A pegada m\u00e1is visible de Thomas Mann nas narraci\u00f3ns rodoredianas \u00e9 a universalizaci\u00f3n descritiva a trav\u00e9s da inexactitude cronol\u00f3xica que facilita as\u00ed a fluidez e naturalidade.\nCaterina Albert m\u00e1is co\u00f1ecida baixo o nome de V\u00edctor Catal\u00e0, est\u00e1 moi presente, sobre todo nas primeiras obras creativas de Merc\u00e8 Rodoreda -publicaci\u00f3ns entre 1932 e 1938-, especialmente influenciadas pola novela \"Solitud\". Non obstante, p\u00f3dense atopar alg\u00fans paralelismos nas obras posteriores dos anos trinta, por exemplo, o conto \"Carnaval\" de Rodoreda lembra a obra \"Carnaval\" de V\u00edctor Catal\u00e1 ou alg\u00fans elementos da \"La Mort i la primavera\", lembran a obra \"Solitud\". Rodoreda lera algunha das obras de Caterina Albert das que extraeu diversos recursos expresivos como a falacia pat\u00e9tica e diversas imaxes simb\u00f3licas como alg\u00fans elementos da natureza. Nunha comparativa dalgunhas obras de ambas as escritoras at\u00f3panse paralelismos na construci\u00f3n das tramas, na constituci\u00f3n dos personaxes e mesmo na tem\u00e1tica. \nSimbolismo.\nO simbolismo \u00e9 un recurso literario moi com\u00fan nas obras de Merc\u00e8 Rodoreda, especialmente na s\u00faa obra narrativa. Far\u00e1 uso del para expresar os constantes pensamentos interiores dos seus personaxes; Rodoreda consegue transformar o lector nun confidente involuntario que vive a angustia e agon\u00eda dos personaxes con s\u00f3 a palabra, os s\u00edmbolos e as imaxes. Os referentes da realidade que utilizou nos seus s\u00edmbolos prove\u00f1en da s\u00faa imaxinaci\u00f3n, a partir dos seus co\u00f1ecementos culturais, adquiridos ao longo da s\u00faa vida, nalg\u00fans casos, do imaxinario catal\u00e1n como \u00e9 o caso das mulleres da auga. Sen abandonar estes referentes, crea unha linguaxe simb\u00f3lica, que poida ser interpretada polo lector, sen demasiadas dificultades e presenta un alto grao de fabulaci\u00f3n en moitas das s\u00faas obras, especialmente nas s\u00faas \u00faltimas obras como \"Viatges i flors\". Pere Gimferrer en \"Dietari 1979-80\", froito da procura dunha perfecci\u00f3n tanto formal como ling\u00fc\u00edstica, Rodoreda tivo unha atenci\u00f3n meticulosa \u00e1 hora de facer uso de imaxes e s\u00edmbolos conceptuais. \nA muller.\nA obra literaria de Merc\u00e8 Rodoreda caracter\u00edzase polo uso de personaxes principais femininos nas s\u00faas novelas, exceptuando \"Un d\u00eda en la vida d'un home\" e \"Quanta, quanta guerra ...\" Este feito provocou que erroneamente se asociase a Rodoreda co movemento feminista, a\u00ednda que Rodoreda en varias entrevistas desmentiuno.\nAo longo da s\u00faa obra presentou un grande abanico de mulleres pertencentes a diferentes estamentos sociais, idades ou niveis culturais, a quen nalg\u00fans casos dar\u00e1 voz propia a trav\u00e9s do uso do autodi\u00e9xese ou o homodi\u00e9xese e o mon\u00f3logo interior o cal \u00e9 moi caracter\u00edstico da autora.\nOs personaxes protagonistas femininos, \u00e1 parte de estar condicionados pola problem\u00e1tica da maternidade, tam\u00e9n se atopan sometidos \u00e1 problem\u00e1tica do home que, en moitos casos, provoca un desexo de atopar un espazo propio. Por exemplo, o personaxe masculino do \u00abQuimet\u00bb en \"La pla\u00e7a del Diamant\" impide a realizaci\u00f3n persoal de \u00abNatalia\u00bb, que se atopa sometida \u00e1 dominaci\u00f3n masculina do seu marido e que mesmo lle chega a anular a s\u00faa propia identidade imp\u00f3ndolle outra (\u00abLa Colometa\u00bb).\nGran parte das mulleres de Rodoreda, por herdanza de Virginia Woolf, presentan o seu fogar como o refuxio que lles permite illarse da realidade exterior, que chega at\u00e9 tal punto que sa\u00edr ao exterior da s\u00faa contorna familiar, prod\u00facelles malestar e s\u00e9ntense abandonadas. Tanto a casa, como o xard\u00edn nalg\u00fans casos, como na obra \"Aloma\", conv\u00e9rtense nun s\u00edmbolo obsesivo que representa a nai que as protexe en exceso do mundo exterior.\nOs anxos.\nSegundo explicou Merc\u00e8 Rodoreda no pr\u00f3logo de \"Mirall trencat\", os anxos aparecen curiosamente en boa parte das s\u00faas obras de forma involuntaria. L\u00e9mbranos que o seu av\u00f3 lle explicou que ela ti\u00f1a un anxo da garda do que se acabou namorando. Segundo nos conta, poder\u00eda ser que fose produto deste recordo o que a inducise a facer aparecer anxos nas s\u00faas obras. Ata que escribiu \"El carrer de les Cam\u00e8lies\" con \u00abCecilia C\u00bb non se d\u00e1 conta. Con todo, a partir dese momento, toda presenza de anxos nas s\u00faas obras posteriores aparece por vontade da autora. \"La pla\u00e7a del Diamant\", \"Mirall trencat\" ou \"Semblava de Seda\" son exemplos de obras nas que podemos atopar a presenza destes entes divinos. \nPoes\u00eda.\nA obra po\u00e9tica de Merc\u00e8 Rodoreda concentrouse principalmente entre os anos 1950 e 1960, ata que a abandonou para dedicarse plenamente \u00e1 creaci\u00f3n novel\u00edstica. Esta creaci\u00f3n po\u00e9tica pasara case desapercibida, a pesar de recibir varios premios, e foi postumamente cando se descubriu este importante legado de poemas que, segundo os expertos, son equiparables cualitativamente con outros poetas da \u00e9poca. Josep Carner foi como un mestre para Rodoreda e converteuse nunha figura clave na creaci\u00f3n po\u00e9tica rodorediana, xa que se encargou ocasionalmente de guiar, revisar e mesmo, adoutrinar as creaci\u00f3ns m\u00e9tricas do poeta.\nA poes\u00eda de Rodoreda caracter\u00edzase por seguir unha tradici\u00f3n postsimbolista ou neosimbolista moi marcada que se fai patente no tratamento dalgunhas tem\u00e1ticas e na elecci\u00f3n da iconograf\u00eda occidental cl\u00e1sica por exemplo Ofelia, Judit, Nausica, entre outras. Segundo Abraham Mohino, a poes\u00eda de Rodoreda est\u00e1 moi pr\u00f3xima, estilisticamente falando, a algunhas creaci\u00f3ns de Paul Val\u00e9ry e tam\u00e9n \u00e1s percepci\u00f3ns de Rainer Maria Rilke no tema da \u00abmorte propia\u00bb.\nMerc\u00e8 Rodoreda foi nomeada Mestre en Gai Saber nos Xogos Florais no exilio, tras ga\u00f1ar nos anos 1947, 1948 e 1949, pero s\u00f3 viu publicados en vida unha recompilaci\u00f3n dos seus poemas na revista literaria \"Els Marges\", a cal publicou uns sonetos da autora. Non foi at\u00e9 o ano 2002, case vinte anos despois da s\u00faa morte, que aqueles poemas foron rescatados e publicados nun compendio titulado \"Agon\u00eda de Llum\". A publicaci\u00f3n ofrece cento cinco poemas - 101 sonetos e catro canci\u00f3ns -, dos cales a maior\u00eda in\u00e9ditos. En 1999, Nancy L. Bundy publicou unha traduci\u00f3n ao ingl\u00e9s dos poemas escritos na revista \"Els Marges\", nunha revista universitaria de Londres. Segundo Abraham Mohino, os poemas de Merc\u00e8 Rodoreda son \u00abdensos, herm\u00e9ticos, cun alto sentido tr\u00e1xico e moi belos\u00bb\nMohino organizou a obra po\u00e9tica de Rodoreda en cinco partes: \"M\u00f3n d'Ulisses\", \"Albes i nits\", \"D'amor i de mort\", \"Illa dels lliris vermells\" e \"Bestioles\". O \"M\u00f3n d'Ulisses\" cont\u00e9n un total de trinta e dous poemas como resposta a un encargo de Josep Carner de facer unha recreaci\u00f3n da Odisea en verso. Caracter\u00edzanse por un sentimento claro de exilio\". Albes i nits\", formado por sete poemas, e \"D'amor i de mort\", por vinte e sete, desprenden un sentimento de angustia, de perda e de imposibilidade amorosa. A \"Illa dels lliris vermells\" de dezanove poemas e Bestioles de quince son versos m\u00e1is maduros, breves e doutro aire menos dram\u00e1tico que o resto.\nTeatro.\nO interese de Rodoreda polo teatro ten a s\u00faa orixe cando, con tan s\u00f3 cinco anos, actuou por primeira vez nun escenario no papel da pequena Ketty na obra teatral \"El misteri\u00f3s Jimmy Samson\". Este interese posiblemente herdouno dos seus pais, que eran uns grandes afeccionados e que mesmo recibiran clases de dramaturxia. A amiga \u00edntima de Rodoreda, Anna Muri\u00e0, explicou nunha entrevista que o entusiasmo de Rodoreda polo teatro aumentou durante o exilio.\nA tem\u00e1tica das s\u00faas composici\u00f3ns teatrais \u00e9 un calco da s\u00faa obra narrativa, est\u00e1 baseada nas historias de amores imposibles, maioritariamente condenadas ao fracaso, que viran ao redor do desencanto existencial, a tristeza, a dor e a falsidade. Segundo Francesc Massip, unha das poucas cr\u00edticas que se lle poden facer a Merc\u00e8 Rodoreda nas s\u00faas creaci\u00f3ns teatrais \u00e9 a \u00abfalta de contacto coa pr\u00e1ctica teatral\u00bb nos seus propios textos, que lle permitiron revisar \u00abos seus textos dram\u00e1ticos nun cami\u00f1o de aprendizaxe das regras de escena\u00bb.\nNo ano 1959, escribiu a obra teatral \"Un dia\" coa idea de presentala ao Premio Ignasi Igl\u00e9sias de teatro, pero deixouse de convocar o certame. Ao non conseguir tampouco que se estrease en ning\u00fan teatro, acabou desistindo, posteriormente, \"Un dia\" servir\u00eda de base para escribir unha das s\u00faas novelas m\u00e1is co\u00f1ecidas \"Mirall trencat\", tras reeleaborar e adaptala en novela. Non foi at\u00e9 despois da s\u00faa morte, en 1993, que \"Un dia\" foi representada nos escenarios nunha produci\u00f3n de Calixto Bieito dentro do Festival do Teatro Grego, que non tivo moito \u00e9xito; ao ano seguinte volveuse a representar no Mercat de les Flors tras unha revisi\u00f3n dramat\u00farxica con melloras a partir da novela. \"Un dia\" caracter\u00edzase por retrospecciones m\u00e1is propias da linguaxe cinematogr\u00e1fica que da teatral, que impiden unha estrutura esc\u00e9nica eficaz.\nEn 1973, escribiu \"La senyora Florentina i el seu amor Homer\", que consist\u00eda nunha historia de corte cl\u00e1sico onde sobresaen as voces femininas caracter\u00edsticas da autora. Con todo, xa no ano 1967 Rodoreda ti\u00f1a escrito o mon\u00f3logo da serventa Zerafina, posto que se publicou dentro dos contos \"La meva Cristina\". Mario Gas foi o encargado de levar a peza teatral en 1993 ao Teatro Romea que contou coa actriz Rosa Novell no papel de protagonista.\nA \u00fanica obra teatral publicada en vida de Rodoreda foi o relato de amor \"El parc de les magn\u00f2lies\" e foi na revista \"Els Marges\" o ano 1976, como tam\u00e9n en \"Semblava de seda\" (1979). No Teatro Prado dentro da programaci\u00f3n do XII Festival Internacional de Teatro de Sitges de 1979 estreouse a comedia rom\u00e1ntica de \"L'hostal de les tres Cam\u00e8lies\" que se converteu na \u00fanica peza propia que a autora viu representada nos escenarios.\n\"El maniqu\u00ed 1\" e \"El maniqu\u00ed 2\" foron escritas ao redor de 1979 e eran unha representaci\u00f3n do teatro do absurdo que ti\u00f1an como protagonista a un manequ\u00edn. O primeiro que se estreou foi en 1999 no Teatre Nacional de Catalunya, foi a obra teatral \u00abformalmente m\u00e1is innovadora e atrevida\u00bb.\nPintura.\nMerc\u00e8 Rodoreda achegouse ao campo da pintura durante un per\u00edodo da s\u00faa vida, que foi desde os \u00faltimos anos que residiu en Par\u00eds ata que ga\u00f1ou o Premio V\u00edctor Catal\u00e1n -o ano 1957-, momento no que decidiu dedicarse unicamente \u00e1 escritura. Durante este per\u00edodo, Rodoreda tentou en d\u00faas ocasi\u00f3ns facer unha exposici\u00f3n das s\u00faas pinturas, a\u00ednda que en ambos os casos foi en balde. O primeiro intento durante o outono de 1953 na sala Mirador de Par\u00eds e o segundo, na primavera de 1957, xa en Barcelona. A s\u00faa principal influencia na expresi\u00f3n pl\u00e1stica foi Paul Klee e en menor medida Joan Mir\u00f3, Jean Dubuffet, Kandinsky ou Pablo Picasso.\nCalc\u00falase que Rodoreda chegou a pintar 150 cadros dos cales s\u00f3 unha vintena est\u00e1n en posesi\u00f3n da Fundaci\u00f3n Merc\u00e8 Rodoreda, e os outros quedan repartidos entre coleccionistas que se venderon nunha exposici\u00f3n que se fixo en 1991 en Calldetenes onde se presentaron 122 obras, adquiridas maioritariamente por particulares. Unhas sesenta destas cento cincuenta obras pos\u00faeas no ano 2016 a familia Borr\u00e0s-Gras. Rodoreda non datou ning\u00fan dos seus cadros, a\u00ednda que si asinou alg\u00fans.\nMerc\u00e8 Rodoreda utilizou a pintura como un medio de expresi\u00f3n, cando non pod\u00eda expresarse a trav\u00e9s da novela longa e viv\u00eda un momento moi duro da s\u00faa vida. Incluso, reco\u00f1eceu que se non fose pola expresi\u00f3n pl\u00e1stica se tirar\u00eda ao r\u00edo Sena, xa que a pintura lle daba un espazo de evasi\u00f3n. Tam\u00e9n o fixo e serviulle para ga\u00f1ar un di\u00f1eiro extra, cando perdeu o seu traballo de modista. Entre as s\u00faas pinturas, hai un collage feito con recortes das listas de mortos nos campos de exterminio ou noutro, fixo aparecer o co\u00f1ecido cabalo siciliano co que ameazaba a Carme Muri\u00e0 que volver\u00eda para deixar pegada coa s\u00faa obra, cando estaba a vivir un dos seus peores momentos no exilio en Francia.\nPublicaci\u00f3ns p\u00f3stumas.\nO reco\u00f1ecemento literario \u00e1 figura de Merc\u00e8 Rodoreda chegoulle pouco antes da s\u00faa morte ao ga\u00f1ar o Premio d'Honor de les Lletres Catalanes de 1980, con todo, foi reco\u00f1ecida e valorada a\u00ednda m\u00e1is a partir da s\u00faa morte, Rodoreda foi unha persoa moi reservada e descubriuse que era moito m\u00e1is poli\u00e9drica no \u00e1mbito das artes do que ela nos deixou entender. Postumamente, public\u00e1ronse d\u00faas novelas da autora: a primeira, foi no ano 1986 coa \"La mort i la primavera\" editada polo Club Editor en Barcelona e a segunda, que se publicou no ano 1991 \"Isabel i Maria\" en Valencia por Edici\u00f3ns Tres i Quatre.\nTam\u00e9n con posterioridade \u00e1 s\u00faa morte, en 2002, publicouse unha recompilaci\u00f3n de toda a produci\u00f3n po\u00e9tica rodorediana baixo o t\u00edtulo \"Agonia de Llum\" extra\u00eddo do t\u00edtulo do poema XXXVIII do libro de poes\u00eda doado por Abraham Mohino e publicado por Angle Editorial. Consta dun total de cento cinco poemas divididos en cinco partes por poemas in\u00e9ditos, editados xa en revistas con anterioridade.\nTodo o corpus teatral de Rodoreda, exceptuando \"El parc de les magn\u00f2lies\", foi publicado postumamente; un exemplo deste feito, foi a publicaci\u00f3n en 1993 da s\u00faa peza teatral \"El torrent de les flors\", que ao mesmo tempo era o nome da r\u00faa do teatro no que Rodoreda se estreou como actriz con s\u00f3 cinco anos.\nLegado.\nAudiovisuais.\nEn vida de Merc\u00e8 Rodoreda, fix\u00e9ronse as primeiras adaptaci\u00f3ns audiovisuais dalgunha das s\u00faas novelas. No ano 1982, foi levada \u00e1 gran pantalla \"La pla\u00e7a del Diamant\" baseada na novela de Rodoreda que leva o mesmo t\u00edtulo. Con esta pel\u00edcula dirixida por Francesc Betriu, Rodoreda recibiu unha suma de di\u00f1eiro, que lle deu un benestar econ\u00f3mico suficiente para deixar atr\u00e1s as importantes dificultades vividas durante gran parte da s\u00faa vida. A actriz S\u00edlvia Munt recibiu o premio CEC \u00e1 mellor actriz revelaci\u00f3n polo seu papel de \u00abColometa\u00bb na pel\u00edcula. Posteriormente f\u00edxose unha adaptaci\u00f3n para televisi\u00f3n.\nO 10 de outubro de 1977 emitiuse por primeira vez a adaptaci\u00f3n para a televisi\u00f3n de \"Aloma\" baixo a direcci\u00f3n de Llu\u00eds Pascual e xa postumamente, o ano 2002, produciuse a segunda e \u00faltima adaptaci\u00f3n televisiva, at\u00e9 o momento, dunha obra de Merc\u00e8 Rodoreda que foi a serie \"Mirall trencat\". \"Mirall trencat\" foi unha serie en catal\u00e1n de trece cap\u00edtulos adaptados por Josep Maria Benet i Jornet e dirixidos por Orestes Lara, que foron producidos e emitidos pola cadea p\u00fablica TV3.\nTeatrais.\nDentro dos actos do ano Rodoreda (2008) adapt\u00e1ronse tres novelas de Merc\u00e8 Rodoreda ao teatro. Baixo o mesmo t\u00edtulo que a novela de Rodoreda, a obra \"La pla\u00e7a del Diamant\" foi a primeira novela adaptada ao teatro durante o ano Rodoreda. Esta representouse no Teatre Nacional de Catalunya baixo a direcci\u00f3n de Josep Maria Benet i Jornet que se presentou con grandes doses de intensidade po\u00e9tica e realismo.\nA segunda adaptaci\u00f3n teatral do ano foi \"Un dia. Mirall trencat\", que era a fusi\u00f3n dunha das s\u00faas obras m\u00e1is exitosas, \"Mirall trencat\", coa obra teatral da mesma autora \"Un dia\". Neste caso, representouse no Teatro Borr\u00e1s a cargo de Ricard Salvat e contou con actores do talle de Rosa Novell ou Enric Maj\u00f3.\nA novela \"Aloma\", publicada por primeira vez en 1938 e reformada no ano 1969, foi a terceira obra de Merc\u00e8 Rodoreda adaptada ao teatro, neste caso, en forma de musical. Llu\u00eds Alcarazo foi o encargado de converter a novela nun texto musical para que despois os actores da compa\u00f1\u00eda Dagoll Dagom a escenificasen na Sala Gran do Teatre Nacional de Catalunya. A obra recibiu a colaboraci\u00f3n do m\u00fasico Alfonso de Vilallonga, que tal como dixo o director da compa\u00f1\u00eda teatral, Joan Llu\u00eds Bozzo, Vilallonga \u00abtomou as primeiras notas para levar a escena a novela en forma de musical\u00bb.\nMemoriais.\nPostumamente, nome\u00e1ronse, no seu recordo, varios espazos co nome da escritora. Os Xard\u00edns Merc\u00e8 Rodoreda, foi o nome escollido polo Concello de Barcelona para designar un recinto axardinado do distrito Sarri\u00e0-Sant Gervasi entre a avenida Rep\u00fablica Argentina e a r\u00faa La Costa, dentro dos actos do ano Rodoreda.\nO 30 de abril de 2001, inaugurouse a Biblioteca P\u00fablica Merc\u00e8 Rodoreda na vila de Platja d'Aro en fronte da hist\u00f3rica Mas\u00eda Bas do s\u00e9culo XV- XVI. A cidade de Barcelona, co nome de Biblioteca Guinard\u00f3 Merc\u00e8 Rodoreda, nomeou a s\u00faa biblioteca do distrito de Horta-Guinard\u00f3 froito dunha iniciativa a nivel de distrito de adoptar nomes de mulleres significativas a nivel cultural, social ou pol\u00edtico, os novos equipamentos p\u00fablicos do distrito.\nNa Pla\u00e7a del Diamant no barrio da Vila de Gr\u00e0cia, que deu nome a unha das obras m\u00e1is co\u00f1ecidas de Merc\u00e8 Rodoreda, at\u00f3pase a estatua \u00abLa Colometa\u00bb, obra de Xavier Medina-Campeny, en homenaxe a esta novela e en consecuencia, \u00e1 s\u00faa autora. Ademais, no ano 2008 colocouse unha placa na mesma praza, en memoria da escritora, Merc\u00e8 Rodoreda.\nEn toda a xeograf\u00eda dos territorios de fala catal\u00e1 nome\u00e1ronse decenas de r\u00faas, prazas e pasaxes co nome da escritora. Existen tam\u00e9n varias escolas, principalmente institutos, que levan o nome da escritora Merc\u00e8 Rodoreda, en Martorell, Elx, L'Hospitalet de Llobregat, Badalona e o distrito de Nou Barris de Barcelona.\nFundaci\u00f3n Merc\u00e8 Rodoreda.\nA Fundaci\u00f3n Merc\u00e8 Rodoreda foi un organismo creado postumamente, que se encarga de preservar os dereitos intelectuais da autora, de divulgar a figura e obra de Merc\u00e8 Rodoreda e de organizar os Premios Merc\u00e8 Rodoreda, entre outros. Os Premios Merc\u00e8 Rodoreda son os galard\u00f3ns outorgados aos mellores traballos e estudos de investigaci\u00f3n sobre a narrativa catal\u00e1 do s\u00e9culo XX.\nAno Rodoreda 1908-2008.\nNo ano 2008, celebrouse o \u00abano Rodoreda\u00bb para conmemorar o centenario do nacemento da escritora, organizado pola Fundaci\u00f3n Merc\u00e8 Rodoreda, o Institut Ramon Llull, a Instituci\u00f3n das Letras Catal\u00e1s e o Instituto d'Estudis Catalans para dar a co\u00f1ecer a Merc\u00e8 Rodoreda e divulgar a s\u00faa obra. Os actos distribu\u00edronse polas comarcas das provincias de Xirona e Barcelona. Entre estes actos houbo adaptaci\u00f3ns teatrais das novelas rodoredianas, mesas redondas, conferencias, exposici\u00f3ns e audiovisuais sobre a vida da autora, novas traduci\u00f3ns e edici\u00f3ns de obras de Rodoreda, entre outros. Dentro dos actos do ano Rodoreda destacou o Congreso Internacional Merc\u00e8 Rodoreda que se celebrou do 1 ao 4 de outubro na cidade de Barcelona, onde se reuniron un total de 150 especialistas da obra da autora de todo o mundo."}
{"id": "172964", "revid": "89787", "url": "https://gl.wikipedia.org/wiki?curid=172964", "title": "Copa do Rei 2011 de h\u00f3ckey a pat\u00edns", "text": "A 68\u00aa edici\u00f3n da Copa do Rei de h\u00f3ckey a pat\u00edns disputouse no Pavill\u00f3n da Cidade Deportiva de Blanes, na localidade de Blanes, na comarca da Selva (Xirona) entre o 24 e o 27 de febreiro de 2011. Nesta edici\u00f3n da Copa do Rei inaugurouse a nova cidade deportiva de Blanes, xog\u00e1ndose t\u00f3dolos partidos no seu pavill\u00f3n. A G2 (segunda canle da Compa\u00f1\u00eda de Radio Televisi\u00f3n de Galicia) retransmitiu en directo o partido de cuartos xogado polo Coinasa Liceo e a segunda semifinal.\nParticipantes.\n\"Os equipos clasificados como cabezas de serie te\u00f1en unha estrela ao lateral ().\" Entre par\u00e9nteses o posto que cada equipo ocupaba ao finalizar a primeira volta do campionato."}
{"id": "172966", "revid": "27155", "url": "https://gl.wikipedia.org/wiki?curid=172966", "title": "Johann Deisenhofer", "text": "Johann Deisenhofer, nado en Zusamaltheim o 30 de setembro de 1943, \u00e9 un bioqu\u00edmico alem\u00e1n galardoado co Premio Nobel de Qu\u00edmica do ano 1988.\nTraxectoria.\nEstudou bioqu\u00edmica no Sociedade Max Planck de Martinsried, onde se doutorou en 1974. Aquel mesmo ano ingresou neste centro, onde desenvolveu as s\u00faas investigaci\u00f3ns cient\u00edficas ata 1987, ano no cal aceptou a oferta do Instituto M\u00e9dico Howard Hughes en Maryland e da University of Texas Southwestern Medical Center en Dallas.\nInvestigaci\u00f3ns cient\u00edficas.\nA partir de 1982, xunto a Robert Huber e Hartmut Michel, iniciou as s\u00faas investigaci\u00f3ns no estudo da estrutura dun complexo de prote\u00ednas bacterianas chamado centro de reacci\u00f3n fotosint\u00e9tico. Este complexo de prote\u00ednas xa era co\u00f1ecido como o elemento principal no inicio dun tipo sinxelo de s\u00edntese, o proceso que determina a cor verde das plantas e que fai que outros variados organismos convertan a enerx\u00eda luminosa en enerx\u00eda qu\u00edmica.\nEntre 1982 e 1985 os tres cient\u00edficos utilizaron m\u00e9todos cristalogr\u00e1ficos mediante raios X para determinar a estrutura exacta dos m\u00e1is de 10.000 \u00e1tomos que comp\u00f3n o complexo desta prote\u00edna, conseguindo crear as\u00ed a s\u00faa imaxe tridimensional. A s\u00faa investigaci\u00f3n aumentou a comprensi\u00f3n xeral dos mecanismos da fotos\u00edntese e revelou parecidos entre os procesos fotosint\u00e9ticos de plantas e de bacterias.\nEn 1988 foi galardoado, xunto aos seus compatriotas Huber e Michel, co Premio Nobel de Qu\u00edmica \"pola determinaci\u00f3n da estrutura tridimensional do centro de reacci\u00f3n fotosint\u00e9tico\"."}
{"id": "172975", "revid": "89787", "url": "https://gl.wikipedia.org/wiki?curid=172975", "title": "Adriana Varela", "text": "Beatriz Adriana Lichinchi, co\u00f1ecida como Adriana Varela, nada en Buenos Aires o 9 de maio de 1952, \u00e9 unha cantante de tango da Arxentina."}
{"id": "172977", "revid": "92340", "url": "https://gl.wikipedia.org/wiki?curid=172977", "title": "Enrique Cad\u00edcamo", "text": "Enrique Domingo Cad\u00edcamo, co\u00f1ecido como Enrique Cadicamo, nado en Luj\u00e1n (provincia de Buenos Aires) o 15 de xullo de 1900 e finado o 3 de decembro de 1999, foi un poeta e escritor arxentino, autor da letra de numerosos tangos moi famosos. Foi cr\u00edado no barrio porte\u00f1o de Foresta. Utilizou tam\u00e9n os pseud\u00f3nimos \"Rosendo Luna\" e \"Yino Luzzi\"."}
{"id": "172978", "revid": "75439", "url": "https://gl.wikipedia.org/wiki?curid=172978", "title": "Juan Carlos Cobi\u00e1n", "text": "Juan Carlos Cobi\u00e1n, nado en Pig\u00fc\u00e9, Provincia de Buenos Aires, o 31 de maio de 1896 e finado en Buenos Aires o 10 de decembro de 1953, foi un destacado compositor, director de orquestra, pianista e letrista de tango arxentino."}
{"id": "172979", "revid": "89787", "url": "https://gl.wikipedia.org/wiki?curid=172979", "title": "C\u00e1tulo Castillo", "text": "Ovidio C\u00e1tulo Gonz\u00e1lez Castillo, co\u00f1ecido como C\u00e1tulo Castillo, nado en Buenos Aires o 6 de agosto de 1906 e finado o 19 de outubro de 1975, foi un co\u00f1ecido poeta e compositor arxentino de tango. Foi autor, entre outros, dos famosos tangos \"Organito de la tarde\", \"El aguacero\"."}
{"id": "172980", "revid": "6750", "url": "https://gl.wikipedia.org/wiki?curid=172980", "title": "Eau Claire, Wisconsin", "text": "Eau Claire \u00e9 unha cidade situada na parte oeste-central do Estado de Wisconsin, Estados Unidos. A poboaci\u00f3n era 61.704 no censo de 2000, mais ten un total de 148.337 habitantes na \u00e1rea metropolitana de Eau Claire. \u00c9 o asento de condado de Condado de Eau Claire, a\u00ednda que unha pequena parte da cidade at\u00f3pase no veci\u00f1o Condado de Chippewa. Eau Claire \u00e9 a cidade principal de Wisconsin, \u00e1rea estat\u00edstica metropolitana, que \u00e9 unha parte de l'Eau-Claire-Menomonie \u00e1rea estat\u00edstica combinada.\nAmerica's Promise nomeou \u00e1 cidade como unha das 100 Mellores Comunidades para os Mozos en 2007. Eau Claire foi das primeiras cidades da \u00e1rbore en Wisconsin, logo de ser reco\u00f1ecido como tal desde 1980."}
{"id": "172982", "revid": "1131", "url": "https://gl.wikipedia.org/wiki?curid=172982", "title": "IES Enrique Muruais", "text": "O IES Enrique Muruais \u00e9 un centro educativo p\u00fablico situado no concello da Pontenova. Debe o seu nome a Enrique Muruais, mestre nado en Vilame\u00e1 a comezos do s\u00e9culo XX.\nComezou a funcionar no curso lectivo 1993-94. Nel imp\u00e1rtese educaci\u00f3n secundaria, especialmente ESO e Bacharelato, se ben no seu momento tam\u00e9n ofertaba formaci\u00f3n profesional. Conta con pouco alumnado, trat\u00e1ndose dun centro que acolle poboaci\u00f3n que vive no \u00e1mbito rural."}
{"id": "172985", "revid": "23204", "url": "https://gl.wikipedia.org/wiki?curid=172985", "title": "Eric Schweig", "text": "Eric Schweig, nado como Ray Dean Thrasher o 19 de xu\u00f1o de 1967 en Inuvik, Territorios do Noroeste, Canad\u00e1, \u00e9 un actor co\u00f1ecido polo seu papel de fillo de Chingachgook, Uncas, en \"O derradeiro dos mohicanos\" (1992).\nTraxectoria.\nFillo dunha muller inuit e dun alem\u00e1n, \u00e9 o maior de sete irm\u00e1ns que foron todos adoptados como parte dun programa de asimilaci\u00f3n. A s\u00faa nai morreu de alcoholismo en 1989 e el nunca chegou a co\u00f1ecela. Foi adoptado por unha parella inglesa, dos cales recibiu malos tratos.\nEric fuxiu a Toronto, Ontario e en 1987, \u00f3s vinte anos de idade, un produtor de cine suxeriulle que fixera unha audici\u00f3n para o filme \"The Shaman's Source\". A pesar de non ter formaci\u00f3n no mundo do teatro, ga\u00f1ou o papel. Ese primeiro filme foi o que o lanzou \u00e1 industria cinematogr\u00e1fica.\nOs seus papeis m\u00e1is memorables son o de Uncas, no filme \"O derradeiro dos mohicanos\", e o de Pike Dexter, no filme \"Big Eden\"."}
{"id": "172992", "revid": "23204", "url": "https://gl.wikipedia.org/wiki?curid=172992", "title": "Vanessa Lee Chester", "text": "Vanessa Lee Chester, nada o 2 de xullo de 1984, no barrio de Hollywood, nos \u00c1nxeles (California), \u00e9 unha actriz de cine e televisi\u00f3n estadounidense. Traballou dende cativa en numerosos proxectos sendo os m\u00e1is memorables deles \"\" (1997) dirixida por Steven Spielberg, e en \"A princesi\u00f1a\" de Alfonso Cuar\u00f3n."}
{"id": "172993", "revid": "1888", "url": "https://gl.wikipedia.org/wiki?curid=172993", "title": "Mao Tse-Tung", "text": ""}
{"id": "172994", "revid": "25871", "url": "https://gl.wikipedia.org/wiki?curid=172994", "title": "Carolina Cerezuela", "text": "Carolina Cerezuela Gil, nada en Elx (Alacant) o 14 de xaneiro de 1980, \u00e9 unha actriz e presentadora espa\u00f1ola.\nBiograf\u00eda.\nEn 2001 ga\u00f1ou o premio de beleza \"Linda de Espa\u00f1a\". Estudou Relaci\u00f3ns Laborais na Universidade Miguel Hern\u00e1ndez de Elx (Alacant). A s\u00faa carreira interpretativa comezou no teatro aos 15 anos, e a pesar de non estudar nunca arte dram\u00e1tica, aos 20 anos empezou a traballar en televisi\u00f3n.\nA pesar de todas as s\u00faas actuaci\u00f3ns, foi o seu papel como M\u00f3nica Salazar na serie \"Camera Caf\u00e9\" onde realmente se deu a co\u00f1ecer entre o gran p\u00fablico.\nRealizou distintos traballos no mundo da moda, tanto como modelo de pasarela para dese\u00f1adores como Paco Teruel, como de modelo fotogr\u00e1fica para cat\u00e1logos ou anuncios publicitarios. As s\u00faas afecci\u00f3ns favoritas son o deporte (especialmente a h\u00edpica e a nataci\u00f3n) e a m\u00fasica.\nVida persoal.\nA s\u00faa parella \u00e9 o tenista Carlos Moy\u00e1 co que iniciou unha relaci\u00f3n a mediados de 2007 e con quen ten dous fillos, Carla, que naceu en Palma o 18 de agosto de 2010 \u00e1s 9.20 horas e cuxo peso foi de 2.860 gramos; e Carlos."}
{"id": "172997", "revid": "5749", "url": "https://gl.wikipedia.org/wiki?curid=172997", "title": "Brink", "text": ""}
{"id": "172998", "revid": "5749", "url": "https://gl.wikipedia.org/wiki?curid=172998", "title": "Breytenbach", "text": ""}
{"id": "172999", "revid": "5749", "url": "https://gl.wikipedia.org/wiki?curid=172999", "title": "Gulia", "text": ""}
{"id": "173000", "revid": "5749", "url": "https://gl.wikipedia.org/wiki?curid=173000", "title": "Shinkuba", "text": ""}
{"id": "173001", "revid": "5749", "url": "https://gl.wikipedia.org/wiki?curid=173001", "title": "Andreas-Salom\u00e9", "text": ""}
{"id": "173002", "revid": "1888", "url": "https://gl.wikipedia.org/wiki?curid=173002", "title": "El Emigrado", "text": "El Emigrado foi un peri\u00f3dico trimensual aparecido na Estrada entre 1920 e 1940.\nHistoria e caracter\u00edsticas.\nSubtitulado \"\u00d3rgano de las sociedades de emigrados y agricultores del municipio de A Estrada y patrocinado por la Sociedad Hijos de La Estrada, de Cuba\", apareceu o 15 de setembro de 1920. En 1930 cambiou a s\u00faa cabeceira pola de \"Peri\u00f3dico galeguista\". Foi dirixido inicialmente por Xos\u00e9 Otero Abelleira, e despois por Jos\u00e9 Fern\u00e1ndez da Ponte (1932-1933), Jos\u00e9 Mar\u00eda S\u00e1nchez Brea (1933-1935) e Manuel Dur\u00e1n Dur\u00e1n, que tivo que abandonar a redacci\u00f3n en 1936 polo inicio da Guerra Civil. A partir dese momento, a orientaci\u00f3n ideol\u00f3xica dos seus contidos variou, fac\u00e9ndose cargo da direcci\u00f3n novamente Xos\u00e9 Otero Abelleira.\nNos seus comezos foi unha publicaci\u00f3n de tendencia anticaciquil, que inclu\u00edu artigos de apoio \u00e1 autonom\u00eda de Galicia, ao Estatuto e \u00e1 Irmandade Nazonalista Galega. Contaba tam\u00e9n cunha secci\u00f3n literaria na que se recolleu poes\u00eda e recensi\u00f3ns de libros. Entre os seus colaboradores figuraron Manuel Garc\u00eda Barros, que comezou a publicar nel os seus \"Conti\u00f1os da Terra\", Rafael Varela Pazo, Ramiro Alfonso Castro Dono, Manuel Gonz\u00e1lez Rodr\u00edguez, Jos\u00e9 Cort\u00e9s Fern\u00e1ndez e Ram\u00f3n Puente Barcala.\n\"El Emigrado\" cesou a s\u00faa edici\u00f3n o 16 de decembro de 1940."}
{"id": "173003", "revid": "5749", "url": "https://gl.wikipedia.org/wiki?curid=173003", "title": "Sommer-Bodenburg", "text": ""}
{"id": "173004", "revid": "5749", "url": "https://gl.wikipedia.org/wiki?curid=173004", "title": "Arendt", "text": ""}
{"id": "173005", "revid": "98629", "url": "https://gl.wikipedia.org/wiki?curid=173005", "title": "A princesi\u00f1a", "text": "A princesi\u00f1a (en ) \u00e9 un filme dirixido por Alfonso Cuar\u00f3n que se estreou en 1995. Est\u00e1 baseada na novela hom\u00f3nima de Frances Hodgson Burnett, \"A Little Princess\". A acci\u00f3n desenv\u00f3lvese na Nova York durante a primeira guerra mundial. Estreouse en galego na TVG o 8 de decembro de 2010.\nSinopse.\nDas selvas da India \u00e1s r\u00faas de Nova York, esta \u00e9 a historia dunha pequena e afouta cativa que queda orfa e sen cartos, pero que grazas a un m\u00e1xico poder conseguir\u00e1 superar os obst\u00e1culos e conseguir os seus so\u00f1os. \nSara Crewe (Liesel Matthews) chega a un estrito internado para rapazas rexido polas regras da madame Minchin (Eleanor Bron). Sara conv\u00e9rtese nunha rapaza popular entre as demais estudantes polos seus fant\u00e1sticos contos sobre a India. Todo cambiar\u00e1 cando recibe novas da desaparici\u00f3n do seu pai na guerra e polo tanto queda desposu\u00edda dos seus bens. Ante isto, a madame Minchin fai que Sara fique como criada no colexio para pagar os gastos que ocasionou coa s\u00faa estad\u00eda. Para escapar da s\u00faa penosa realidade ref\u00faxiase na fantas\u00eda coa s\u00faa amiga Becky (Vanessa Lee Chester)."}
{"id": "173006", "revid": "5749", "url": "https://gl.wikipedia.org/wiki?curid=173006", "title": "Arndt", "text": ""}
{"id": "173007", "revid": "56817", "url": "https://gl.wikipedia.org/wiki?curid=173007", "title": "Arnim", "text": "Co apelido von Arnim podemos atopar:"}
{"id": "173008", "revid": "5749", "url": "https://gl.wikipedia.org/wiki?curid=173008", "title": "Bachmann", "text": ""}
{"id": "173009", "revid": "5749", "url": "https://gl.wikipedia.org/wiki?curid=173009", "title": "Baggesen", "text": ""}
{"id": "173010", "revid": "5749", "url": "https://gl.wikipedia.org/wiki?curid=173010", "title": "Bahr", "text": ""}
{"id": "173011", "revid": "82922", "url": "https://gl.wikipedia.org/wiki?curid=173011", "title": "Antonio Neira de Mosquera", "text": "Antonio Jos\u00e9 Neira de Mosquera, nado en Santiago de Compostela o 19 de marzo de 1823 e finado na Coru\u00f1a o 9 de xullo de 1854, foi un xornalista e escritor galego, o principal instigador cultural do primeiro grupo provincialista. Foi un dos iniciadores do rexurdimento literario galego, inda que non escribiu en lingua galega. \nTraxectoria.\nPertencente a unha familia burguesa culta e acomodade, comezou Dereito na Universidade de Santiago de Compostela en 1837. Pertenceu \u00e1 Academia Literaria fundada por Jos\u00e9 Mar\u00eda Posada, da que foi primeiro secretario. Colaborou, a partir de 1841, nos peri\u00f3dicos \"Revista de Galicia\", \"El Recreo Compostelano\" (que dirixiu) xunto a Antol\u00edn Faraldo e \"La Situaci\u00f3n de Galicia\" co pseud\u00f3nimo de doctor Malatesta. Fundou e dirixiu \"El Eco de Galicia\".\nEstreou na Coru\u00f1a con \u00e9xito o drama \"La raz\u00f3n de la sinraz\u00f3n\". Trasladouse a Madrid en 1843 e foi redactor de \"El T\u00edo Vivo\" (1845), \"El Imparcial\" e \"El Censor de Prensa\". Escribiu estudos hist\u00f3ricos, pol\u00edticos e literarios sobre a instruci\u00f3n p\u00fablica en Espa\u00f1a. Figura en \"Los espa\u00f1oles pintados por s\u00ed mismos\" (1844) con \"El gaitero gallego\", ao que describe como un narrador de contos e alcaiote de amores dif\u00edciles, animador de misa e romar\u00edas, nunca falta en festas patronais, vodas e magosto. Participou no Liceo de la Juventud. Escribiu a novela rom\u00e1ntica \"Un \u00e1ngel ca\u00eddo\" (1848), posible biograf\u00eda de Mariano Jos\u00e9 de Larra. En 1848 volveu a Galicia. Colaborou no \"Semanario Pintoresco Espa\u00f1ol\" con artigos sobre Galicia que lle serviron de base para as \"Monograf\u00edas de Santiago\" (1850), colecci\u00f3n de cadros hist\u00f3ricos, pol\u00edticos, costumistas, de arte, tradici\u00f3ns e lendas.\nFoi correspondente da Real Academia da Historia.\nFinou de enfermidade aos 31 anos de idade. O concello de Santiago de Compostela dedicoulle o nome dunha r\u00faa."}
{"id": "173012", "revid": "5749", "url": "https://gl.wikipedia.org/wiki?curid=173012", "title": "Benjamin", "text": ""}
{"id": "173013", "revid": "5749", "url": "https://gl.wikipedia.org/wiki?curid=173013", "title": "Bernhard", "text": ""}
{"id": "173014", "revid": "1888", "url": "https://gl.wikipedia.org/wiki?curid=173014", "title": "Neira de Mosquera", "text": ""}
{"id": "173015", "revid": "23204", "url": "https://gl.wikipedia.org/wiki?curid=173015", "title": "Midleton RFC", "text": "O Midleton Rugby Football Club \u00e9 un equipo de rugby irland\u00e9s da localidade de Midleton, Condado de Cork (Munster). Actualmente xoga na segunda divisi\u00f3n da All-Ireland League, a terceira categor\u00eda da liga de clubs de Irlanda.\nHistoria.\nO club foi fundado orixinalmente na tempada 1927-28, mais desapareceu en 1934. O Midleton RFC foi refundado o 4 de marzo de 1967. Midleton foi ascendendo dende as competici\u00f3ns rexionais, buscando chegar \u00e1 liga nacional, a All Ireland League, cousa que conseguiu en 1998 logo de ga\u00f1ar o Campionato de Munster. No 2001 ascendeu dende a Division 3 \u00e1 Division 2. Na tempada 2006-07 o club viuse relegado novamente \u00e1 Division 3. Entre os xogadores m\u00e1is destacados que sa\u00edron do club est\u00e1n Tom Mulcahy, Gary Johnson, Ian Harty, Adrian Harty, Tom Lynch e Trevor Cox. Actualmente conta con xogadores importantes como Keith Cocking, James Colbert, Michael 'shmig' Daly e John Goold."}
{"id": "173016", "revid": "25871", "url": "https://gl.wikipedia.org/wiki?curid=173016", "title": "Lars Hedegaard", "text": "Lars Hedegaard Jensen, co\u00f1ecido como Lars Hedegaard, nado en Horsens o 19 de setembro de 1942, \u00e9 un xornalista, escritor e debuxante dinamarqu\u00e9s.\nTraxectoria.\nco\u00f1ecido polo seu posicionamento contra o islam e por ser o presidente, dende a s\u00faa fundaci\u00f3n en 2004, da Trykkefrihedsselskabet, tam\u00e9n co\u00f1ecida polo seu nome en ingl\u00e9s International Free Press Society, unha entidade que avoga pola liberdade de expresi\u00f3n para todos e en calquera circunstancia."}
{"id": "173017", "revid": "89787", "url": "https://gl.wikipedia.org/wiki?curid=173017", "title": "Kurt Westergaard", "text": "Kurt Westergaard, nado en D\u00f8strup o 13 de xullo de 1935 e finado en Copenhaguen o 14 de xullo de 2021, foi un debuxante dinamarqu\u00e9s.\nTraxectoria.\nCreou un dos doce dese\u00f1os pol\u00e9micos sobre Mahoma, ao que mostrou usando un turbante con forma de bomba, o que provocou a ira das comunidades isl\u00e1micas practicantes."}
{"id": "173018", "revid": "5749", "url": "https://gl.wikipedia.org/wiki?curid=173018", "title": "Brecht", "text": ""}
{"id": "173019", "revid": "5749", "url": "https://gl.wikipedia.org/wiki?curid=173019", "title": "B\u00f6ll", "text": ""}
{"id": "173020", "revid": "92340", "url": "https://gl.wikipedia.org/wiki?curid=173020", "title": "Joaqu\u00edn Deus", "text": "Joaqu\u00edn Deus Mejuto, nado na Coru\u00f1a en 1912 e finado en Madrid o 17 de febreiro de 1983, foi un cantante l\u00edrico galego -con voz de baixo- de \u00f3pera e zarzuela. Gravou catro temas dos mestres Chan\u00e9 e Xos\u00e9 Baldomir en 1960, entre eles \"Unha noite na eira do trigo\", \"Meus amores\", \"Un adi\u00f3s a Mariqui\u00f1a\" e \"Os Teus Ollos\" ."}
{"id": "173022", "revid": "5749", "url": "https://gl.wikipedia.org/wiki?curid=173022", "title": "Canetti", "text": ""}
{"id": "173023", "revid": "5749", "url": "https://gl.wikipedia.org/wiki?curid=173023", "title": "Celan", "text": ""}
{"id": "173024", "revid": "25871", "url": "https://gl.wikipedia.org/wiki?curid=173024", "title": "Julita Ross", "text": "Julita Ross, nada en Arecibo o 21 de marzo de 1919 e finada en Toa Baja o 29 de xu\u00f1o de 1981, foi unha cantante portorrique\u00f1a de musical popular. Era co\u00f1ecida como \"La gran dama de las danzas\"."}
{"id": "173025", "revid": "5863", "url": "https://gl.wikipedia.org/wiki?curid=173025", "title": "P\u00edo Rodr\u00edguez Terrazo", "text": "P\u00edo Rodr\u00edguez-Terrazo Blanco, nado en 1800 en Ber\u00e1n (Leiro) e finado en Santiago de Compostela o 26 de xaneiro de 1872, foi un xurista e pol\u00edtico galego.\nTraxectoria.\nFillo de Pedro Rodr\u00edguez-Terrazo e \u00c1ngela Blanco, estudou Leis na Universidade de Santiago de Compostela desde 1820. Tivo problemas en 1825 para matricularse polos seus antecedentes liberais, rematando a carreira en 1830.\nAfincouse en Santiago de Compostela como avogado e despois como fiscal. Foi o primeiro alcalde de Santiago de Compostela (1834) e l\u00edder do progresismo en Compostela (1840-1847) formou parte de todas as xuntas revolucionarias dos pronunciamentos. Fundou o peri\u00f3dico \"La Situaci\u00f3n de Galicia\" (1842-1843). Foi presidente da Xunta Superior Provisional de Goberno de Galicia durante o levantamento de 1846 e formou comisi\u00f3ns encargadas de abordar plans para a administraci\u00f3n de Galicia. Despois da derrota dos sublevados exiliouse a Portugal e regresou en 1847 para dedicarse aos negocios familiares e a avogac\u00eda. Os seus derradeiros anos foi Promotor Fiscal do Xulgado de 1\u00aa instancia de Santiago.\nVida persoal.\nEstivo casado d\u00faas veces: a primeira, con Joaquina Rodr\u00edguez Feij\u00f3o, que era paisana s\u00faa, nada na mesma localidade leirens\u00e1; a segunda, desde 1869, con Ignacia Jauriguiberri Martiarena, quen empregou ocasionalmente o apelido Palacios (\"jauregiak\" en [lingua \u00e9uscara], tomando o primeiro lexema do primeiro apelido), como tam\u00e9n fac\u00eda o seu pai en lugar do seu apelido vasco."}
{"id": "173033", "revid": "89787", "url": "https://gl.wikipedia.org/wiki?curid=173033", "title": "Vicente Manuel Coci\u00f1a", "text": "Vicente Manuel Coci\u00f1a Vizoso, nado en Celeiro (Viveiro) o 13 de febreiro de 1818 e finado en C\u00f3rdoba o 29 de abril de 1854, foi un pol\u00edtico e xornalista galego.\nTraxectoria.\nRealizou os seus primeiros estudos no Colexio da Natividade de Viveiro e despois Dereito e Filosof\u00eda na Universidade de Santiago de Compostela. En 1842 foi elixido presidente da Academia Literaria de Santiago. Fundou, xunto con Tiburcio Faraldo, o peri\u00f3dico \"El Centinela de Galicia\" (1843). Ti\u00f1a en proxecto a edici\u00f3n do peri\u00f3dico \"El \u00d3rgano del Siglo Veinte\" en Santiago de Compostela, a\u00ednda que non chegou a ver a luz. Foi deputado por Viveiro en 1850 e 1853. Dirixiu \"El Oriente\" de Madrid (1853), \u00f3rgano do novo partido Uni\u00f3n Liberal, onde ti\u00f1a como compa\u00f1eiros de redacci\u00f3n a Tiburcio Faraldo e Lu\u00eds de Trelles. A inserci\u00f3n de determinados artigos considerados demasiado combativos neste xornal motivou a s\u00faa persecuci\u00f3n e a dos xornalistas que traballaban nel. Como consecuencia fuxiu a C\u00f3rdoba, onde faleceu.\nAtrib\u00faeselle a autor\u00eda da \"Rese\u00f1a hist\u00f3rica de los \u00faltimos acontecimientos de Galicia\" (1846) inda que tam\u00e9n se atrib\u00fae a Jos\u00e9 R\u00faa Figueroa.\nVida persoal.\nCasou con Concepci\u00f3n Riveira e foi pai de Aliatar, Acacia e Camelia Coci\u00f1a Riveira."}
{"id": "173034", "revid": "1888", "url": "https://gl.wikipedia.org/wiki?curid=173034", "title": "Coci\u00f1a Vizoso", "text": ""}
{"id": "173035", "revid": "89787", "url": "https://gl.wikipedia.org/wiki?curid=173035", "title": "El Centinela de Galicia", "text": "El Centinela de Galicia foi un peri\u00f3dico editado na Coru\u00f1a entre 1843 e 1844.\nHistoria e caracter\u00edsticas.\nSubtitulado \"Peri\u00f3dico pol\u00edtico, literario e industrial\", foi fundado por Vicente Manuel Coci\u00f1a e Tiburcio Faraldo. Conti\u00f1a cr\u00f3nicas de Galicia, correspondencia, poes\u00edas, extractos das Cortes e artigos pol\u00edticos que apoiaban ao Partido Moderado. Entre os seus colaboradores destacan Benito Vicetto, Jos\u00e9 Dom\u00ednguez Izquierdo, Jos\u00e9 Mar\u00eda Posada Pereira e Domingo D\u00edaz de Robles. Ocasionalmente, inclu\u00eda cantigas populares e alg\u00fans poemas en galego. Desapareceu en abril de 1844."}
{"id": "173036", "revid": "23204", "url": "https://gl.wikipedia.org/wiki?curid=173036", "title": "Ruatapu", "text": "Ruatapu \u00e9 na tradici\u00f3n oral de Aitutaki (Illas Cook), un dos antecesores fundadores da illa, e que deu orixe aos catro arikis locais: Vairuarangi Ariki, Tamatoa Ariki, Teurukura Ariki e Manarangi Ariki.\nA s\u00faa migraci\u00f3n veu precedida pola de Ru e a de Te Erui, existen varias versi\u00f3ns da s\u00faa historia, \u00e1s veces contraditorias entre si pero que comparten unha serie de elementos com\u00fans e unha coherencia global.\nTraxectoria.\nRuatapu era orixinario de Taputapuatea, fillo de Uanuku ou Uenuku e de Raka Iora ou Rakei Ora. Decidido a descubrir novas illas constru\u00edu unha piragua \u00e1 que lle deu o nome de \"Te kare roa i tai\" e botouse ao mar, logo de nove d\u00edas chegou a Rarotonga, al\u00ed o recibiu o ta'unga de Tangi'ia Potiki Taua, instal\u00e1ndose en Avana, tapere da tribo de Takitumu, casando con Uanuku Kaiatia coa que tivo un fillo de nome Tamaiva e vivindo en Matavera. Un d\u00eda Ruatapu decidiu marchar na procura de novas terras, deixando \u00e1 s\u00faa dona e fillo, chegou ata Tonga Tapu que ti\u00f1a por xefe a Kaukura, al\u00ed casou de novo cunha certa Tapotu ki Tonga coa que tivo un fillo que recibiu o nome de Moenau, cando chegou \u00e1 idade adulta enviouno a Rarotonga para que vivise co seu medio irm\u00e1n Tamaiva, pero este n\u00e9gase a acollelo e Moenau instalouse no norte da illa, en Mauke. Ruatapu desexando ter novas de seus fillos volve a Rarotonga, al\u00ed sabe da morte de Moenau e para vingarse extermina os seus asasinos. Ruatapu parte deseguido cara a Atiu, e indo m\u00e1is ao oeste descobre o atol de Manuae onde pasa catro d\u00edas, chegando finalmente a Aitutaki, instal\u00e1ndose en Vaitupa ao noroeste da illa. Al\u00ed casou con Tutunoa coa que tivo tres fillos e unha filla: Kirikava (m), Te Urutupui (m), Tongirau (f) e Touketa (m)."}
{"id": "173040", "revid": "23204", "url": "https://gl.wikipedia.org/wiki?curid=173040", "title": "Vladimir Kulich", "text": "Vladimir Kulich nado en Praga o 14 de xullo de 1956, \u00e9 un actor checo-canadense.\nTraxectoria.\nVladimir Kulich foi xogador profesional de h\u00f3ckey sobre xeo no Canad\u00e1 antes de comezar a s\u00faa carreira na industria do cine. O seu primeiro filme foi \"\" (1990), a partir da cal apareceu noutros proxectos e programas de televisi\u00f3n como \"The X-Files\" ou \"Highlander\". A s\u00faa interpretaci\u00f3n m\u00e1is salientable \u00e9 a de Buliwyf no filme \"The 13th Warrior\", dirixida por John McTiernan. Tam\u00e9n realizou un papel na serie hist\u00f3rica comezada no ano 2013, \"Vikings\"."}
{"id": "173041", "revid": "25871", "url": "https://gl.wikipedia.org/wiki?curid=173041", "title": "Florinda Chico", "text": "Florinda Chico Mart\u00edn-Mora, nada en Don Benito, Badaxoz, o 24 de abril de 1926 e finada en Madrid o 19 de febreiro de 2011, foi unha actriz espa\u00f1ola de cine, televisi\u00f3n e teatro.\nFilmograf\u00eda.\nA filmograf\u00eda \u00e9 extensa, chegando a estrear dez t\u00edtulos nun so ano.\nGalard\u00f3ns.\nFoi premiada cun \"Premio TP de Ouro especial a toda unha vida\" en 1997, coa Medalla de Ouro ao M\u00e9rito nas Belas Artes no ano 2002, a \"Medalla de Oro al M\u00e9rito en el Trabajo\" en 1997 e a \"Medalla de Extremadura\" en 2003."}
{"id": "173043", "revid": "23204", "url": "https://gl.wikipedia.org/wiki?curid=173043", "title": "Dennis Storh\u00f8i", "text": "Dennis Storh\u00f8i nado o 15 de xullo de 1960 en Fredrikstad, Noruega, \u00e9 un actor de cine, televisi\u00f3n e teatro.\nTraxectoria.\n\u00c9 un actor de teatro de Noruega, que ten un gran reco\u00f1ecemento no seu pa\u00eds. Non obstante, acadou a fama polo seu papel como \"Herger o Ledo\" no filme de John McTiernan \"The 13th Warrior\". Para o p\u00fablico xuvenil e infantil de Noruega \u00e9 ben co\u00f1ecido por colaborar en varios programas de televisi\u00f3n de Noruega e facendo dobraxe dos debuxos animados."}
{"id": "173044", "revid": "98629", "url": "https://gl.wikipedia.org/wiki?curid=173044", "title": "Universidade de La Laguna", "text": "A Universidade de La Laguna, tam\u00e9n co\u00f1ecida como ULL, \u00e9 unha universidade p\u00fablica situada na cidade de San Crist\u00f3bal de la Laguna, en Tenerife (Espa\u00f1a).\nA Universidade foi creada co mesmo decreto que dividiu Canarias en d\u00faas provincias en 1927, e reorganizada en 1989, o que supuxo a creaci\u00f3n da Universidade das Palmas de Gran Canaria. Con todo, a historia das instituci\u00f3ns universitarias na cidade de San Crist\u00f3bal de la Laguna rem\u00f3ntase a 1701. \u00c9 a universidade m\u00e1is antiga das Canarias e a que m\u00e1is alumnos tivo e ten, considerada ademais como o centro p\u00fablico de educaci\u00f3n superior con maior traxectoria do Arquip\u00e9lago Canario.\nEn 2015, a Universidade de La Laguna foi inclu\u00edda no r\u00e1nking das 500 mellores universidades do mundo. Por outra banda, tam\u00e9n \u00e9 considerado como a primeira universidade en Espa\u00f1a, en colaboraci\u00f3n cient\u00edfica.\nCampus e facultades.\nA universidade conta con seis campus universitarios, catro en San Crist\u00f3bal de La Laguna (Central, Anchieta, Campus del Sur, Guajara e Ofra) e un en Santa Cruz de Tenerife."}
{"id": "173045", "revid": "6939", "url": "https://gl.wikipedia.org/wiki?curid=173045", "title": "Universidad de La Laguna", "text": ""}
{"id": "173046", "revid": "5749", "url": "https://gl.wikipedia.org/wiki?curid=173046", "title": "Eroski", "text": ""}
{"id": "173047", "revid": "29398", "url": "https://gl.wikipedia.org/wiki?curid=173047", "title": "Giuseppe Rossi", "text": "Giuseppe Rossi, nado en Teaneck (Nova Jersey) o 1 de febreiro de 1987, \u00e9 un futbolista de orixe italiana. Xoga de dianteiro e o seu actual club \u00e9 o Celta de Vigo, onde xoga cedido pola Fiorentina.\nTraxectoria.\nEn 2004 o primeiro club polo que Giuseppe Rossi fichou, foi o Parma italiano como xuvenil. Ti\u00f1a 17 anos, pero foi traspasado ao pouco tempo por 200.000 libras ao Manchester United, onde asinar\u00eda o seu primeiro contrato profesional. Al\u00ed xogou ata xaneiro de 2007, empezando a xogar cedido no Parma italiano.\nGiuseppe Rossi foi fichado polo Villarreal CF o ver\u00e1n de 2007 tras a marcha ao Atl\u00e9tico de Madrid do uruguaio Diego Forl\u00e1n. Cos seus 11 goles en 27 partidos converteuse nun dos xogadores revelaci\u00f3n da tempada 2007-08.\nAo finalizar a tempada 2008/09 apareceron na prensa rumores sobre o interese de varios clubs para facerse cos servizos de Rossi, como a Juventus FC que se dic\u00eda que ofrec\u00eda 18 mill\u00f3ns de euros e o traspaso de David Tr\u00e9z\u00e9guet, ou o Manchester City ou o Manchester United. Sobre todo tras as declaraci\u00f3ns que realizou, nas que afirmaba que o seu so\u00f1o era volver xogar en Italia. \nEn xaneiro de 2011, o Villarreal CF confirma o acordo entre Rossi e o club para a ampliaci\u00f3n do seu contrato ata o ver\u00e1n de 2016 desmentindo as\u00ed calquera rumor que lle vinculaba a outro club.\nSelecci\u00f3n nacional.\nFoi internacional coa Selecci\u00f3n de Italia tanto a nivel absoluto, como nas categor\u00edas inferiores ata a Sub-21. Coa Selecci\u00f3n Ol\u00edmpica de Italia en 2008 participou nos Xogos Ol\u00edmpicos de Pequ\u00edn, onde terminou como m\u00e1ximo goleador do torneo con 4 goles. O seu primeiro gol coa s\u00faa selecci\u00f3n anotouno nun partido amigable disputado o 6 de xu\u00f1o de 2009 en Pisa contra Irlanda do Norte, que serv\u00eda de preparaci\u00f3n para a Copa das Confederaci\u00f3ns de 2009, \u00e1 que foi convocado por Marcello Lippi.\nNo mencionado torneo internacional, debuto con dous goles no triunfo italiano 3-1 sobre Estados Unidos, no Estadio Loftus Versfeld de Pretoria."}
{"id": "173048", "revid": "23204", "url": "https://gl.wikipedia.org/wiki?curid=173048", "title": "Tony Curran", "text": "Anthony \"Tony\" Curran, nado en Glasgow o 15 de xullo de 1969, \u00e9 un actor de cinema e televisi\u00f3n escoc\u00e9s.\nTraxectoria.\nCurran estudou na Escola Secundaria de Holyrood e graduouse na Royal Scottish Academy of Music and Drama. En 2012, casou con Mai Nguyen; tiveron unha filla en setembro de 2013.\nSaltou \u00e1 fama na serie de televisi\u00f3n da BBC \"This Life\". Dende ent\u00f3n, apareceu en varios filmes importantes e en series da televisi\u00f3n."}
{"id": "173049", "revid": "1131", "url": "https://gl.wikipedia.org/wiki?curid=173049", "title": "CD Estradense", "text": ""}
{"id": "173050", "revid": "98629", "url": "https://gl.wikipedia.org/wiki?curid=173050", "title": "Fabiano Soares", "text": "Fabiano Soares Pessoa, nado o 10 de xu\u00f1o de 1966 en R\u00edo de Xaneiro, \u00e9 un exfutbolista e actual adestrador de f\u00fatbol brasileiro. Xogaba de centrocampista e desenvolveu a maior parte da s\u00faa carreira en Galicia. Foi a maior estrela e l\u00edder indiscutible da mellor \u00e9poca hist\u00f3rica do Compostela, co que chegou a militar catro tempadas na Primeira Divisi\u00f3n durante a d\u00e9cada de 1990. \u00c9 o segundo xogador con m\u00e1is partidos disputados na historia do club (364) e o que m\u00e1is veces vestiu a s\u00faa camiseta en Primeira (146). Militou tam\u00e9n no o Botafogo, o Celta de Vigo e o Racing de Ferrol entre outros.\nComo adestrador dirixiu varios clubs, tanto en Galicia como en Portugal, o Brasil e Corea do Sur, e pasou ata tres veces polo banco do Compostela. \nTraxectoria.\nComo xogador.\nInicios no Brasil.\nComezou a xogar ao f\u00fatbol nas r\u00faas do seu R\u00edo de Xaneiro natal, ata que conseguiu pasar unha proba para entrar na canteira do Botafogo, despois de tentalo sen \u00e9xito nas do Fluminense e do Vasco da Gama. En 1986 debutou co primeiro equipo pero o club non apostou por el, preferindo cedelo a outros conxuntos. En 1988 xogou no estado de Minas Xerais, cedido no Fabril e no Cruzeiro, antes de pasar a comezos de 1989 ao S\u00e3o Jos\u00e9, tam\u00e9n en pr\u00e9stamo. No equipo de S\u00e3o Jos\u00e9 dos Campos participou da mellor tempada da historia do club, acadando a final do Campionato Paulista, onde caeu derrotado no Morumbi ante o S\u00e3o Paulo de Carlos Alberto Silva.\nCelta de Vigo.\nEn xullo de 1989 fichou polo Celta de Vigo, co que debutou o 6 de setembro do mesmo ano, nun partido da Copa do Rei ante a UD Las Palmas no Estadio Insular, ingresando ao campo na segunda parte como substituto de Mosquera. Once d\u00edas despois produciuse a s\u00faa estrea na Primeira Divisi\u00f3n, fronte ao Athletic Club en San Mam\u00e9s. Na segunda metade da tempada asentouse na titularidade e conseguiu o seu primeiro gol nunha goleada por 5-1 sobre o C\u00e1diz en Bala\u00eddos. Con todo, o equipo acabou pen\u00faltimo e perdeu a categor\u00eda.\nTitular indiscutible durante os seguintes dous anos en Segunda Divisi\u00f3n, acadou os 114 partidos coa camiseta celeste e anotou un total de 17 goles, a maior\u00eda deles dende o punto de penalti. Na tempada 1991/92, con Txetxu Rojo como adestrador e Gudelj como gran goleador, o equipo vigu\u00e9s proclamouse campi\u00f3n de Segunda, conseguindo as\u00ed regresar \u00e1 Primeira Divisi\u00f3n. Fabiano negociou ent\u00f3n co Celta a s\u00faa renovaci\u00f3n, pero non chegou a ning\u00fan acordo e acabou enfrontado ao vicepresidente Salvador Gonz\u00e1lez. Enfadado pola situaci\u00f3n, decidiu deixar o club e aceptar unha oferta que o Compostela lle fixo a trav\u00e9s do seu xerente, Fidalgo, despois de que este co\u00f1ecese o malestar do xogador nunha visita a Vigo.\nCompostela (1\u00aa etapa).\nPeza fixa no centro do campo do equipo de Fernando Castro Santos, disputou un total de 39 partidos durante a s\u00faa primeira tempada en Santiago, marcando cinco goles. Na seguinte campa\u00f1a contribu\u00edu con seis goles ao hist\u00f3rico primeiro ascenso do club \u00e1 Primeira Divisi\u00f3n, despois de que o equipo rematase a liga en terceira posici\u00f3n e vencese ao Rayo Vallecano na promoci\u00f3n. Foi titular indiscutible durante as seguintes catro tempadas na m\u00e1xima categor\u00eda do f\u00fatbol espa\u00f1ol, tanto con Castro Santos como t\u00e9cnico como co seu sucesor no banco, Fernando V\u00e1zquez. Disputou un total de 146 partidos co Compostela en Primeira, sendo o futbolista con m\u00e1is partidos da historia do club na categor\u00eda, con catro m\u00e1is que o segundo na t\u00e1boa, o seu compa\u00f1eiro Franck Passi.\nTralo descenso do Compostela na tempada 1997/98, xogou tres anos m\u00e1is na capital galega, actuando como capit\u00e1n, ata que o club sufriu un novo descenso na campa\u00f1a 2000/01, desta vez \u00e1 Segunda Divisi\u00f3n B. A pesar de renovar co \"Compos\" para xogar na divisi\u00f3n de bronce, en xullo de 2001 recibiu unha oferta millonaria do Botafogo, o que sumado a circunstancias familiares, fixo que se desvencellase do club galego perdoando o di\u00f1eiro que este lle deb\u00eda e regresase \u00e1 s\u00faa cidade natal e ao equipo no que comezara a s\u00faa carreira.\nBotafogo.\nNo club \"alvinegro\" atrasou a s\u00faa posici\u00f3n, xogando como home libre por diante da defensa. Disputou o Campionato Brasileiro de 2001 e d Campionato Carioca de 2002, actuando como titular e capit\u00e1n do equipo. O seu contrato co Botafogo rematou en xullo de 2002, momento no que Jos\u00e9 Mar\u00eda Caneda, presidente do Compostela, que acababa de regresar \u00e1 Segunda Divisi\u00f3n, conseguiu fichar de novo ao xogador, despois de meses tent\u00e1ndoo.\nCompostela (2\u00aa etapa).\nA s\u00faa segunda etapa no club santiagu\u00e9s durou unha tempada, e a pesar dos seus 36 anos, disputou como titular case todos os partidos de liga. O 21 de xu\u00f1o de 2003, ante o Levante, disputou o seu 364\u00ba e derradeiro encontro coa camiseta branquiazul e marcou o seu gol n\u00famero 47. Deixou o Compostela como o segundo xogador con m\u00e1is partidos da s\u00faa historia, superado s\u00f3 polos 384 de Bellido.\nRacing de Ferrol.\nEn agosto de 2003, tralo descenso administrativo do Compostela, confirmouse a fichaxe de Fabiano polo Racing de Ferrol, club da Segunda Divisi\u00f3n B. Co equipo adestrado por Luis C\u00e9sar Sampedro disputou 30 encontros, 25 deles como titular, e marcou dous goles, contribu\u00edndo ao ascenso do club \u00e1 categor\u00eda de prata. A continuaci\u00f3n puxo fin \u00e1 s\u00faa carreira como futbolista, aos 38 anos de idade.\nComo adestrador.\nEn 2005 comezou a s\u00faa carreira como adestrador, tomando as rendas dos xuven\u00eds do CD Estradense e en setembro de 2006 foi presentado como adestrador do Compostela, nesa campa\u00f1a en Rexional Preferente, tras a volta de Jos\u00e9 Mar\u00eda Caneda ao club. Con todo, dimitiu s\u00f3 tres meses despois. En febreiro de 2007 pasou a dirixir durante dous meses ao Berganti\u00f1os, e en outubro de 2009 regresou \u00e1 SD Compostela, desta vez en Segunda B, trala destituci\u00f3n de Chus Baleato. Non conseguiu salvar o equipo, que acabou descendendo \u00e1 Terceira Divisi\u00f3n. Na tempada 2010/11 dirixiu ao Estradense en Terceira, obtendo o 12\u00ba posto da t\u00e1boa.\nEn 2011 asinou co Estoril, ent\u00f3n na Segunda Divisi\u00f3n portuguesa, como segundo adestrador de Jos\u00e9 Couceiro. Tras a sa\u00edda deste en marzo de 2015 pasou a exercer como adestrador xunto a Hugo Leal. Tras o remate da tempada continuou outro ano e medio como adestrador en solitario, ata a s\u00faa destituci\u00f3n en decembro de 2016.\nEn xullo de 2017 foi anunciado como novo adestrador do Atl\u00e9tico Paranaense, club do Campionato Brasileiro que estaba ao bordo do descenso, e conseguiu salvar con relativa comodidade a categor\u00eda. En xaneiro de 2019 fichou como novo adestrador do Jeonnam Dragons, na segunda divisi\u00f3n surcoreana, club no que estivo ata xullo. En abril de 2021 regresou ao f\u00fatbol brasileiro, como novo adestrador do Barra de Balne\u00e1rio Cambori\u00fa, pero foi destitu\u00eddo s\u00f3 dous meses despois, pouco antes do inicio da Serie B do Campionato Catarinense. En abril de 2022 sentou no banco do Vit\u00f3ria, que militaba na Serie B do Campionato Brasileiro, ocupando postos de descenso \u00e1 Serie C. Conseguiu sacar o equipo das posici\u00f3ns de descenso, pero aos dous meses da s\u00faa chegada foi cesado do seu cargo, despois de tres vitorias, dous empates e catro derrotas en nove partidos.\nEn xullo de 2022 iniciou a s\u00faa quinta etapa no Compostela, a terceira como adestrador, collendo a remuda de Rodri Veiga, t\u00e9cnico durante a campa\u00f1a anterior. Dirixiu o equipo branquiazul durante 27 xornadas de liga, ata que foi cesado en marzo de 2023, ocupando nese momento a terceira posici\u00f3n da Segunda Divisi\u00f3n RFEF, un punto por debaixo do Guijuelo e a 14 do l\u00edder, o Arenteiro."}
{"id": "173055", "revid": "98629", "url": "https://gl.wikipedia.org/wiki?curid=173055", "title": "Beowulf e Grendel", "text": "Beowulf e Grendel (en ) \u00e9 un filme dirixido por Sturla Gunnarsson que se estreou en 2005. Bas\u00e9ase no ciclo \u00e9pico anglosax\u00f3n Beowulf. Estreouse en galego na TVG o 18 de xullo de 2009.\nSinopse.\nAdaptaci\u00f3n do poema \u00e9pico anglosax\u00f3n, Beowulf, que data do s\u00e9culo IX. Narra a historia do guerreiro gauta Beowulf e a s\u00faa loita contra un trol asasino e sedento de sangue, Grendel. En nome do Rei Hrothgar, Beowulf lidera e gu\u00eda a un ex\u00e9rcito de guerreiros a trav\u00e9s do mar ata o lugar onde se atopa o monstro."}
{"id": "173057", "revid": "85894", "url": "https://gl.wikipedia.org/wiki?curid=173057", "title": "Jeff Goldblum", "text": "Jeffrey Lynn \"Jeff\" Goldblum nado o 22 de outubro de 1952, \u00e9 un actor estadounidense. A s\u00faa carreira profesional comezou a mediados da d\u00e9cada de 1970, e en 1996 foi nomeado \u00f3 Oscar pola direcci\u00f3n da curtametraxe \"Little Surprises\".\nTraxectoria.\nJeff naceu no seo dunha familia de fe xud\u00eda ortodoxa a\u00ednda que o seu pai Harold L. Goldblum promoveu as inquedanzas art\u00edsticas dos seus fillos. \u00d3s dezasete anos de idade, Jeff trasl\u00e1dase a Nova York, para adicarse \u00f3 mundo da actuaci\u00f3n, pero non tivo o seu primeiro papel no cine ata Death Wish (1974) de Charles Bronson.\nPor outra banda ten boa fama como pianista de jazz e declarou que de non ter sido actor, adicar\u00eda a s\u00faa vida \u00e1 m\u00fasica."}
{"id": "173058", "revid": "85894", "url": "https://gl.wikipedia.org/wiki?curid=173058", "title": "Jos\u00e9 Dom\u00ednguez Izquierdo", "text": "Jos\u00e9 Dom\u00ednguez Izquierdo, nado en Santiago de Compostela e finado en Louro (Valga) o 24 de agosto de 1897, foi un avogado, xornalista e escritor galego.\nTraxectoria.\nLicenciado en Leis pola Universidade de Santiago de Compostela en 1842, doutor en Dereito, foi xu\u00edz. Colaborou nos peri\u00f3dicos \"El Eco de Galicia\", \"El Iris del Bello Sexo\", \"El Centinela de Galicia\", \"El Heraldo Gallego\", \"La Perseverancia\", \"El Porvenir\" e \"La Joven Galicia\", e foi redactor de \"El Recreo Compostelano\", \"El Eco Compostelano\" e \"El Mi\u00f1o\". Entre as s\u00faas publicaci\u00f3ns destacan \"Fisionom\u00eda del m\u00e9dico gallego rural\" (1851), \"Outra carta procrama en pro do Pa\u00eds en contra de canto se opo\u00f1a ao engrandecemento do antigo reino gallego\" (1858), baixo o pseud\u00f3nimo Pepe de Mingos Esquerdo, e \"Estonces e agora ou coroas e cadeas do fidalgo povo galici\u00e1n\" (1859), que forman parte dos primeiros textos en prosa escritos en galego. Dirixiu a \"Corona f\u00fanebre a la memoria del distinguido poeta gallego Aurelio Aguirre Galarraga\" (1859)."}
{"id": "173059", "revid": "75439", "url": "https://gl.wikipedia.org/wiki?curid=173059", "title": "Domingo D\u00edaz de Robles", "text": "Domingo D\u00edaz de Robles, nado en Ferrol o 2 de xu\u00f1o de 1812 e finado en Madrid o 1 de abril de 1867, foi un militar e escritor galego.\nTraxectoria.\nComezou a carreira militar en 1836 e participou na primeira guerra carlista nas batallas de Galaneta, Alcora \u2013pola que acadou a Cruz de San Fernando\u2013, Morella e Lucena. En 1840 foi destinado a Santiago de Compostela e sete anos m\u00e1is tarde participou coa expedici\u00f3n espa\u00f1ola na sufocaci\u00f3n da sublevaci\u00f3n Patuleia de Portugal (1846-1847) e despois foi nomeado capit\u00e1n do batall\u00f3n provincial da Coru\u00f1a. Durante a s\u00faa estad\u00eda en Compostela desempe\u00f1ou unha das c\u00e1tedras do colexio de Distinguidos de Galicia e participou na constituci\u00f3n da Academia Literaria de Santiago, da que chegou a ser presidente interino. Foi un dos iniciadores dos estudos sobre folclore ferrol\u00e1n ao publicar en 1860 en \"El Eco Ferrolano\" unha colecci\u00f3n de romances alusivos \u00e1 s\u00faa cidade natal. Fundou e dirixiu o xornal \"El Id\u00f3latra de Galicia\" (1841-1842) e colaborou con poemas e traballos hist\u00f3ricos en varios xornais e revistas, como o aparecido no \"Anuario Ferrolano para 1904\" titulado \"Primera menci\u00f3n hist\u00f3rica de San Juli\u00e1n de Ferrol\" ou \"Galicia, etimolox\u00eda do seu nome\", en \"Galicia. Revista Universal de este Reino\". Entre os seus poemas destacan \u201cMi mayor honor\u201d, inclu\u00eddo no \"\u00c1lbum de la Caridad\", \"El anacoreta del siglo XXI\" e \"Al patri\u00f3tico pronunciamiento de Santiago el 12 de setiembre de 1840\", ambos os dous de 1840. Tam\u00e9n \u00e9 autor da edici\u00f3n e pr\u00f3logo de \"Poes\u00edas de la Srta. Amalia Fenollosa\" (1843), \"Biograf\u00eda del licenciado D. Jos\u00e9 Garc\u00eda Mazo, magistral de la S.C.I. de Valladolid\" (1851) e \"Colecci\u00f3n biogr\u00e1fica de los tipos notables de Galicia, desde los tiempos m\u00e1s remotos hasta nuestros d\u00edas\" (1853), da que s\u00f3 se publicaron d\u00faas entregas. Do seu labor como poeta en galego cons\u00e9rvanse trece poemas recollidos en \"Colecci\u00f3n de poes\u00edas gallegas de diferentes autores\" (1865), de Xos\u00e9 Casal Lois."}
{"id": "173060", "revid": "98629", "url": "https://gl.wikipedia.org/wiki?curid=173060", "title": "Historia natural", "text": "A definici\u00f3n do termo Historia natural (derivado do lat\u00edn \"naturalis historia\") \u00e9 problem\u00e1tica, porque diversas disciplinas ab\u00f3rdana de maneira diferente. Moitas destas concepci\u00f3ns incl\u00faen o estudo dos seres viventes (por exemplo, a biolox\u00eda, inclu\u00edndo bot\u00e1nica, zoolox\u00eda e ecolox\u00eda); outras concepci\u00f3ns estenden o termo ao campo da paleontolox\u00eda e a bioqu\u00edmica, as\u00ed como \u00e1 xeolox\u00eda, astronom\u00eda, e a f\u00edsica. \nConcepto.\nO cami\u00f1o da observaci\u00f3n e da descrici\u00f3n sistem\u00e1tica da natureza comeza xa na Antig\u00fcidade greco-romana con Teofrasto, Antigonios de Karystos e Plinio o Vello, continuada na Idade Media sobre todo polos \u00e1rabes e difundida e ampliada no Renacemento europeo. \nM\u00e1is tarde, moitos cient\u00edficos traballaron neste campo e a historia natural dividiuse en numerosas especialidades. Pero a\u00ednda hoxe moitos consid\u00e9rana unha disciplina \"paraugas\" que acubilla a moitas ciencias especializadas.\nO termo \"historia natural\" comezou a utilizarse en occidente para designar no s\u00e9culo XVI os libros que describ\u00edan os obxectos da natureza. \nNo s\u00e9culo seguinte, e m\u00e1is a\u00ednda no s\u00e9culo XVIII, a expresi\u00f3n serv\u00eda para designar o estudo dos obxectos observ\u00e1beis, tanto en astronom\u00eda, como en bot\u00e1nica, en zoolox\u00eda ou en xeolox\u00eda. Nesta \u00e9poca, ao especialista en historia natural denomin\u00e1base \"naturalista\".\nPara moitos cient\u00edficos, especialmente no mundo de fala inglesa, a \"historia natural\" \u00e9 a investigaci\u00f3n cient\u00edfica de plantas e animais, pero inclin\u00e1ndose m\u00e1is cara \u00e1s observaci\u00f3ns m\u00e1is que cara a m\u00e9todos de estudo experimentais, comprendendo m\u00e1is publicaci\u00f3ns en revistas de informaci\u00f3n que en publicaci\u00f3ns acad\u00e9micas (revistas cient\u00edficas).\nSociedades de historia natural.\nO termo \"historia natural\" forma parte, na actualidade, do nome de moitas asociaci\u00f3ns nacionais, rexionais e locais que se encargan do rexistro de mam\u00edferos, aves, r\u00e9ptiles, anfibios, invertebrados, e plantas. Adoitan inclu\u00edr secci\u00f3ns dedicadas ao rexistro da vida microsc\u00f3pica e a xeolox\u00eda. \nComo exemplo podemos citar a Siociedade Galega de Historia Natural, a Sociedade Espa\u00f1ola de Historia Natural, a London Natural History Society etc.\nTam\u00e9n forma parte do nome de moitas intituci\u00f3ns, como o Museo de Historia Natural de Londres, o Museo Nacional de Historia Natural (que forma parte do Instituto Smithsoniano) de Washington, ou o Museo Americano de Historia Natural de Nova York (que tam\u00e9n publica unha revista chamada \"Natural History\") etc."}
{"id": "173062", "revid": "89787", "url": "https://gl.wikipedia.org/wiki?curid=173062", "title": "La Aurora de Galicia (1845)", "text": "La Aurora de Galicia foi un semanario aparecido en Santiago de Compostela en 1845.\nHistoria e caracter\u00edsticas.\nSubtitulado \"Peri\u00f3dico de Literatura, Ciencias y Artes\", apareceu o 8 de maio de 1845. Fundado por Jos\u00e9 Mar\u00eda Posada, foi dirixido por \u00cd\u00f1igo Garc\u00eda Jim\u00e9nez nos seus tres primeiros n\u00fameros, quedando despois como colaborador. Contou coas colaboraci\u00f3ns de Francisco A\u00f1\u00f3n, Jos\u00e9 Mar\u00eda Carracido, Alberto Camino, Jos\u00e9 Mar\u00eda Gil Rey, Jos\u00e9 Mar\u00eda Posada e Antonio Mar\u00eda de la Iglesia. De tendencia moderada, inclu\u00eda informaci\u00f3ns sobre a industria, o comercio, a moral p\u00fablica e conti\u00f1a tam\u00e9n p\u00e1xinas de literatura. Cesou a s\u00faa publicaci\u00f3n aos tres meses de sa\u00edr."}
{"id": "173063", "revid": "1131", "url": "https://gl.wikipedia.org/wiki?curid=173063", "title": "A Aldea, As Neves, As Neves", "text": "A Aldea \u00e9 un lugar da parroquia das Neves, no concello pontevedr\u00e9s das Neves. Segundo datos do Instituto Galego de Estat\u00edstica do 2009 ten 29 habitantes (12 homes e 17 mulleres)."}
{"id": "173064", "revid": "22570", "url": "https://gl.wikipedia.org/wiki?curid=173064", "title": "Bru\u00f1eiras, As Neves, As Neves", "text": "Bru\u00f1eiras \u00e9 un lugar da parroquia das Neves, no concello pontevedr\u00e9s das Neves. Segundo datos do Instituto Galego de Estat\u00edstica do 2009 ten 17 habitantes (10 homes e 7 mulleres)."}
{"id": "173065", "revid": "1131", "url": "https://gl.wikipedia.org/wiki?curid=173065", "title": "A Estaci\u00f3n, As Neves, As Neves", "text": "A Estaci\u00f3n \u00e9 un lugar da parroquia das Neves, no concello pontevedr\u00e9s das Neves. Segundo datos do Instituto Galego de Estat\u00edstica do 2009 ten 47 habitantes (24 homes e 23 mulleres).\nRecibe o seu nome da estaci\u00f3n das Neves."}
{"id": "173066", "revid": "22570", "url": "https://gl.wikipedia.org/wiki?curid=173066", "title": "Garavisco, As Neves, As Neves", "text": "Garavisco \u00e9 un lugar da parroquia das Neves, no concello pontevedr\u00e9s das Neves. Segundo datos do Instituto Galego de Estat\u00edstica do 2009 ten 5 habitantes (2 homes e 3 mulleres)."}
{"id": "173067", "revid": "54488", "url": "https://gl.wikipedia.org/wiki?curid=173067", "title": "Gul\u00e1ns, As Neves, As Neves", "text": "Gul\u00e1ns \u00e9 un lugar da parroquia das Neves, no concello pontevedr\u00e9s das Neves. Segundo datos do Instituto Galego de Estat\u00edstica do 2009 ten 7 habitantes (4 homes e 3 mulleres)."}
{"id": "173068", "revid": "1131", "url": "https://gl.wikipedia.org/wiki?curid=173068", "title": "As Neves, As Neves, As Neves", "text": "As Neves \u00e9 un lugar da parroquia das Neves, no concello pontevedr\u00e9s das Neves. Segundo datos do Instituto Galego de Estat\u00edstica do 2009 ten 456 habitantes (228 homes e 228 mulleres).\n\u00c9 a capital do concello. A igrexa parroquial data do s\u00e9culo XVII, obra do arquitecto Melchor de Velasco e do canteiro Amaro do Campo. Pos\u00fae unha torre piramidal, da cal s\u00f3 hai outros cinco exemplos en toda Galiza, e un retablo de tres r\u00faas do Barroco galego\nCelebra a s\u00faa festa local o 5 de agosto, na honra da Virxe das Neves."}
{"id": "173069", "revid": "85894", "url": "https://gl.wikipedia.org/wiki?curid=173069", "title": "Paredes, As Neves, As Neves", "text": "Paredes \u00e9 un lugar da parroquia das Neves, no concello pontevedr\u00e9s das Neves. Segundo datos do Instituto Galego de Estat\u00edstica do 2009 ten 94 habitantes (45 homes e 49 mulleres)."}
{"id": "173070", "revid": "1131", "url": "https://gl.wikipedia.org/wiki?curid=173070", "title": "A Porqueira, As Neves, As Neves", "text": "A Porqueira \u00e9 un lugar da parroquia das Neves, no concello pontevedr\u00e9s das Neves. Segundo datos do Instituto Galego de Estat\u00edstica do 2009 ten 16 habitantes (6 homes e 10 mulleres)."}
{"id": "173074", "revid": "89787", "url": "https://gl.wikipedia.org/wiki?curid=173074", "title": "Juanito Navarro", "text": "Juan Navarro Rubinos, co\u00f1ecido coma Juanito Navarro, nado en Madrid o 8 de xullo de 1926 e finado na mesma cidade o 10 de xaneiro de 2011, foi un actor espa\u00f1ol de cine, televisi\u00f3n e teatro."}
{"id": "173077", "revid": "1131", "url": "https://gl.wikipedia.org/wiki?curid=173077", "title": "Cande\u00e1n", "text": "O top\u00f3nimo galego Cande\u00e1n pode referirse a:"}
{"id": "173078", "revid": "1888", "url": "https://gl.wikipedia.org/wiki?curid=173078", "title": "Cabral", "text": ""}
{"id": "173079", "revid": "1131", "url": "https://gl.wikipedia.org/wiki?curid=173079", "title": "Gardacostas de Galicia", "text": "O Servizo de Gardacostas de Galicia, tam\u00e9n co\u00f1ecido de modo extraoficial como Gardacostas de Galicia, \u00e9 o organismo encargado de velar pola garda costeira, vixilancia pesqueira, busca e salvamento e protecci\u00f3n do medio mari\u00f1o nas augas da comunidade aut\u00f3noma de Galicia, Espa\u00f1a. Depende directamente da Conseller\u00eda do Mar por medio da Subdirecci\u00f3n Xeral de Gardacostas.\nA s\u00faa fundaci\u00f3n coma corpo de gardacostas data do ano 2004, a ra\u00edz da promulgaci\u00f3n da Lei 2/2004, de 21 de abril, pola que se crea o Servizo de Gardacostas de Galicia. O corpo de gardacostas naceu a partir de servizos que xa estaban a funcionar Galicia, como eran o Servizo de Vixilancia Pesqueira e o Servizo de Busca e Salvamento. No servizo traballan 239 persoas (inclu\u00eddo persoal colaborador doutras empresas), entre eles 112 axentes e conta con 2 helic\u00f3pteros, 19 embarcaci\u00f3ns, 60 veh\u00edculos e 3 camionetas.\nHistoria.\nDende a promulgaci\u00f3n do Estatuto de Autonom\u00eda de Galicia en 1981, a comunidade aut\u00f3noma de Galicia disp\u00f3n de exclusividade en competencias de materia de pesca en augas interiores, marisqueo e acuicultura, e de desenvolvemento e execuci\u00f3n da lexislaci\u00f3n espa\u00f1ola en materia de ordenaci\u00f3n do sector pesqueiro.\nEn base a esas competencias, o Parlamento de Galicia aprobou a s\u00faa primeira normativa en materia pesqueira, a Lei 5/1985, de 11 de xu\u00f1o, de sanci\u00f3ns en materia pesqueira, marisqueira e de cultivos mari\u00f1os. Esta normativa, quedar\u00eda posteriormente derogada pola Lei 6/1991, de 15 de maio, de infracci\u00f3ns en materia de protecci\u00f3n de recursos mar\u00edtimo-pesqueiros, que sentar\u00eda as bases para a creaci\u00f3n do Servizo de Inspecci\u00f3n e Vixilancia pesqueira.\nO mesmo tempo, en abril do ano 1990, a Conseller\u00eda de Pesca, creou o Servizo de Busca e Salvamento, co obxectivo de \u00abmellorar a calidade de vida do pescador galego\u00bb. A necesidade da creaci\u00f3n dun servizo de busca e salvamento propio naceu a ra\u00edz dos numerosos accidentes mar\u00edtimos nas costas de Galicia, e na falta dun servizo de salvamento a nivel estatal, xa que non ser\u00eda ata dous anos m\u00e1is tarde cando nacese a Sociedade de Salvamento e Seguridade Mar\u00edtima. Este servizo constitu\u00eduse coma o primeiro deste tipo en Espa\u00f1a, e o segundo en Europa, sendo pioneiro no emprego de medios a\u00e9reos civ\u00eds para as misi\u00f3ns de salvamento.\nTras unha d\u00e9cada dende a creaci\u00f3n destes dous servizos, estimouse necesaria a creaci\u00f3n dunha estrutura \u00fanica, tendo en conta a nova situaci\u00f3n socioecon\u00f3mica do sector e do tr\u00e1fico mar\u00edtimo. En 2004 promulgouse a Lei 2/2004, de 21 de abril, pola que se crea o Servizo de Gardacostas de Galicia, que englobaba todas estas funci\u00f3ns.\nUnidades de intervenci\u00f3n.\nPara a realizaci\u00f3n das s\u00faas tarefas, o Servizo de Gardacostas de Galicia disp\u00f3n de distintos medios mar\u00edtimos e a\u00e9reos. Dentro das unidades mar\u00edtimas disp\u00f3n dun total dun buque remolcador, o Sebasti\u00e1n de Ocampo, un buque de salvamento e inspecci\u00f3n mar\u00edtima, o Irm\u00e1ns Garc\u00eda Nodal, e varias embarcaci\u00f3ns de patrulla. As unidades a\u00e9reas est\u00e1n formadas por dous helic\u00f3pteros Sikorsky S-76, mais un terceiro helic\u00f3ptero para cubrir as paradas de mantemento.\nUnidades a\u00e9reas.\nOs medios a\u00e9reos do Servizo de Gardacostas de Galicia son dous helic\u00f3pteros co\u00f1ecidos como \u00abPescas\u00bb, m\u00e1is un empregado para coberturas de mantemento. Son as sequintes aeronaves:\nTam\u00e9n, con anterioridade, outros modelos de helic\u00f3pteros foron empregados coma medios a\u00e9reos do Servizo de Gardacostas de Galicia coma \u00abPescas\u00bb:"}
{"id": "173080", "revid": "22570", "url": "https://gl.wikipedia.org/wiki?curid=173080", "title": "Bandeira de Libia", "text": "A bandeira de Libia (en \u00e1rabe: \u0639\u0644\u0645 \u0644\u064a\u0628\u064a\u0627\u200e, en b\u00e9rber: \"Acenyal n Libya\") \u00e9 o estandarte empregado polo Consello Nacional de Transici\u00f3n e as forzas anti-Muammar al-Gaddafi durante a guerra civil libia de 2011, reco\u00f1ecida pola declaraci\u00f3n constitucional interina do Consello o 3 de agosto de 2011. \u00c9 id\u00e9ntica \u00e1 bandeira do Reino de Libia, que existiu entre os anos 1951 e 1969.\nHistoria.\nA primeira bandeira nacional de Libia foi adoptada no ano 1951, cando o pa\u00eds se independizou de Italia. Esta primeira tea estaba formada por tres franxas horizontais de cores vermello, negro e verde, coa segunda o dobre de alta que as outras d\u00faas. No centro da bandeira aparec\u00eda a l\u00faa crecente isl\u00e1mica cunha estrela. O seu dese\u00f1o bas\u00e9ase na bandeira dos senuss\u00eds, un movemento isl\u00e1mico que apareceu a mediados do s\u00e9culo XIX. Durante as revoltas libias de 2011 contin\u00faan usando esta bandeira como s\u00edmbolo da s\u00faa oposici\u00f3n ao r\u00e9xime de Muammar al-Gaddafi.\nDespois do golpe de estado de 1969, que oficializa a Rep\u00fablica \u00c1rabe de Libia, substit\u00faese a bandeira anterior por unha nova formada por tres franxas horizontais e da mesma altura coas cores vermello, branco e negro, propios do panarabismo. No ano 1972, cando Libia \u00fanese \u00e1 Federaci\u00f3n de Rep\u00fablicas \u00c1rabes con Exipto e Siria, adopta como oficial a bandeira formada polas cores do panarabismo e engade unha aguia dourada ou de Qureish no centro, co nome en \u00e1rabe da federaci\u00f3n.\nEn 1977 Libia abandone a uni\u00f3n e oficializa unha bandeira dese\u00f1ada por Muammar al-Gaddafi. O verde reflect\u00eda o predominio da relixi\u00f3n do islam, sendo tam\u00e9n a cor nacional oficial do estado durante eses anos. Consist\u00eda nun campo verde, sendo no seu momento a \u00fanica bandeira nacional dunha soa cor e sen ning\u00fan tipo de dese\u00f1o, escudo, ou calquera outro detalle."}
{"id": "173082", "revid": "98629", "url": "https://gl.wikipedia.org/wiki?curid=173082", "title": "Teteira de Russell", "text": "A teteira de Russell, chamada tam\u00e9n \u00e1s veces teteira celestial, \u00e9 unha analox\u00eda creada polo fil\u00f3sofo Bertrand Russell (1872-1970) que ten a finalidade de mostrar que a dificultade de desmentir unha hip\u00f3tese non fai que esta sexa verdadeira, e que non lles corresponde aos esc\u00e9pticos que dubidan dela desmentila, sen\u00f3n que quen cre nela \u00e9 quen debe probar a s\u00faa veracidade.\nNun artigo titulado \"Existe un Deus?\", encargado (a\u00ednda que nunca publicado) en 1952 pola revista \"Illustrated\", Russell escribiu o seguinte:\nNo seu libro \"O capel\u00e1n do demo\", Richard Dawkins desenvolveu o concepto:\nConceptos similares ao da teteira de Russell son o Unicornio rosa invis\u00edbel e o Monstro de Espaguete Voador."}
{"id": "173083", "revid": "1131", "url": "https://gl.wikipedia.org/wiki?curid=173083", "title": "A Porqueira", "text": ""}
{"id": "173084", "revid": "1410", "url": "https://gl.wikipedia.org/wiki?curid=173084", "title": "Escudo de Libia", "text": "O escudo de Libia (en \u00e1rabe: \u0634\u0639\u0627\u0631 \u0644\u064a\u0628\u0628\u0627\u200e), a\u00ednda que non \u00e9 exactamente o mesmo, \u00e9 semellante o utilizado polo pa\u00eds cando era parte da Federaci\u00f3n de Rep\u00fablicas \u00c1rabes. O escudo actual foi adoptado dende a sa\u00edda libia da Federaci\u00f3n en 1977.\nDescrici\u00f3n.\nAo igual que ocorre coa bandeira, o verde \u00e9 a cor predominante, proporcionando unha ligaz\u00f3n entre a cor verde do manto do profeta Mahoma e a cor da revoluci\u00f3n verde de Muammar al-Gaddafi. A ave rapaz amosada no escudo \u00e9 a Aguia de Quraish, o emblema da tribo de Mahoma. Finalmente, aos p\u00e9s da ave, figura a lenda: \u0627\u062a\u062d\u0627\u062f \u0627\u0644\u062c\u0645\u0647\u0648\u0631\u064a\u0627\u062a \u0627\u0644\u0639\u0631\u0628\u064a\u0629 (\"itti\u0127\u0101d al-jumh\u016briyy\u0101t al-`arabiyya\") \u00e9 dicir \"Uni\u00f3n da Rep\u00fablica \u00c1rabe\"."}
{"id": "173085", "revid": "1888", "url": "https://gl.wikipedia.org/wiki?curid=173085", "title": "La Joven Galicia", "text": "La Joven Galicia foi un semanario editado en Santiago de Compostela entre 1860 e 1862.\nHistoria e caracter\u00edsticas.\nSubtitulada \"Revista de instrucci\u00f3n p\u00fablica, ciencias, literatura y bellas artes\", apareceu o 1 de xaneiro de 1860. Peri\u00f3dico dominical editado por Jos\u00e9 Agra e Jos\u00e9 Rodr\u00edguez Ruibal, e dirixido por Jos\u00e9 Planellas Giralt; Manuel \u00c1ngel Corzo era o secretario de redacci\u00f3n, sendo substitu\u00eddo a partir do terceiro n\u00famero por Guillermo Alonso. O seu obxectivo era mellorar o nivel cultural e t\u00e9cnico de Galicia. Dende finais de 1860 at\u00e9 1862 tivo unha segunda \u00e9poca, na que modificou o seu subt\u00edtulo por \"Revista de instrucci\u00f3n p\u00fablica, ciencias, literatura y bellas artes e intereses materiales\"."}
{"id": "173086", "revid": "1576", "url": "https://gl.wikipedia.org/wiki?curid=173086", "title": "Allahu Akbar", "text": "Allahu Akbar (do \u00e1rabe: \"Deus (Al\u00e1) \u00e9 grande\", en \u00e1rabe: \u0627\u0644\u0644\u0647 \u0623\u0643\u0628\u0631\u200e), \u00e9 o t\u00edtulo do himno nacional da Gran Jamahiriya Popular Socialista \u00c1rabe e Libia e anteriormente da Rep\u00fablica \u00c1rabe Libia. Foi orixinariamente unha marcha exipcia que se volveu popular en Exipto e Siria durante a Guerra da Canle de Suez de 1956.\nFoi adoptado o 1 de setembro de 1969 polo l\u00edder libio Muammar al-Gaddafi como himno oficial de Libia, amosando as s\u00faas esperanzas dun mundo \u00e1rabe unido. Substitu\u00edu ao anterior himno \"Libia, Libia, Libia\", utilizado polo Reino de Libia dende a s\u00faa independencia en 1951.\nLetra.\nTransliteraci\u00f3n latina do \u00e1rabe.\n Allahu Akbar\n Allahu Akbar\n Allahu Akbar Fauqua Kaidi L'mutadi\n Allahu Lilmazlumi Hairumu'ayyidi\n Allahu Ana Bilyaqini Wabissilahi Saaftadi\n Baladi Wanuru L-haqqi Yastau Fi Yadi\n Qulu Mai\n Qulu Mai\n Allah Allah Allahu Akbar\n Allahu Fauqa L-mutadi! \n Ya Hadihi Ddunya Atilli Wa 'Smai\n Gaisu L-aadi Ga'a Yabgi Masrai\n Bil-haqqi Saufa Fa-saufa Afnihi Mai. \n Allahu Akbar\n Allahu Akbar\n Qulu Mai L-wailu Lil-mustamiri\n Wa Llahu Fauqa L-gadiri L-mutagabbiri \n Allahu Akbaru Ya Biladi Kabbiri\n Wa-hudi Binasiyati L-mugiri Wa-dammiri"}
{"id": "173087", "revid": "6939", "url": "https://gl.wikipedia.org/wiki?curid=173087", "title": "Lei antitabaco en Espa\u00f1a", "text": ""}
{"id": "173091", "revid": "98629", "url": "https://gl.wikipedia.org/wiki?curid=173091", "title": "A Verdade, o Tempo e a Historia", "text": "A Verdade, o Tempo e a Historia (\"La Verdad, el Tiempo y la Historia\"), tam\u00e9n co\u00f1ecido como \"Espa\u00f1a, o Tempo e a Historia\" e como \"Alegor\u00eda da Constituci\u00f3n de 1812\", \u00e9 un cadro pintado por Francisco de Goya cara 1800 que constitu\u00edu un dos \u00f3leos dunha serie de d\u00faas alegor\u00edas relativas ao progreso cient\u00edfico e econ\u00f3mico que poder\u00edan decorar a biblioteca da residencia palaciana gobernamental de Manuel Godoy, m\u00e1ximo mandatario da Espa\u00f1a da s\u00faa \u00e9poca baixo o reinado de Carlos IV. Tales alegor\u00edas, de alcance pol\u00edtico, proliferaron na Francia revolucionaria.\nEste cadro, xunto con outro de igual altura que representaba unha \"Alegor\u00eda da Poes\u00eda\", atopouse en C\u00e1diz a mediados do s\u00e9culo XIX, polo que existe a hip\u00f3tese de que o cadro fose encargo de Sebasti\u00e1n Mart\u00ednez y P\u00e9rez (que ti\u00f1a importantes bibliotecas en Madrid e C\u00e1diz en 1800) e non de Godoy. A obra \u00e1chase actualmente no Museo Nacional de Estocolmo (\"Stockholm Nationalmuseum \" de Suecia.\nAn\u00e1lise.\nTodo parece conflu\u00edr na representaci\u00f3n da Historia e da Verdade hist\u00f3rica. O Tempo, alado e cun reloxo de area que simboliza o paso dos instantes e a chegada da morte, trae do brazo \u00e1 Verdade, que se representaba espida para simbolizar a ausencia de disfrace ou enmascaramento. A Verdade reina sobre todo, \u00e9 a figura central, e porta un cetro e un libro, que encerra a verdade hist\u00f3rica.\nNo bosquexo preliminar obs\u00e9rvase esta figura central espida, e apareceu vestida no cadro definitivo pola inconveniencia que poder\u00eda supor un espido nesta \u00e9poca. Sentada, aparece a Historia en si mesma, escribindo a cr\u00f3nica dos feitos e, posiblemente, en continuidade con outro libro xa escrito no que se apoia. A Verdade, o Tempo e a Historia preservan o esp\u00edrito da ilustraci\u00f3n da ignorancia e os males que leva, sobre todo para o bo goberno. Se se relaciona esta alegor\u00eda co palacio de Godoy, asociar\u00edase un modelo de Historia ao correcto mandatario, como un \u00ab\"espello de pr\u00edncipes\", lugar com\u00fan habitual desde a Idade Media. A \u00e1rbore inclinada en escorzo representaba neste per\u00edodo usualmente \u00e1 Liberdade.\nCon todo, outra interpretaci\u00f3n da alegor\u00eda quere ver na figura central a Espa\u00f1a e ao anci\u00e1n que a leva unha figura da nova \u00e9poca que comeza. Segundo esta teor\u00eda, Espa\u00f1a, con indumentaria branca, leva na man a Constituci\u00f3n de C\u00e1diz de 1812 e na outra un cetro, que significar\u00eda a superioridade da Constituci\u00f3n sobre o r\u00e9xime absolutista. En primeiro plano situar\u00edase a Historia, tam\u00e9n espida, pois a Historia debe ser verdadeira, que anota o suceso \u00e1 vez que pisa o antigo corpus xur\u00eddico periclitado. Segundo esta interpretaci\u00f3n Goya abertamente declara en 1812 (que \u00e9 cando se datar\u00eda segundo esta teor\u00eda o cadro) como un liberal convencido e faino expl\u00edcito, sen medo a ver perigar a s\u00faa posici\u00f3n como Primeiro Pintor de C\u00e1mara do Rei e apostando por \u00abLa Pepa\u00bb ou Constituci\u00f3n de 1812.\nCon todo, a iconograf\u00eda das figuras aleg\u00f3ricas \u00e9 de raizame neocl\u00e1sica, a pesar de que hai quen ve no estilo deste cadro trazos similares aos da s\u00faa produci\u00f3n do per\u00edodo da Guerra da Independencia Espa\u00f1ola, como as \"Majas en el balc\u00f3n\" (1810 - 1814).\nHai que recordar que este tipo de alegor\u00edas foron abundantes durante a Revoluci\u00f3n francesa e relacion\u00e1banse cos acontecementos pol\u00edticos que \u00edan impor a soberan\u00eda nacional, os dereitos do cidad\u00e1n e a Constituci\u00f3n como forma de goberno m\u00e1is ou menos imperfecta. En Espa\u00f1a, a \u00abOda \u00e1 invenci\u00f3n da imprenta\u00bb, escrita en 1798 na s\u00faa primeira redacci\u00f3n por Manuel Jos\u00e9 Quintana -logo publicada, limando as pasaxes m\u00e1is revolucionarias, en 1802; un de cuxos exemplares regalou o poeta a Goya-, relacionaba o progreso pol\u00edtico e social co papel que na difusi\u00f3n destas ideas ti\u00f1a a imprenta. Manuel Godoy admirou e citou este poema nas s\u00faas \"Memorias\" e puido encargar unha pintura inspirada no poema entre 1802 e 1805 , datas das reformas da s\u00faa residencia palaciana. En devandita \u00abOda\u00bb abord\u00e1base a inconveniencia do Absolutismo e das s\u00faas instituci\u00f3ns m\u00e1is obsoletas, en particular, a da Inquisici\u00f3n. Encomiaba neste texto os valores da Revoluci\u00f3n francesa de liberdade, igualdade e fraternidade e vinculaba o \u00e9xito destas ideas \u00e1 publicaci\u00f3n de libros que as propagasen.\nEn canto ao estilo apr\u00e9ciase a textura de raso da t\u00fanica da Verdade, en contraste cos\nocres e verdes das sombras, con todo as figuras aleg\u00f3ricas non est\u00e1n demasiado idealizadas. Tam\u00e9n fai xogo coa sensaci\u00f3n t\u00e1ctil das plumas da figura alada. A t\u00e9cnica da pinceladas \u00e9 en\u00e9rxica, sen deterse na minucia do detalle. Os pliegues das roupaxes e as sombras, mirados de cerca, parecen fragmentos de pintura abstracta. A luz, celestial, alaga os brancos e fainos nacarados, dando a todo o conxunto unha riqueza e profundidade a\u00e9rea que evoca a Vel\u00e1zquez."}
{"id": "173093", "revid": "43749", "url": "https://gl.wikipedia.org/wiki?curid=173093", "title": "Gran Jamahiriya Popular Socialista \u00c1rabe e Libia", "text": ""}
{"id": "173094", "revid": "56817", "url": "https://gl.wikipedia.org/wiki?curid=173094", "title": "Cl\u00edo (mitolox\u00eda)", "text": "Na mitolox\u00eda grega, Cl\u00edo (en grego \u039a\u03bb\u03b5\u03b9\u03ce \"Klei\u00f4\", da ra\u00edz \u03ba\u03bb\u03ad\u03c9 \"kle\u00f4\", 'encomiar' ou 'cantar') \u00e9 a musa da historia e da poes\u00eda heroica. Como todas as musas, \u00e9 filla de Zeus e Mnemosine. Cl\u00edo tivo un fillo con P\u00edero, rei de Macedonia, chamado Xacinto. Algunhas fontes afirman que tam\u00e9n foi nai de Himeneo.\nAdoita ser representada como unha rapariga coroada con loureiros, levando unha trompeta na man dereita e un libro escrito por Tuc\u00eddides na esquerda. A estes atributos \u00fanese \u00e1s veces o globo terr\u00e1queo sobre o que pousa e o Tempo aparece xunto a el, para mostrar que a Historia abarca todos os lugares e todas as \u00e9pocas. \u00c1s veces as s\u00faas estatuas levan unha guitarra nunha man e un plectro na outra, pois tam\u00e9n se lle consideraba a inventora da guitarra. Noutras representaci\u00f3ns moito m\u00e1is cl\u00e1sicas repres\u00e9ntase a Cl\u00edo levando na s\u00faa man esquerda un rolo de papiro e aos seus p\u00e9s, unha capsa ou caixa para gardar os rolos."}
{"id": "173096", "revid": "5132", "url": "https://gl.wikipedia.org/wiki?curid=173096", "title": "Himno de Libia", "text": ""}
{"id": "173097", "revid": "22570", "url": "https://gl.wikipedia.org/wiki?curid=173097", "title": "Cl\u00edo", "text": "Clio pode referirse a;"}
{"id": "173098", "revid": "98629", "url": "https://gl.wikipedia.org/wiki?curid=173098", "title": "Herdanza xen\u00e9tica", "text": "A herdanza xen\u00e9tica \u00e9 a transmisi\u00f3n a trav\u00e9s do material xen\u00e9tico contido no n\u00facleo celular, das caracter\u00edsticas anat\u00f3micas, fisiol\u00f3xicas ou doutro tipo, dun ser vivo aos seus descendentes. O ser vivo resultante ter\u00e1 caracter\u00edsticas dun ou dos dous pais.\nA herdanza consiste na transmisi\u00f3n \u00e1 s\u00faa descendencia dos caracteres dos ascendentes. O conxunto de todos os caracteres transmisibles, que ve\u00f1en fixados nos xenes, recibe o nome de xenotipo e a s\u00faa manifestaci\u00f3n exterior no aspecto do individuo o de fenotipo.\nPara que os xenes se transmitan aos descendentes \u00e9 necesaria unha reproduci\u00f3n id\u00e9ntica que dea lugar a unha r\u00e9plica de cada un deles; este fen\u00f3meno ten lugar na meiose.\nAs variaci\u00f3ns que se producen no xenotipo dun individuo dunha determinada especie denom\u00ednanse variaci\u00f3ns xenot\u00edpicas. Estas variaci\u00f3ns xenot\u00edpicas xorden por cambios ou mutaci\u00f3ns (espont\u00e1neas ou inducidas por axentes mutax\u00e9nicos) que poden ocorrer no ADN. As mutaci\u00f3ns que se producen nos xenes das c\u00e9lulas sexuais poden transmitirse dunha xeraci\u00f3n a outra. As variaci\u00f3ns xenot\u00edpicas entre os individuos dunha mesma especie te\u00f1en como consecuencia a existencia de fenotipos diferentes. Algunhas mutaci\u00f3ns producen enfermidades, tales como a fenilcetonuria, galactosemia, anemia drepanoc\u00edtica, s\u00edndrome de Down, s\u00edndrome de Turner, entre outras. Ata o momento non se puido curar unha enfermidade xen\u00e9tica, pero para algunhas patolox\u00edas estase investigando esta posibilidade mediante a terapia x\u00e9nica.\nO esencial da herdanza queda establecido na denominada teor\u00eda cromos\u00f3mica da herdanza, tam\u00e9n co\u00f1ecida como teor\u00eda cromos\u00f3mica de Sutton e Bovery:\nA transferencia horizontal de xenes \u00e9 factor de confusi\u00f3n potencial cando se infere unha \u00e1rbore filoxen\u00e9tica baseado na secuencia dun xene. Por exemplo, dadas d\u00faas bacterias lonxanamente relacionadas que intercambiaron un xene, unha \u00e1rbore filoxen\u00e9tica que incl\u00faa a ambas as especies mostrar\u00eda que est\u00e1n estreitamente relacionadas posto que o xene \u00e9 o mesmo, ata se moitos doutros xenes tivesen unha diverxencia substancial. Por este motivo, \u00e1s veces \u00e9 ideal usar outras informaci\u00f3ns para inferir filoxenias m\u00e1is robustas, como a presenza ou ausencia de xenes ou a s\u00faa ordenaci\u00f3n, ou, m\u00e1is frecuentemente, inclu\u00edr o abanico de xenes m\u00e1is amplo posible.\nCr\u00edticas \u00e1 definici\u00f3n de herdanza como herdanza xen\u00e9tica.\nA Teor\u00eda dos sistemas de desenvolvemento (DST) oponse \u00e1 definici\u00f3n de herdanza como transmisi\u00f3n de xenes e aplica o concepto a calquera recurso que se atope en xeraci\u00f3ns sucesivas e que contrib\u00faa a explicar por que cada xeraci\u00f3n par\u00e9cese \u00e1 que lle precede. Estes recursos incl\u00faen factores celulares e factores externos como a gravidade ou a luz solar. A DST utiliza, xa que logo, o concepto de herdanza para explicar a estabilidade da forma biol\u00f3xica dunha xeraci\u00f3n a outra."}
{"id": "173101", "revid": "1131", "url": "https://gl.wikipedia.org/wiki?curid=173101", "title": "Clio", "text": ""}
{"id": "173102", "revid": "22795", "url": "https://gl.wikipedia.org/wiki?curid=173102", "title": "Monstro de Espaguete Voador", "text": ""}
{"id": "173103", "revid": "7596", "url": "https://gl.wikipedia.org/wiki?curid=173103", "title": "Jamahiriya", "text": "Jamahiriya (en \u00e1rabe: \ufe9f\ufee4\ufe8e\ufeeb\ufef4\ufeae\ufef3\ufe94) \u00e9 un termo \u00e1rabe xeralmente traducido como \u00abEstado das masas\u00bb que forma parte do nome que recibiu oficialmente o Estado de Libia dende a \"Declaraci\u00f3n de Sabha\" o 2 de marzo de 1977 at\u00e9 a Guerra Civil de 2011. O termo \u00e9 un neoloxismo acu\u00f1ado polo ex-l\u00edder libio Muammar al-Gaddafi, no seu \"Libro verde\", e destinado para describir un tipo de Estado semellante \u00e1 \"Rep\u00fablica do Pobo\" dos estados socialistas. \u00dasase sen traduci\u00f3n ao escribir o nome longo de Libia: \"Gran Jamahiriya Popular Socialista \u00c1rabe e Libia\".\nEtimolox\u00eda.\nDe \"\u01e7umh\u016br\" (en \u00e1rabe: \u062c\u0645\u0647\u0648\u0631, \"p\u00fablico\" ou \"multitude\") procede a palabra \"\u01e7umh\u016briyyah\" (en \u00e1rabe: \u062c\u0645\u0647\u0648\u0631\u064a\u0629, \"rep\u00fablica\") \u00e9 dicir aquilo que se refire ao p\u00fablico ou a multitude, como o lat\u00edn \"res publica\" ou \"cousa p\u00fablica\".\nO plural de \"\u01e7umh\u016br \" \u00e9 \"\u01e7am\u0101h\u012br\", \u00e9 dicir, \"multitudes\" ou \"as masas\", e de a\u00ed, seguindo o mesmo esquema de \"\u01e7umh\u016briyyah\", cr\u00e9ase a palabra \"\u01e7am\u0101h\u012briyyah\" (en \u00e1rabe: \u062c\u0645\u0627\u0647\u064a\u0631\u064a\u0629), \u00e9 dicir, aquilo que se refire \u00e1s multitudes, en plural. \"\u011eam\u0101h\u012briyyah\" (ou \"Jamahiriya\") ser\u00eda por tanto unha \"rep\u00fablica\" na que se subli\u00f1a o car\u00e1cter p\u00fablico ou multitudinario da mesma. A correspondencia latina ser\u00eda \"res publicissima\".\nSistema.\nO fundamento deste sistema era a \"terceira teor\u00eda universal\" (estilo de goberno descrito por Gaddafi) \u00e1 s\u00faa vez baseada no nacionalismo \u00e1rabe, o estado de benestar e a democracia directa ou poder popular socialista, ademais dun sistema moral isl\u00e1mico que entre outras cousas prohibiu o alcol e o xogo. A esta mestura Gaddafi chamouna socialismo isl\u00e1mico, onde economicamente est\u00e1 permitido o control privado sobre as empresas pequenas e as empresas familiares do sector de servizos mentres o goberno controla as empresas m\u00e1is grandes.\nNo esquema oficial de goberno, Gaddafi (o \"Caid\", traducido como l\u00edder; transliteraci\u00f3n estrita \"Q\u0101\u02bcid\") non ocupaba ning\u00fan cargo p\u00fablico e conced\u00edaselle un t\u00edtulo honor\u00edfico de \"Gu\u00eda da Gran Revoluci\u00f3n do Primeiro de Setembro da Jamahiriya Popular Socialista \u00c1rabe e Libia\" ou \"Irm\u00e1n L\u00edder da Revoluci\u00f3n\" nas declaraci\u00f3ns do goberno e a prensa oficial. Con todo Gaddafi era o l\u00edder de facto do Estado xunto cunha parte da c\u00fapula de militares sublevados que tomaron o poder en 1969 e persoas pr\u00f3ximas a Gaddafi, posici\u00f3n que conservan por ser os art\u00edfices da revoluci\u00f3n. Coa \"Revoluci\u00f3n verde socialista\" de Gaddafi que declara a Jamahiriya en 1977, a bandeira de Libia fora cambiada de cor a unha completamente verde aludindo ao \"Libro verde\" do dirixente libio.\nGoberno de asembleas e tribos.\nO goberno libio mediante a palabra Jamahiriya resaltaba que a forma de goberno do seu pa\u00eds era unha democracia directa sen partidos pol\u00edticos posto que a Jamahiriya rexeita a democracia representativa e a democracia liberal. Esta democracia directa, segundo o goberno, era gobernada polo pobo a trav\u00e9s de consellos locais e comunas chamados \"Comit\u00e9s populares de base\", sen outro intermediario entre as masas e o Estado. Destes consellos locais xurd\u00eda o lexislativo xeral da naci\u00f3n, o Congreso Xeral Popular e deste o Comit\u00e9 Xeral Popular que ostentaba o poder executivo presidido por un primeiro ministro.\nAdicionalmente, a Jamahiriya rexeitaba a idea de Libia como un estado-naci\u00f3n, mentres os v\u00ednculos tribais mant\u00e9\u00f1ense como a fonte primaria da organizaci\u00f3n pol\u00edtica, mesmo dentro das filas militares. Dende 1971 prohib\u00edronse t\u00f3dolos partidos pol\u00edticos en Libia, co argumento de que estes non representaban correctamente \u00e1 poboaci\u00f3n. Segundo o goberno libio coa forma de goberno da Jamahiriya a oposici\u00f3n ao r\u00e9xime participaba directamente no goberno a trav\u00e9s dos comit\u00e9s populares. Os cr\u00edticos da \nJamahiriya argumentaban que Gaddafi usaba os comit\u00e9s de democracia directa como ferramentas do seu poder autocr\u00e1tico e a represi\u00f3n pol\u00edtica na pr\u00e1ctica."}
{"id": "173105", "revid": "88215", "url": "https://gl.wikipedia.org/wiki?curid=173105", "title": "Carlos Figueroa", "text": "Carlos Figueroa Lorente, nado en Sevilla (Espa\u00f1a) o 27 de maio de 1956, \u00e9 un ex xogador e adestrador de h\u00f3ckey a pat\u00edns espa\u00f1ol. A pesar da s\u00faa dilatada carreira como xogador, \u00e9 como adestrador cando m\u00e1is prestixio conseguiu, sendo o t\u00e9cnico con m\u00e1is t\u00edtulos do estado espa\u00f1ol e de Europa. \u00c9 considerado un dos mellores t\u00e9cnicos do mundo. O seu posto como xogador era o de dianteiro.\nComo xogador destacou a s\u00faa etapa no H.C. Liceo da Coru\u00f1a, no club galego xogou dende 1984 ata 1989, e nesta etapa conseguiu ga\u00f1ar tres ligas, tres Copas do Rei, d\u00faas Copas de Europa, unha Recopas de Europa, tres Supercopas de Europa e d\u00faas Copas Intercontinentais.\nComo adestrador desenvolveu toda a s\u00faa carreira en Catalu\u00f1a, primeiro no Igualada HC entre 1990 e 1995, posteriormente no FC Barcelona dende 1995 ata o 2005, e dende o 2008 ata o 2009 ao Reus Deportiu. Destaca sobre todas a s\u00faa etapa no Barcelona, conseguindo un total de 31 t\u00edtulos en dez anos, entre os que destacan seis Copas de Europa e oito ligas. O 15 de maio do 2005 logrou o seu \u00faltimo t\u00edtulo oficial como adestrador do Barcelona, a Copa de Europa, ao derrotar ao FC Porto por 3 a 2 na final disputada en Reus. Logo de dous anos volveu dirixir un equipo de h\u00f3ckey a pat\u00edns, foi o CP Sitges na segunda categor\u00eda do h\u00f3ckey a pat\u00edns estatal e co que conseguiu o ascenso \u00e1 OK Liga. Ao ano seguinte volveu adestrar un equipo de elite, foi o Reus Deportiu, club co que conseguiu os seus \u00faltimos t\u00edtulos como adestrador, o obxectivo perseguido polo Reus era finalizar coa hexemon\u00eda do Barcelona e conseguido en parte ao ga\u00f1ar o Campionato do Mundo de Clubs e a Copa de Europa, mais ao final da tempada abandonou o club.\nA tempada 2009-10, Carlos Figueroa f\u00edxose cargo do banqui\u00f1o do Club Pat\u00ed Vilanova feminino e da direcci\u00f3n xeral do club.\nTraxectoria deportiva.\nComo xogador\nComo adestrador"}
{"id": "173107", "revid": "109216", "url": "https://gl.wikipedia.org/wiki?curid=173107", "title": "Imaxinaci\u00f3n", "text": "A imaxinaci\u00f3n (do lat\u00edn \"imaginat\u012do, -\u014dnis\") \u00e9 un proceso superior que permite ao individuo manipular informaci\u00f3n xerada intrinsecamente co fin de crear unha representaci\u00f3n percibida polos sentidos da mente. \u00abIntrinsecamente xerada\u00bb significa que a informaci\u00f3n formouse dentro do organismo en ausencia de est\u00edmulos do ambiente. No que respecta a \u00absentidos da mente\u00bb, son os mecanismos que permiten \u00abver\u00bb un obxecto que se visualizou previamente pero que xa non se atopa presente no ambiente. Cabe aclarar que cando imaxina non se reduce s\u00f3 ao sentido da visi\u00f3n, sen\u00f3n tam\u00e9n a outras \u00e1reas sensoriais.\nNo sentido anterior a imaxinaci\u00f3n ten semellanza co proceso de percibir. No entanto, a primeira non se limita \u00e1 segunda. A imaxinaci\u00f3n \u00e9 un proceso m\u00e1is abstracto, isto \u00e9, que non necesita dun obxecto presente na realidade (nese instante), ela s\u00e9rvese da memoria para manipular a informaci\u00f3n e relacionala de formas que non dependen do estado actual do organismo. \u00c9 dicir, a imaxinaci\u00f3n toma elementos antes percibidos e experimentados, e transf\u00f3rmaos en novos est\u00edmulos e realidades.\nAs orixes do estudo da imaxinaci\u00f3n datan desde as reflexi\u00f3ns filos\u00f3ficas. No entanto, o seu posicionamento como materia de estudo cient\u00edfico, afastado de especulaci\u00f3ns metaf\u00edsicas, d\u00e1se co nacemento da psicolox\u00eda experimental, a pesar disto, cons\u00e9rvase como un compo\u00f1ente ps\u00edquico lonxe de ser descifrado. \u00c9 s\u00f3 ata finais do s\u00e9culo XX e principios do presente s\u00e9culo que a imaxinaci\u00f3n t\u00f3mase como desaf\u00edo para a investigaci\u00f3n psicol\u00f3xica e neurocient\u00edfica, e os m\u00e9todos conxuntos de neuroimaxe e condutuais permiten albiscar hip\u00f3teses de como o cerebro imaxina."}
{"id": "173108", "revid": "22570", "url": "https://gl.wikipedia.org/wiki?curid=173108", "title": "Historia rexional", "text": "A Historia rexional \u00e9 a segmentaci\u00f3n do obxecto da ciencia hist\u00f3rica para restrinxirse \u00e1 rexi\u00f3n.\nA\u00ednda que o termo rexi\u00f3n \u00e9 moi ambiguo, ademais de polis\u00e9mico por poder referirse a moi distintas escalas espaciais para un territorio, a s\u00faa utilizaci\u00f3n no contexto da expresi\u00f3n \"historia rexional\" normalmente designa \u00e1 fracci\u00f3n territorial dunha naci\u00f3n-estado. At\u00f3pase por encima dalgunhas divisi\u00f3ns administrativas (provincia galega ou departamento franc\u00e9s), e adoita coincidir con outras (comunidade aut\u00f3noma espa\u00f1ola, lander alem\u00e1n). O concepto de rexi\u00f3n \u00e9 m\u00e1is potente en xeograf\u00eda, onde hai unha maior tradici\u00f3n de xeograf\u00eda rexional.\nA\u00ednda que o termo \"rexi\u00f3n\" poida empregarse noutros sentidos, ben sexa o dos particularismos nacionais (Historia de Espa\u00f1a, de Francia...) ou o dos supranacionais (Historia do Mediterr\u00e1neo, do Mundo Isl\u00e1mico, do Mercosur...) o concepto de \"historia rexional\" non adoita aplicarse a eles pois pasar\u00eda a carecer de capacidade discriminativa: todas as \"historias particulares\" (historia nacional, historia local, historia continental...) ser\u00edan \"historias rexionais\", en tanto non se refiren \u00e1 Historia universal e si \u00e1s \"historias\" dos \"diferentes esp\u00edritos dos pobos\" (\"volkgeist\") ou da divisi\u00f3n correspondente; estando en interrelaci\u00f3n dial\u00e9ctica a relaci\u00f3n entre a parte (historia rexional) e o todo (historia universal), e sendo esta a necesaria unidade da totalidade daquelas (o que se separa da totalidade hist\u00f3rica -a rexi\u00f3n- debe logo ser restitu\u00eddo \u00e1 totalidade da que forma parte como s\u00edntese).\nA posibilidade de facer historia rexional v\u00e9n moitas veces como consecuencia da demanda das instituci\u00f3ns pol\u00edticas de base territorial \"rexional\" (ou sexa cal for a denominaci\u00f3n da demarcaci\u00f3n subestatal e supramunicipal) que desexan xustificar a s\u00faa propia existencia, levando \u00e1s veces a expresi\u00f3ns tan ucr\u00f3nicas como \"os castel\u00e1n-manchegos da Idade Media\", por exemplo. Noutras ocasi\u00f3ns, a coincidencia da rexi\u00f3n con entidades pol\u00edticas propias no pasado (como os reinos medievais) xustif\u00edcaa con menos dificultade. Existen para o caso de Espa\u00f1a numerosas historias rexionais (de Andaluc\u00eda, Arag\u00f3n, Galicia...). A reivindicaci\u00f3n nacionalista fai que sexan para moitos indistinguibles ou intercambiables os conceptos de \"historia rexional\" e \"historia nacional\" (Catalu\u00f1a, Pa\u00eds Vasco...).\nA renovaci\u00f3n da historiograf\u00eda de mediados do s\u00e9culo XX que supuxo a Escola dos Annales non s\u00f3 aumentou o campo da historia nacional \u00e1 historia das civilizaci\u00f3ns (Fernand Braudel), sen\u00f3n que incentivou aos historiadores a buscar obxectos de estudo m\u00e1is concretos. Iso motivou que fosen hispanistas franceses os que introducisen o novo m\u00e9todo en Espa\u00f1a. Un exemplo de s\u00edntese rexional (m\u00e1is al\u00f3 de consideraci\u00f3ns nacionalistas) \u00e9 \"Catalu\u00f1a na Espa\u00f1a Moderna\", de Pierre Vilar. Outro exemplo \u00e9 o de Bartolomeu Bennassar \"Valladolid au si\u00e8cle d'or. Une ville de Castille et sa campagne au XVe. si\u00e8cle\", que ao concretar o espazo restrinx\u00edndoo a unha cidade e a s\u00faa contorna, entronca con outra disciplina, a \"historia local\", a\u00ednda que claramente supera no seu estudo ata as dimensi\u00f3ns comarcais. Para Francia, un modelo ser\u00eda \"Beauvais et les beuvaisins\", de Pierre Goubert."}
{"id": "173110", "revid": "22570", "url": "https://gl.wikipedia.org/wiki?curid=173110", "title": "Banda \u00f3 R\u00edo, O Carami\u00f1al, A Pobra do Carami\u00f1al", "text": "Banda \u00f3 R\u00edo \u00e9 un lugar da parroquia do Carami\u00f1al no concello coru\u00f1\u00e9s da Pobra do Carami\u00f1al na comarca do Barbanza. Ti\u00f1a 32 habitantes no ano 2010 segundo datos do Instituto Nacional de Estad\u00edstica, dos cales 20 eran homes e 12 eran mulleres."}
{"id": "173112", "revid": "22570", "url": "https://gl.wikipedia.org/wiki?curid=173112", "title": "O Cami\u00f1o Ancho, O Carami\u00f1al, A Pobra do Carami\u00f1al", "text": "O Cami\u00f1o Ancho \u00e9 un lugar da parroquia do Carami\u00f1al no concello coru\u00f1\u00e9s da Pobra do Carami\u00f1al na comarca do Barbanza. Ti\u00f1a 32 habitantes no ano 2010 segundo datos do Instituto Nacional de Estad\u00edstica, dos cales 20 eran homes e 12 eran mulleres."}
{"id": "173113", "revid": "85894", "url": "https://gl.wikipedia.org/wiki?curid=173113", "title": "A G\u00e1ndara, O Carami\u00f1al, A Pobra do Carami\u00f1al", "text": "A G\u00e1ndara \u00e9 un lugar da parroquia do Carami\u00f1al no concello coru\u00f1\u00e9s da Pobra do Carami\u00f1al na comarca do Barbanza. Ti\u00f1a 19 habitantes no ano 2010 segundo datos do Instituto Nacional de Estad\u00edstica, dos cales 11 eran homes e 8 eran mulleres."}
{"id": "173114", "revid": "22570", "url": "https://gl.wikipedia.org/wiki?curid=173114", "title": "Gonderande, O Carami\u00f1al, A Pobra do Carami\u00f1al", "text": "Gonderande \u00e9 un lugar da parroquia do Carami\u00f1al no concello coru\u00f1\u00e9s da Pobra do Carami\u00f1al na comarca do Barbanza. Ti\u00f1a 22 habitantes no ano 2010 segundo datos do Instituto Nacional de Estad\u00edstica, dos cales 11 eran homes e 11 eran mulleres."}
{"id": "173115", "revid": "85894", "url": "https://gl.wikipedia.org/wiki?curid=173115", "title": "A Pedreira, O Carami\u00f1al, A Pobra do Carami\u00f1al", "text": "A Pedreira \u00e9 un lugar da parroquia do Carami\u00f1al no concello coru\u00f1\u00e9s da Pobra do Carami\u00f1al na comarca do Barbanza. Ti\u00f1a 35 habitantes no ano 2010 segundo datos do Instituto Nacional de Estad\u00edstica, dos cales 14 eran homes e 21 eran mulleres."}
{"id": "173116", "revid": "22570", "url": "https://gl.wikipedia.org/wiki?curid=173116", "title": "A Pontenaveira, O Carami\u00f1al, A Pobra do Carami\u00f1al", "text": "A Pontenaveira \u00e9 un lugar da parroquia do Carami\u00f1al no concello coru\u00f1\u00e9s da Pobra do Carami\u00f1al na comarca do Barbanza. Ti\u00f1a 44 habitantes no ano 2010 segundo datos do Instituto Nacional de Estad\u00edstica, dos cales 24 eran homes e 20 eran mulleres."}
{"id": "173117", "revid": "85894", "url": "https://gl.wikipedia.org/wiki?curid=173117", "title": "Quint\u00e1ns, O Carami\u00f1al, A Pobra do Carami\u00f1al", "text": "Quint\u00e1ns \u00e9 un lugar da parroquia do Carami\u00f1al no concello coru\u00f1\u00e9s da Pobra do Carami\u00f1al na comarca do Barbanza. Ti\u00f1a 6 habitantes no ano 2010 segundo datos do Instituto Nacional de Estad\u00edstica, dos cales 2 eran homes e 4 eran mulleres."}
{"id": "173118", "revid": "85894", "url": "https://gl.wikipedia.org/wiki?curid=173118", "title": "O R\u00edo Morto, O Carami\u00f1al, A Pobra do Carami\u00f1al", "text": "O R\u00edo Morto \u00e9 un lugar da parroquia do Carami\u00f1al no concello coru\u00f1\u00e9s da Pobra do Carami\u00f1al na comarca do Barbanza. Ti\u00f1a 19 habitantes no ano 2010 segundo datos do Instituto Nacional de Estad\u00edstica, dos cales 11 eran homes e 8 eran mulleres."}
{"id": "173119", "revid": "85894", "url": "https://gl.wikipedia.org/wiki?curid=173119", "title": "O Sobral, O Carami\u00f1al, A Pobra do Carami\u00f1al", "text": "O Sobral \u00e9 un lugar da parroquia do Carami\u00f1al no concello coru\u00f1\u00e9s da Pobra do Carami\u00f1al na comarca do Barbanza. Ti\u00f1a 42 habitantes no ano 2010 segundo datos do Instituto Nacional de Estad\u00edstica, dos cales 23 eran homes e 19 eran mulleres."}
{"id": "173120", "revid": "22570", "url": "https://gl.wikipedia.org/wiki?curid=173120", "title": "A Tomada, O Carami\u00f1al, A Pobra do Carami\u00f1al", "text": "A Tomada \u00e9 un lugar da parroquia do Carami\u00f1al no concello coru\u00f1\u00e9s da Pobra do Carami\u00f1al na comarca do Barbanza. Ti\u00f1a 26 habitantes no ano 2010 segundo datos do Instituto Nacional de Estad\u00edstica, dos cales 10 eran homes e 16 eran mulleres."}
{"id": "173121", "revid": "85894", "url": "https://gl.wikipedia.org/wiki?curid=173121", "title": "Os Barreiros, Santo Andr\u00e9 de Boimente, Viveiro", "text": "Os Barreiros \u00e9 un lugar da parroquia da Santo Andr\u00e9 de Boimente no concello lugu\u00e9s de Viveiro na comarca da Mari\u00f1a Occidental. Ti\u00f1a 1 habitantes no ano 2010 segundo datos do Instituto Nacional de Estad\u00edstica, dos cales 1 era home e 0 eran mulleres."}
{"id": "173122", "revid": "98629", "url": "https://gl.wikipedia.org/wiki?curid=173122", "title": "Complexidade irredut\u00edbel", "text": "A complexidade irredut\u00edbel (\"IC\" segundo as s\u00faas siglas en ingl\u00e9s, de \"Irreducible complexity\") \u00e9 un argumento desenvolvido polo bioqu\u00edmico estadounidense Michael Behe para apoiar o dese\u00f1o intelixente.\nDefende que a organizaci\u00f3n de certos sistemas bioqu\u00edmicos non ser\u00eda explic\u00e1bel por unha evoluci\u00f3n gradual que ser\u00eda incompat\u00edbel co seu funcionamento; de a\u00ed deducir\u00edase que non se poder\u00edan formar polos mecanismos propostos desde o darwinismo de evolucionar de predecesores m\u00e1is simples, ou \"menos completos\", nun proceso de selecci\u00f3n natural a trav\u00e9s dunha serie de mutaci\u00f3ns aleatorias vantaxosas que ocorrer\u00edan de forma natural.\nO argumento da complexidade irredut\u00edbel d\u00e1 unha certa interpretaci\u00f3n destes cambios, para explicar que a orixe da complexidade e a orde na natureza ser\u00edan a obra deliberada dun axente intelixente.\nEste argumento \u00e9 un dos dous principais que apoian o dese\u00f1o intelixente; o outro \u00e9 a complexidade espec\u00edfica.\nO argumento \u00e9 abrumadoramente descartado pola comunidade cient\u00edfica , igual que o propio dese\u00f1o intelixente, que \u00e9 considerado como pseudociencia.\nDefinici\u00f3ns.\nO termo \"complexidade irredut\u00edbel\" foi definido orixinalmente polo bioqu\u00edmico Behe no seu libro A caixa negra de Darwin (\"Darwin\u2019s Black Box\") como:\nNoutras palabras, o complexo irredut\u00edbel \u00e9 o nivel m\u00e1is sinxelo no que pode funcionar ese sistema. O argumento busca demostrar que os seres vivos tiveron que ser manipulados ao longo da s\u00faa evoluci\u00f3n para que o seu funcionamento fose o correcto, apoi\u00e1ndose en que desde unha bacteria at\u00e9 un ser humano te\u00f1en partes no seu organismo cuxa eliminaci\u00f3n impide que este poida funcionar. \"Este argumento ten en conta que ao seren os procesos evolutivos de Darwin tan complexos, e ao seren realizados ao azar, non puideron suceder por simples mutaci\u00f3ns xen\u00e9ticas, sen\u00f3n que deberon ter a supervisi\u00f3n dalg\u00fan tipo de Deus, \u00e9 dicir dun dese\u00f1ador intelixente\".\nPor iso os defensores do dese\u00f1o intelixente usan esta expresi\u00f3n para referirse a sistemas biol\u00f3xicos e \u00f3rganos que cren que non puideron xurdir por ningunha serie de pequenos cambios. Alegan que calquera estrutura menor que a forma completa do sistema ou \u00f3rgano completo non funcionar\u00eda, ou ser\u00eda prexudicial para o organismo que, polo tanto, non poder\u00eda sobrevivir ao proceso de selecci\u00f3n natural. A pesar de aceptar que alg\u00fans \u00f3rganos e sistemas complexos poden explicarse pola evoluci\u00f3n, argumentan que algunhas funci\u00f3ns biol\u00f3xicas e \u00f3rganos que son irredutibelmente complexos non poden explicarse polos modelos actuais, e que un proxectista intelixente debeu crear a vida ou dirixir a s\u00faa evoluci\u00f3n.\nUnha segunda definici\u00f3n dada por Behe (a s\u00faa \"definici\u00f3n evolucionista\") \u00e9 esta:\nWilliam Dembski, outro defensor do dese\u00f1o intelixente, d\u00e1 estoutra definici\u00f3n:\nHistoria.\nPredecesores.\nO argumento da complexidade irredut\u00edbel est\u00e1 fundamentado no argumento teleol\u00f3xico para Deus (o argumento do proxecto ou da complexidade). Este di que porque certas cousas na natureza son moi complicadas, deber\u00edan ser proxectadas.\nWilliam Paley f\u00edxose famoso por declarar, na s\u00faa analox\u00eda do reloxeiro, en 1802, que a complexidade na natureza implica un Deus pola mesma raz\u00f3n que a existencia dun reloxo implica a existencia dun reloxeiro. O argumento \u00e9 moi antigo, e pode encontrarse at\u00e9 na obra de Cicer\u00f3n, \"De natura deorum\", ii.34.\nAt\u00e9 o s\u00e9culo XVIII.\nGaleno (s\u00e9culos I e II d.C.) escribiu sobre o gran n\u00famero de partes do corpo e as s\u00faas relaci\u00f3ns, cuxa observaci\u00f3n foi citada como evidencia da creaci\u00f3n.\nA idea de que a interdependencia entre as partes pode ter implicaci\u00f3ns para a orixe dos seres vivos establec\u00e9rona diversos autores, comezando por Pierre Gassendi a mediados do s\u00e9culo XVII e John Wilkins, que escribiu (citando a Galeno), \"Agora imaxinade que todas estas cousas, de acordo cos seus varios tipos, poden ser colocadas na s\u00faa forma e orde regular, para a cal un n\u00famero infinito de intenci\u00f3ns son necesarias, sen o proxecto dun axente intelixente debe ser irracional no m\u00e1is alto grao.\" \nA finais do s\u00e9culo XVII Thomas Burnet referiuse a \"unha multitude de pezas apropiadamente reunidas\" para argumentar contra a eternidade da vida.\nNo inicio do s\u00e9culo XVII, Nicolas Malebranche escribiu \"Un corpo organizado cont\u00e9n unha infinidade de partes que dependen mutuamente unhas das outras en relaci\u00f3n con finalidades particulares, todas as cales deben estar formadas para funcionaren como un todo,\" argumentando a favor da preformaci\u00f3n, en vez da epix\u00e9nese, do individuo.\nUn argumento semellante sobre as orixes do individuo fix\u00e9rono outros estudosos da historia natural do s\u00e9culo XVIII.\nS\u00e9culo XIX.\nDurante a transici\u00f3n do s\u00e9culo XVIII ao s\u00e9culo XIX comezan a aparecer as referencias \u00e1 evoluci\u00f3n.\nNo cap\u00edtulo XV da s\u00faa Teolox\u00eda Natural (\"Natural Theology\") Paley discute extensamente o que chamou as \"relaci\u00f3ns\" das partes dos seres vivos como unha indicaci\u00f3n do seu dese\u00f1o.\nNun sentido diferente, no inicio do s\u00e9culo XIX, Georges Cuvier usou o concepto de \"correlaci\u00f3n das partes\" ao establecer a anatom\u00eda de animais a partir de restos fragmentados.\nA pesar de non ser o autor do termo, Charles Darwin identificou o argumento como unha forma pos\u00edbel de falsear a predici\u00f3n da teor\u00eda da evoluci\u00f3n desde o inicio. En \"A orixe das especies\" escribiu: \"se fose pos\u00edbel demostrar que calquera \u00f3rgano complexo exista, que non puidese formarse por pequenas mutaci\u00f3ns numerosas e sucesivas, a mi\u00f1a teor\u00eda estar\u00eda destru\u00edda. Pero eu non consigo encontrar tal exemplo.\" \nA teor\u00eda da evoluci\u00f3n de Darwin desaf\u00eda o argumento teleol\u00f3xico ao postular unha explicaci\u00f3n alternativa \u00e1 do proxectista intelixente, a evoluci\u00f3n pola selecci\u00f3n natural. O argumento a partir da complexidade irredut\u00edbel tenta demostrar que certas funci\u00f3ns biol\u00f3xicas non poden ser o resultado da evoluci\u00f3n darwiniana.\nS\u00e9culo XX.\nHermann Muller, a principios do s\u00e9culo XX, discutiu un concepto similar \u00e1 complexidade irredut\u00edbel. Pero, lonxe de vela como un problema para a evoluci\u00f3n, Muller describiu a \"interdependencia\" das funci\u00f3ns biol\u00f3xicas como unha consecuencia esperada da evoluci\u00f3n, que levar\u00eda \u00e1 irreversibilidade dalg\u00fans cambios evolucionistas. Escribiu: \"Estando finalmente entrelazado, como est\u00e1, no tecido m\u00e1is \u00edntimo do organismo, o novo car\u00e1cter non pode ser descartado con impunidade, e t\u00f3rnase vitalmente necesario.\" \nEn 1974, o creacionista da Terra Nova Henry M. Morris introduciu un concepto similar no seu libro \"Creacionismo cient\u00edfico\" no cal escribe: \"este aspecto pode ser atacado cuantitativamente, usando principios simples da probabilidade matem\u00e1tica. O problema \u00e9 simplemente se pode un sistema complexo, no cal moitos compo\u00f1entes funcionan unidos, e no cal cada compo\u00f1ente \u00e9 individualmente necesario para o funcionamento eficiente do todo, xurdir por procesos aleatorios.\" \nEn 1981, Ariel Roth, na defensa da posici\u00f3n da \"ciencia da creaci\u00f3n\" no caso de \"McLean vs. Arkansas\", di sobre as \"estruturas complexas integradas\" que \"este sistema non pode ser funcional a menos que todas as partes estean al\u00ed... Como estas partes sobreviviron durante a evoluci\u00f3n\" \nEn 1985 Cairns-Smith escribiu sobre a \"interconexi\u00f3n\": \"Como pode unha colaboraci\u00f3n complexa entre compo\u00f1entes evolucionar en pequenos pasos?\" e usou a analox\u00eda da estrutura chamada 'centralizaci\u00f3n', usada para constru\u00edr un arco, sendo removida despois: \"Certamente houbo 'centralizaci\u00f3n'. Antes de que unha estrutura de m\u00faltiples compo\u00f1entes da bioqu\u00edmica actual poida curvarse sa, debe primeiro curvarse sobre outra cousa.\" \nPero nin Muller nin Cairns-Smith alegaron que as s\u00faas ideas fosen evidencia de algo sobrenatural.\nNunha disertaci\u00f3n apoiando o creacionismo publicada en 1994, Lumsden referiuse aos flaxelos bacterianos dicindo que presentan \"compo\u00f1entes m\u00faltiples e integrados\", e onde \"nada neles funciona a menos que todos os seus complexos compo\u00f1entes estean xuntos\", e solicitou ao lector que \"imaxinara os efectos da selecci\u00f3n natural nestes organismos que fortuitamente evolucionaran o flaxelo... sen os mecanismos de control concomitantes [sic]\".\nUn concepto anterior de sistemas irredutibelmente complexos v\u00e9n de Ludwig von Bertalanffy, bi\u00f3logo austr\u00edaco do s\u00e9culo XX. O autor cr\u00eda que os sistemas complexos deber\u00edan examinarse como sistemas completos e irredut\u00edbeis para comprender como funcionan. Estendeu o seu traballo sobre a complexidade biol\u00f3xica nunha teor\u00eda xeral de sistemas nun libro titulado \"Teor\u00eda xeral de sistemas\" (\"General System Theory\"). Despois de que James Watson e Francis Crick publicaran a estrutura do ADN no inicio da d\u00e9cada de 1950, a teor\u00eda xeral de sistemas perdeu a moitos dos seus seguidores nas ciencias f\u00edsicas e biol\u00f3xicas. Por\u00e9n, a teor\u00eda dos sistemas seguiu sendo popular nas ciencias sociais moito tempo despois de que fora abandonada nas ciencias f\u00edsicas e biol\u00f3xicas.\nOrixes.\nMichael Behe desenvolveu as s\u00faas ideas sobre o concepto da complexidade irredut\u00edbel ao redor de 1992, nos primeiros d\u00edas da 'estratexia da cu\u00f1a', e presentounas por primeira vez en xu\u00f1o de 1993 cando o \"grupo de profesores Johnson-Behe\" se reuniu en Pajaro Dunes, California. Explicou amplamente estas ideas na segunda edici\u00f3n do libro \"Of Pandas and People\" publicado en 1993, revisando a fondo o cap\u00edtulo 6, \"Biochemical Similarities\" (Similitudes bioqu\u00edmicas) con novas secci\u00f3ns no mecanismo complexo da coagulaci\u00f3n do sangue e a orixe das prote\u00ednas.\nA primeira vez que Behe usou o termo \"complexidade irredut\u00edbel\" foi no seu libro de 1996 \"A caixa negra de Darwin\" (\"Darwin's Black Box\"), para referirse a certos sistemas bioqu\u00edmicos celulares complexos. Nel explica que \"a ciencia (os mecanismos evolutivos) non pode explicar o desenvolvemento dalg\u00fans sistemas con tal \"complexidade irredut\u00edbel\". Significativamente Behe d\u00e1 a autor\u00eda do concepto orixinal ao fil\u00f3sofo William Paley e non a von Bertalanffy, e suxire que a s\u00faa aplicaci\u00f3n do concepto a sistemas biol\u00f3xicos \u00e9 completamente orixinal. Os defensores do dese\u00f1o intelixente afirman que os sistemas de complexidade irredut\u00edbel foron deliberadamente elaborados por algunha forma de intelixencia.\nEn 2001 Behe escribiu que \"hai unha certa asimetr\u00eda entre a mi\u00f1a actual definici\u00f3n de complexidade irredut\u00edbel e o obxectivo da selecci\u00f3n natural. Espero reparar este problema en traballos futuros\".\nBehe explicou especificamente que \"a definici\u00f3n actual coloca o centro do problema na remoci\u00f3n dunha parte dun sistema que xa estea funcionando\", pero que a \"tarefa dif\u00edcil que a evoluci\u00f3n darwiniana encara, entre tanto, non \u00e9 remover partes de sistemas sofisticados preexistentes; debe ser colocar xuntos compo\u00f1entes que fan un novo sistema en primeiro lugar.\" \nNo xu\u00edzo do caso Kitzmiller (\"Kitzmiller v. Dover Area School District\"), en 2005, Behe testemu\u00f1ou baixo xuramento que el \"non xulga [a asimetr\u00eda] o suficientemente seria como para [ter revisado o libro] at\u00e9 ent\u00f3n.\" \nTam\u00e9n testemu\u00f1ou sobre a complexidade irredut\u00edbel. O tribunal (o xu\u00edz Jones) entendeu que \"a alegaci\u00f3n da complexidade irredut\u00edbel do profesor Behe fora refutada en traballos de investigaci\u00f3n revisados por pares, e que fora rexeitada pola comunidade cient\u00edfica en xeral\".\nAl\u00e9n diso, Behe testemu\u00f1ou que a presenza de complexidade irredut\u00edbel en organismos non descartar\u00eda a implicaci\u00f3n de mecanismos evolutivos no desenvolvemento da vida org\u00e1nica. Tam\u00e9n testemu\u00f1ou que non sab\u00eda de \"artigos revisados por pares en publicaci\u00f3ns cient\u00edficas discutindo o dese\u00f1o intelixente da coagulaci\u00f3n sangu\u00ednea, pero que haber\u00eda \"probabelmente un gran n\u00famero de artigos revisados por pares en publicaci\u00f3ns cient\u00edficas que demostrar\u00edan que o sistema de coagulaci\u00f3n do sangue \u00e9 de feito un arranxo significativo de partes de gran complexidade e sofisticaci\u00f3n\". (O resultado do xu\u00edzo foi a sentenza de que \"o dese\u00f1o intelixente non \u00e9 ciencia, que \u00e9 esencialmente relixioso na s\u00faa natureza\").\nDe acordo coa teor\u00eda da evoluci\u00f3n, as variaci\u00f3ns xen\u00e9ticas ocorren sen un proxecto ou intenci\u00f3n espec\u00edfica. O ambiente \"selecciona\" as variaci\u00f3ns que son m\u00e1is aptas, que se transmiten ent\u00f3n \u00e1 pr\u00f3xima xeraci\u00f3n dos organismos. Os cambios suceden pola operaci\u00f3n gradual das forzas naturais durante o tempo, algunhas veces lentamente, outras m\u00e1is r\u00e1pido. Este proceso \u00e9 capaz de adaptar estruturas complexas a partir de estruturas iniciais simples, ou converter estruturas complexas dunha funci\u00f3n a outra. A maior\u00eda dos defensores do dese\u00f1o intelixente aceptan que a evoluci\u00f3n acontece a trav\u00e9s da mutaci\u00f3n e a selecci\u00f3n natural ao \"nivel micro\", como o cambio da frecuencia relativa das diversas lonxitudes do bico dos pimp\u00edns de Darwin, pero alegan que non pode explicar a complexidade irredut\u00edbel, porque ningunha das partes dun sistema irredut\u00edbel ser\u00eda funcional ou vantaxosa at\u00e9 que o sistema completo estivese formado.\nO exemplo primordial deste argumento \u00e9 o do flaxelo bacteriano e o como, ao ser este unha das estruturas m\u00e1is simples, mostra certos indicios de ser parte dun dese\u00f1o intelixente, xa que a s\u00faa estrutura qu\u00edmica depende exclusivamente de cada un dos enlaces da s\u00faa estrutura molecular.\nA\u00ednda que foi este o m\u00e1is importante de todos os exemplos, m\u00e1is tarde estas ideas ser\u00edan refutadas ao demostrarse que o flaxelo pod\u00eda funcionar sen ter algunhas partes da s\u00faa estrutura qu\u00edmica. Os outros exemplos cos cales se trataron de demostrar estas ideas foron o funcionamento do noso ollo e a coagulaci\u00f3n do sangue.\nOs cr\u00edticos consideran que a maior\u00eda dos exemplos (se non todos) est\u00e1n baseados nunha comprensi\u00f3n err\u00f3nea do funcionamento dos sistemas biol\u00f3xicos en cuesti\u00f3n, e consideran a baixa calidade dos mesmos como unha proba excelente do argumento pola ignorancia.\nContrariamente aos argumentos dos promotores do dese\u00f1o intelixente, o consenso da comunidade cient\u00edfica \u00e9 que a complexidade irredut\u00edbel non \u00e9 ciencia sen\u00f3n creacionismo. Pero a pesar diso, a complexidade irredut\u00edbel contin\u00faa cit\u00e1ndose como un argumento importante polos creacionistas, particularmente polos propo\u00f1entes do dese\u00f1o intelixente.\nEn si, o argumento bas\u00e9ase nunha interpretaci\u00f3n parcial do darwinismo, espec\u00edfica do movemento do dese\u00f1o intelixente, que nega a existencia na evoluci\u00f3n de factores direccionais distintos da adaptaci\u00f3n, como as constrici\u00f3ns estruturais ou as que afectan aos mecanismos de desenvolvemento, e que frecuentemente na evoluci\u00f3n unha estrutura cambia de funci\u00f3n, o que ocorre por pasos a trav\u00e9s de estadios de dupla funci\u00f3n.\nA\u00ednda que estas ideas case nunca se aceptan pola comunidade cient\u00edfica, te\u00f1en certas aplicaci\u00f3ns \u00e1s ciencias e mostran o que para o pensamento tradicional \u00e9 o case perfecto funcionamento do corpo humano.\nA analox\u00eda da rateira.\nBehe usa a rateira como un exemplo ilustrativo do concepto do dese\u00f1o. Unha rateira consiste en varias partes que interact\u00faan: a base, o prendedor, o resorte, o martelo. Behe afirma que todas as partes deben estar presentes para que a rateira funcione, e que a remoci\u00f3n de calquera destas pezas destr\u00fae a funci\u00f3n da rateira. De forma semellante, os sistemas biol\u00f3xicos precisan da acci\u00f3n en conxunto de m\u00faltiplas partes para funcionaren. Os defensores do dese\u00f1o intelixente din que a selecci\u00f3n natural non poder\u00eda crear do nada estes sistemas para os que a ciencia non encontrou un cami\u00f1o evolutivo de pequenas modificaci\u00f3ns sucesivas, porque a funci\u00f3n seleccionada s\u00f3 est\u00e1 presente cando todas as partes est\u00e1n montadas. Os exemplos orixinais de Behe de mecanismos de complexidade irredut\u00edbel incl\u00faen o flaxelo bacteriano da \"Escherichia coli\", a coagulaci\u00f3n do sangue, c\u00edlios, e o sistema inmunitario adaptativo.\nBehe alega que os \u00f3rganos e funci\u00f3ns biol\u00f3xicas que son irredutibelmente complexos non se poden explicar completamente polos modelos actuais da evoluci\u00f3n. Afirma que:\nA complexidade irredut\u00edbel non \u00e9 unha alegaci\u00f3n de que a evoluci\u00f3n non suceda, pero si unha alegaci\u00f3n de que \u00e9 \"incompleta\". No \u00faltimo cap\u00edtulo do libro \"Darwin's Black Box\", Behe explica a s\u00faa visi\u00f3n de que a complexidade irredut\u00edbel \u00e9 a proba do dese\u00f1o intelixente. Os principais cr\u00edticos, por\u00e9n, alegan que a complexidade irredut\u00edbel, tal como \u00e9 definida por Behe, pode ser xerada por mecanismos evolucionistas co\u00f1ecidos. A afirmaci\u00f3n de Behe de que ningunha literatura cient\u00edfica describiu apropiadamente as orixes dos sistemas bioqu\u00edmicos a trav\u00e9s de mecanismos evolucionistas refutouna o TalkOrigins. O xu\u00edz Jones, no caso de Dover escribiu \"Ao definir a complexidade irredut\u00edbel na forma en que o fai, o profesor Behe intenta exclu\u00edr o fen\u00f3meno da exaptaci\u00f3n por unha definici\u00f3n, ignorando desta forma abundantes evidencias que refutan o seu argumento. Notabelmente, o NAS rexeitou a alegaci\u00f3n de Behe de complexidade irredut\u00edbel...\"\nExemplos presentados: presuntos exemplos de fisiolox\u00eda.\nBehe e outros suxeriron que unha serie de caracter\u00edsticas biol\u00f3xicas que cren que son irredutibelmente complexas. Entre elas est\u00e1n as seguintes:\nCiclo de Krebs.\nO ciclo do \u00e1cido c\u00edtrico comeza coa Acetil-CoA transferindo o seu grupo acetilo, de dous \u00e1tomos de carbono, ao composto receptor oxalacetato, de catro carbonos, formando as\u00ed un composto de seis carbonos, o citrato.\nO citrato ent\u00f3n pasa por unha serie de transformaci\u00f3ns qu\u00edmicas, perdendo dous grupos carboxilo en forma de CO2. Os carbonos liberados en forma de CO2 ve\u00f1en do oxalacetato, e non directamente da Acetil-CoA. Os carbonos doados polo Acetil-CoA forman parte do oxalacetato despois do primeiro paso do ciclo do \u00e1cido c\u00edtrico.\nA transformaci\u00f3n dos carbonos doados polo Acetil-CoA en CO2 require varios pasos no ciclo de Krebs. Mentres, a causa do papel do \u00e1cido c\u00edtrico no anabolismo (s\u00edntese de substancias org\u00e1nicas), pode non perderse xa que moitas substancias intermediarias do ciclo tam\u00e9n se usan como precursoras para a bios\u00edntese doutras mol\u00e9culas.\nA maior parte da enerx\u00eda dispo\u00f1\u00edbel grazas ao proceso oxidativo do ciclo transf\u00edrese por electr\u00f3ns altamente enerx\u00e9ticos que reducen o NAD+, transform\u00e1ndoo en NADH. Por cada grupo acetilo que entra no ciclo de Krebs, prod\u00facense tres mol\u00e9culas de NADH (o equivalente a 2,5 ATP).\nTam\u00e9n se transfiren electr\u00f3ns ao receptor Q, formando QH2.\nNo final de cada ciclo, o oxalacetato de catro carbonos rexen\u00e9rase, e o proceso contin\u00faa utilizando o resultado do \u00faltimo proceso como base principal para obter un novo ciclo .\nO sistema da coagulaci\u00f3n do sangue.\nO sistema de coagulaci\u00f3n nos vertebrados \u00e9 un complexo sistema biol\u00f3xico, que \u00e9 aparentemente unha mostra da complexidade irredut\u00edbel.\nO argumento da complexidade irredut\u00edbel asume que as partes necesarias dun sistema sempre son necesarias, e por tanto non poden ir crecendo secuencialmente.\nNon obstante, a comunidad cient\u00edfica argumenta con evidencias o segundo principio da evoluci\u00f3n: \"calquera sistema non necesita necesariamente ter a mesma funci\u00f3n que o sistema ancestral do cal evolucionou\", por exemplo as aletas dos golfi\u00f1os te\u00f1en unha funci\u00f3n distinta \u00e1 das patas dos mam\u00edferos terrestres.\nAlgo que \u00e9 simplemente vantaxoso ao principio pode m\u00e1is tarde volverse necesario. Moitas estruturas chamadas irredut\u00edbeis encontr\u00e1ronse noutros organismos como sistemas moito m\u00e1is simples que utilizan menos partes. Estes sistemas, \u00e1 s\u00faa vez, puideron ter precursores at\u00e9 m\u00e1is simples, e que agora est\u00e1n extinguidos.\nO \"argumento da improbabilidade\" tam\u00e9n presenta de forma errada a selecci\u00f3n natural. \u00c9 correcto dicir que un conxunto de mutaci\u00f3ns simult\u00e1neas que forman unha prote\u00edna de estrutura complexa \u00e9 improb\u00e1bel, pero non era iso o que Darwin defend\u00eda. A s\u00faa explicaci\u00f3n bas\u00e9ase en pequenos cambios acumulados que acontecen sen un obxectivo final. Cada paso ten que ser vantaxoso por si mesmo, a pesar de que os bi\u00f3logos non consigan, de momento, entender a raz\u00f3n de ser de todos eles.\nO flaxelo.\nOutro exemplo \u00e9 a complexidade do flaxelo bacteriano, cuxa estrutura \u00e9, efectivamente, moi complexa. O flaxelo dalgunhas bacterias constit\u00fae un motor molecular exixindo a interacci\u00f3n de cerca de 40 partes proteicas complexas, e a ausencia de calquera destas prote\u00ednas fai que o flaxelo non funcione. Behe mant\u00e9n que o \"mecanismo\" do flaxelo \u00e9 irredutibelmente complexo porque se tentamos reducir a s\u00faa complexidade situ\u00e1ndoo nunha fase anterior m\u00e1is simple do seu desenvolvemento evolutivo, obteriamos un organismo que non funciona de maneira apropiada.\nPero as similitudes das prote\u00ednas que o compo\u00f1en con outros sistemas de excreci\u00f3n celular \u00e9 incribelmente similar. A adecuaci\u00f3n, a organizaci\u00f3n paulatina de ditas estruturas, foi conferindo outras funci\u00f3ns distintas a trav\u00e9s de moitas xeraci\u00f3ns, dun lento refinamento das estruturas que lle foi proporcionando vantaxes no medio onde viv\u00eda, o que se fixo grazas ao proceso de selecci\u00f3n natural. Ditas estruturas non aparecen completas e dun s\u00f3 golpe, como prop\u00f3n o creacionismo (dese\u00f1o intelixente).\nOs cient\u00edficos entenden que este argumento foi refutado \u00e1 luz de investigaci\u00f3ns recentes. Apuntan que o corp\u00fasculo basal do flaxelo \u00e9 similar ao sistema secretor Tipo III (TTSS na sigla en ingl\u00e9s), unha estrutura en forma de agulla que alg\u00fans xermes pat\u00f3xenos como a \"Salmonella\" e a \"Yersinia pestis\" usan para inxectar toxinas en c\u00e9lulas eucariotas vivas. A base da agulla pos\u00fae dez elementos en com\u00fan co flaxelo, pero a\u00ednda faltan corenta das prote\u00ednas que fan o flaxelo funcional. Non obstante, este sistema parece negar a alegaci\u00f3n de que tirar calquera das partes do flaxelo transf\u00f3rmao nunha estrutura in\u00fatil. Isto fixo que Kenneth Miller anotase que \"As partes deste sistema supostamente irredutibelmente complexo en verdade te\u00f1en funci\u00f3ns propias.\"\nEste modelo explicativo prop\u00faxoo en 2003 Nicholas J. Matzke, e o modelo foi verificado e comprobado por procesos experimentais mediante an\u00e1lises de proteinas e ADN, o que deixa sen argumentos a Behe.\nO ollo.\nO ollo \u00e9 un exemplo famoso dunha estrutura irredutibelmente complexa, debido \u00e1s s\u00faas moitas partes elaboradas e interconectadas, parecendo todas elas dependentes unhas das outras.\nPor iso, o ollo c\u00edtase frecuentemente polos defensores do dese\u00f1o intelixente e o creacionismo como un exemplo de complexidade irredut\u00edbel.\nBehe usou o \"problema do desenvolvemento do ollo\" como unha evidencia do dese\u00f1o intelixente no seu libro \"Darwin's Black Box\".\nA pesar de que Behe reco\u00f1ece que a evoluci\u00f3n das grandes estruturas anat\u00f3micas do ollo est\u00e1n ben explicadas, alega que a complexidade das reacci\u00f3ns bioqu\u00edmicas necesarias a nivel molecular para a sensibilidade \u00e1 luz a\u00ednda desaf\u00edan as explicaci\u00f3ns.\nO creacionista Jonathan Sarfati describiu o ollo como o \"gran desaf\u00edo\" dos bi\u00f3logos evolucionistas e \"un exemplo soberbio da 'complexidade irredut\u00edvel' na creaci\u00f3n de Deus\", apuntando especificamente a s\u00faa suposta \"vasta complexidade\" necesaria para a transparencia.\nO ollo \u00e9 tan complexo que a s\u00faa explicaci\u00f3n segundo as teor\u00edas de Darwin ser\u00eda moi complicada, xa que a coordinaci\u00f3n das mol\u00e9culas para poder percibir a luz e facer que o cerebro a interprete \u00e9 un proceso que ten unha complexidade enorme. Nun fragmento citado xeralmente de forma equivocada de \"A orixe das especies\", Charles Darwin parece reco\u00f1ecer que o desenvolvemento do ollo \u00e9 unha dificultade para a s\u00faa teor\u00eda.\nA cita, no seu debido contexto, mostra que Darwin ti\u00f1a unha boa comprensi\u00f3n da evoluci\u00f3n do ollo.\nDesde os tempos de Darwin, a evoluci\u00f3n dos antecedentes do ollo compr\u00e9ndese mellor. A pesar de que o entendemento da construci\u00f3n dos ollos antigos a trav\u00e9s do rexistro f\u00f3sil \u00e9 problem\u00e1tico debido ao feito de que os tecidos brandos non deixan impresi\u00f3ns ou restos, as evidencias xen\u00e9ticas e de anatom\u00eda comparada apoian a idea dunha orixe com\u00fan a todos os ollos.\nConforme Behe admite, a evidencia actual suxire pos\u00edbeis li\u00f1as evolutivas para a orixe das estruturas anat\u00f3micas do ollo; por exemplo, que os ollos tiveron a s\u00faa orixe como simples manchas de c\u00e9lulas fotorreceptoras que pod\u00edan detectar a presenza ou a ausencia da luz, pero non a s\u00faa direcci\u00f3n. Ao desenvolver unha pequena depresi\u00f3n para as c\u00e9lulas fotosens\u00edbeis, os organismos ga\u00f1aron unha mellor capacidade de descubrir a orixe da luz, e como o continuo aprofundamento da depresi\u00f3n nun burato en forma de copa, de maneira que a luz atinxe certas c\u00e9lulas dependendo do seu \u00e1ngulo, fixo pos\u00edbel unha informaci\u00f3n vis\u00edbel cada vez m\u00e1is precisa. A abertura do ollo era ent\u00f3n diminu\u00edda, de forma que a luz chegaba enfocada, transform\u00e1ndose o ollo nunha c\u00e1mara escura e permitindo ao organismo percibir formas. O n\u00e1utilo \u00e9 un exemplo moderno dun animal cun ollo deste tipo. Finalmente, a capa protectora de c\u00e9lulas transparentes sobre a abertura diferenciouse nunha lente primitiva, e o interior do ollo encheuse de humores para axudar a situar as imaxes no foco. Desta forma, os bi\u00f3logos modernos reco\u00f1ecen os ollos como unha estrutura relativamente simple que evolucionou, e moitos dos principais desenvolvementos da evoluci\u00f3n do ollo crese que aconteceron nalg\u00fans poucos mill\u00f3ns de anos, durante a explosi\u00f3n cambriana.\nPor\u00e9n, e de acordo con Behe, a complexidade da sensibilidade \u00e1 luz no nivel molecular e as reacci\u00f3ns bioqu\u00edmicas necesarias para as \"primeiras manchas simples de fotorreceptores\" a\u00ednda desaf\u00edan as explicaci\u00f3ns cient\u00edficas."}
{"id": "173123", "revid": "23204", "url": "https://gl.wikipedia.org/wiki?curid=173123", "title": "Joaqu\u00edn D\u00edaz de R\u00e1bago", "text": "Joaqu\u00edn Antonio D\u00edaz de R\u00e1bago D\u00edaz de Mier, nado en Muros o 6 de maio de 1837 e finado na Pobra do Carami\u00f1al o 29 de xullo de 1898, foi un xurista, soci\u00f3logo e economista galego.\nTraxectoria.\nEra fillo de Joaqu\u00edn D\u00edaz de R\u00e1bago Guti\u00e9rrez de Ter\u00e1n, coronel do Batall\u00f3n Literario. Aos dez anos trasladouse a Compostela. Licenciouse en Dereito e Filosof\u00eda e Letras pola Universidade de Santiago de Compostela, foi catedr\u00e1tico de Lingua Hebrea e secretario da Facultade de Filosof\u00eda e Letras (1860). Residiu en Santiago de Compostela, onde foi director do Banco de Espa\u00f1a (1886), delegado rexio da Escola de Artes e Oficios de Santiago (1887) e director da Real Sociedade Econ\u00f3mica de Amigos do Pa\u00eds de Santiago (1887-1890).\nFoi un dos primeiros pensadores en estudar o cooperativismo nos ensaios \"Historia y situaci\u00f3n actual de la cooperaci\u00f3n en Espa\u00f1a\" e \"Bases especiales de una ley sobre las sociedades cooperativas\". Participou no IV Congreso de Cr\u00e9dito Popular en Li\u00f3n (1892) co estudo \"Bases essentielles d\u2019une loi sur les Soci\u00e9t\u00e9s cooperatives\". Foi un dos art\u00edfices do traslado dos restos de Rosal\u00eda de Castro ao Pante\u00f3n de Galegos Ilustres.\nVida persoal.\nCasou con Mar\u00eda de la Concepci\u00f3n Aguiar e foi pai de Antonio D\u00edaz de R\u00e1bago Aguiar."}
{"id": "173124", "revid": "89787", "url": "https://gl.wikipedia.org/wiki?curid=173124", "title": "Complexidade espec\u00edfica", "text": "A complexidade espec\u00edfica \u00e9 un argumento proposto por William Dembski e usado por el e outros para promover o dese\u00f1o intelixente. De acordo con Dembski, o concepto ten a intenci\u00f3n de formalizar a propiedade que destaca os padr\u00f3ns que son tanto espec\u00edficos canto complexos. Dembski defende que a complexidade espec\u00edfica \u00e9 unha ferramenta confi\u00e1bel para encontrar sinais de dese\u00f1o realizado por un dese\u00f1ador intelixente, un principio central do dese\u00f1o intelixente que Dembski defende en oposici\u00f3n a teor\u00eda da evoluci\u00f3n. O concepto de complexidade espec\u00edfica consid\u00e9rase xeralmente matematicamente insalubre e at\u00e9 hoxe non foi utilizado como base para traballos independentes posteriores, sexa nas \u00e1reas da teor\u00eda da informaci\u00f3n, da teor\u00eda da complexidade, ou na biolox\u00eda. A complexidade espec\u00edfica \u00e9 un dos dous principais argumentos utilizados polos defensores do dese\u00f1o intelixente, sendo o outro a complexidade irredut\u00edbel.\nDe acordo coa terminolox\u00eda de Dembski, un padr\u00f3n espec\u00edfico \u00e9 un que admite descrici\u00f3ns curtas, e un padr\u00f3n complexo \u00e9 un que sexa moi improb\u00e1bel de que ocorra. Dembski argumenta que \u00e9 impos\u00edbel para a complexidade espec\u00edfica existir en padr\u00f3ns desenvolvidos por configuraci\u00f3ns formadas s\u00f3 por procesos non guiados. Por tanto, afirma Dembski, o feito de que padr\u00f3ns de complexidade espec\u00edfica poidan encontrarse en seres vivos indica alg\u00fan tipo de orientaci\u00f3n na s\u00faa formaci\u00f3n e, consecuentemente, un indicio de intelixencia. Dembski tam\u00e9n argumenta que se pode demostrar rigorosamente, aplicando os teoremas \"non hai un almorzo gratis\" a inhabilidade dos algoritmos evolutivos en seleccionar ou xerar configuraci\u00f3ns de gran complexidade espec\u00edfica.\nNa literatura do dese\u00f1o intelixente, un axente intelixente \u00e9 un que escolle entre posibilidades diferentes e causa, por medios e m\u00e9todos sobrenaturais, o xurdimento da vida. A complexidade espec\u00edfica \u00e9 o que Dembski define como un \"filtro explicativo\" que pode reco\u00f1ecer o dese\u00f1o ao detectar informaci\u00f3ns complexas espec\u00edficas (ICE). O filtro bas\u00e9ase na premisa de que as categor\u00edas de regularidade son, de acordo con Dembski, \"mutuamente exclusivas e exahustivas\". A informaci\u00f3n complexa espec\u00edfica detecta o dese\u00f1o porque detecta o que caracteriza a unha actividade intelixente; detecta a realizaci\u00f3n dunha entre varias posibilidades competidoras.\nUn estudo realizado por Wesley Elsberry e Jeffrey Shallit afirma que \"o traballo de Dembski est\u00e1 cheo de inconsistencias, equivocaci\u00f3ns, uso falso da matem\u00e1tica, d\u00e9bil calidade acad\u00e9mica, e interpretaci\u00f3ns equivocadas dos resultados doutros\". Outra obxecci\u00f3n menciona os c\u00e1lculos de probabilidade de Dembski. De acordo con Martin Nowak, un profesor de matem\u00e1tica e biolox\u00eda evolutiva da universidade de Harvard. \"N\u00f3s non podemos calcular a probabilidade do xurdimento do ollo. N\u00f3s non posu\u00edmos a informaci\u00f3n para facer os c\u00e1lculos\". Outros cr\u00edticos tam\u00e9n rexeitan a aplicaci\u00f3n da complexidade espec\u00edfica para inferir dese\u00f1o como un argumento da ignorancia."}
{"id": "173125", "revid": "1888", "url": "https://gl.wikipedia.org/wiki?curid=173125", "title": "A Tomada", "text": "O top\u00f3nimo A Tomada pode referirse a varios lugares de Galicia:"}
{"id": "173127", "revid": "1131", "url": "https://gl.wikipedia.org/wiki?curid=173127", "title": "Scribonius Largus", "text": "Scribonius Largus, foi un m\u00e9dico do s\u00e9culo I que serviu na corte do emperador romano Claudio (anos 41-54), e que o acompa\u00f1ou na conquista de Britania.\nHistoria e caracter\u00edsticas.\nNo ano 47, por requirimento de Caius Julius Callistus, o liberto do emperador, compilou unha das primeiras farmacopeias: unha lista de 271 prescrici\u00f3ns (\"De Compositione Medicamentorum\"), a maior parte debidas a el mesmo, a\u00ednda que reco\u00f1ece a s\u00faa d\u00e9beda cos seus titores, amigos e outros escritos de m\u00e9dicos eminentes. Tam\u00e9n inclu\u00edu remedios tradicionais. Dise que as obti\u00f1a sen reparar nos medios, inclu\u00eddo o suborno. A obra non ten pretensi\u00f3ns de estilo e cont\u00e9n moitos coloquialismos. A s\u00faa maior parte foi trasnscrita sen citar a procedencia por Marcellus Empiricus) en \"De Medicamentis Empiricis, Physicis, et Rationabilibus\" (c. 410), obra de gran valor para a correcci\u00f3n do texto de Largus.\nA relaci\u00f3n dos m\u00e9dicos coa esposa do emperador, Mesalina, era bastante problem\u00e1tica. Un dos seus colegas, Vecio Valente, foi acusado de adulterio con ela.\nAlgunhas pasaxes da s\u00faa obra fanlle ser considerado un dos precursores do humanismo m\u00e9dico e moi citado en cuesti\u00f3ns de \u00e9tica m\u00e9dica, pois entend\u00eda a s\u00faa actividade como unha profesi\u00f3n (\"professio\", no sentido sacerdotal de \"vocaci\u00f3n\" e no sentido de obrigaci\u00f3n moral que esixe un comportamento virtuoso) e establec\u00eda como requisito do m\u00e9dico ser \"un bo home, experto na arte e a ciencia do medicamento e cheo de misericordia e humanidade\nA edici\u00f3n moderna das \"Compositiones\" por S. Sconocchia (Teubner 1983), substit\u00fae a antiga edici\u00f3n de G. Helmreich (Teubner 1887)."}
{"id": "173128", "revid": "22795", "url": "https://gl.wikipedia.org/wiki?curid=173128", "title": "Dese\u00f1ador intelixente", "text": ""}
{"id": "173133", "revid": "865", "url": "https://gl.wikipedia.org/wiki?curid=173133", "title": "F\u00f3tica", "text": ""}
{"id": "173134", "revid": "56817", "url": "https://gl.wikipedia.org/wiki?curid=173134", "title": "Sobral", "text": "O top\u00f3nimo galego Sobral pode referirse a:"}
{"id": "173135", "revid": "5863", "url": "https://gl.wikipedia.org/wiki?curid=173135", "title": "Urbi et orbi", "text": "Urbi et orbi \u00e9 unha locuci\u00f3n latina que significa \"\u00e1 cidade de Roma e ao mundo\". Era a f\u00f3rmula habitual coa que comezaban as proclamas do Imperio Romano. Na actualidade \u00e9 a bendici\u00f3n cat\u00f3lica m\u00e1is solemne que imparte o Papa, e s\u00f3 el, dirixida \u00e1 cidade de Roma e ao mundo enteiro.\nA bendici\u00f3n \"Urbi et orbi\" imp\u00e1rtese durante o ano sempre en d\u00faas datas destacadas: o Domingo de Pascua e o d\u00eda de Nadal, 25 de decembro. Faise dende o balc\u00f3n central da Bas\u00edlica de San Pedro.\nF\u00f3rmula da bendici\u00f3n papal \"Urbi et orbi\".\n\u2013 \"Sancti Apostoli Petrus et Paulus, de quorum potestate et auctoritate confidimus, ipsi intercedant pro nobis ad Dominum.\n\u2013 Amen.\n\u2013 Precibus et meritis beat\u00e6 Mari\u00e6 semper Virginis, beati Mich\u00e6lis Archangeli, beati Ioannis Baptist\u00e6 et sanctorum Apostolorum Petri et Pauli et omnium Sanctorum misereatur vestri omnipotens Deus et dimissis omnibus peccatis vestris, perducat vos Jesus Christus ad vitam \u00e6ternam.\n\u2013 Amen.\n\u2013 Indulgentiam, absolutionem et remissionem omnium peccatorum vestrorum, spatium ver\u00e6 et fructuos\u00e6 penitenti\u00e6, cor semper penitens et emendationem vit\u00e6, gratiam et consolationem Sancti Spiritus et finalem perseverantiam in bonis operibus, tribuat vobis omnipotens et misericors Dominus.\n\u2013 Amen.\n\u2013 Et benedictio Dei omnipotentis (Patris et Filiis et Spiritus Sancti) descendat super vos et maneat semper.\n\u2013 Amen.\"\nTraduci\u00f3n.\n\"Que os Santos Ap\u00f3stolos Pedro e Paulo, en cuxo poder e autoridade confiamos, intercedan por n\u00f3s ante o Se\u00f1or\".\n\ufeffTodos: \"Am\u00e9n\".\n\"Que polas oraci\u00f3ns e os m\u00e9ritos de santa Mar\u00eda, sempre Virxe, de san Miguel Arcanxo, de san Xo\u00e1n Bautista, dos santos Ap\u00f3stolos Pedro e Paulo e de t\u00f3dolos Santos, Deus todopoderoso te\u00f1a misericordia de v\u00f3s e, perdoados t\u00f3dolos vosos pecados, vos conduza por Xes\u00fas Cristo deica a vida eterna\".\n\ufeffTodos: \"Am\u00e9n\".\n\"Que o Se\u00f1or omnipotente e misericordioso vos conceda a indulxencia, a absoluci\u00f3n e a remisi\u00f3n de t\u00f3dolos vosos pecados, tempo para unha verdadeira e proveitosa penitencia, o coraz\u00f3n sempre contrito a emenda de vida, a graza e o consolo do Esp\u00edrito Santo e a perseveranza derradeira nas boas obras\".\n\ufeffTodos: \"Am\u00e9n\".\n\"E a bendici\u00f3n de Deus omnipotente (Padre, Fillo e Esp\u00edrito Santo) descenda sobre v\u00f3s e permaneza sempre\".\n\ufeffTodos: \"Am\u00e9n\"."}
{"id": "173136", "revid": "5863", "url": "https://gl.wikipedia.org/wiki?curid=173136", "title": "Parodia de relixi\u00f3n", "text": "Unha parodia de relixi\u00f3n ou relixi\u00f3n par\u00f3dica \u00e9 unha parodia dunha relixi\u00f3n, seita, ou calquera outro tipo de culto ou ben dalg\u00fan dos seus aspectos. Tam\u00e9n pode ser unha ficci\u00f3n que adopta as formas das relixi\u00f3ns tradicionais, e \u00e1 cal uns supostos fieis declaran adherirse. Hai exemplos como os da pel\u00edcula \"Life Of Brian\" dos Monty Python, pero como cr\u00edtica no segundo sentido exposto, o exemplo actual m\u00e1is co\u00f1ecido \u00e9 o do pastafarismo.\nCaracter\u00edsticas.\nUnha parodia de relixi\u00f3n pode selo para moitas relixi\u00f3ns, seitas, gur\u00fas ou cultos \u00e1 vez. A aparici\u00f3n de Internet facilitou moito a difusi\u00f3n das parodias de relixi\u00f3n, que en moi poucos casos chegan a teren unha expresi\u00f3n presencial na forma de cerimonias relixiosas, pero que en cambio te\u00f1en unha grande actividade virtual.\nA intenci\u00f3n da creaci\u00f3n de parodias de relixi\u00f3n pode ser sinxelamente humor\u00edstica, pero frecuentemente aparecen como cr\u00edtica a certos aspectos das relixi\u00f3ns establecidas ou ben como a consecuencia doutros problemas sociais. As\u00ed, o pastafarismo xorde coa intenci\u00f3n de po\u00f1er de manifesto as contradici\u00f3ns do autodenominado creacionismo cient\u00edfico.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Relixi\u00f3n]]\n[[Categor\u00eda:Humor]]"}
{"id": "173138", "revid": "89787", "url": "https://gl.wikipedia.org/wiki?curid=173138", "title": "Divisi\u00f3n de Honra espa\u00f1ola de B\u00e9isbol", "text": "A Divisi\u00f3n de Honra da Liga Nacional \u00e9 a m\u00e1xima categor\u00eda das competici\u00f3ns de b\u00e9isbol entre clubs en Espa\u00f1a, que organiza cada tempada a Real Federaci\u00f3n Espa\u00f1ola de B\u00e9isbol e S\u00f3fbol (\"RFEBS\").\nFormato.\nO formato da competici\u00f3n \u00e9 unha liga de 10 equipos que disputan 18 xornadas (todos contra todos, ida e volta) entre finais de febreiro e finais de xullo. Cada equipo xoga 2 partidos fronte \u00f3 mesmo rival cada fin de semana, sendo o normal xogar un partido pola ma\u00f1\u00e1 e outro pola tarde, ou un partido pola tarde e outro \u00f3 d\u00eda seguinte. Desde xeito, \u00f3 cabo da tempada cada equipo xogou 36 encontros, e o primeiro da t\u00e1boa clasificatoria \u00e9 directamente o campi\u00f3n.\nPalmar\u00e9s.\nAntes de 1986 se disputou dende 1944 un torneo chamado \"Campionato de Espa\u00f1a de B\u00e9isbol\", que vi\u00f1a sendo o mesmo que a actual Divisi\u00f3n de Honra da Liga Nacional, e que foi ga\u00f1ado varias tempadas por equipos como FC Barcelona, Atl\u00e9tico de Madrid, RCD Espa\u00f1ol e Real Madrid CF entre outros."}
{"id": "173140", "revid": "23204", "url": "https://gl.wikipedia.org/wiki?curid=173140", "title": "Seita", "text": "Unha seita \u00e9 un concepto utilizado para designar, en principio, calquera doutrina, ideolox\u00eda ou sistema que diverxa da correspondente doutrina ou sistema dominante, e tam\u00e9n para designar o propio conxunto de persoas (o grupo organizado ou movemento adherente a tal doutrina, ideolox\u00eda ou sistema), os cales, en canto diverxentes da opini\u00f3n xeral, presentan significado social.\nUsualmente ent\u00e9ndese o termo na s\u00faa significaci\u00f3n espec\u00edfica (\"stricto sensu\") s\u00f3 relixiosa, polo que por \"seita\" ent\u00e9ndese, \"a priori\" e de ordinario, inmediatamente \"seita relixiosa\". Por\u00e9n, tal nexo causal non \u00e9 imperativo, pois non sempre unha seita est\u00e1 no dominio relixioso.\nO termo us\u00e1base orixinariamente para referirse a comunidades filos\u00f3ficas, relixiosas ou pol\u00edticas que, a trav\u00e9s das s\u00faas ensinanzas ou ritos, separ\u00e1ranse da s\u00faa comunidade de orixe.\nDesde o punto de vista sociol\u00f3xico, \u00e9 un grupo de persoas con afinidades com\u00fans (culturais, relixiosas, pol\u00edticas, esot\u00e9ricas etc\u00e9tera).\nComo unha das pos\u00edbeis acepci\u00f3ns do termo ten connotaci\u00f3ns negativas, alg\u00fans suxiren, para o significado m\u00e1is com\u00fan que se lles d\u00e1 \u00e1s seitas (o relixioso), o termo alternativo novos movementos relixiosos.\nEn Europa a palabra \"seita\" concibiuse derivada principalmente de \"sequi\" (\"seguir\"). Tr\u00e1tase de seguir a un mestro, a un l\u00edder. En moitas das seitas as\u00ed sucede. O problema da terminolox\u00eda \u00e9 importante, xa que desde distintas \u00e1reas do pensamento e da ciencia se ofrecen diversas definici\u00f3ns. O experto Vicente Jara recompilou m\u00e1is de 15 definici\u00f3ns antes de prop\u00f1er unha propia: a seita \u00e9 \"un grupo social depredador que practica o mimetismo e o engado\u00bb.\nOs soci\u00f3logos angl\u00f3fonos utilizan a palabra \"sect\" (\"credo\", \"culto\" ou mesmo \"seita\", na s\u00faa acepci\u00f3n menos usada) para referirse a un grupo relixioso que tam\u00e9n ten un alto grao de tensi\u00f3n coa sociedade circundante, pero cuxa crenza \u00e9, dentro do contexto desa sociedade, en gran parte tradicional. O termo pexorativo \"cult\", equivalente \u00e1 palabra galega \"seita\" na s\u00faa acepci\u00f3n m\u00e1is com\u00fan, indica un grupo que ten un alto grao de tensi\u00f3n coa sociedade circundante.\nHistoria.\nNo mundo antigo consider\u00e1banse os \"seitarios\" como as persoas que segu\u00edan as ensinanzas dun fil\u00f3sofo. E os primeiros cristi\u00e1ns foron chamados \"seita dos nazarenos\", en medios do xuda\u00edsmo.\nSan Paulo utiliza a palabra \"ha\u00edresis\" (\u03b1\u1f35\u03c1\u03b5\u03c3\u03b9\u03c2, \"busca tard\u00eda\", \"escola filos\u00f3fica\", \"seita\") nas s\u00faas cartas sobre as divisi\u00f3ns dentro da comunidade (por exemplo, 1 Co 11,19). V\u00eda estas divisi\u00f3ns baixo unha luz negativa, sen determinar non obstante cal delas era a m\u00e1is correcta.\nNa Igrexa primitiva usouse cada vez m\u00e1is o termo \"ha\u00edresis\" para referirse \u00e1s desviaci\u00f3ns de comunidades cristi\u00e1s da comu\u00f1\u00f3n completa, e a principios do s\u00e9culo V consider\u00e1ronse na Igrexa Occidental como herex\u00edas, falsas doutrinas.\nEsta idea foi apoiada pola Igrexa Cat\u00f3lica da Idade Media, ao cualificar como \"seita luterana\" aos protestantes, definici\u00f3n mantida en certos textos at\u00e9 o s\u00e9culo XX.\nConsideraci\u00f3ns filos\u00f3ficas.\nO concepto esencial de \"seita\" l\u00edgase co de herex\u00eda, xa que este significa o conxunto de ideas que, en principio e cara \u00e1s consideradas dominantes, diverxen destas e deben, por tanto, seren rexeitadas. A cuesti\u00f3n do rexeitamento \u00e9, naturalmente, pura e simplemente, s\u00f3 unha imposici\u00f3n do poder da estrutura ideol\u00f3xica que est\u00e1 no dominio.\nSeita relixiosa.\n\"Seita\" designa a un grupo de persoas (un movemento) que profesan unha nova ideolox\u00eda diverxente daquela(s) da(s) relixi\u00f3n(s) que se consideran dominantes e/ou oficiais, xeralmente dirixidos por un l\u00edder con caracter\u00edsticas de personalidade consideradas carism\u00e1ticas, pero con d\u00e9bil ou pouco reco\u00f1ecemento xeral por parte da sociedade. Pero, xa se veu, a cuesti\u00f3n do reco\u00f1ecemento \u00e9 s\u00f3 relativa.\nUso actual do termo.\nUso na linguaxe.\nNo uso popular a mi\u00fado consid\u00e9ranse seitas a organizaci\u00f3ns relixiosas \u00e1s que se ve como potencialmente perigosas ou problem\u00e1ticas, ou ben afastadas da ortodoxia teol\u00f3xica, como \"herex\u00edas\". Isto incl\u00fae a moitas das actuais comunidades cristi\u00e1s das tradicionais, as\u00ed como a novos grupos, en particular os xurdidos a partir da segunda metade do s\u00e9culo XX. Nas d\u00e9cadas de 1970 e 80 consider\u00e1banse as seitas como unha \"relixi\u00f3n de mozos\", xa que inicialmente moitos deles se afiliaron a distintas seitas, seguindo o exemplo de personaxes populares. \"Seita\" util\u00edzase hoxe en d\u00eda de maneira pexorativa, e hai quen o considera un grito de batalla.\nA mi\u00fado ac\u00fasase a algunhas das chamadas seitas de que se fundaron principalmente por motivos econ\u00f3micos, e que se converteron en comunidades relixiosas para conseguir a protecci\u00f3n especial do Estado, maiores liberdades e dereitos, as\u00ed como para gozar de exenci\u00f3n de impostos. O exemplo m\u00e1is co\u00f1ecido \u00e9 a Cienciolox\u00eda, que orixinalmente era un movemento laico.\nControversias.\nO tema das seitas provocou controversia en repetidas ocasi\u00f3ns. Hai dous campos opostos. Por un lado, sobre a base da liberdade relixiosa e a condena das restrici\u00f3ns aos grupos relixiosos, representantes das minor\u00edas relixiosas e filos\u00f3ficas, grupos defensores da liberdade relixiosa, acad\u00e9micos estudosos da relixi\u00f3n, alg\u00fans soci\u00f3logos e avogados. Por outro lado, quen condena enerxicamente a certos grupos relixiosos debido a que limitan a liberdade das persoas, inclu\u00eddos os representantes das principais igrexas, funcionarios de axencias estatais, e as iniciativas creadas por familiares, antigos membros, psic\u00f3logos, soci\u00f3logos, cient\u00edficos, pol\u00edticos e avogados.\nEn concreto, as controversias xiran a mi\u00fado sobre sospeitosas ou reais:\nCobertura nos medios.\nCasos illados sobre violencia relacionados coas seitas te\u00f1en chegado aos titulares de prensa. Especialmente espectaculares foron os seguintes:\nUso legal.\nNos medios xur\u00eddicos, sociol\u00f3xicos e relixiosos e no contexto cient\u00edfico, o termo rara vez se utiliza agora no seu sentido tradicional. Os grupos relixiosos denom\u00ednanse \"organizaci\u00f3ns\" ou \"movementos relixiosos\".\nDefinici\u00f3n sociol\u00f3xica.\nMax Weber distingue \u00e1s \"seitas\" das \"igrexas\" sobre a base dos seus mecanismos de crecemento: as seitas son comunidades din\u00e1micas, nas que o individuo, debido a unha decisi\u00f3n persoal e s\u00f3 despois dun minucioso exame por parte da seita, se afilia. En contraste, as igrexas, segundo Weber, son aquelas nas que o individuo nace de novo.\nPeter L. Berger ve na seita un modelo de organizaci\u00f3n para a autosuficiencia colectiva das minor\u00edas. A s\u00faa base filos\u00f3fica \u00e9 unha ortodoxia, a verdade ontol\u00f3xica dun concepto anterior. Unha comunicaci\u00f3n na que a comprensi\u00f3n dos fundamentos da vida \u00e9 blasfemo e perigoso. Para transmitir a \"verdadeira\" doutrina requ\u00edrense medidas de organizaci\u00f3n e de influencia, non s\u00f3 no adoutrinamento de cada ser humano, sen\u00f3n tam\u00e9n da s\u00faa forma de relacionarse co mundo alleo.\nUnha terceira corrente diferencia seitas de igrexas sobre a base das s\u00faas ideolox\u00edas. As ideolox\u00edas relixiosas das igrexas non est\u00e1n en conflito co seu contexto social, pero si as de seitas e cultos, que se opo\u00f1en ideoloxicamente ao seu contexto social.\nStark e Bainbridge definen a relixi\u00f3n como unha organizaci\u00f3n humana co obxectivo de preparar compensaci\u00f3ns \u00e1s privaci\u00f3ns da xente sobre a base de suposici\u00f3ns sobrenaturais. Estes preparativos real\u00edzanse en tres dimensi\u00f3ns:\nH. Richard Niebuhr observa que as seitas xurdiron como movementos cism\u00e1ticos das grandes igrexas, e que tenden a se converter no que os seus membros necesitan, pero que se non o poden satisfacer prod\u00facense m\u00e1is divisi\u00f3ns. Base\u00e1ndose nesta conclusi\u00f3n, considera que as transici\u00f3ns entre a \"seita\" e a \"igrexa\" son flu\u00eddas.\nOs grupos que prometen compensaci\u00f3ns dist\u00ednguense por estas: \"M\u00e1xicas\" ou promesas especiais de manipulaci\u00f3n do medio ambiente para os seus propios obxectivos, ou \"relixiosas\" ou de compensaci\u00f3n xeral segundo un modelo universal que explica o mundo. Esta distinci\u00f3n rem\u00f3ntase a Emile Durkheim.\nA \"maxia\" florece cando os medios cient\u00edficos faltan ou non son acept\u00e1beis. Seitas baseadas na maxia poden converterse en movementos mundiais, como mostra o desenvolvemento da Dian\u00e9tica, que pasou de ser unha pseudociencia \u00e1 Igrexa da Cienciolox\u00eda.\nAs novas seitas.\nA\u00ednda que o voc\u00e1bulo \"seita\" estea relacionado con grupos que pos\u00faan unha mesma afinidade, co paso dos anos adquiriu unha connotaci\u00f3n m\u00e1is relacionada con grupos radicalizados, xeralmente relixiosos.\nO psic\u00f3logo especializado en seitas Michael Langone exp\u00f3n nas seguintes aseveraci\u00f3ns ao seu concepto sobre as seitas:\nAs seitas relixiosas def\u00ednense como grupos relixiosos radicais, polo xeral pequenos pero con alto \u00edndice de expansi\u00f3n, integrados por homes e mulleres asociados voluntariamente tras unha conversi\u00f3n relixiosa. Caracter\u00edzanse por seren grupos altamente exclu\u00edntes que se colocan en contra doutras posici\u00f3ns culturais e/ou relixiosas, nos que se desenvolve unha not\u00e1bel perda de identidade nos seus membros, creando unha especie de mundo interno onde o l\u00edder, ou os l\u00edderes, pos\u00faen o control total do grupo. Os grupos m\u00e1is fan\u00e1ticos at\u00e9\u00f1ense a conceptos pechados, r\u00edxidos e conservadores, alleos \u00e1 moderna pluralidade e tolerancia relixiosa, sep\u00e1ranse do mundo espiritualmente, por vontade propia, e crean unha facci\u00f3n que defende e promove os seus valores por riba dos demais.\nEn moitos casos atraen aos novos membros predicando soluci\u00f3ns f\u00e1ciles para os problemas da vida, sa\u00eddas inmediatas a situaci\u00f3ns de opresi\u00f3n persoal ou crises depresivas, ou o pasaporte para o para\u00edso despois da morte, ou a iluminaci\u00f3n en vida.\nOs l\u00edderes deste tipo de grupos pos\u00faen habitualmente unha forte e carism\u00e1tica personalidade, e inducen aos membros a crer nunha verdade \"m\u00e1is profunda\" que a das demais persoas ou relixi\u00f3ns, utilizando o que vulgarmente se co\u00f1ece como \"lavado de cerebro\". Logran as\u00ed que de forma paulatina os seguidores obedezan cegamente o dogma, sen espazo para opini\u00f3ns ou sentimentos persoais de liberdade de criterios, abandonando gradualmente o propio discernimento.\nXeralmente unha seita ten un fin dogm\u00e1tico ou espiritual, ou polo menos iso se lles fai crer aos pros\u00e9litos. Da man do moderno desenvolvemento econ\u00f3mico e tecnol\u00f3xico xurdiron novas seitas cuxo fin aparenta ser o desenvolvemento persoal. Existen algunhas m\u00e1is poderosas que outras, e as s\u00faas metodolox\u00edas poden ser notoriamente contraditorias, distaci\u00e1nciandose moito do que prometen.\nA mi\u00fado responden a un perfil doutrinal dualista, apocal\u00edptico e premilenarista, e a unha inspiraci\u00f3n literaria (b\u00edblica, cor\u00e1nica, mormona etc.) fundamentalista. As seitas con m\u00e1is posibilidades de prosperar son xeralmente tradicionalistas, conservadoras e mesmo ultraconservadoras. O seu plan filos\u00f3fico normalmente intenta volver ou polo menos as\u00ed o manifestan, \u00e1 s\u00faa relixi\u00f3n de orixe, \u00e1 pureza relixiosa, para o cal deciden separarse do grupo orixinal, liderados por un personaxe carism\u00e1tico.\nEstas seitas poden ter ou non un historial xudicial nun ou en varios pa\u00edses por manipulaci\u00f3n mental ou por seren grupos de tipo destrutivo. Nalg\u00fans pa\u00edses, as consideradas seitas non est\u00e1n reco\u00f1ecidas ou autorizadas.\nOrganizaci\u00f3n interna.\nSegundo Bryan Wilson, as caracter\u00edsticas m\u00e1is xenerais das seitas son as seguintes:\nSegundo Stark Warner, as seitas son grupos que se dotan a si mesmos da estrutura e da organizaci\u00f3n requirida para administrar a identidade dos seus adherentes en funci\u00f3n dun conxunto claramente definido de crenzas ou ideolox\u00edas, pero ademais hai que considerar que as seitas presentan un inconformismo fronte \u00e1s igrexas denominadas maioritarias, \u00e9 dicir, as seitas constit\u00faen unha contracultura, pero que mant\u00e9n un sistema unificado de crenzas e pr\u00e1cticas relativas \u00e1s cousas sagradas, unidas nunha estrutura moral chamada Igrexa, manifestando o sentido tendente \u00e1 \"colectividade\".\nAlgunhas caracter\u00edsticas que se considran para definir unha seita son:\nA\u00ednda cando isto nos ofrece limitaci\u00f3ns debido a que a clasificaci\u00f3n teol\u00f3xica dos seitarios:\nKen Wilber distingue os grupos problem\u00e1ticos ou incluso destrutivos dos que popden ser clarificadores e mesmo beneficiosos, utilizando como criterios:\nAs seitas contan entre elas con xente bastante famosa. O que non \u00e9 infrecuente pois, segundo expertos neste tipo de organizaci\u00f3ns, como Salarrullana ou Steven Hassan, resultan reclamos importantes para lograr novos fieis e ampliar o seu reco\u00f1ecemento social, como no caso de Tom Cruise ou de John Travolta coa Igrexa da Cienciolox\u00eda.\nA Meditaci\u00f3n trascendental.\nNos anos sesenta, o movemento da Meditaci\u00f3n trascendental (MT), creado polo gur\u00fa Maharishi Mahesh Yogui acada fama mundial mediante a s\u00faa relaci\u00f3n con membros da contracultura, especialmente estrelas do pop e o rock, como os Beach Boys ou os Beatles. Estes \u00faltimos asistiron a un curso de meditaci\u00f3n trascendental en Rishikesh (India) en cuxo transcurso escribiron a maior parte dos temas do \"White Album\" de 1968. A conversi\u00f3n dos Beatles proporcionoulle popularidade ao \"yogui\" e ao seu movemento, a\u00ednda que ao pouco tempo alg\u00fans dos artistas desilusion\u00e1ronse. A relaci\u00f3n cos Beatles foi fundamental para a difusi\u00f3n da seita MT entre os mozos occidentais.\nEn 1984, o Parlamento Europeo aprobou un informe sobre o fen\u00f3meno dos novos movementos relixiosos ou seitas. En 1983, o eurodiputado conservador brit\u00e1nico Richard Cottrell presentou un informe con traballos previos sobre a perigrosidade de determinados grupos seitarios: o Informe Cottrell sobre seitas.\nDurante m\u00e1is dun ano estudouse dito informe, e finalmente o 22 de maio de 1984 o Parlamento Europeo, por 98 votos a favor, 28 en contra e 27 abstenci\u00f3ns, aprobouno. A MT era un dos grupos involucrado neste informe.\nCienciolox\u00eda.\nComo exemplo de seita p\u00f3dese mencionar a Cienciolox\u00eda, considerada as\u00ed en diversos pa\u00edses europeos, a\u00ednda que algunhas das \u00faltimas resoluci\u00f3ns se lle deu o car\u00e1cter de relixi\u00f3n. Esta organizaci\u00f3n fundouna o escritor de ciencia ficci\u00f3n L. Ron Hubbard, e pos\u00fae membros reco\u00f1ecidos como Tom Cruise e John Travolta. Unha das formas de recadar fondos \u00e9 recrutando xente que ten que pagar un alto prezo polo material que se lles ofrece, como primeiro punto da liberdade espiritual e a felicidade.\nDesta corrente xurdiron empresas de superaci\u00f3n persoal que, a\u00ednda que talvez non sexan tan alleantes como a cienciolox\u00eda, distan moito de seren beneficiosas, e s\u00f3 nalg\u00fans poucos casos logran axudar \u00e1 xente.\nPara lograr o seu cometido, este tipo de seitas utilizan o adestramento ontol\u00f3xico . A maior\u00eda dos especialistas est\u00e1n de acordo en que o adestramento \"(coaching)\" en si mesmo non \u00e9 malo, \u00e9 \u00fatil para empresas e para axudar a persoas (como pode selo tam\u00e9n a psicolox\u00eda), mentres non manipule a ideolox\u00eda do individuo. En cambio o adestramento ontol\u00f3xico, a\u00ednda que derivado do \"coaching\", adoita allear o suxeito, para facer que cumpra o cometido da empresa. Mest\u00farase as\u00ed un pouco de todo: adestramento, psicolox\u00eda \"(Gestalt)\" e diversos conceptos metaf\u00edsicos.\nSeitas destrutivas.\nUnha seita destrutiva \u00e9 un grupo de persoas que segue un determinado movemento relixioso ou ideol\u00f3xico no que se practica o control mental polo que, baixo unha aparencia inofensiva, pode ser moi perigosa polos efectos nocivos que producen nos seus membros. Estes efectos perc\u00edbense a longo prazo e polo xeral raian en escandolosos casos de \u00edndole violenta con tinguiduras suicidas, homicidas ou mesmo xenocidas.\nSon grupos que se presentan baixo forma de asociaci\u00f3n, ou asociaci\u00f3ns, que aparentemente abarcan temas culturais, pol\u00edticos, relixiosos ou incluso de tratamento fronte a enfermidades ou problemas sociais. Caracter\u00edzanse principalmente por usar t\u00e9cnicas de persuasi\u00f3n coercitiva como m\u00e9todo de influencia social; previamente \u00fasanse m\u00e9todos de seduci\u00f3n, e ademais contan cun ou varios l\u00edderes. \u00c9 moi frecuente unha xerarqu\u00eda piramidal de orde. Adoitan usar ademais situaci\u00f3ns de desorientaci\u00f3n social como desastres naturais, guerras ou terrorismo, para reafirmar o fin xeralmente apocal\u00edptico do mundo e a s\u00faa falsidade, moitas veces tam\u00e9n con fin lucrativo. Nalg\u00fans pa\u00edses est\u00e1n catalogadas como destrutivas ou perigosas e, polo mesmo, prohibidas, actuando a mi\u00fado na clandestinidade.\nSegundo a exparlamentaria, pol\u00edtica, escritora, profesora e columnista Pilar Salarrullana, membro da Comisi\u00f3n do Congreso dos Deputados para o estudo das seitas, o verdadeiro motivo das seitas para inscribirse no rexistro do Ministerio de Xustiza \u00e9 polas vantaxes fiscais que achega e a imaxe de seriedade que imprime.\nOutros dos perigros das seitas destrutivas, afirma esta autora, son o illamento social que propugnan, o radicalismo relixioso e a persecuci\u00f3n de cr\u00edticas formuladas na s\u00faa contra.\nDef\u00ednese como perigosas cando, pola s\u00faa filiaci\u00f3n \u00e1 seita, a persoa desenvolve problemas de adaptaci\u00f3n social, laboral ou familiar, e ademais se coarta a s\u00faa liberdade. Alg\u00fans psic\u00f3logos e especialistas afirman que m\u00e1is dun terzo dos adherentes acaba abandon\u00e1ndoas, a\u00ednda que se pos\u00faen unha personalidad d\u00e9bil e \"preseitaria\" tie\u00f1en un risco elevado de volver a entrar noutro grupo social ou seita perigosa, a xeito de adicci\u00f3n.\nO tema das seitas destrutivas alcanzou en certas \u00e9pocas tal notoriedade, por exemplo en EE.\u00a0UU. durante os anos sesenta ou en Espa\u00f1a durante os anos oitenta, que nalg\u00fans idiomas europeos a palabra seita (\"seita\") ut\u00edlizase unicamente para referirse a este tipo de grupos relixiosos alienantes, sen utilizar as s\u00faas outras acepci\u00f3ns.\nCaracter\u00edsticas.\nA principal caracter\u00edstica das seitas destrutivas \u00e9 a s\u00faa habilidade para implantar, utilizando o control mental, unha personalidade gregaria nos seus adeptos, provocando na persoa a chamada s\u00edndrome disociativa at\u00edpica.\nAdemais adoitan posu\u00edr tam\u00e9n:\nEn 1995, a primeira comisi\u00f3n de enquisa sobre as seitas establecida pola Asemblea Nacional de Francia, presidida por Alain Gest, definiu 10 criterios para caracterizar \u00e1s seitas destrutivas:"}
{"id": "173142", "revid": "22795", "url": "https://gl.wikipedia.org/wiki?curid=173142", "title": "Relixi\u00f3n par\u00f3dica", "text": ""}
{"id": "173143", "revid": "22795", "url": "https://gl.wikipedia.org/wiki?curid=173143", "title": "Pastafari", "text": ""}
{"id": "173144", "revid": "6939", "url": "https://gl.wikipedia.org/wiki?curid=173144", "title": "Primeiro matrimonio homosexual de Espa\u00f1a", "text": ""}
{"id": "173147", "revid": "42282", "url": "https://gl.wikipedia.org/wiki?curid=173147", "title": "Xos\u00e9 Gonz\u00e1lez Mart\u00ednez", "text": "Xos\u00e9 Gonz\u00e1lez Mart\u00ednez, nado en Teis (Vigo) o 13 de xu\u00f1o de 1950, co\u00f1ecido na clandestinidade como Pepi\u00f1o de Teis, e logo como Pepi\u00f1o de Redondela, \u00e9 un administrativo e intelectual galego, promotor do uso da lingua galega na xustiza e na administraci\u00f3n. En 2004 recibiu a Medalla Castelao.\nTraxectoria.\nDende os 17 anos militou no nacionalismo galego, foi membro da direcci\u00f3n da UPG, onde era co\u00f1ecido como \"Pepi\u00f1o de Teis\", e o seu m\u00e1ximo respons\u00e1bel dende 1971 ata que foi expulsado o 7 de outubro de 1976. Dende 1979 foi funcionario da administraci\u00f3n local, primeiro en Redondela, onde estivo 20 anos no Servizo de Normalizaci\u00f3n Ling\u00fc\u00edstica do concello, e despois na mancomunidade da \u00c1rea intermunicipal de Vigo onde foi director do Servizo de Normalizaci\u00f3n Ling\u00fc\u00edstica.\nFoi director da \"Revista de Administraci\u00f3n Galega\", subdirector da revista \"Lingua e Dereito\" que edita a Universidade de Vigo. \u00c9 presidente da Fundaci\u00f3n dos Premios da Cr\u00edtica Galicia, secretario da Asociaci\u00f3n de Amigos de Couto Mixto, fundador da Asociaci\u00f3n de Funcionarios para a Normalizaci\u00f3n Ling\u00fc\u00edstica e da Asociaci\u00f3n de Xuristas en galego. Foi un dos creadores do Premio Blanco Amor. \u00c9 impulsor da Fundaci\u00f3n Galicia Empresa e da Fundaci\u00f3n Lois Pe\u00f1a Novo, e presidente do Foro Enrique Peinador. Colaborador en prensa (\"Faro de Vigo\") e radio (Radio Galega) e da Enciclopedia Galega Universal. Foi o tradutor ao galego dos C\u00f3digos Penal e Civil e de moita outra literatura xur\u00eddica."}
{"id": "173148", "revid": "89787", "url": "https://gl.wikipedia.org/wiki?curid=173148", "title": "Pedra formosa", "text": "Unha pedra formosa (\u00e1s veces galeguizado como pedra fermosa) \u00e9 un mon\u00f3lito de grandes dimensi\u00f3ns da arquitectura do per\u00edodo da cultura castrexa. Estaba localizado no interior dos balnearios (saunas castrexas) dos castros, e permit\u00eda o acceso dos ba\u00f1os e vapores quentes ao compartimento a trav\u00e9s dunha pequena abertura.\nExemplos.\nAs saunas castrexas aparecen en toda a zona de cultura castrexa, especialmente no que hoxe \u00e9 Portugal e no norte de Espa\u00f1a (norte da Coru\u00f1a, Lugo e Asturias).\nEn Galicia.\nExiste unha sauna castrexa nun souto de dif\u00edcil acceso no Castel\u00f3n de Casta\u00f1oso en Maderne (A Fonsagrada), un dos poucos exemplos desta construci\u00f3n no actual territorio galego. A pedra formosa atopouse fracturada e a construci\u00f3n, cunha gran falsa b\u00f3veda, corr\u00eda perigo de derrubamento. No ver\u00e1n de 2015 comezaron os traballos de restauraci\u00f3n da sauna polo Museo da Fonsagrada por mor do seu perigo de derrubamento. A construci\u00f3n consta dunha c\u00e1mara de combusti\u00f3n (forno), unha sala de vapores e unha vivenda compartimentada, m\u00e1is alta e complexa do habitual. Ademais da pedra formosa atop\u00e1ronse unha f\u00edbula de bronce e cer\u00e1mica. Crese que estas construci\u00f3ns, de orixe prerromana, eran de uso ritual e non l\u00fadico ou hixi\u00e9nico.\nOutra pedra formosa cons\u00e9rvase no castro de Borneiro, en Cabana de Berganti\u00f1os, e outra en Campo do Castro, pen\u00ednsula do Sarridal, Cedeira, a m\u00e1is antiga de Galicia.\nEn Portugal.\nA pedra formosa da Citania de Briteiros, localizada na fregues\u00eda de Salvador de Briteiros (Guimar\u00e3es), est\u00e1 exposta na Sociedade Martins Sarmento. \u00c9 un mon\u00f3lito de granito, traballado hai uns tres mil anos. Mide case tres metros de ancho e m\u00e1is de dous de altura, con aproximadamente cinco toneladas de peso. \u00c9 a peza principal dun conxunto arquitect\u00f3nico prerromano de ba\u00f1os (vapor e auga) constru\u00eddo no per\u00edodo castrexo. Foi referenciado a comezos do s\u00e9culo XX polo historiador Martins Sarmento.\nA pedra formosa do Castro das Eiras, na fregues\u00eda de Pousada de Saramagos (Vila Nova de Famalic\u00e3o) foi identificada en 1880 por Martins Sarmento. En 1990 o Gabinete de arqueolox\u00eda do concello de Vila Nova de Famalic\u00e3o retomou as escavaci\u00f3ns baixo a direcci\u00f3n do arque\u00f3logo Francisco Queiroga. Pertenc\u00eda a un complexo de ba\u00f1os.\nHai outra pedra formosa na Citania de Sanfins, unha das principais estaci\u00f3ns arqueol\u00f3xicas da pen\u00ednsula Ib\u00e9rica, localizada na fregues\u00eda de Sanfins de Ferreira (Pa\u00e7os de Ferreira). Nela destaca o edificio destinado aos ba\u00f1os p\u00fablicos pola s\u00faa t\u00e9cnica e aparato. Os primeiros estudos desta Citania d\u00e9bense a Martins Sarmento e Leite de Vasconcelos.\nA pedra formosa de Tong\u00f3briga sit\u00faase nos restos dunha cidade romana situada na fregues\u00eda do Freixo (Marco de Canaveses), a car\u00f3n das antigas termas romanas."}
{"id": "173150", "revid": "23204", "url": "https://gl.wikipedia.org/wiki?curid=173150", "title": "Nathan Lee Chasing His Horse", "text": "Nathan Lee Chasing His Horse, nado o 28 de abril de 1976, \u00e9 un actor da tribo s\u00edux dos lakota. \u00c9 membro da Reserva India de Rosebud, fillo do Xefe Joseph Chasing Horse e de Winifred Chasing Horse.\nChasing His Horse actuou no papel de Sorr\u00ed Moito (en lingua lakota: I\u021f\u00e1 s\u2019a) na pel\u00edcula de Kevin Costner \"Dances with Wolves\". Posteriormente actuou en tres filmes para televisi\u00f3n con Eric Schweig: \"The Broken Chain\", \"Into the West\" e \"Enterr\u00e1deme o coraz\u00f3n en Wounded Knee\".\nAdemais da s\u00faa carreira no cine, Nathan Chasing His Horse \u00e9 un reco\u00f1ecido m\u00e9dico, que vive do xeito tradicional dos lakota."}
{"id": "173151", "revid": "89787", "url": "https://gl.wikipedia.org/wiki?curid=173151", "title": "Lu\u00eds Gonz\u00e1lez Blasco", "text": "Lu\u00eds Gonz\u00e1lez Blasco ou Lu\u00eds Gon\u00e7ales Blasco, tam\u00e9n co\u00f1ecido como Foz, nado en Foz o 18 de agosto de 1941, \u00e9 un profesor e pol\u00edtico galego.\nTraxectoria.\nFormou parte do Consello da Mocedade (1962-1963) do que foi expulsado xunto cun grupo de mozos acusados de comunistas, que fundan ao ano seguinte a Uni\u00f3n do Pobo Galego (UPG). A estad\u00eda en Madrid e o contacto co grupo Brais Pinto d\u00e9ronlle \u00e1 s\u00faa personalidade os trazos nacionalistas e marxistas. En 1968 tivo que exiliarse en Francia onde se licenciou e Ling\u00fc\u00edstica Xeral na Universidade de Par\u00eds VIII. Ata 1974 foi o promotor principal da organizaci\u00f3n de n\u00facleos da UPG en Francia, Holanda, Reino Unido, Italia, Su\u00edza e Alema\u00f1a e participou na redacci\u00f3n da Carta de Brest. Viaxou a Portugal en 1975 para conectar coas forzas revolucionarias, os refuxiados galegos e a s\u00faa familia. Abandonou a UPG en 1978 integr\u00e1ndose no Partido Galego do Proletariado; despois militou noutras organizaci\u00f3ns independentistas como Galiza Ceive, a primeira Frente Popular Galega (1987) e a Assembleia do Povo Unido. Despois integrouse en Cerna. \nA comezos dos anos oitenta, adoptou o reintegracionismo ling\u00fc\u00edstico. \u00c9 membro da AGAL e acad\u00e9mico da AGLP.\nTraballou como co-propietario en Livraria P\u00e1xina, como Auxiliar administrativo en \u00c9ditions Ruedo iberico. Tam\u00e9n como profesor de lingua e literatura galegas no ensino secundario ata a s\u00faa xubilaci\u00f3n no IES Arcebispo Xelm\u00edrez de Santiago.\nPublicou en revistas e obras colectivas alg\u00fans traballos sobre lingua e literatura galegas e sobre a historia do nacionalismo galego contempor\u00e1neo."}
{"id": "173153", "revid": "1888", "url": "https://gl.wikipedia.org/wiki?curid=173153", "title": "Francisco Garc\u00eda Montes", "text": "Francisco Garc\u00eda Montes \u00e9 un pol\u00edtico e sindicalista galego.\nTraxectoria.\nPerito. Militante da UPG, foi secretario xeral da ING de 1977 ata 1980. O 3 de outubro de 1980 foi elixido secretario xeral da Intersindical Nacional dos Traballadores Galegos (INTG) nunha Asemblea en Compostela, logo do acordo de setembro que permitiu a unificaci\u00f3n da ING e a CTG. Entre abril e maio de 1981 pola crise interna na UPG entre os partidarios de profesionalizar e dar m\u00e1is peso ao BN-PG, o sector minoritario entre os que se encontraba Garc\u00eda Montes, e aqueles que se opu\u00f1an, o sector maioritario, foi expulsado da UPG xunto con todo o grupo. En 1988 foi elixido membro do Consello Nacional da CXTG."}
{"id": "173154", "revid": "1888", "url": "https://gl.wikipedia.org/wiki?curid=173154", "title": "Pedro Luaces", "text": "Pedro Luaces Gonz\u00e1lez-Ros\u00f3n, nado en 1947 e finado o 10 de maio de 2010, foi un pol\u00edtico e sindicalista galego.\nTraxectoria.\nEstudou na Universidade de Deusto. Militante da UPG, na d\u00e9cada que vai desde marzo de 1972 (sucesos de Ferrol) ata outubro de 1982 contrib\u00faiu de xeito decisivo ao dese\u00f1o organizativo do nacionalismo galego, planificando a creaci\u00f3n de sindicatos obreiros (SOG) labregos (CCLL) estudant\u00eds (ERGA) e toda unha serie de asociaci\u00f3ns culturais e ecoloxistas, que permitiron o crecemento das formaci\u00f3ns nacionalistas de esquerdas.\nNas elecci\u00f3ns xerais de 1977 e 1979 encabezou a lista do BN-PG por Lugo ao Congreso dos Deputados. En xullo de 1978 converteuse en Secretario xeral da Uni\u00f3n do Povo Galego, posto do que dimitiu en xullo de 1981.\nAs s\u00faas diferenzas coa direcci\u00f3n da UPG comezaran a ra\u00edz do golpe de estado do 23 de febreiro de 1981. O impacto da acci\u00f3n de Tejero fixo tomar consciencia ao nacionalismo galego de que a perspectiva da ruptura democr\u00e1tica era moito m\u00e1is remota que o perigo real dunha involuci\u00f3n autoritaria. En 1982 abandonou a UPG e a AN-PG, liderando un colectivo formado por dirixentes nacionalistas da provincia de Lugo, que sintonizaba coas teses eurocomunistas en Enrico Berlinguer.\nDespois de abandonar o nacionalismo, Luaces presentouse pola UGT \u00e1s elecci\u00f3ns sindicais na Deputaci\u00f3n de Lugo logrando a presidencia do comit\u00e9 de empresa. Logo pasou a desempe\u00f1ar as xefaturas de Persoal e Formaci\u00f3n do organismo provincial. Actuou como asesor do presidente do organismo Francisco Cacharro Pardo. Coa chegada ao goberno da Deputaci\u00f3n do PSdeG e o BNG deixou as funci\u00f3ns de Persoal a\u00ednda que conservou as de Formaci\u00f3n."}
{"id": "173158", "revid": "98629", "url": "https://gl.wikipedia.org/wiki?curid=173158", "title": "N\u00e1poles", "text": "N\u00e1poles (\"Napoli\" en italiano e \"Napule\" en napolitano) \u00e9 a cidade m\u00e1is poboada do sur de Italia, capital da rexi\u00f3n de Campania e da provincia de N\u00e1poles, situada a medio cami\u00f1o entre o monte Vesuvio e outra \u00e1rea volc\u00e1nica, os Campos Fl\u00e9greos. A cidade de N\u00e1poles administrativa ten pouco menos dun mill\u00f3n de habitantes, que, unidos aos da s\u00faa \u00e1rea metropolitana, chegan a 3,7 mill\u00f3ns. Os seus habitantes reciben o xentilicio de \"napolitanos\". \u00c9 o principal porto mar\u00edtimo do sur Italia e est\u00e9ndese por unha \u00e1rea de 243\u00a0km\u00b2, cunha poboaci\u00f3n de 984.242 (2005) habitantes (a meirande do sur e a terceira maior de Italia) e ten unha densidade de poboaci\u00f3n de 8.457 hab/km\u00b2.\nHistoria.\nA historia de N\u00e1poles reflicte o crisol de culturas que conformou a urbe ao longo de case que tres milenios. Achados arqueol\u00f3xicos recentes confirman o poboamento da \u00e1rea da cidade incluso antes, no final do neol\u00edtico (IV milenio a.C.), e tam\u00e9n foron descubertas a finais de 1943, durante a campa\u00f1a de Italia (segunda guerra mundial), tumbas da Cultura de Gaudo, de finais do III milenio a.C.\nColonias gregas en territorio romano.\nA\u00ednda que \u00e9 obxecto de controversia, puido existir un primeiro estabelecemento comercial de gregos de Rodas na pequena illa de Megaride (a poucos metros da costa, agora unida a terra, asento do Castelo do Ovo) xa no s\u00e9culo IX a.C. O certo \u00e9 que gregos de Eubea, no s\u00e9culo VIII a.C., fundaron a colonia de Cumas (20\u00a0km ao oeste na costa do mar Tirreno) e un s\u00e9culo despois, estableceron no 680 a.C. unha colonia de seu fronte a illa Megaride no outeiro Echia, ou Pizzofalcone, de boa defensa natural, \u00e1 que chamaron Part\u00e9nope, polo nome dunha das tres sereas que cos seus cantos tentaron seducir a Ulises na Odisea.\nO intento dos etruscos de dominar o sur da pen\u00ednsula Italiana e o seu ataque a Cumas no 524 a.C. marcaron o final dun per\u00edodo de prosperidade comercial de Part\u00e9nope, que mesmo foi destru\u00edda. Coa vitoria final dos gregos de Siracusa, da Magna Grecia, sobre os etruscos e a recuperaci\u00f3n do dominio do golfo, fundouse unha nova cidade no 474 a.C., tam\u00e9n por atenienses, sobre da chaira a car\u00f3n de Part\u00e9nope (esta redenominada Pal\u00e9polis, \"cidade vella\"), que recibiu o nome de Ne\u00e1polis (\"cidade nova\"), trazada segundo unha planta hipod\u00e1mica con tres r\u00faas principais leste-oeste, coa \u00e1gora na central e a acr\u00f3pole no m\u00e1is elevado do \u00e1ngulo noroeste e xa fortemente amurallada, a\u00ednda que as murallas foron reforzadas no s\u00e9culo seguinte.\nO florecemento comercial baixo a hexemon\u00eda mar\u00edtima ateniense, cun incremento de poboaci\u00f3n ata os 30.000 habitantes, viuse ameazado polos pobos samnitas da rexi\u00f3n. Unha alianza coa potencia emerxente, os romanos, rematou coa incorporaci\u00f3n das cidades xemelgas ao seu dominio no 327 a.C., inda que mantendo a s\u00faa idiosincrasia.\nA bonanza da base naval continuou ata o s\u00e9culo I a.C., pero xusto despois de lle ser concedida a cidadan\u00eda romana caeu en desgraza sucesivamente con Sila e Xulio C\u00e9sar. A cidade entrou nun per\u00edodo de decadencia comercial agravada pola erupci\u00f3n do Vesuvio no 79 d.C. cuxos sismos a danaron, pero mantivo o prestixio da cultura grega que a convert\u00eda en atractiva para as elites do Imperio e al\u00ed tivo a s\u00faa residencia Virxilio .\nO trazado urbano mant\u00edvose nas s\u00faas li\u00f1as principais, que ser\u00edan a base da vila medieval, coa caracterizaci\u00f3n propia dunha cidade romana, con foro no canto da \u00e1gora, o templo dos Di\u00f3scuros, termas, dous teatros (un deles cuberto ou ode\u00f3n), acueduto, fontes e cloacas. Produciuse unha expansi\u00f3n progresiva cara ao porto dende o suroeste, mesmo cunha ampliaci\u00f3n das murallas en 556 d.C. polo xeneral bizantino Nars\u00e9s.\nCo final do Imperio e o ascenso do cristianismo apareceron os primeiros templos paleocristi\u00e1ns coma o baptisterio de San Giovanni e a bas\u00edlica de Santa Restituta, fundada polo emperador Constantino, que foron o xermolo ambos da primeira catedral de Ne\u00e1polis.\n\u00c9poca medieval.\nDespois do breve per\u00edodo baixo o poder dos ostrogodos, que confinaron no 476 ao \u00faltimo emperador R\u00f3mulo Aug\u00fastulo no que fora a suntuosa vila de Lucullus, xa fortificada, na illa de Megaride, N\u00e1poles pasou a \u00f3rbita do Imperio Bizantino recuperando as\u00ed a s\u00faa identidade grega, cuxa lingua volveu ser equiparada oficialmente co lat\u00edn. Dende o s\u00e9culo VII foi capital do Ducado de N\u00e1poles que, co debilitamento do poder bizantino, rematou sendo independente no s\u00e9culo IX. O pazo ducal sobre do antigo pretorio bizantino ach\u00e1base no que ser\u00eda o soar da futura universidade federicana. A cidade encheuse das moitas igrexas e mosteiros fundados neste tempo .\nEn 1139 foi conquistada polos normandos, que contaban co apoio papal, pasando a formar parte do seu Reino de Sicilia con capital en Palermo. Estes, ademais de iniciaren a fortificaci\u00f3n definitiva do Castelo do Ovo na illa de Megaride, constru\u00edron o Castelo Capuano sobre dun anterior \"castrum\" bizantino no extremo leste da muralla e ampliaron esta inda m\u00e1is ao suroeste, a car\u00f3n do porto, que adquiriu gran relevancia mesmo chegando a pertencer a Liga Hanse\u00e1tica no 1164.\nEn 1194, non habendo herdeiro normando, apoderouse do trono do reino o emperador do Sacro Imperio Henrique VI Hohenstaufen. O seu sucesor Federico II converteu o Castelo Capuano en residencia real e fundou en 1224 os \"Studi Generali\", a Universidade de N\u00e1poles, que \u00e9 a universidade laica e estatal m\u00e1is antiga do mundo.\nA capital do Reino de N\u00e1poles.\nNo contexto das loitas entre g\u00fcelfos e xibelinos, en 1266 a cidade pasou \u00e1s mans do partidario do papa, Carlos I de Anxou, que a converteu na capital dun Reino de Sicilia dividido, orixe do Reino das D\u00faas Sicilias do s\u00e9culo XIX.\nOs anxevinos emprenderon deseguida unha labor de ampliaci\u00f3n e embelecemento da nova sede real. Como residencia da corte erixiron f\u00f3ra das murallas e xunto ao porto (que tam\u00e9n ampliaron cun gran peirao, o \"Molo Grande\") unha nova fortaleza, o \"Maschio Angioino\" ou Castel Nuovo no 1282, onde ser\u00e1n invitados Boccaccio, Petrarca e Giotto. Entre o castelo e a muralla, coa nova Porta Petruccia, aparece o \"Largo delle Corregge\", a actual V\u00eda Medina, con pazos nobiliarios e edificios administrativos ademais de hospitais e o arsenal.\nOutro castelo, o de Sant\u2019 Elmo, sobre o outeiro do Vomero que domina a cidade, foi erixido no s\u00e9culo seguinte. Ao seu car\u00f3n \u00e1chase a Cartuxa de San Marti\u00f1o.\nAs murallas foron refeitas na s\u00faa metade sur cunha ampliaci\u00f3n ao sueste arredor da nova Praza do Mercado, trasladado dende o antigo foro e situado onde se erixe San Lorenzo Maggiore. Tam\u00e9n dentro dos muros constr\u00faense outras grandes igrexas: San Domenico Maggiore, Santa Chiara, con frescos de Giotto, e principalmente o Duomo, a nova catedral xunto a Santa Restituta e o baptisterio paleocristi\u00e1n ao leste da \u00e1rea do foro.\nDesenvolvemento baixo o dominio espa\u00f1ol.\nEn 1442 o Reino de Sicilia e N\u00e1poles pasa ao poder da Coroa de Arag\u00f3n. O humanismo renacentista vai ter un foco na corte de Afonso I quen refai o Castel Nuovo erixindo novas torres e cun magn\u00edfico arco triunfal de acceso. Un novo recinto de murallas est\u00e9ndese ata o castelo abarcando xa a \u00e1rea do \"Largo delle Corregge\". A poboaci\u00f3n comeza a medrar por mor dunha inmigraci\u00f3n continuada e acada os 110.000 habitantes cara a finais do s\u00e9culo.\nNos dous s\u00e9culos seguintes, baixo o goberno dos vicerreis do Imperio Espa\u00f1ol, N\u00e1poles mantivo a tendencia de forte crecemento econ\u00f3mico e poboacional que a levaron a se converter nunha das maiores cidades de Europa, con 300.000 habitantes, s\u00f3 por detr\u00e1s de Par\u00eds e Londres. Tam\u00e9n no cultural continuou a s\u00faa ascensi\u00f3n, con nomes coma os de Caravaggio e Ribera o \"Spagnoletto\", Giordano Bruno, T.Campanella ou Giambattista Vico asociados \u00e1 N\u00e1poles deste tempo.\nO vicerrei Pedro \u00c1lvarez de Toledo (1532-1553) foi o art\u00edfice da cidade na nova \u00e9poca. Abriu a \u00e1rea urbana cunha nova expansi\u00f3n ao oeste da muralla, con basti\u00f3ns renacentistas, incrementando nun terzo a superficie arrodeada, ata o Castelo Sant\u2019 Elmo, tam\u00e9n refeito, e o Castelo do Ovo. Coma espi\u00f1a dorsal da ampliaci\u00f3n edificouse unha r\u00faa rectil\u00ednea, chamada V\u00eda Toledo na honra do vicerrei, que co tempo foi flanqueada por pazos, que, tanxente \u00e1 vila medieval (de feito sobre o muro aragon\u00e9s), serviu de base para a densa extensi\u00f3n reticular co\u00f1ecida coma os \"Quartieri Spagnoli\" (\"barrios espa\u00f1ois\"), en principio para aloxar \u00e1s tropas. Ademais da pavimentaci\u00f3n de r\u00faas e a ampliaci\u00f3n considerable dos arsenais erixiuse, no comezo da V\u00eda Toledo preto do Castel Nuovo, o pazo do vicerrei onde no s\u00e9culo seguinte se erixir\u00eda o futuro Pazo Real.\nEn efecto, no 1600 por encargo do ent\u00f3n vicerrei Fernando Ruiz de Castro Andrade, Conde de Lemos, e con proxecto de Domenico Fontana comezou a obra que vai configurar un dos puntos focais da cidade moderna. Entre a V\u00eda Toledo e o mar, enfrontando o outeiro Pizzofalcone, a fachada porticada do pazo real abriuse a occidente nun novo espazo p\u00fablico nomeado daquela \"Largo di Palazzo\". No canto dun proxecto tam\u00e9n de Fontana para ampliar o porto cun segundo gran peirao, que non foi posto en funcionamento ata o s\u00e9culo XIX, a fronte costeira por baixo do pazo foi acondicionada coma porto militar co arsenal do vicerrei no 1578 e unha d\u00e1rsena no 1666.\nCapital borb\u00f3nica.\nNo s\u00e9culo XVIII a cidade vai seguir crecendo cara ao oeste, pola v\u00eda Chiaia que parte do \"Largo di Palazzo\" rodeando Pizzofalcone, ata o barrio burgu\u00e9s de Chiaia na ribeira; e tam\u00e9n cara ao norte, co barrio popular ao p\u00e9 do outeiro de Capodimonte.\nAntes de acceder ao trono espa\u00f1ol, Carlos III de Borb\u00f3n era monarca dun Reino de N\u00e1poles novamente independente trala Guerra de Sucesi\u00f3n Espa\u00f1ola e un breve per\u00edodo de goberno austr\u00edaco. Coma despois en Madrid, tam\u00e9n foi un bo \"alcalde\" para N\u00e1poles. Baixo o seu goberno a cidade acadou o seu c\u00e9nit como capital europea.\nO rei freou a extensi\u00f3n dos bens eclesi\u00e1sticos e desconxestionou a cidade abatendo parte das murallas. Constru\u00edu o xigantesco Albergue de Pobres e a Vila Real de Capodimonte na expansi\u00f3n da cidade cara ao norte. mentres no conxunto do xa Pazo Real acaroou o Teatro de San Carlo . Asemade impulsou as escavaci\u00f3ns arqueol\u00f3xicas de Herculano e Pompeia que deron nacemento ao Neoclasicismo e \u00e1 fundaci\u00f3n polo seu sucesor do Museo Arqueol\u00f3xico.\nFoi no breve per\u00edodo de ocupaci\u00f3n napole\u00f3nica, de 1805 a 1815, cando o \"Largo di Palazzo\" foi reorganizado coma unha verdadeira gran praza e centro representativo da capital, o Foro Murat, actual Praza do Plebiscito: un monumental hemiciclo columnado coa posterior igrexa de San Francisco de Paula, de estilo neocl\u00e1sico segundo o Pante\u00f3n de Roma, coma centro fronte \u00e1 fachada do Pazo Real. Noutro extremo da vila, o amplo baleiro da Praza do Mercado medieval fora reordenado xa a finais do s\u00e9culo XVIII cunha proposta semellante inda que a escala moi modesta. Tam\u00e9n de \u00e9poca napole\u00f3nica foi a continuaci\u00f3n do eixo de V\u00eda Toledo cara ao norte dende o Museo Arqueol\u00f3xico ata Capodimonte, chamada \"Corso Bonaparte\".\nO saneamento de N\u00e1poles: os \"sventramenti\".\nNo final do per\u00edodo borb\u00f3nico, xa como Reino das D\u00faas Sicilias, houbo unha labor de modernizaci\u00f3n, co primeiro ferrocarril italiano en 1839, o novo gran peirao no porto, o Molo de San Vicenzo, a reconstruci\u00f3n do Teatro San Carlo na Praza Trieste e Trento adxacente \u00e1 do Plebiscito, e unha incipiente industrializaci\u00f3n coa cer\u00e1mica de Capodimonte, que continuou xa dentro do Reino de Italia despois de 1860. As insalubres condici\u00f3ns do centro hist\u00f3rico levaron ao Plan de \"Risanamento\" (\"resaneamento\"), de 1885 a 1914, cuxos obxectivos non foron acadados, pois houbo moita especulaci\u00f3n, con inxentes destruci\u00f3ns do patrimonio, os chamados \"sventramenti\" (\"desventramentos, destripamentos\"), e unha manifesta divisi\u00f3n clasista da cidade.\nAs\u00ed no trazado consolidado abr\u00edronse novas estradas para desconxestionar o vello tecido: a V\u00eda Duomo, no trazado grecorromano, e o \"Corso Umberto I\", dende a \"Praza Garibaldi\" diante da estaci\u00f3n ao leste ata a zona do Castel Nuovo.. Outras arterias permitiron a expansi\u00f3n de novos barrios: o \"Corso Vittorio Emanuele\", rodeando a cidade polo oeste ao p\u00e9 dos outeiros, facilitou o desenvolvemento dos burgueses barrios de Vomero e Chiaia, coa ribeira entre Pizzofalcone e Mergellina.. No leste, arredor da estaci\u00f3n, nunha zona de sempre pantanosa, foron implementados os novos barrios obreiros, Vicaria, Arenaccia e Zona Industriale.\nFinalmente, na \u00e1rea nobre da urbe, foi reordenada a Praza Municipio, a car\u00f3n do Castel Nuovo e o concello e constru\u00edda a monumental Galer\u00eda Umberto I fronte ao Teatro San Carlo . Na ribeira leste do Pizzofalcone, xunto ao Castelo do Ovo, en terreos ga\u00f1ados ao mar foi edificado o pequeno Borgo de Santa Luc\u00eda.\nS\u00e9culo XX.\nNo s\u00e9culo XX N\u00e1poles vai quedar relegada ao papel de capital do sur de Italia, o \"Mezzogiorno\", convert\u00e9ndose con diferenza na zona m\u00e1is atrasada do pa\u00eds, cunha emigraci\u00f3n end\u00e9mica e arraigados problemas de crime organizado que infiltran a vida civil e pol\u00edtica.\nO desenvolvemento da cidade continuou da man da importancia do seu porto, que experimentou unha constante expansi\u00f3n cara ao leste. Durante o per\u00edodo fascista, precisamente co gallo das ambici\u00f3ns imperialistas do ditador, a cidade foi elixida para a construci\u00f3n da Mostra d\u2019Oltramare (1937), un parque feiral permanente na periferia oeste, en Fuorigrotta, nos Campos Fl\u00e9greos.\nN\u00e1poles resultou moi danada na segunda guerra mundial e a recuperaci\u00f3n posterior foi lenta e chea de ilegalidades que incrementaron a conxesti\u00f3n. Dende os anos sesenta o plan de Kenzo Tange para un centro de negocios ao leste da estaci\u00f3n que revitalizase a zona e tam\u00e9n toda a cidade non foi posto en funcionamento ata os anos noventa (Centro Direzionale ), e simboliza a esperanza de futuro da vella Ne\u00e1polis ."}
{"id": "173159", "revid": "23204", "url": "https://gl.wikipedia.org/wiki?curid=173159", "title": "There's No Home for You Here", "text": "\"There's No Home for You Here\" \u00e9 unha canci\u00f3n da banda estadounidense de garage rock The White Stripes, editada como cuarto sinxelo do seu \u00e1lbum \"Elephant\" o 15 de marzo do 2004 no Reino Unido. A cara-b do vinilo de 7\" \u00e9 un \"medley\" de \"I Fought Piranhas\" e \"Let's Build a Home\" (dos \u00e1lbums \"The White Stripes\" e \"De Stijl\" respectivamente). Foi gravada nos Electric Lady Studios o 16 de novembro de 2003 e non conseguiu entrar nas listas."}
{"id": "173160", "revid": "56817", "url": "https://gl.wikipedia.org/wiki?curid=173160", "title": "Blue Orchid", "text": "\"Blue Orchid\" \u00e9 unha canci\u00f3n da banda estadounidense de garage rock The White Stripes, editada como primeiro sinxelo do seu \u00e1lbum \"Get Behind Me Satan\" o 30 de maio do 2005.\nO sinxelo apareceu en tres versi\u00f3ns, cada unha delas con distintas canci\u00f3ns adicionais. Nas tres portadas aparecen d\u00faas persoas vestidas como os membros da banda igual que na capa do \u00e1lbum, pero se nota que son persoas distintas."}
{"id": "173161", "revid": "85894", "url": "https://gl.wikipedia.org/wiki?curid=173161", "title": "O Regueiro, Barbos, Ortigueira", "text": "O Regueiro \u00e9 un lugar da parroquia da Barbos no concello coru\u00f1\u00e9s de Ortigueira na comarca do Ortegal. Ti\u00f1a 5 habitantes no ano 2010 segundo datos do Instituto Nacional de Estad\u00edstica, dos cales 1 era home e 4 eran mulleres."}
{"id": "173162", "revid": "56817", "url": "https://gl.wikipedia.org/wiki?curid=173162", "title": "My Doorbell", "text": "\"My Doorbell\" \u00e9 unha canci\u00f3n da banda estadounidense de garage rock The White Stripes, editada como segundo sinxelo do \u00e1lbum \"Get Behind Me Satan\" o 3 de setembro do 2005."}
{"id": "173163", "revid": "1131", "url": "https://gl.wikipedia.org/wiki?curid=173163", "title": "O Lombo de Arriba, Barbos, Ortigueira", "text": "O Lombo de Arriba \u00e9 un lugar da parroquia da Barbos no concello coru\u00f1\u00e9s de Ortigueira na comarca do Ortegal. Non ti\u00f1a habitantes no ano 2010 segundo datos do Instituto Nacional de Estad\u00edstica."}
{"id": "173164", "revid": "56817", "url": "https://gl.wikipedia.org/wiki?curid=173164", "title": "The Denial Twist", "text": "\"The Denial Twist\" \u00e9 unha canci\u00f3n da banda estadounidense de garage rock The White Stripes, editada como terceiro sinxelo do seu \u00e1lbum \"Get Behind Me Satan\" o 7 de novembro do 2005."}
{"id": "173165", "revid": "22570", "url": "https://gl.wikipedia.org/wiki?curid=173165", "title": "A Costoira, C\u00e9ltigos, Ortigueira", "text": "A Costoira \u00e9 un lugar da parroquia da C\u00e9ltigos no concello coru\u00f1\u00e9s de Ortigueira na comarca do Ortegal. Non ti\u00f1a habitantes no ano 2010 segundo datos do Instituto Nacional de Estad\u00edstica."}
{"id": "173166", "revid": "22570", "url": "https://gl.wikipedia.org/wiki?curid=173166", "title": "Icky Thump (sinxelo)", "text": "\"Icky Thump\" \u00e9 unha canci\u00f3n da banda estadounidense de garage rock The White Stripes, editada como primeiro sinxelo do seu \u00e1lbum \"Icky Thump\" o 26 de abril do 2007,\nListaxe de canci\u00f3ns.\n7\" vinilo branco\n7\" normal\nCD promocional\nCD "}
{"id": "173167", "revid": "22570", "url": "https://gl.wikipedia.org/wiki?curid=173167", "title": "Fonterredonda, C\u00e9ltigos, Ortigueira", "text": "Fonterredonda \u00e9 un lugar da parroquia da C\u00e9ltigos no concello coru\u00f1\u00e9s de Ortigueira na comarca do Ortegal. Ti\u00f1a 4 habitantes no ano 2010 segundo datos do Instituto Nacional de Estad\u00edstica, dos cales 2 eran homes e 2 eran mulleres."}
{"id": "173168", "revid": "56817", "url": "https://gl.wikipedia.org/wiki?curid=173168", "title": "Rag and Bone", "text": "\"Rag and Bone\" \u00e9 unha canci\u00f3n da banda estadounidense de garage rock The White Stripes, editada como sinxelo do seu \u00e1lbum \"Icky Thump\" o 6 de xu\u00f1o do 2007. Foi lanzado gratuitamente coa revista \"NME\", cunha tirada de 120.000 exemplares, na que aparec\u00eda Meg White na portada."}
{"id": "173169", "revid": "56817", "url": "https://gl.wikipedia.org/wiki?curid=173169", "title": "-442", "text": "Outros.\nHistoria ano a ano"}
{"id": "173171", "revid": "89787", "url": "https://gl.wikipedia.org/wiki?curid=173171", "title": "Carlos Garc\u00eda Mart\u00ednez", "text": "Manuel Carlos Garc\u00eda Mart\u00ednez, nado en Santiago de Compostela o 25 de abril de 1945 e finado na mesma cidade o 17 de marzo de 2018, foi un historiador e dinamizador cultural galego.\nTraxectoria.\nLicenciado en Dereito en 1968, asumiu a direcci\u00f3n do Museo do Pobo Galego despois da morte de Ant\u00f3n Fraguas, entidade na que xa fora previamente patrono mentor e fundador, asumindo despois labores de secretario e de subdirector. Foi tam\u00e9n membro do Instituto de Estudos Galegos Padre Sarmiento, acad\u00e9mico correspondente da Real Academia Galega, integrante da Comisi\u00f3n Xestora do novo Seminario de Estudos Galegos, patr\u00f3n fundador da Fundaci\u00f3n Castelao, da Fundaci\u00f3n Pedr\u00f3n de Ouro, socio fundador da Asociaci\u00f3n de Amigos do Museo do Castro de Viladonga, presidente do Consello Galego de Museos e socio da Asociaci\u00f3n de Escritores en Lingua Galega.\nFoi galardoado co Premio Trasalba, outorgado pola Fundaci\u00f3n Otero Pedrayo, no ano 1999."}
{"id": "173173", "revid": "27155", "url": "https://gl.wikipedia.org/wiki?curid=173173", "title": "Robert Huber", "text": "Robert Huber, nado o 20 de febreiro de 1937 en M\u00fanic (Alema\u00f1a) \u00e9 un qu\u00edmico, bioqu\u00edmico e profesor universitario alem\u00e1n e ga\u00f1ador do Premio Nobel de Qu\u00edmica de 1988.\nTraxectoria.\nNaceu en M\u00fanic onde o seu pai, Sebastian, foi un caixeiro de banco. Foi educado no Humanistische Karls-Gymnasium desde 1947 ata 1956 e logo estudou qu\u00edmica na Universidade T\u00e9cnica de M\u00fanic, recibindo a s\u00faa licenciatura en 1960.\nPosteriormente ampliou os seus estudos realizando o doutoramento en bioqu\u00edmica no mesmo centro en 1972. Aquel mesmo ano foi nomeado director da Secci\u00f3n Bioqu\u00edmica do Instituto Max Planck da cidade de Martinsried, onde o seu equipo desenvolveu m\u00e9todos para a cristalograf\u00eda de prote\u00ednas. Entre 1976 e 1987 foi profesor de bioqu\u00edmica na Universidade T\u00e9cnica de M\u00fanic.\nEst\u00e1 casado e ten catro fillos.\nInvestigaci\u00f3ns cient\u00edficas.\nEn 1988 recibiu o Premio Nobel xunto con Johann Deisenhofer e Hartmut Michel. O tr\u00edo foi reco\u00f1ecido por cristalizar, por vez primeira, unha prote\u00edna importante para a fotos\u00edntese das cianobacterias e por determinar a estrutura de devandita prote\u00edna mediante cristalograf\u00eda de raios X. Este descubrimento foi moi importante para entender o proceso da fotos\u00edntese, a cal \u00e9 capaz de converter a enerx\u00eda luminosa en enerx\u00eda qu\u00edmica.\nMediante o uso de m\u00e9todos cristalogr\u00e1ficos a trav\u00e9s de raios X determinaron a posici\u00f3n exacta dos m\u00e1is de 10.000 \u00e1tomos que comp\u00f3n o complexo desta prote\u00edna, conseguindo crear as\u00ed a s\u00faa imaxe tridimensional. A s\u00faa investigaci\u00f3n aumentou a comprensi\u00f3n xeral dos mecanismos da fotos\u00edntese e revelou parecidos entre os procesos fotosint\u00e9ticos das plantas e as bacterias."}
{"id": "173175", "revid": "123354", "url": "https://gl.wikipedia.org/wiki?curid=173175", "title": "Gabriel G. Esteves", "text": "Gabriel G\u00f3mez Est\u00e9vez (Gabriel G. Esteves), nado en Par\u00eds o 9 de abril de 1980, \u00e9 un escritor galego.\nTraxectoria.\nFillo de emigrantes, naceu en Par\u00eds pero pasou a s\u00faa infancia e adolescencia en Vigo. En 1998 trasladouse a Santiago de Compostela para cursar a carreira de Filolox\u00eda Galega na Universidade de Santiago de Compostela. Actualmente segue a vivir na mesma cidade.\nTen traballado como profesor, asesor ling\u00fc\u00edstico, corrector, tradutor, monitor cultural e camareiro.\nEscritor en lingua galega, leva escribindo desde cativo. Na carreira d\u00e1 alg\u00fan recital de poes\u00eda, colabora coa revista \"A Caramuxa\", voceiro do grupo literario Colectivo Sacou, e ga\u00f1a o seu primeiro premio no campo da narrativa, grazas a unha serie de relatos reunidos baixo o t\u00edtulo \"O amor a trav\u00e9s dos tempos\". Unha vez acabada a carreira, en 2005 ga\u00f1a o premio Na Vangarda, que promociona a novos creadores (actual Xuventude Crea) co relato \"Mo\u00e7alomihi\", onde traslada o conflito \u00e1rabe-israel\u00ed a un mundo alternativo. En 2018 ve publicada a s\u00faa primeira obra, \"Matrioskas\", unha novela coral coa cidade de Santiago de Compostela como pano de fondo. En 2020 ga\u00f1a o premio Selic coa s\u00faa obra \"Baleiro\", novela futurista dist\u00f3pica ambientada tam\u00e9n na capital de Galiza. En 2021 leva o segundo premio do Manuel Murguia grazas ao relato \"A caverna de Lara\", onde se contan os efectos da pandemia de COVID-19 nunha adolescente. Nese mesmo ano, queda finalista nos premios Bellvei Negre e Sed de Mal con outra novela dist\u00f3pica, esta volta de x\u00e9nero negro, titulada \"Os fillos de Crono\". A finais de 2021 sae publicada en castel\u00e1n."}
{"id": "173176", "revid": "27155", "url": "https://gl.wikipedia.org/wiki?curid=173176", "title": "Hartmut Michel", "text": "Hartmut Michel, nado o 18 de xullo de 1948 en Ludwigsburg (Alema\u00f1a) \u00e9 un bioqu\u00edmico e profesor universitario alem\u00e1n galardoado co Premio Nobel de Qu\u00edmica do ano 1988.\nTraxectoria.\nEstudou bioqu\u00edmica na Universidade de Tubinga, ampliando os seus estudos na Universidade de W\u00fcrzburg, onde se doutorou en 1977. En 1979 integrouse no equipo investigador do Departamento de Bioqu\u00edmica do Instituto Max Planck de Martinsried e desde 1987 \u00e9 profesor de bioqu\u00edmica na Universidade Johann Wolfgang Goethe\nInvestigaci\u00f3ns cient\u00edficas.\nEn 1985, en colaboraci\u00f3n con Johann Deisenhofer e Robert Huber, descubriu a estrutura completa da prote\u00edna que se atopa na base do proceso de fotos\u00edntese, a cal \u00e9 capaz de converter a enerx\u00eda luminosa en enerx\u00eda qu\u00edmica e que denominaron centro de reacci\u00f3n fotosint\u00e9tico. Mediante o uso da cristalograf\u00eda de raios X conseguiron determinar a estrutura qu\u00edmica dos m\u00e1is de 10.000 \u00e1tomos que comp\u00f3n o complexo desta prote\u00edna, conseguindo recrear a s\u00faa imaxe tridimensional. A s\u00faa investigaci\u00f3n aumentou a comprensi\u00f3n xeral dos mecanismos da fotos\u00edntese e revelaron parecidos entre os procesos fotosint\u00e9ticos das plantas e das bacterias.\nEn 1988 foi galardoado, xunto aos seus compatriotas Deisenhofer e Huber, co Premio Nobel de Qu\u00edmica \"pola determinaci\u00f3n da estrutura tridimensional do centro da reacci\u00f3n fotosint\u00e9tica\".\nEn 1986, recibiu o Premio Gottfried Wilhelm Leibniz do \"Deutsce Forschungsgemeinschaft\" (Consello de Investigaci\u00f3n Alem\u00e1n), o maior galard\u00f3n da investigaci\u00f3n alem\u00e1."}
{"id": "173177", "revid": "5863", "url": "https://gl.wikipedia.org/wiki?curid=173177", "title": "Camilo Franco", "text": "Camilo Franco Iglesias, nado en Ourense o 10 de marzo de 1963, \u00e9 un escritor, cr\u00edtico teatral e xornalista galego.\nTraxectoria.\nTen colaborado con numerosos medios de comunicaci\u00f3n, entre eles \"La Voz de Galicia\" e a Radio Galega."}
{"id": "173182", "revid": "23204", "url": "https://gl.wikipedia.org/wiki?curid=173182", "title": "Xos\u00e9 Ant\u00f3n Fraga", "text": "Xos\u00e9 Ant\u00f3n Fraga V\u00e1zquez, nado na Coru\u00f1a o 18 de setembro de 1950, \u00e9 un experto en cultura cient\u00edfica (ensino, historia e divulgaci\u00f3n da ciencia). Tam\u00e9n \u00e9 co\u00f1ecido como Tino Fraga.\nTraxectoria.\nFormaci\u00f3n acad\u00e9mica.\nAcadou en 1973, na Universidade de Santiago de Compostela, a Licenciatura en Ciencias, secci\u00f3n Biol\u00f3xicas, e no ano 1992 o doutoramento en Biolox\u00eda. Posteriormente realizou o Posgrao en Historia das Ciencias e das T\u00e9cnicas no curso 1997-1998, na Universidade de Zaragoza. \nActivismo.\nNos anos setenta do s\u00e9culo XX participou activamente nas loitas do profesorado non numerario (PNNs) pola estabilidade no emprego e democratizaci\u00f3n do ensino. Foi fundador, e vicepresidente inicial, do Ateneo Ferrol\u00e1n (1976), as\u00ed como fundador do Sindicato Galego de Traballadores do Ensino en 1977. Vicepresidente de ADEGA.\nCarreira profesional.\nExerceu a docencia como catedr\u00e1tico de Biolox\u00eda e Xeolox\u00eda no IES Monelos da Coru\u00f1a onde tam\u00e9n foi director. Durante o trienio 2008-2011, levou a direcci\u00f3n dos Museos Cient\u00edficos Coru\u00f1eses. Desde 2013 \u00e9 acad\u00e9mico correspondente da Real Academia Galega. No per\u00edodo 2016-2020, dirixiu o Instituto Jos\u00e9 Cornide de Estudos Coru\u00f1eses.\nActividade no eido da Historia das Ciencias.\nAta o ano 2020, formou parte do Consello de Direcci\u00f3n de \"Llull\", revista de Historia das Ciencias da Sociedad Espa\u00f1ola de Historia de las Ciencias y de las T\u00e9cnicas. Na \u00c1rea do Seminario de Estudos Galegos, exerceu como Coordinador do Grupo de Traballo Interdisciplinar Ram\u00f3n Mar\u00eda Aller de Historia das Ciencias e das T\u00e9cnicas. No Consello da Cultura Galega, entre os anos 2008 e 2020, formou parte da Secci\u00f3n de Ciencia, promovendo e dirixindo o \"\u00c1lbum da Ciencia\" desde a s\u00faa creaci\u00f3n en 2011. \nAutor de m\u00e1is de cen publicaci\u00f3ns en revistas especializadas sobre diversos aspectos da cultura cient\u00edfica, ensino, historia e divulgaci\u00f3n da ciencia. Desde 2014 ven publicando no xornal \"La Opini\u00f3n A Coru\u00f1a\" os \u201cepisodios da cultura cient\u00edfica\u201d.\n\u00c9 promotor do Foro Humboldt Coru\u00f1a, creado en 2017, e no que participan o Concello da Coru\u00f1a, o Centro de Extensi\u00f3n Universitaria y Divulgaci\u00f3n Ambiental de Galicia (Ceida), a Universidade da Coru\u00f1a, o Instituto Jos\u00e9 Cornide de Estudos Coru\u00f1eses e a Reserva da biosfera Mari\u00f1as Coru\u00f1esas e Terras do Mandeo. En 2020 actuou de moderador nas II Xornadas Mulleres relevantes da Reserva da Biosfera MCeTM, dedicadas a Mar\u00eda Wonenburger, matem\u00e1tica galega con dimensi\u00f3n internacional."}
{"id": "173190", "revid": "85894", "url": "https://gl.wikipedia.org/wiki?curid=173190", "title": "Areas, Andavao, Boimorto", "text": "Areas \u00e9 un lugar da parroquia da Andavao no concello coru\u00f1\u00e9s de Boimorto na comarca de Arz\u00faa. Ti\u00f1a 22 habitantes no ano 2018 segundo datos do Instituto Nacional de Estad\u00edstica, dos cales 10 eran homes e 12 eran mulleres.\nEste lugar dista 3 quil\u00f3metros da capital do concello."}
{"id": "173194", "revid": "85894", "url": "https://gl.wikipedia.org/wiki?curid=173194", "title": "A Arent\u00eda, Andavao, Boimorto", "text": "A Arent\u00eda \u00e9 un lugar da parroquia da Andavao no concello coru\u00f1\u00e9s de Boimorto na comarca de Arz\u00faa. Ti\u00f1a 106 habitantes no ano 2018 segundo datos do Instituto Nacional de Estad\u00edstica, dos cales 56 eran homes e 50 eran mulleres.\nEste dista 4,5 quil\u00f3metros da capital do concello."}
{"id": "173195", "revid": "85894", "url": "https://gl.wikipedia.org/wiki?curid=173195", "title": "Os Cas\u00e1s, Andavao, Boimorto", "text": "Os Cas\u00e1s \u00e9 un lugar da parroquia da Andavao no concello coru\u00f1\u00e9s de Boimorto na comarca de Arz\u00faa. Ti\u00f1a 11 habitantes no ano 2018 segundo datos do Instituto Nacional de Estad\u00edstica, dos cales 5 eran homes e 6 eran mulleres."}
{"id": "173196", "revid": "85894", "url": "https://gl.wikipedia.org/wiki?curid=173196", "title": "O Gandar\u00f3n, Andavao, Boimorto", "text": "O Gandar\u00f3n \u00e9 un lugar da parroquia da Andavao no concello coru\u00f1\u00e9s de Boimorto na comarca de Arz\u00faa. Ti\u00f1a 5 habitantes no ano 2018 segundo datos do Instituto Nacional de Estad\u00edstica, dos cales 3 eran homes e 2 eran mulleres.\nToponimia.\n\"Gandar\u00f3n\" debe estar relacionado con \"g\u00e1ndara\", voz prerromana."}
{"id": "173197", "revid": "23204", "url": "https://gl.wikipedia.org/wiki?curid=173197", "title": "Xan Fraga", "text": "Xan M. Fraga Rodr\u00edguez, nado en Carballo en 1958, \u00e9 un historiador galego.\nTraxectoria.\nLicenciado en Xeograf\u00eda e Historia, Especialidade de Historia Contempor\u00e1nea, pola Universidade Central de Barcelona, e Diploma de Estudos Avanzados en Ciencias Pol\u00edticas pola Universidade Complutense de Madrid. Exerce de profesor de Historia no IES Alfredo Bra\u00f1as de Carballo.\nFundador da Agrupaci\u00f3n Cultural Lumieira de Carballo, \u00e9 articulista, conferenciante, relator e coordinador de diversos cursos de Historia, as\u00ed como membro do Instituto de Estudios Berganti\u00f1\u00e1ns."}
{"id": "173198", "revid": "85894", "url": "https://gl.wikipedia.org/wiki?curid=173198", "title": "O Hospital, Andavao, Boimorto", "text": "O Hospital \u00e9 un lugar da parroquia da Andavao no concello coru\u00f1\u00e9s de Boimorto na comarca de Arz\u00faa. Ti\u00f1a 5 habitantes no ano 2018 segundo datos do Instituto Nacional de Estad\u00edstica, dos cales 1 era un home e 4 eran mulleres."}
{"id": "173199", "revid": "85894", "url": "https://gl.wikipedia.org/wiki?curid=173199", "title": "Orros, Andavao, Boimorto", "text": "Orros \u00e9 un lugar da parroquia da Andavao no concello coru\u00f1\u00e9s de Boimorto na comarca de Arz\u00faa. Ti\u00f1a 15 habitantes no ano 2018 segundo datos do Instituto Nacional de Estad\u00edstica, dos cales 8 eran homes e 7 eran mulleres."}
{"id": "173200", "revid": "85894", "url": "https://gl.wikipedia.org/wiki?curid=173200", "title": "Parabico, Andavao, Boimorto", "text": "Parabico \u00e9 un lugar da parroquia da Andavao no concello coru\u00f1\u00e9s de Boimorto na comarca de Arz\u00faa. Ti\u00f1a 15 habitantes no ano 2018 segundo datos do Instituto Nacional de Estad\u00edstica, dos cales 8 eran homes e 7 eran mulleres."}
{"id": "173201", "revid": "85894", "url": "https://gl.wikipedia.org/wiki?curid=173201", "title": "A Pedreira, Andavao, Boimorto", "text": "A Pedreira \u00e9 un lugar da parroquia da Andavao no concello coru\u00f1\u00e9s de Boimorto na comarca de Arz\u00faa. Ti\u00f1a 2 habitantes no ano 2018 segundo datos do Instituto Nacional de Estad\u00edstica, dos cales 1 era home e 1 era muller."}
{"id": "173202", "revid": "85894", "url": "https://gl.wikipedia.org/wiki?curid=173202", "title": "A Ponte Pr\u00e9saras, Andavao, Boimorto", "text": "A Ponte Pr\u00e9saras \u00e9 un lugar da parroquia da Andavao no concello coru\u00f1\u00e9s de Boimorto na comarca de Arz\u00faa. Segundo o Instituto Nacional de Estad\u00edstica en 2018 ti\u00f1a tres habitantes (un home e d\u00faas mulleres)."}
{"id": "173203", "revid": "85894", "url": "https://gl.wikipedia.org/wiki?curid=173203", "title": "O Souto, Andavao, Boimorto", "text": "O Souto \u00e9 un lugar da parroquia da Andavao no concello coru\u00f1\u00e9s de Boimorto na comarca de Arz\u00faa. Ti\u00f1a 14 habitantes no ano 2018 segundo datos do Instituto Nacional de Estad\u00edstica, dos cales 7 eran homes e 7 eran mulleres."}
{"id": "173204", "revid": "85894", "url": "https://gl.wikipedia.org/wiki?curid=173204", "title": "A Torre, Andavao, Boimorto", "text": "A Torre \u00e9 un lugar da parroquia da Andavao no concello coru\u00f1\u00e9s de Boimorto na comarca de Arz\u00faa. Ti\u00f1a 8 habitantes no ano 2018 segundo datos do Instituto Nacional de Estad\u00edstica, dos cales 4 eran homes e 4 eran mulleres."}
{"id": "173205", "revid": "85894", "url": "https://gl.wikipedia.org/wiki?curid=173205", "title": "O Vilar, Andavao, Boimorto", "text": "O Vilar \u00e9 un lugar da parroquia da Andavao no concello coru\u00f1\u00e9s de Boimorto na comarca de Arz\u00faa. Ti\u00f1a 11 habitantes no ano 2018 segundo datos do Instituto Nacional de Estad\u00edstica, dos cales 5 eran homes e 6 eran mulleres."}
{"id": "173206", "revid": "1131", "url": "https://gl.wikipedia.org/wiki?curid=173206", "title": "Orros", "text": "O top\u00f3nimo galego Orros pode referirse a:"}
{"id": "173207", "revid": "21293", "url": "https://gl.wikipedia.org/wiki?curid=173207", "title": "CCTV News Channel", "text": ""}
{"id": "173208", "revid": "1131", "url": "https://gl.wikipedia.org/wiki?curid=173208", "title": "Hospital (hom\u00f3nimos)", "text": "Un hospital \u00e9 unha instalaci\u00f3n destinada ao diagn\u00f3stico, tratamento e curaci\u00f3n de doenzas. Como top\u00f3nimo pode referirse a:"}
{"id": "173209", "revid": "1131", "url": "https://gl.wikipedia.org/wiki?curid=173209", "title": "Gandar\u00f3n", "text": "O top\u00f3nimo galego Gandar\u00f3n indica unha g\u00e1ndara grande. Pode referirse a:"}
{"id": "173210", "revid": "89787", "url": "https://gl.wikipedia.org/wiki?curid=173210", "title": "Josep Maria Roca Bigas", "text": "Josep Maria 'Titi' Roca i Bigas, nado en Vic o 12 de maio de 1981 \u00e9 un xogador de h\u00f3ckey a pat\u00edns catal\u00e1n que actualmente xoga na posici\u00f3n de dianteiro no Club Pat\u00ed Vic, club no que debutou no seu primeiro equipo na tempada 1998-99 e do cal actualmente \u00e9 capit\u00e1n."}
{"id": "173212", "revid": "19415", "url": "https://gl.wikipedia.org/wiki?curid=173212", "title": "CE Noia", "text": ""}
{"id": "173213", "revid": "19415", "url": "https://gl.wikipedia.org/wiki?curid=173213", "title": "HC Liceo", "text": ""}
{"id": "173216", "revid": "47401", "url": "https://gl.wikipedia.org/wiki?curid=173216", "title": "Sidney Altman", "text": "Sidney Altman, nado en Montreal, Quebec (Canad\u00e1) o 7 de maio de 1939 e finado en Rockleigh, Nova Jersey, o 5 de abril de 2022, foi un bi\u00f3logo molecular canadense-estadounidense, ga\u00f1ador do premio Nobel de Qu\u00edmica de 1989.\nTraxectoria.\nObtivo a s\u00faa licenciatura en f\u00edsica no Instituto de Tecnolox\u00eda de Massachusetts (MIT) en 1960, pasou 18 meses como estudante de gradaci\u00f3n en f\u00edsica na Universidade de Columbia e despois obtivo o doutoramento en bioqu\u00edmica da Universidade de Colorado en 1967.\nXunto a Thomas Cech recibiu o premio Nobel de Qu\u00edmica polo descubrimento das propiedades catal\u00edticas do \u00e1cido ribonucleico (ARN). Ambos os investigadores da Universidade Yale demostraron que o ARN \u00e9 o soporte qu\u00edmico da herdanza, intervindo nas reacci\u00f3ns qu\u00edmicas que posibilitaron a aparici\u00f3n da vida na terra.\nDesde 1971, foi profesor de biolox\u00eda na Universidade Yale."}
{"id": "173217", "revid": "22570", "url": "https://gl.wikipedia.org/wiki?curid=173217", "title": "RCA", "text": "RCA p\u00f3dese referir a:"}
{"id": "173218", "revid": "109216", "url": "https://gl.wikipedia.org/wiki?curid=173218", "title": "Conector RCA", "text": "O RCA \u00e9 un tipo de conector el\u00e9ctrico com\u00fan no mercado audiovisual. O nome \"RCA\" deriva de Radio Corporation of America, que dese\u00f1ou o conector nos anos 1940.\nO conector macho ten un polo no centro (+) rodeado por un pequeno anel met\u00e1lico (-) (\u00e1s veces con marcas). O RCA femia hai como polo central un burato cuberto por outro anel met\u00e1lico, este m\u00e1is pequeno que o do macho para que se xunten sen problemas.\nAmbos conectores (macho e femia) te\u00f1en unha parte intermedia de pl\u00e1stico, que funciona de illante el\u00e9ctrico.\nO seu nome t\u00e9cnico \u00e9 CINCH.\nCores dos conectores.\nNota: a cor negra pode substitu\u00edr a branca ou a p\u00farpura."}
{"id": "173219", "revid": "56817", "url": "https://gl.wikipedia.org/wiki?curid=173219", "title": "Suarriba, O Ermo, Ortigueira", "text": "Suarriba \u00e9 un lugar da parroquia do Ermo no concello Coru\u00f1\u00e9s de Ortigueira na comarca do Ortegal. Segundo datos do IGE en 2011 ti\u00f1a 6 habitantes (4 mulleres e 2 homes), o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 8 habitantes."}
{"id": "173222", "revid": "98629", "url": "https://gl.wikipedia.org/wiki?curid=173222", "title": "Sociedade Deportiva Villestro", "text": "A Sociedade deportiva Villestro \u00e9 un club de f\u00fatbol galego, da parroquia de Santa Mar\u00eda de Villestro, pertencente ao concello de Santiago de Compostela. Foi fundado en 1983 e actualmente xoga no grupo II da Primeira Auton\u00f3mica de Galicia.\nHistoria.\nO 7 de agosto de 1983 a Federaci\u00f3n Galega de F\u00fatbol aceptaba a solicitude de afiliaci\u00f3n do Club as\u00ed como a petici\u00f3n de ser inclu\u00eddo en competici\u00f3ns oficiais asign\u00e1ndolle o n\u00famero 1.405. O 18 de agosto de 1983 pres\u00e9ntase na Delegaci\u00f3n de Santiago o primeiro bolet\u00edn de afiliaci\u00f3n, quedando deste xeito inscrito na competici\u00f3n.\nCon todo preparado para o debut xurdiu un inconveniente, o campo de f\u00fatbol non estaba en condici\u00f3ns para albergar ningunha competici\u00f3n, polo que os primeiros encontros ter\u00edan que xogarse no campo de f\u00fatbol de Bri\u00f3n. O 10 de outubro de 1983 a S.D. Villestro disputou o seu primeiro partido oficial perante o Rial, acadando a vitoria por un marcador de 8-1.\nUnha vez consolidado o equipo afeccionado, barallouse a posibilidade de crear categor\u00edas inferiores que surtiran \u00f3 primeiro equipo de efectivos. As\u00ed, na tempada 1986-87, crear\u00edase o primeiro equipo infantil da historia da S.D. Villestro. No seu primeiro encontro oficial contra o Feiraco-Negreira lograr\u00eda a vitoria por 3-1, acadando esa mesma tempada os t\u00edtulos de Liga e Copa, as\u00ed como o Diploma \u00e1 Deportividade.\nO 10 de agosto de 1987 solicit\u00e1base por escrito ante a Federaci\u00f3n a incursi\u00f3n do equipo xuvenil na competici\u00f3n oficial, polo que na tempada 1987-88 apareceu o primeiro equipo xuvenil da historia do Club.\nLogo de catro anos que (1989-1993) en que o club permaneceu completamente inactivo, na tempada 1993-94 a S.D. Villestro retornou \u00e1 competici\u00f3n oficial. Creouse unha nova Directiva da man de Jes\u00fas Conde, abr\u00edndose deste xeito unha nova etapa no Villestro chea de ilusi\u00f3n \u00e1 vez que de escepticismo e cos obxectivos claros de fomentar o deporte na parroquia e que non rematase todo como na etapa anterior. Dende ent\u00f3n a SD Villestro creou varios equipos de f\u00fatbol base. Na actualidade pose unha das canteiras mais potentes da cidade de Santiago sendo un claro referente para un futuro moi pr\u00f3ximo.\nEstadio.\nA SD Villestro xoga os seus partidos como local no campo da Barrosa con capacidade para 200 espectadores. O campo foi inaugurado o 6 de febreiro do 2011. Co obxecto de responder \u00e1s necesidades da parroquia de Villestro, onde se v\u00e9n desenvolvendo unha intensa actividade futbol\u00edstica dende hai anos, o Concello constru\u00edu un novo campo de herba artificial que substit\u00fae ao anterior de area. As dimensi\u00f3ns do campo son de 105 x64 metros.\nEquipos.\nA SD Villestro disp\u00f3n de polo menos un equipo en cada unha das categor\u00edas do f\u00fatbol base. Estes equipos est\u00e1n formando cada ano a xogadores de f\u00fatbol de gran nivel, chegando incluso a marchar a equipos como os filiais do Deportivo da Coru\u00f1a ou SD Negreira. Esta canteira alimenta dende fai ano a maior\u00eda das ligas de Santiago. A SD Villestro disp\u00f3n de equipos tanto en f\u00fatbol sala como en f\u00fatbol campo en t\u00f3dalas s\u00faas categor\u00edas.\nF\u00fatbol Campo.\nEn resumo, o Villestro traballa aproximadamente, con 160 nenos nas categor\u00edas de f\u00fatbol base (dende Prebenxam\u00edn ata Xuvenil) e con m\u00e1is de 30 xogadores nas categor\u00edas superiores.\nLogros Deportivos.\n\"Tempada 1986/87\"\n\"Tempada 1998/99\"\n\"Tempada 1999/00\"\n\"Tempada 2000/01\"\n\"Tempada 2002/03\""}
{"id": "173228", "revid": "23204", "url": "https://gl.wikipedia.org/wiki?curid=173228", "title": "Compresor (son)", "text": "Un compresor \u00e9 un procesador de din\u00e1mica que ten a finalidade de reducir o nivel dos sinais con exceso de volume. As raz\u00f3ns de comprimir son a de controlar a enerx\u00eda dun sinal, controlar o nivel pico dun sinal e a de reducir a marxe din\u00e1mica.\nHistoria.\nO compresor orixinal non era un compresor sen\u00f3n un limitador, e inventouse para protexer os transmisores de radio AM de picos e transitorios que conti\u00f1an m\u00fasica e voz. Nos anos 30 a tecnolox\u00eda do son funcionaba a v\u00e1lvulas como elemento principal, pero tam\u00e9n exist\u00edan uns compresores de ponte de d\u00edodos que se usaron durante pouco tempo pero con moito \u00e9xito.\nControis.\nA compresi\u00f3n non \u00e9 un labor doado porque precisa caracter\u00edsticas moi diferentes en funci\u00f3n do tipo de sinal.\nP\u00f3dese encontrar m\u00e1is que os que se detallan a continuaci\u00f3n ou directamente non te\u00f1en porque ter todos:"}
{"id": "173230", "revid": "85894", "url": "https://gl.wikipedia.org/wiki?curid=173230", "title": "O Campo da Lanza, Os \u00c1nxeles, Boimorto", "text": "O Campo da Lanza \u00e9 un lugar da parroquia dos \u00c1nxeles no concello coru\u00f1\u00e9s de Boimorto na comarca de Arz\u00faa. Ti\u00f1a 75 habitantes no ano 2018 segundo datos do Instituto Nacional de Estad\u00edstica, dos cales 36 eran homes e 39 eran mulleres."}
{"id": "173231", "revid": "1131", "url": "https://gl.wikipedia.org/wiki?curid=173231", "title": "Estaci\u00f3n de San Xo\u00e1n de Vilanova", "text": "Vilanova \u00e9 un apeadoiro de Adif, situado no lugar do Barreiro, parroquia de Vilanova, no concello de Lal\u00edn, provincia de Pontevedra. Est\u00e1 situada na li\u00f1a A Coru\u00f1a-Madrid e actualmente non presta servizos de pasaxeiros."}
{"id": "173232", "revid": "85894", "url": "https://gl.wikipedia.org/wiki?curid=173232", "title": "As Corredoiras, Os \u00c1nxeles, Boimorto", "text": "As Corredoiras \u00e9 un lugar da parroquia dos \u00c1nxeles no concello coru\u00f1\u00e9s de Boimorto na comarca de Arz\u00faa. Ti\u00f1a 53 habitantes no ano 2018 segundo datos do Instituto Nacional de Estad\u00edstica, dos cales 29 eran homes e 24 eran mulleres.\nTop\u00f3nimo.\nO top\u00f3nimo \"Corredoira\" fai referencia a un cami\u00f1o para carros."}
{"id": "173233", "revid": "85894", "url": "https://gl.wikipedia.org/wiki?curid=173233", "title": "A Peroxa, Os \u00c1nxeles, Boimorto", "text": "A Peroxa \u00e9 un lugar da parroquia dos \u00c1nxeles no concello coru\u00f1\u00e9s de Boimorto na comarca de Arz\u00faa. Ti\u00f1a 6 habitantes no ano 2018 segundo datos do Instituto Nacional de Estad\u00edstica, dos cales 2 eran homes e 4 eran mulleres."}
{"id": "173236", "revid": "85894", "url": "https://gl.wikipedia.org/wiki?curid=173236", "title": "A Rigueira, Tuxe, O Bolo", "text": "A Rigueira \u00e9 un lugar da parroquia de Tuxe no concello ourens\u00e1n do Bolo na comarca de Valdeorras. Segundo o INE e o IGE no ano 2011 ti\u00f1a 18 habitantes (9 homes e 9 mulleres), 3 m\u00e1is ca no ano anterior."}
{"id": "173237", "revid": "1131", "url": "https://gl.wikipedia.org/wiki?curid=173237", "title": "Rigueira", "text": "O top\u00f3nimo Rigueira pode referirse a:\nAmais, como apelido pode referirse a:"}
{"id": "173238", "revid": "85894", "url": "https://gl.wikipedia.org/wiki?curid=173238", "title": "Tuxe, Tuxe, O Bolo", "text": "Tuxe \u00e9 un lugar da parroquia de Tuxe no concello ourens\u00e1n do Bolo na comarca de Valdeorras. \nTi\u00f1a 28 habitantes no ano 2011 segundo datos do INE e do IGE, dos cales 10 eran homes e 18 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 28 habitantes (11 homes e 18 mulleres).\nNo ano 2009 ti\u00f1a 29 habitantes, segundo datos do Instituto Nacional de Estad\u00edstica, dos cales 11 eran homes e 18 eran mulleres."}
{"id": "173239", "revid": "85894", "url": "https://gl.wikipedia.org/wiki?curid=173239", "title": "O Vao, Tuxe, O Bolo", "text": "O Vao \u00e9 un lugar da parroquia de Tuxe no concello ourens\u00e1n do Bolo na comarca de Valdeorras. \nSegundo o INE e o IGE en 2011 ti\u00f1a cinco habitantes (dous homes e tres mulleres), a mesma cantidade ca en 2010 e 2009.\nD\u00e1 nome ao encoro do Vao, constru\u00eddo a mediados do s\u00e9culo XX no r\u00edo Bibei pola empresa Saltos del Sil. Do outro lado do r\u00edo est\u00e1 o poboado do Vao (na parroquia de Reigada, no concello de Manzaneda), creado para acoller traballadores da empresa."}
{"id": "173240", "revid": "23204", "url": "https://gl.wikipedia.org/wiki?curid=173240", "title": "Ram\u00f3n Mu\u00f1iz", "text": "Ram\u00f3n Mu\u00f1iz de las Cuevas, nado en Ourense o 6 de agosto de 1942 e finado o 30 de novembro de 2018, foi un soci\u00f3logo e pol\u00edtico galego.\nTraxectoria.\nLicenciado en Ciencias Pol\u00edticas e Sociolox\u00eda, funcionario estatal, traballou como soci\u00f3logo rural no Servizo de Extensi\u00f3n Agraria, despois foi transferido \u00e1 Xunta de Galicia no \u00e1mbito dos servizos sociais, exercendo no goberno tripartito de xefe de servizo de planificaci\u00f3n. Experto en temas sociais, promoveu varias ONG como a Asociaci\u00f3n de Traballo Social Comunitario da que foi presidente e a Rede Galega de Loita contra a Pobreza e a Exclusi\u00f3n Social, actuando como vicepresidente.\nFoi membro da direcci\u00f3n nacional da UPG na \u00e9poca da clandestinidade. Fundador dos CALL (Comit\u00e9s de Axuda \u00e1 Loita Labrega) e promotor das Comisi\u00f3ns Labregas e da ANPG na clandestinidade. Tam\u00e9n foi un dos promotores e fundadores do BNG e membro da s\u00faa primeira Direcci\u00f3n Nacional como independente.\nFoi presidente da \"Irmandade Moncho Valcarce\". Tam\u00e9n articulista do xornal galego de informaci\u00f3n xeral \"A Peneira\" e da s\u00faa edici\u00f3n dixital."}
{"id": "173242", "revid": "23204", "url": "https://gl.wikipedia.org/wiki?curid=173242", "title": "Manuela Fraguela", "text": "Manuela Fraguela Seoane, nada en Ferrol, \u00e9 unha economista e pol\u00edtica galega. Foi profesora na facultade de econom\u00eda e tenente alcaldesa de Santiago de Compostela. Posteriormente foi directora de Facenda da Xunta de Galicia.\nTraxectoria.\nFilla de militar, estudou Econ\u00f3micas en Madrid. Trasladouse a Santiago de Compostela en 1970 e incorporouse como profesora non numeraria \u00e1 Facultade de Econ\u00f3micas en 1971, na que foi profesora contratada at\u00e9 1984. En Compostela entrou en contacto coa UTEG e a ANPG. Opositou a secretaria da administraci\u00f3n local conseguindo praza nun concello da provincia de Zamora, e trasladouse ao ano seguinte ao de Negreira e despois ao de Nar\u00f3n. Entrou como funcionaria da Xunta e dende 1988 traballou no Instituto Galego de Estat\u00edstica.\nMilitante da UPG e da ANPG, foi cabeza de lista do BNPG pola provincia da Coru\u00f1a nas primeiras elecci\u00f3ns xerais. Nas primeiras elecci\u00f3ns municipais da democracia foi elixida concelleira no concello de Santiago pola mesma fronte. En maio de 1981 foi expulsada da UPG. En outubro de 1981 dimitiu xunto con outros concelleiros (Xulio Rodr\u00edguez e Teresa Conde-Pumpido) a ra\u00edz dun conflito interno no BNPG que acabou coa s\u00faa expulsi\u00f3n xunto a dun bo n\u00famero de militantes e dirixentes. Logo militou no colectivo Asemblea de Nacionalistas Galegos (formado por ex militantes da UPG e a ANPG como Francisco Garc\u00eda Montes) que participou nas reuni\u00f3ns previas \u00e1 creaci\u00f3n do BNG, a\u00ednda que se retirou en xullo de 1982 acusando \u00e1 fronte de indefinici\u00f3n ideol\u00f3xica.\nFoi Subdirectora xeral de Promoci\u00f3n Industrial e Comercio Exterior entre 2006 e 2009. \u00c9 portavoz da Plataforma de Pensionistas de Compostela.\nVida persoal.\nEst\u00e1 casada con Ram\u00f3n L\u00f3pez-Suevos e \u00e9 nai da xu\u00edza Ana L\u00f3pez-Suevos Fraguela."}
{"id": "173245", "revid": "23204", "url": "https://gl.wikipedia.org/wiki?curid=173245", "title": "Angels Fall First", "text": "Angels Fall First, \u00e9 o primeiro \u00e1lbum da banda finesa de Symphonic Power Metal Nightwish, lanzado en 1997 por Spinenfarm Record. Existe unha edici\u00f3n limitada (500 copias) que incl\u00fae so sete canci\u00f3ns, dous das cales non est\u00e1n na edici\u00f3n normal. A\u00ednda que o \u00fanico single, \"The Carpenter\" (single en conxunto con Children of Bodom e Thy Serpent), alcanzuo o n\u00famero tres nas listas finesas, a banda non chegou a ter fama nacional ata o seu segundo \u00e1lbum, \"Oceanborn\".\nAs voces masculinas de \"Beauty and the Beast\", \"The Carpenter\", \"Astral Romance\" e \"Once Upon a Troubadour\" son interpretadas por Tuomas Holopainen. \"Elvenpath\" usa partes do pr\u00f3logo do filme de 1978 \"O Se\u00f1or dos Aneis\" dirixido por Ralph Bakshi. As canci\u00f3ns na edici\u00f3n limitada son as mesmas que na s\u00faa segunda demo, chamada tam\u00e9n Angels Fall First.\nCr\u00e9ditos.\nInvitados:"}
{"id": "173246", "revid": "1888", "url": "https://gl.wikipedia.org/wiki?curid=173246", "title": "Pastor D\u00edaz", "text": ""}
{"id": "173247", "revid": "98629", "url": "https://gl.wikipedia.org/wiki?curid=173247", "title": "Etapa de potencia", "text": "A etapa de potencia ou amplificador de potencia \u00e9 o/a encargada de subministrarlle a potencia aos altofalantes ao ritmo do sinal de entrada. Os altofalantes transforman a potencia el\u00e9ctrica en potencia ac\u00fastica. F\u00e1lase de etapa de potencia ou amplificador de potencia no \u00e1mbito do son profesional, en cambio f\u00f3ra deste f\u00e1lase de amplificador soamente. Un amplificador dom\u00e9stico e unha etapa de potencia te\u00f1en como principal tarefa a mesma: amplificar o sinal, a\u00ednda que te\u00f1en tam\u00e9n diferenzas importantes.\nO sinal el\u00e9ctrico \u00e1 sa\u00edda da etapa de potencia ten igual forma de onda que na entrada, mais var\u00edan as magnitudes. En lugar de tensi\u00f3ns de decenas de milivoltios (mV), alimenta os altofalantes con tensi\u00f3ns de decenas de voltios (V) e correntes de varios amperios (A). O sinal de li\u00f1a que entra ao amplificador m\u00eddese en miliwatios, \u00e9 dicir, ten unha potencia m\u00e1is de 1 000 veces maior que a que ter\u00e1 na sa\u00edda. O produto da voltaxe pola intensidade de corrente, \u00e9 a potencia (P) en watios (W) I x V = P. Toda a tensi\u00f3n e corrente que se empregar\u00e1 en mover os altofalantes, sae da fonte de alimentaci\u00f3n interna que \u00e1 s\u00faa vez a toma da rede el\u00e9ctrica xeral.\nA principal caracter\u00edstica que define a unha etapa de potencia \u00e9 a potencia que pode entregar \u00e1 sa\u00edda, que \u00e9 maior que a que pode entregar un amplificador dom\u00e9stico. Polo contrario, a calidade ou fidelidade do son que pode dar unha etapa profesional, \u00e9 menor que a que d\u00e1 un amplificador dom\u00e9stico Hi-Fi. As etapas de potencia non te\u00f1en certos elementos t\u00edpicos dos amplificadores como por exemplo os previos, selector de previos ou controis de ton. A t\u00edpica etapa de potencia ter\u00e1 unha tecla de acendido, un par de controis de nivel por ser est\u00e9reo e alg\u00fan dispositivo que indique o estado de traballo instant\u00e1neo: ben leds (luces) ou ben medidores de agulla (un por canal).\nDefinici\u00f3ns.\nAdemais adoitan incorporar unha luz de aviso de protecci\u00f3n activada e outra de clipping, que se acende nos picos de sinal cando unha etapa de potencia est\u00e1 comezando a saturarse e corre perigo de avar\u00eda ou de que salte algunha protecci\u00f3n que a deixe f\u00f3ra de funcionamento por un tempo; normalmente ata que se refrixera o suficiente. Potencia entregada \u00e1 carga (altofalante). Existen d\u00faas medidas de potencia definidas:\nPotencia nominal, RMS, eficaz ou continua: def\u00ednese como a potencia que o amplificador \u00e9 capaz de proporcionar \u00e1 carga nominal (normalmente 8 ohmios), con ambas as canles excitadas simultaneamente nunha marxe de frecuencias de 20\u00a0Hz a 20 KHz e cunha distorsi\u00f3n harm\u00f3nica THD menor que a determinada. O sinal que se utiliza para esta medida \u00e9 un tono sinusoidal puro de 1 000\u00a0Hz. Isto significa que se excitan ambas as canles con 1 KHz, \u00e1 sa\u00edda con\u00e9ctase a carga correspondente segundo o fabricante e s\u00f3bese a potencia ata que a THD chega \u00e1 indicada polo fabricante; ent\u00f3n alcanzouse a potencia nominal. Debido a que o sinal musical que adoitan excitar os amplificadores te\u00f1en pouco que ver co sinal sinusoidal usado para medir a potencia nominal, rec\u00f3rrese \u00e1 potencia musical.\nPotencia musical ou de pico: \u00e9 a m\u00e1xima potencia que pode dar o amplificador a intervalos curtos de tempo. Un dos sinais propostos como sinal utilizado \u00e9 unha sinusoide de 1 KHz pero con picos de 20 ms onde o nivel pasa a ser dez veces maior. Ao contrario que ocorre coa potencia nominal, non hai un procedemento est\u00e1ndar de medida co que os valores resultantes te\u00f1en que vir acompa\u00f1ados do m\u00e9todo de medida usado para ter validez. Por este motivo, \u00e1 hora de decidir entre dous amplificadores, \u00e9 mellor contar coa informaci\u00f3n da potencia nominal. Nas especificaci\u00f3ns t\u00e9cnicas dunha etapa ou amplificador de potencia, f\u00e1lase de potencia sen m\u00e1is. Esta \u00e9 a potencia nominal ou eficaz. Os sufixos (nominal, musical, RMS) \u00fasanse m\u00e1is, curiosamente en amplificadores dom\u00e9sticos, \u00e1s veces, para \"estirar\" a potencia real do aparato e outras para complicar a s\u00faa comprensi\u00f3n.\nResposta en frecuencia: Unicamente hai que dicir que en xeral a resposta en frecuencia ser\u00e1 peor que nos amplificadores HI-FI dom\u00e9sticos. Ademais a resposta en frecuencia das etapas de potencia \u00e9 mellor cando traballa a baixa potencia que cando traballa a m\u00e1xima potencia. Isto \u00e9 debido a que no segundo caso ten que manexar grandes tensi\u00f3ns e intensidades. Slew rate: \u00c9 unha medida da rapidez coa que a etapa pode variar a tensi\u00f3n \u00e1 sa\u00edda. As unidades desta medida son voltios partido unidade de tempo (V/s), a\u00ednda que se acostuma expresar en V/\u00b5s (voltios / microsegundo). Esta medida dinos exactamente cantos voltios pode aumentar a tensi\u00f3n de sa\u00edda nun microsegundo (0,000001 segundos). Canto maior sexa o valor do Slew-rate do equipo, mellor ser\u00e1 este. O problema que se d\u00e1 cando o equipo ten un slew rate insuficiente, \u00e9 que non pode seguir as variaci\u00f3ns grandes de sinal, provocando o efecto de triangulaci\u00f3n, \u00e9 dicir, deformando o sinal e xerando distorsi\u00f3n. Este efecto de triangulaci\u00f3n, producirase cando o equipo traballe a alta potencia, xa que \u00e9 a\u00ed onde se lle esixen grandes variaci\u00f3ns da tensi\u00f3n de sa\u00edda.\nSensibilidade de entrada: \u00c9 o valor en voltios da tensi\u00f3n que hai que aplicarlle \u00e1 entrada da etapa de potencia para obter \u00e1 sa\u00edda a potencia nominal cando o aparato traballa \u00e1 m\u00e1xima potencia. A sensibilidade \u00e9 unha medida de calidade, canto m\u00e1is sensible sexa a etapa de potencia, maior calidade ter\u00e1. A sensibilidade de entrada nunha etapa de potencia, equivale \u00e1 agudeza auditiva dun o\u00ednte; se ten pouca sensibilidade, \u00e9 duro de o\u00eddos. A sensibilidade m\u00eddese da seguinte forma: co control de nivel \u00e1 m\u00e1xima potencia, vaise aumentando o nivel de tensi\u00f3n do sinal sinusoidal de entrada de 1000\u00a0Hz, ata que \u00e1 carga (altofalante) se lle estea entregando a potencia nominal. A potencia consumida na carga p\u00f3dese calcular porque se co\u00f1ece o valor da mesma (R ohmios) e se mide a tensi\u00f3n en bornes (V voltios), as\u00ed a potencia nominal en watios \u00e9: P = V2/R.\nImpedancia de entrada: \u00c9 a resistencia el\u00e9ctrica que \"ve\" o equipo anterior. Os valores m\u00e1is normais at\u00f3panse entre 10 e 50 Ohmios (W). En son, o que se busca \u00e9 cumprir o principio da m\u00e1xima transferencia de enerx\u00eda. \u00c9 dicir, impedancias de sa\u00edda dos aparatos moi baixas (arededor de 1 ohmio) e impedancias de entrada moi altas (da orde de decenas de miles de ohmios).\nImpedancia de sa\u00edda: \u00c9 a resistencia que \"ve\" o equipo posterior \u00e1 etapa. \u00c9 \u00fatil cando se usan modelos el\u00e9ctricos simplificados. Tr\u00e1tase dun valor s\u00f3 resistivo que fai que parte da potencia xerada se consuma na sa\u00edda mesma do amplificador. O criterio de adaptaci\u00f3n en tensi\u00f3n busca que a impedancia de sa\u00edda do amplificador sexa a menor posible e a da carga (altofalante) sexa a maior posible. Deste modo a maior parte da potencia consumirase no altofalante. A intensidade de corrente \u00e9 a mesma para as d\u00faas cargas xa que est\u00e1n en serie, por tanto, a de maior valor consumir\u00e1 m\u00e1is potencia.\nFactor de amortecemento: O factor de amortecemento e o damping factor (DF) son a mesma cousa. \u00c9 a relaci\u00f3n entre a impedancia da carga e a impedancia de sa\u00edda do amplificador: DF=FA=Recarga/Rsa\u00edda_ampli. Por impedancia da carga ent\u00e9ndese exclusivamente a impedancia do altofalante. Ad\u00f3itase tomar o valor nominal, que \u00e9 s\u00f3 resistivo. O que fan moitos fabricantes \u00e9 dar o Damping Factor para un valor concreto de resistencia de carga. Por exemplo, FA=150 para recarga = 8 ohms a 1\u00a0kHz. Co cal p\u00f3dese despexar que a impedancia de sa\u00edda a 1\u00a0kHz es 8/150 = 0,053 ohms. Son distintas formas de presentar o mesmo dato, a impedancia de sa\u00edda. FA=DA=150 significa que a carga consome 150 veces o que consome a sa\u00edda da etapa ou que a sa\u00edda consumir\u00e1 aproximadamente 1/150 da potencia total.\nA medida te\u00f3rica que realiza o fabricante non incl\u00fae a resistencia que engade o cable. O que \u00e9 normal, xa que iso depender\u00e1 da instalaci\u00f3n final. Cando entre a carga (altofalante) e a sa\u00edda da etapa hai cable, a resistencia deste ha de engadirse \u00e1 impedancia de sa\u00edda da etapa para obter o novo valor do factor de amortecemento. Un cable malo ter\u00e1 un valor de resistencia alto, que se multiplicar\u00e1 polos metros de cable, facendo que dimin\u00faa o factor de amortecemento. \u00c9 dicir, agora \u00e1 carga ch\u00e9galle menos potencia.\nSe o cable ten unha resistencia en total de 1ohm, agora FA=8/ (0.053+1) que \u00e9 case o mesmo que 8/1, co que agora FA=8; o que significa que de cada nove partes de potencia, unha cons\u00f3mese antes de chegar \u00e1 carga e oito na carga. De 100W, s\u00f3 88,8 se consomen na carga.\nO factor de amortecemento relaci\u00f3nase coa capacidade do amplificador de controlar o altofalante en baixas frecuencias, debido \u00e1s tensi\u00f3ns provenientes do bobinado do altofalante nos grandes desprazamentos. Ao igual que para mover un altofalante de graves fai falta moita tensi\u00f3n, a tensi\u00f3n producida pola forza contraelectromotriz que se xera na bobina ao atravesar o campo magn\u00e9tico, tam\u00e9n \u00e9 alta. Por este motivo, o factor de amortecemento afecta especialmente en baixas frecuencias.\nSe o amplificador ten \u00e1 s\u00faa sa\u00edda un valor de damping baixo, as tensi\u00f3ns \u00e1 s\u00faa sa\u00edda provenientes do altofalante cancelar\u00e1n as que el xera, co que non poder\u00e1 controlar ben o altofalante. Canto maior sexa o valor do factor de amortecemento, en mellores condici\u00f3ns (con menos cancelaci\u00f3ns) chega o sinal que xera o amplificador ao altofalante. Resumindo, o factor de amortecemento en canto a perdas de potencia se refire, afecta a todas as frecuencias. Respecto ao control dos altofalantes afecta basicamente \u00e1s baixas frecuencias.\nRendemento: Este dato informa de canta enerx\u00eda entrega \u00e1 s\u00faa sa\u00edda (cable + altofalantes) a etapa de potencia, de toda a que consome. A parte de enerx\u00eda que non sae cons\u00f3mese en forma de calor. A maior parte deste calor prod\u00facese na etapa de potencia, que \u00e9 a que manexa grandes tensi\u00f3ns e intensidades. Para que o exceso de calor non a dane, empr\u00e9ganse disipadores de calor e ventiladores para forzar o fluxo de aire. Para instalaci\u00f3ns grandes do tipo de megafon\u00eda ou escenarios que dependen de grupos electr\u00f3xenos aut\u00f3nomos, o rendemento \u00e9 un factor importante na elecci\u00f3n do modelo das etapas de potencia que se empregar\u00e1n. Tam\u00e9n se acostuman dar outros valores que definen a calidade do equipo. Os m\u00e1is t\u00edpicos, dos que non se nomearon arriba, son a Diafon\u00eda (crosstalk) e a relaci\u00f3n sinal-ru\u00eddo.\nTipos de etapa.\nOs amplificadores de potencia clasif\u00edcanse en funci\u00f3n do tipo de elemento modulador que levan na etapa de potencia ou de sa\u00edda. Este elemento \u00e9 o encargado de deixar pasar a corrente el\u00e9ctrica procedente da fonte de alimentaci\u00f3n, en funci\u00f3n da tensi\u00f3n que recibe da etapa anterior (driver). \u00c9 unha especie de billa que se abre e se pecha ao ritmo do sinal de entrada, deixando pasar m\u00e1is ou menos corrente \u00e1 carga.\n\u00c1 s\u00faa vez, o dispositivo modulador pode ser de varios tipos en funci\u00f3n da s\u00faa configuraci\u00f3n. Os dispositivos moduladores son o coraz\u00f3n do amplificador de potencia e est\u00e1n baseados nun ou varios transistores. Estes transistores poden estar asociados de distintos modos: normal (un \u00fanico transistor), paralelo (cons\u00e9guese maior corrente m\u00e1xima de sa\u00edda), serie (cons\u00e9guese maior tensi\u00f3n m\u00e1xima de sa\u00edda) e darlington (cons\u00e9guese maior ganancia). Independentemente de como estea configurado o dispositivo modulador, as etapas clasif\u00edcanse segundo o n\u00famero e disposici\u00f3n de dispositivos moduladores. A clasificaci\u00f3n \u00e9 a seguinte:\nExisten outros tipos de clases A, que se basean en melloras da rede de polarizaci\u00f3n para mellorar a distorsi\u00f3n de cruzamento.\nConexi\u00f3n.\nNos amplificadores ou etapas de potencia dedicados ao son tense que dar a adaptaci\u00f3n en tensi\u00f3n, que consiste en que a resistencia de sa\u00edda sexa moito menor que a resistencia da carga. Tendo en conta que a impedancia nominal dos altofalantes pode ser de 2\u03a9, 4\u03a9, 8\u03a9, ou 16\u03a9 (xeralmente 8\u03a9), a resistencia de sa\u00edda da etapa de potencia ten que ser moi pequena.\nA relaci\u00f3n entre resistencia da carga ou impedancia nominal do altofalante e impedancia de sa\u00edda do aparato, denom\u00ednase factor de amortecemento (F.A.) calc\u00falase: F.A. = Rcarga / Rsa\u00edda. En son profesional b\u00fascase que F.A. sexa maior de 100.\nNas etapas de potencia dedicadas a radiofrecuencia tense que dar a adaptaci\u00f3n en potencia, o que significa que a impedancia de sa\u00edda da etapa, a impedancia da carga e a impedancia nominal do cable han de ter o mesmo valor. Isto \u00e9 debido \u00e1s altas frecuencias que se manexan en radiofrecuencia (varios MHz), mentres que en son trab\u00e1llase en banda base (ata 25 KHz), que comparando con radiofrecuencia, equivale a moi baixa frecuencia. O caso extremo de desadaptaci\u00f3n en potencia equivale a carga desconectada (impedancia infinita), neste caso, x\u00e9rase unha onda estacionaria no interior do cable que provoca \u00e1 sa\u00edda do amplificador unha tensi\u00f3n d\u00faas veces a orixinal, co que a etapa de potencia corre serio perigo de avar\u00eda. A\u00ednda que estas precauci\u00f3ns s\u00f3 son necesarias para radiofrecuencia, \u00e9 aconsellable non deixar unha etapa de potencia traballando sen carga para evitar danala.\nComo se explicou antes, as cargas poden ter valores desde 2 Ohm a 16 Ohm, ou superior (a etapa pode sobrecargarse ao reducir a carga, non ao aumentala). A potencia que entrega a etapa de potencia depende da carga \u00e1 que estea conectada, como se mencionou, P = V2/R. Deste modo e en teor\u00eda, se se reduce a carga \u00e1 metade, aumenta a potencia entregada ao dobre.\nNo caso de traballo en modo bridge ou ponte, volve a suceder algo parecido, a 8 Ohm d\u00e1 un pouco menos do esperado. Pero cando se baixa a carga \u00e1 metade (4 Ohm), non d\u00e1 o dobre, xa que outra vez a fonte de alimentaci\u00f3n limita a potencia m\u00e1xima. Como queda demostrado, a fonte de alimentaci\u00f3n \u00e9 a que limita a potencia m\u00e1xima que pode entregar unha etapa ou amplificador de potencia, de a\u00ed a importancia de que esta estea ben calculada. Xeralmente ponse fontes de alimentaci\u00f3n capaces de subministrar m\u00e1is da potencia nominal a 8 Ohm, para poder abastecer a demanda de enerx\u00eda cando a carga cae \u00e1 metade ou \u00e1 cuarta parte. Por outro lado, se logo o amplificador de potencia non se usa m\u00e1is que con 8 Ohm, est\u00e1nse desperdiciando recursos e di\u00f1eiro. Por este motivo se chega a unha soluci\u00f3n de compromiso que d\u00e1 como resultado os valores de potencia real subministrados na t\u00e1boa.\nCando os dous canais comparten a fonte de alimentaci\u00f3n, t\u00e9\u00f1ense que repartir a potencia que esta entrega. Unha picard\u00eda empregada \u00e1s veces (sobre todo en amplificadores dom\u00e9sticos) \u00e9 medir a potencia que entrega un canal cando o outro non est\u00e1 amplificando, co que toda a potencia da fonte de alimentaci\u00f3n se dedica s\u00f3 ao canal medido. Se temos que as especificaci\u00f3ns din \"potencia por canal = 100W\", pode que os dous non poidan entregar os 100W \u00e1 vez porque a fonte de alimentaci\u00f3n non chega a subministrar os 200W. En calquera caso, en etapas de potencia profesionais non se acostuman dar estes estrataxemas, xa que se indica o m\u00e9todo de medida empregado ou ben se trata de grandes casas nas que se pode confiar.\nS\u00f3 queda apuntar d\u00faas cousas m\u00e1is. Unha \u00e9 que os cables que conectan etapa de potencia e carga (altofalantes ou filtros) te\u00f1en que estar dimensionados acorde coa intensidade que circular\u00e1 por eles. Ademais, canta maior calidade te\u00f1a o cable, menor resistencia presentar\u00e1 e menor potencia se consumir\u00e1 no mesmo. Os cables de potencia non necesitan apantaxamento xa que o ru\u00eddo que se pode introducir por induci\u00f3n \u00e9 desprezable comparado coas altas tensi\u00f3ns (e correntes) que circulan por el.\nOutro factor a ter en conta son as conexi\u00f3ns. Ad\u00f3itanse usar conexi\u00f3ns seguras que protexan a persoa de descargas e o aparato de curtocircu\u00edtos. Por este \u00faltimo motivo non se usan conectores tipo Jack, xa que ao sacalos ou introducilos, hai un momento no que se conectan os polos positivo e negativo; se nese momento o amplificador de potencia est\u00e1 acendido e traballando, p\u00f3dese queimar a etapa de sa\u00edda. Os conectores m\u00e1is usados son XLR macho ou SPEAKON."}
{"id": "173249", "revid": "98629", "url": "https://gl.wikipedia.org/wiki?curid=173249", "title": "Alesana Tuilagi", "text": "Alesana \"Alex\" Tuilagi, nado o 24 de febreiro de 1981, \u00e9 un xogador de rugby samoano.\nTraxectoria.\nActualmente xoga nos Leicester Tigers na m\u00e1xima competici\u00f3n de clubs en Inglaterra, a Aviva Premiership. Tam\u00e9n ten xogado en numerosas ocasi\u00f3ns (21 caps) coa selecci\u00f3n de Samoa. Antes da s\u00faa etapa en Inglaterra xogou no Rugby Parma F.C. do Super 10 italiano.\nA familia Tuilagi ten unha longa relaci\u00f3n cos Leicester Tigers, de feito, os irm\u00e1ns de Alesana Henry, Anitelia (Andy) e Fereti (Freddie) foron xogadores do equipo de Leicester, e os seus dous irm\u00e1ns m\u00e1is novos Vavae e Manu Tuilagi xogaron no partido amigable entre os Tigers e os Classic All-Blacks o 25 de maio do 2008.\nDurante a s\u00faa etapa en Parma, onde xogou d\u00faas tempadas entre o 2002 e o 2004, foi o segundo m\u00e1ximo anotador de ensaios da liga na tempada 2003\u201304 con 12 ensaios en total esa tempada, axudando ao seu equipo a chegar \u00e1s semifinais da liga italiana e da ParkerPen Shield. Debutou como internacional con Samoa no partido de clasificaci\u00f3n para Copa do Mundo de Rugby 2003 xogado contra Fidxi en xu\u00f1o do 2002.\nFoi convocado para xogar na xira europea dos Pacific Islanders no 2006."}
{"id": "173252", "revid": "85894", "url": "https://gl.wikipedia.org/wiki?curid=173252", "title": "Laza, Laza, Laza", "text": "Laza \u00e9 un lugar da parroquia de Laza, no concello ourens\u00e1n de Laza, na comarca de Ver\u00edn. Segundo o INE e o IGE en 2011 ti\u00f1a 375 habitantes (191 homes e 184 mulleres), sete menos ca en 2010 (190 homes e 192 mulleres), e seis menos ca en 1999.\n\u00c9 a capital do concello, ao que d\u00e1 nome."}
{"id": "173253", "revid": "109216", "url": "https://gl.wikipedia.org/wiki?curid=173253", "title": "Norm Maxwell", "text": "Norman Michael Clifford Maxwell, nado o 5 de marzo de 1976 en Rawene, \u00e9 un xogador de rugby neozeland\u00e9s. Mide 1.98m e pesa 106kg. A s\u00faa posici\u00f3n habitual \u00e9 de \"lock\" (segunda li\u00f1a).\nTraxectoria.\nClubs.\nXogou no Canterbury Rugby Football Union na NPC e tam\u00e9n nos Crusaders no Super 12, formando parte do equipo que finalizou a liga imbatido no 2002. Actualmente xoga no equipo galego do Vigo Rugby Club da cidade ol\u00edvica, equipo ao que chegou a finais da tempada 2010-11\nNova Zelandia.\nXogou no equipo de Nova Zelandia escolar en 1994, na sub-19 en 1995 e na sub-21 en 1996 e 1997. Maxwell xogou tam\u00e9n no equipo de New Zealand M\u0103ori en 1997-98. Foi nomeado mellor xogador \"M\u0103ori\" en 1999. Debutou cos All Blacks o 18 de xu\u00f1o de 1999 contra Samoa, ao longo da s\u00faa traxectoria na selecci\u00f3n neozelandesa anotou cinco ensaios, inclu\u00eddo un ensaio no partido contra Tonga na Copa do Mundo de Rugby 1999. Xogou tam\u00e9n para os Barbarians brit\u00e1nicos fronte a Sur\u00e1frica. Xogou o seu \u00faltimo partido cos All Blacks fronte a Francia o 27 de novembro do 2004.\nEstat\u00edsticas cos All Blacks.\nPrimeira \"cap\": 18 de xu\u00f1o de 1999\n\u00daltima \"cap\": 27 de novembro do 2004\nTotal de partidos: 36 (0 como Capit\u00e1n)\nPuntos totais: 25pts (5t, 0c, 0p, 0dg, 0m)\nPartidos cos All Blacks por ano: 11 en 1999, 9 no 2000, 10 no 2001, 4 no 2002 e 2 no 2004."}
{"id": "173254", "revid": "22795", "url": "https://gl.wikipedia.org/wiki?curid=173254", "title": "Seita destrutiva", "text": ""}
{"id": "173255", "revid": "98629", "url": "https://gl.wikipedia.org/wiki?curid=173255", "title": "Novos movementos relixiosos", "text": "Os novos movementos relixiosos son grupos relixiosos, \u00e9ticos e espirituais de recente creaci\u00f3n que non se integraron en ningunha das relixi\u00f3ns anteriormente existentes nin tampouco foron reco\u00f1ecidos coa denominaci\u00f3n de Igrexa ou corpo relixioso.\nDefinici\u00f3n e controversia.\nA expresi\u00f3n inventouna a soci\u00f3loga brit\u00e1nica Eileen Barker entre outras raz\u00f3ns para substitu\u00edr o termo seita, que era a palabra usada at\u00e9 ese momento para referirse a estes grupos relixiosos, pero que chegara a ter un significado pexorativo tras os debates dos anos 70 do s\u00e9culo XX.\nNesta definici\u00f3n, o adxectivo \"novo\" util\u00edzase tanto no sentido de orixe recente como para expresar a s\u00faa diferenza fronte \u00e1s relixi\u00f3ns preexistentes.\nAlg\u00fans estudantes, especialmente de sociolox\u00eda e teolox\u00eda, utilizan o termo \"novos movementos relixiosos\" para referirse a calquera relixi\u00f3n non recollida nas principais correntes relixiosas. Por\u00e9n, outros utilizan este termo para referirse \u00e1s relixi\u00f3ns de car\u00e1cter \"benigno\", mentres que reservan o termo de \"seita\" para outro tipo de grupos de car\u00e1cter relixioso, psicoterapeuta, pol\u00edtico e incluso comercial, que consideraban extremadamente manipuladores e explotadores.\nA utilizaci\u00f3n do termo est\u00e1 controvertido por varias raz\u00f3ns. Por unha parte, sobre o car\u00e1cter \"novo\" (\"de recente orixe\"). Xeralmente as denominaci\u00f3ns cristi\u00e1s aparecidas antes do s\u00e9culo XIX non est\u00e1n recollidas neste grupo de \"novas relixi\u00f3ns\", pero non sempre, e as\u00ed o emprego da expresi\u00f3n para designar certos movementos relixiosos minoritarios tales como as Testemu\u00f1as de Xehov\u00e1 ou os morm\u00f3ns \u00e9 discut\u00edbel, porque existen desde o s\u00e9culo XIX .\nA\u00ednda m\u00e1is. Alg\u00fans autores establecen que se utiliza para referirse \u00e1s relixi\u00f3ns xurdidas do novo contexto mundial tras a segunda guerra mundial. Pero outros, rem\u00f3ntanse \u00e1 fe Bahai do s\u00e9culo XIX, mentres que outros o fan a partir da relixi\u00f3n Sikh do s\u00e9culo XVII.\nPor outra parte, a palabra \"relixioso\" ten igualmente un problema: rex\u00e9itana certos movementos que definen as s\u00faas pr\u00e1cticas como espirituais, e non relixiosas ; pola contra, os adversarios da cienciolox\u00eda n\u00e9ganlle a esta calquera car\u00e1cter relixioso.\nPese a estes defectos, a expresi\u00f3n empr\u00e9gase pola maior parte dos soci\u00f3logos e universitarios .\nActualmente a\u00ednda non rematou o debate acad\u00e9mico entre as palabras \"seita\" e \"novo movemento relixioso\".\n\"Novo\" no sentido de \"diferente \u00e1s demais relixi\u00f3ns\" non presenta ning\u00fan tipo de discordia entre os expertos. Alg\u00fans autores tam\u00e9n consideran a grupos que, se ben pertencen a unha das relixi\u00f3ns reco\u00f1ecidas, se consideran relixi\u00f3ns separadas, ou non se integran baixo a mesma denominaci\u00f3n.\nSegundo os seus detractores, a utilizaci\u00f3n deste termo \u00e9 un medio para que as seitas destrutivas adquiran unha imaxe respect\u00e1bel.\nExemplos de novas relixi\u00f3ns.\nAs novas relixi\u00f3ns son moi diferentes en canto \u00e1s s\u00faas crenzas, pr\u00e1cticas, formas de organizaci\u00f3n e aceptaci\u00f3n social. Alg\u00fans autores, como Irving Hexham e Karla Poewe, propuxeron denominar \u00e1s novas relixi\u00f3ns como subculturas globais, sobre todo en casos nos que un grupo logrou integrantes de varias naci\u00f3ns.\nEn xeral, o n\u00famero de persoas pertencentes \u00e1s novas relixi\u00f3ns \u00e9 moi inferior ao dos fieis das grandes relixi\u00f3ns. Por\u00e9n, as novas relixi\u00f3ns ga\u00f1aron moitos adeptos en \u00c1frica, Xap\u00f3n e a Melanesia.\nEn \u00c1frica documentouse a aparici\u00f3n dunhas 6000 novas igrexas ind\u00edxenas desde os anos 60 do s\u00e9culo XX. No Xap\u00f3n xurdiron novas relixi\u00f3ns baseadas no xinto\u00edsmo e o budismo, algunhas no s\u00e9culo XIX durante a dinast\u00eda Meiji, e outras a ra\u00edz do final da II Guerra Mundial.\nAo redor do 25 % das relixi\u00f3ns do mundo enc\u00f3ntranse na Melanesia, \u00e9 dicir, en arquip\u00e9lagos tales como Pap\u00faa Nova Guinea, as Illas Salom\u00f3n, Vanuatu e Fixi. A isto d\u00e9bese a importancia das novas relixi\u00f3ns neste importante foco de diversidade cultural.\nNa \u00e9poca da s\u00faa creaci\u00f3n, as m\u00e1is das grandes relixi\u00f3ns actuais tam\u00e9n se consideraban \"novas relixi\u00f3ns. Por exemplo, o cristianismo foi considerado tanto polo Xuda\u00edsmo como pola cultura romana como un sacrilexio \u00e1s doutrinas existentes. \u00c1 s\u00faa vez, o protestantismo considerouse unha \"nova relixi\u00f3n\" escindida do catolicismo."}
{"id": "173256", "revid": "22795", "url": "https://gl.wikipedia.org/wiki?curid=173256", "title": "Seitas destrutivas", "text": ""}
{"id": "173257", "revid": "98629", "url": "https://gl.wikipedia.org/wiki?curid=173257", "title": "Procesador de efectos", "text": "Os procesadores de efectos, tam\u00e9n co\u00f1ecidos como procesadores de sinal, son elementos do sistema que nos van permitir modifica-las caracter\u00edsticas do noso sinal de son. A s\u00faa funci\u00f3n \u00e9 procesar o sinal que reciben e devolvelo \u00f3 sistema unha vez procesado. Este proceso ser\u00e1 moi distinto segundo o efecto que se lle aplique \u00f3 sinal.\nPodemos atopa-los procesadores de efectos de maneira individual, \u00e9 dicir, un efecto \u00fanico no sistema, en modelos preparados para incorporarse a un equipo de son, ou nos chamados pedais, habitualmente usados por m\u00fasicos en directo. Tam\u00e9n existen os mutiefectos, que conte\u00f1en un elevado n\u00famero de efectos diferentes preprogramados dispostos para ser usados. O control dos pedais adoita exercelo cada m\u00fasico porque afectan \u00f3s m\u00fasicos individualmente, mentres que os multiefectos os manipulan de maneira m\u00e1is habitual os t\u00e9cnicos, xa que se aplican a t\u00f3dalas entradas ou a moitas delas \u00e1 vez.\nConexi\u00f3n dos efectos.\nA conexi\u00f3n b\u00e1sica sup\u00f3n que o sinal entrante, tam\u00e9n chamado directo ou plano, \u00e9 enviado \u00f3 procesador; e da s\u00faa sa\u00edda (sinal procesado) env\u00edase \u00f3 amplificador ou \u00e1 canle correspondente da mesa. Habemos de controlar en que proporci\u00f3n hai sinal plano e procesado nesta sa\u00edda, xa que \u00e9 o sinal que imos usar con posterioridade. Isto regul\u00e1molo co balance ou mestura (Mix) do sinal.\nOutra posibilidade \u00e9 aplicar o procesador sobre un grupo de sinais dunha mesa de mesturas enviadas a trav\u00e9s das sa\u00eddas auxiliares. Neste caso cada canle determina en que proporci\u00f3n env\u00eda sinal \u00f3 procesador, e a mesa disp\u00f3n dun m\u00e1ster de env\u00edo, que determina o nivel do sinal resultante enviado. Esta sa\u00edda con\u00e9ctase \u00f3 procesador, e este devolve o sinal procesado polas entradas de retorno, que adoitan ser entradas estereof\u00f3nicas, e incl\u00faen unha panor\u00e1mica se se presentan como dous conectores monof\u00f3nicos. A conexi\u00f3n anterior pode supo\u00f1er o uso de varios procesadores, se dispo\u00f1emos de varias sa\u00eddas auxiliares na mesa.\nPodemos enviar cada canle individual a diferentes procesadores. As\u00ed, procesar\u00e9molo de diversa forma cada un, realizando o seu retorno por distintas entradas de retorno. Tam\u00e9n podemos devolvela por d\u00faas canles individuais (ou un se o retorno \u00e9 monof\u00f3nico) e tratala como un sinal m\u00e1is de li\u00f1a (en directos faise sempre as\u00ed). Para efectos de tipo eco p\u00f3dese desdobra-lo sinal, enviando o sinal plano \u00e1 mesa directamente por unha canle e o sinal procesado por outro diferente.\nTodo isto admite m\u00faltiples combinaci\u00f3ns, que van a depender do uso que se lle vaia dar \u00f3 sinal en cada momento. Isto dar\u00e1 lugar a infinidade de posibilidades de conexi\u00f3n para os efectos.\nClasificaci\u00f3n dos efectos.\nEfectos de tempo.\nDistingu\u00edmo-los efectos de reverberaci\u00f3n e os efectos de eco. O eco permitir\u00e1 distinguir entre a onda orixinal e a repetida, mentres que a reverberaci\u00f3n non. Esta d\u00e1lle un certo corpo \u00f3 sinal. Se as reflexi\u00f3ns chegan retardadas en m\u00e1is de 50 milisegundos respecto \u00f3 son orixinal, o noso cerebro interpr\u00e9tao como un eco. En caso contrario \u00e9 unha reverberaci\u00f3n.\nTe\u00f1amos presente que na construci\u00f3n dos estudios se empregan materiais absorbentes para que a sala sexa o m\u00e1is morta posible. A reverberaci\u00f3n ou eco que se precise engadirase de forma artificial.\nEfectos de reverberaci\u00f3n.\nA reverberaci\u00f3n \u00e9 o enriquecemento do son que se atopa nunha sala ou nun ambiente ac\u00fastico determinado. Dependendo do tipo de sala na que nos atopemos a reverberaci\u00f3n ser\u00e1 diferente. Todo isto d\u00e9bese a que o son que ouvimos \u00e9 unha mestura do son orixinal e as s\u00faas reflexi\u00f3ns sobre o contorno. Estas reflexi\u00f3ns chegan retardadas respecto do son que se emitiu, cunha distribuci\u00f3n irregular, e ademais cunha intensidade sonora menor. Este tipo de efectos contr\u00f3lanse con diferentes par\u00e1metros existentes en t\u00f3dolos equipos de procesado de sinal. Segundo os valores que lle demos a estes par\u00e1metros variar\u00e1 o efecto \u00f3 que se someter\u00e1 o sinal.\nDefinimos como tempo de reverberaci\u00f3n o tempo que \u00e9 preciso para que o nivel da reverberaci\u00f3n decreza 60 dB. Isto significa que practicamente se silencia. Este tempo m\u00eddese en segundos, e canto m\u00e1is grande sexa o seu valor simularemos un espazo de maiores dimensi\u00f3ns. Ademais var\u00eda en funci\u00f3n da frecuencia do son. Se ten m\u00e1is frecuencia ten unha tendencia maior a ser absorbido polas paredes, os mobles e o aire.\nO retardo inicial \u00e9 o tempo que transcorre dende que chega o son directo ata que chegan as primeiras reflexi\u00f3ns. A estas ch\u00e1maselles reflexi\u00f3ns primarias. Se o retardo e maior asemellarase a unha sala m\u00e1is grande. Adoita dar idea da claridade coa que se transmitir\u00e1 o son. A reverberaci\u00f3n chega a continuaci\u00f3n. Tam\u00e9n p\u00f3dese escoller o retardo de reverberaci\u00f3n, que \u00e9 o tempo que transcorre entre as reflexi\u00f3ns primarias e o inicio da reverberaci\u00f3n.\nAs reverberaci\u00f3ns naturais clasif\u00edcanse en:\nEvidentemente, o son reaccionar\u00e1 de forma moi distinta nestes tres ambientes. Existen tam\u00e9n efectos que conseguen ambientes mixtos coa adecuada selecci\u00f3n dos distintos par\u00e1metros.\nEfectos de eco.\nO eco prod\u00facese cando as dimensi\u00f3ns da sala permiten distinguir claramente entre o sinal inicial e o repetido. Empr\u00e9gase en guitarras como apoio r\u00edtmico, e tam\u00e9n en voces e teclados. Cons\u00e9guese volvendo a enviar sobre a sa\u00edda o mesmo sinal retardado un certo tempo.\nEntre os seus par\u00e1metros b\u00e1sicos destaca o retardo de realimentaci\u00f3n, que \u00e9 o tempo que tarda en volverse a enviar sobre a sa\u00edda do sinal retardado. \u00c9 regulable tam\u00e9n o n\u00famero de veces que se env\u00eda e o seu nivel. Os programas de delay permiten elixir un eco simple ou un eco m\u00faltiple. A separaci\u00f3n co sinal orixinal debe ser superior a 50 milisegundos para poderse apreciar este efecto. Hai que ter en conta que este tipo de efectos te\u00f1en que ir acorde co tempo da m\u00fasica se se empregan en gravaci\u00f3ns ou directos musicais.\nEfectos de modulaci\u00f3n.\nSon os que afectan \u00e1 modulaci\u00f3n en frecuencia dos sinais. A modulaci\u00f3n est\u00e1 baseada na sensaci\u00f3n que recibe o noso cerebro por diferenzas de volume, afinaci\u00f3n e procedencia da m\u00fasica que executen os diferentes int\u00e9rpretes. Obtemos unha sensaci\u00f3n de profundidade musical. Os sinais son repetidos cun determinado tempo de retardo e sometidos a unha lixeira variaci\u00f3n de frecuencia nestas repetici\u00f3ns. Segundo a frecuencia de modulaci\u00f3n, ser\u00e1 diferente a modulaci\u00f3n e, xa que logo, a velocidade \u00e1 cal o efecto var\u00eda. Este par\u00e1metro \u00e1s veces at\u00f3pase como LFO (oscilador de baixa frecuencia).\nA intensidade do efecto reg\u00falase coa profundidade de modulaci\u00f3n. A amplitude de modulaci\u00f3n determina en que proporci\u00f3n variar\u00e1 a amplitude. Tam\u00e9n se controla a retroacci\u00f3n, en canto a duraci\u00f3n e nivel. Os valores que adquiren todos estes par\u00e1metros far\u00e1n que o efecto conseguido sexa moi diferente.\nOs efectos de modulaci\u00f3n m\u00e1is com\u00fans son:\nExisten mais efectos como o tr\u00e9molo ou o vibrato.\nEfectos de tonalidade.\nProvocan cambios de afinaci\u00f3n sobre o sinal recibido. Os m\u00e1is habituais dimin\u00faen o sinal, recibido nunha ou d\u00faas oitavas abaixo. Son os oitavadores. \u00dasanse con baixos e guitarras el\u00e9ctricas. Nos multiefectos ch\u00e1maselles \"pitch change\", e permiten un axuste moi fino da tonalidade. \u00dasase para corrixir afinaci\u00f3ns.\nEste tipo de efectos permite nalg\u00fans casos actuar sobre retroacci\u00f3n, retardo e outros par\u00e1metros, conseguindo distintas repetici\u00f3ns a diferentes tonalidades."}
{"id": "173258", "revid": "22570", "url": "https://gl.wikipedia.org/wiki?curid=173258", "title": "You Don't Know What Love Is (You Just Do as You're Told)", "text": "\"You Don't Know What Love Is (You Just Do as You're Told)\" \u00e9 unha canci\u00f3n da banda de garage rock estadounidense The White Stripes, editada como sinxelo do seu \u00e1lbum \"Icky Thump\" o 10 de setembro do 2007."}
{"id": "173259", "revid": "98629", "url": "https://gl.wikipedia.org/wiki?curid=173259", "title": "The King of Limbs", "text": "The King of Limbs \u00e9 o oitavo \u00e1lbum de estudio da banda inglesa de rock alternativo Radiohead. Foi auto-editado polo grupo o 18 de febreiro do 2011 como descarga en formatos MP3 e WAV. Estar\u00e1 dispo\u00f1ible en formato CD e vinilo de 12\" o 28 de marzo, e nunha edici\u00f3n especial de dous vinilos de 10\" e un CD o 9 de maio. O nome do \u00e1lbum ref\u00edrese a un carballo do bosque Savernake situado en Wiltshire, que se cre ten uns 1.000 anos de idade."}
{"id": "173261", "revid": "56817", "url": "https://gl.wikipedia.org/wiki?curid=173261", "title": "Let Me Tell Ya 'Bout Root Beer", "text": "Let Me Tell Ya 'Bout Root Beer \u00e9 un EP da banda estadounidense de rock alternativo Incubus, editado en 1995. Tr\u00e1tase da primeira gravaci\u00f3n profesional realizada polo grupo e cont\u00e9n dous \u00fanicos temas, \"New Skin\" e \"Azwethinkweiz\", que posteriormente aparecer\u00edan en \"S.C.I.E.N.C.E.\" e \"Enjoy Incubus\" respectivamente."}
{"id": "173262", "revid": "75439", "url": "https://gl.wikipedia.org/wiki?curid=173262", "title": "Enjoy Incubus", "text": "Enjoy Incubus \u00e9 un EP da banda estadounidense de rock alternativo Incubus, editado o 7 de xaneiro de 1997 a trav\u00e9s do selo Epic Records. Foi a s\u00faa estrea nunha gran discogr\u00e1fica e cont\u00e9n temas regravados que aparecen no seu \u00e1lbum \"Fungus Amongus\" e d\u00faas canci\u00f3ns non editadas anteriormente, \"Version\" e \"Azwethinkweiz\"."}
{"id": "173263", "revid": "75439", "url": "https://gl.wikipedia.org/wiki?curid=173263", "title": "When Incubus Attacks Volume 1", "text": "When Incubus Attacks Volume 1 \u00e9 un EP da banda estadounidense de rock alternativo Incubus, editado o 22 de agosto do 2000. Os seus temas foron gravados ao vivo entre 1999 e 2000 na xira do \u00e1lbum \"Make Yourself\", ademais de conter a canci\u00f3n \"Crowded Elevator\", gravada nas sesi\u00f3ns do citado \u00e1lbum."}
{"id": "173264", "revid": "124653", "url": "https://gl.wikipedia.org/wiki?curid=173264", "title": "Historia da fotograf\u00eda", "text": "A historia da fotograf\u00eda \u00e9 a rama da historia que estuda todos os aspectos relacionados coas imaxes fotogr\u00e1ficas: procedementos, inventores, fabricantes, autores das fotograf\u00edas, visi\u00f3n art\u00edstica e documental, progreso t\u00e9cnico e evoluci\u00f3n est\u00e9tica, aplicaci\u00f3ns, comercializaci\u00f3n e consumo de imaxes fotogr\u00e1ficas, difusi\u00f3n noutros medios de comunicaci\u00f3n, conservaci\u00f3n en museos e colecci\u00f3ns. E a s\u00faa an\u00e1lise, clasificaci\u00f3n e interpretaci\u00f3n.\nAntecedentes.\nComo antecedentes da fotograf\u00eda, at\u00f3panse a c\u00e1mara escura e as investigaci\u00f3ns sobre o ennegrecemento dos sales de prata, pero, realmente p\u00f3dese dicir que a Historia da fotograf\u00eda empeza no ano 1839, coa divulgaci\u00f3n mundial do primeiro procedemento fotogr\u00e1fico: o daguerrotipo.\nCronolox\u00eda\n1521 A primeira publicaci\u00f3n sobre a c\u00e1mara escura \u00e9 a de Cesar Cesariano, un alumno de Leonardo da Vinci durante o Renacemento. Pola s\u00faa banda, o cient\u00edfico Georgius Fabricus experimentaba xa coas sales de prata, notando algunhas das s\u00faas propiedades fotosensibles.\n1558, Giovanni Battista della Porta, f\u00edxose popular entre os pintores da \u00e9poca, polas s\u00faas publicaci\u00f3ns sobre o funcionamento da c\u00e1mara escura. Gerolamo Cardano suxire unha importante mellora: un lente na apertura da c\u00e1mara.\n1600, durante o s\u00e9culo XVII, a c\u00e1mara que ata ese momento era unha habitaci\u00f3n como tal transf\u00f3rmase nun instrumento port\u00e1til de madeira. Johann Zahn transformou esa caixa nun aparello parecido ao usado nos principios da fotograf\u00eda.\nNeste s\u00e9culo os cient\u00edficos continuaban experimentando con sales de prata, notando como se escurec\u00edan coa acci\u00f3n do aire e do Sol, sen saber que era a luz a que lles fac\u00eda reaccionar, ata que cient\u00edficos como o sueco Carl Wilhelm Scheele e o su\u00edzo Jean Senebier revelaron que os sales reaccionaban coa acci\u00f3n da luz.\n1685, de acordo a tratados publicados por Zahn, a c\u00e1mara xa estaba lista para a fotograf\u00eda; pero a\u00ednda non se pod\u00edan fixar as imaxes.\n1777, o sueco Carl Wilhelm Scheele publica o seu tratado sobre os sales de prata e a acci\u00f3n da luz, en lat\u00edn e alem\u00e1n; en 1780 en ingl\u00e9s, e un ano m\u00e1is tarde en franc\u00e9s. No estilo das pinturas de artistas exitosos deste s\u00e9culo como Canaletto parece evidente o uso desta poderosa ferramenta, a c\u00e1mara escura. Unha c\u00e1mara deste tipo que ten gravado o nome de Canaletto, cons\u00e9rvase en Venecia, a\u00ednda que non est\u00e1 confirmado que efectivamente pertencese ao artista.\nArtistas que comercializaban con \u00e9xito retratos, como o de Maximilien de Robespierre, fac\u00edan uso de todo tipo de instrumentos para lograr traballos case perfectos.\nO fisionotrazo para facer perf\u00eds, inventado por Gilles Louis Chretien, espertou na burgues\u00eda francesa o apetito pola iconograf\u00eda. Faltaban poucas d\u00e9cadas para a invenci\u00f3n da fotograf\u00eda.\n1801, poucos anos antes da s\u00faa morte, o ingl\u00e9s Thomas Wedgwood fixo novos descubrimentos para capturar imaxes.\nInicios.\nA principios do s\u00e9culo XIX, no ano 1816, o cient\u00edfico franc\u00e9s Joseph Nic\u00e9phore Ni\u00e9pce obtivo unhas primeiras imaxes fotogr\u00e1ficas, in\u00e9ditas, que non puido fixar permanentemente. A fotograf\u00eda m\u00e1is antiga que se conserva \u00e9 unha reproduci\u00f3n da imaxe co\u00f1ecida como \"Vista dende a vent\u00e1 en Le Gras\", obtida en 1826 coa utilizaci\u00f3n dunha c\u00e1mara escura e un soporte sensibilizado mediante unha emulsi\u00f3n qu\u00edmica de sales de prata.\nCando Niepce comezou as s\u00faas investigaci\u00f3ns necesitaba oito horas de exposici\u00f3n, a plena luz do d\u00eda, para obter as s\u00faas imaxes. En 1839 Louis Daguerre fixo p\u00fablico o seu proceso para a obtenci\u00f3n de fotograf\u00edas sobre unha superficie de prata pu\u00edda, que denominou \"daguerrotipo\". Resolv\u00eda alg\u00fans problemas t\u00e9cnicos do procedemento inicial de Niepce e reduc\u00eda os tempos necesarios de exposici\u00f3n. Case ao mesmo tempo H\u00e9rcules Florence, Hippolythe Bayard e William Fox Talbot desenvolveron outros m\u00e9todos diferentes. O creado por Fox Talbot obti\u00f1a negativos sobre un soporte de papel, e a partir deses negativos positivaba copias positivas, tam\u00e9n en papel. O procedemento negativo-positivo de Talbot chamouse calotipo ou talbotipo.\nInicialmente o daguerrotipo era moito m\u00e1is popular, xa que era moi \u00fatil para obter retratos. Estes \"retratos ao daguerrotipo\" empezaron a divulgarse entre a clase burguesa da Revoluci\u00f3n industrial, por ser moito m\u00e1is baratos que os pintados, o que deu un gran impulso a esta nova t\u00e9cnica.\nInnovaci\u00f3ns t\u00e9cnicas e cient\u00edficas.\nPara captar as imaxes empregouse a c\u00e1mara escura que experimentou constantes melloras no seu dese\u00f1o e tama\u00f1o, as\u00ed como nas lentes \u00f3pticas ou obxectivos utilizados, debido \u00e1s achegas de diferentes investigadores.\nOs procedementos fotogr\u00e1ficos utilizados durante o s\u00e9culo XIX foron moi diversos, empezando polo daguerrotipo, e o calotipo. A partir de 1855 triunfou o sistema dos negativos de colodi\u00f3n h\u00famido, que permit\u00edan positivar moitas copias en papel \u00e1 albumina, con gran nitidez e ampla gama de tons. Estas copias \u00e1 albumina foron o tipo de papel fotogr\u00e1fico m\u00e1is empregado na segunda metade do s\u00e9culo XIX. Todos estes sistemas eran moi artesanais.\nLogo de 1880 puid\u00e9ronse comprar as novas placas secas ao gelatino-bromuro, que xa non eran artesanais, sen\u00f3n que eran fabricadas por industrias. Os fot\u00f3grafos compraban caixas de placas virxes, xa sensibilizadas, listas para cargar en chasis e ser expostas na c\u00e1mara. Tam\u00e9n eran placas de vidro; pero pronto empezou a usarse o soporte flexible de pel\u00edcula de nitrato.\nTampouco deben esquecerse as seguintes achegas de George Eastman e a casa Kodak, que permiten conclu\u00edr o cami\u00f1o cara \u00e1 instant\u00e1nea fotogr\u00e1fica. A partir de 1888, Kodak sacou ao mercado unha c\u00e1mara que utilizaba carretes de pel\u00edcula enrollable, en lugar de placas planas.\nNo campo das investigaci\u00f3ns cient\u00edficas efectuadas coa utilizaci\u00f3n da fotograf\u00eda poden resaltarse os estudos sobre locomoci\u00f3n humana e animal de \u00c9tienne Jules Marey e Edward Muybridge. As\u00ed, moi interesante foi poder pescudar a secuencia de movementos das patas dun cabalo ao galope.\nA fotograf\u00eda en cor foi experimentada durante o s\u00e9culo XIX, pero non tivo aplicaci\u00f3ns comerciais, pola s\u00faa dificultade e imperfecci\u00f3n. Os experimentos iniciais non foron capaces de conseguir que as cores quedasen fixados na fotograf\u00eda. Unha primeira fotograf\u00eda en cor foi obtida polo f\u00edsico James Clerk Maxwell en 1861, realizando tres fotograf\u00edas sucesivas, coa lente cun filtro diferente: vermello, verde e azul. Cada unha das tres imaxes proxect\u00e1base sobre a mesma pantalla coa luz da cor do filtro que se hab\u00eda empregado para tomala.\nAo longo do s\u00e9culo XIX, e principios do XX, algunhas fotograf\u00edas color\u00e9anse a man, con acuarelas, \u00f3leo, anilinas, ou outros pigmentos. Pero este coloreado manual era \"art\u00edstico\" e non tecnicamente fotogr\u00e1fico. Xa na \u00e9poca do daguerrotipo empez\u00e1ronse a colorear os retratos, pagando un suplemento. Nalg\u00fans pa\u00edses, como Xap\u00f3n, colore\u00e1banse moitas copias \u00e1 alb\u00faumina, especialmente nos retratos de tipos populares e nas vistas de paisaxes e cidades.\nA verdadeira primeira placa fotogr\u00e1fica en cor -Autochrome Lumi\u00e8re- non chegou aos mercados ata 1907. Esas placas \"autocromas\" eran transparencias de vidro. A primeira pel\u00edcula fotogr\u00e1fica en cor moderna, KodaChrome, foi utilizada por primeira vez en 1935. As m\u00e1is modernas, f\u00f3ra desta, foron baseadas na tecnolox\u00eda desenvolvida por Agfacolor en 1936.\nFotograf\u00eda no s\u00e9culo XX ata a Segunda Guerra Mundial.\nA aproximaci\u00f3n a este per\u00edodo hist\u00f3rico da fotograf\u00eda l\u00e9vanos ineludiblemente \u00e1 an\u00e1lise do xornalismo fotogr\u00e1fico, a relaci\u00f3n das vangardas hist\u00f3ricas e a fotograf\u00eda e a unha exposici\u00f3n dos diferentes realismos fotogr\u00e1ficos que se desenvolven nestes anos.\nO xornalismo fotogr\u00e1fico \u00e9 o que nos d\u00e1 a co\u00f1ecer por medio dunha foto todo o que pasa nun lugar, estas visualizaci\u00f3ns c\u00f3ntannos moito e por isto xa temos idea visual do que pasa nun lugar.\nA posibilidade de imprimir fotograf\u00edas xunto ao texto en xornais e revistas foi investigada durante o s\u00e9culo XIX mediante diferentes posibilidades, como a litograf\u00eda ou a xilograf\u00eda. En 1880 inventouse a t\u00e9cnica de impresi\u00f3n en medios tonos, que \u00e9 a antecesora do actual procedemento de offset e fotocrom\u00eda.\nCon todo, o fotoperiodismo tam\u00e9n se enfrontaba a problemas t\u00e9cnicos na toma fotogr\u00e1fica, xa que as emulsiones a\u00ednda ti\u00f1an sensibilidades moi baixas, polo que tomar fotos en interiores ou de noite limit\u00e1base ao uso insubstitu\u00edble do flash (de magnesio, naquel ent\u00f3n). Sumado a esta dificultade, as c\u00e1maras de gran formato e a frecuente necesidade de usar tr\u00edpode fac\u00edan que os fotoperiodistas estivesen moi limitados nas s\u00faas posibilidades de traballar o \"discurso fotogr\u00e1fico documental\".\nO primeiro fot\u00f3grafo que logrou superar estas limitaci\u00f3ns foi Erich Salomon en Alema\u00f1a, a partir de 1925. Salomon cr\u00e9o un estilo fotogr\u00e1fico documental co\u00f1ecido como foto live ou fotograf\u00eda c\u00e1ndida. As s\u00faas fotos caracter\u00edzanse por mostrar aos suxeitos espontaneamente, sen pose nin arranxo, moitas veces sorprendidos polo fot\u00f3grafo.\nA partir de ent\u00f3n in\u00edciase a \u00e9poca das revistas ilustradas, como a francesa VU, desde 1928, dirixida por Lucien Vogel e a estadounidense Life, a cargo de Henry Loce, desde 1936. Ata os anos 70 ser\u00e1n os soportes principais de publicaci\u00f3n para os fotodocumentalistas, e logo ir\u00e1n perdendo protagonismo fronte \u00e1 televisi\u00f3n.\nA fotograf\u00eda a partir de 1945.\nTodos os x\u00e9neros fotogr\u00e1ficos xurdidos en momentos hist\u00f3ricos anteriores te\u00f1en a s\u00faa continuaci\u00f3n tras a finalizaci\u00f3n da Segunda Guerra Mundial. Especial relevancia presenta a evoluci\u00f3n nestes anos do xornalismo fotogr\u00e1fico, no \u00e1mbito da fotograf\u00eda documental e os novos di\u00e1logos que se establecen entre a fotograf\u00eda e as artes pl\u00e1sticas, que comezan a fundirse na denominaci\u00f3n xen\u00e9rica de artes visuais.\nAsistimos, igualmente \u00e1 aparici\u00f3n doutros usos da fotograf\u00eda neste per\u00edodo, as\u00ed como ao desenvolvemento de novas visi\u00f3ns da fotograf\u00eda de paisaxe e do emprego masivo da fotograf\u00eda en cor, grazas \u00e1 obra de William Eggleston.\nNestes anos merecen especial menci\u00f3n as obras de Robert Doisneau e Robert Frank, entre moitos outros.\nA fotograf\u00eda nas artes visuais.\nA discusi\u00f3n acerca do status art\u00edstico das fotograf\u00edas inaug\u00farase desde a s\u00faa invenci\u00f3n. Con todo, durante o s\u00e9culo XIX ser\u00e1n s\u00f3 intentos illados os que se animen a desafiar o lugar que a instituci\u00f3n art\u00edstica destinou para a fotograf\u00eda: o de auxiliar cient\u00edfico \u00e1 observaci\u00f3n da realidade, sen ningunha posibilidade de aspirar \u00e1 categor\u00eda de obra de arte en canto se consideraba que era a m\u00e1quina a que fac\u00eda todo o traballo.\nPictorialismo.\nA primeira iniciativa de fotograf\u00eda art\u00edstica xorde en 1890 en Europa. Un grupo de fot\u00f3grafos crea t\u00e9cnicas de manipulaci\u00f3n na toma e no positivado, e prop\u00f3n que o resultante do seu uso \u00e9 unha obra de arte fotogr\u00e1fica, en canto requiren de manipulaci\u00f3n por parte do autor e xeran obras \u00fanicas: dous dos puntos discutidos por parte dos pintores para negar a artisticidad da fotograf\u00eda.\nAlg\u00fans autores pictorialistas son: Peter Henry Emerson, Robert Demachy, Henry Peach Robinson, Comandante Puyo. Os pictorialistas reco\u00f1ecen influencias e antecedentes na fotograf\u00eda academicista de Oscar Gustav Rejlander e na obra de Julia Margaret Cameron, ambas da d\u00e9cada do 60 do s\u00e9culo XIX.\nA fotograf\u00eda pictorialista tam\u00e9n se co\u00f1ece como fotograf\u00eda impresionista pola similitude formal e tem\u00e1tica con esta corrente da pintura.\nCronolox\u00eda\n1947 F\u00fandase a Axencia Magnum: unha cooperativa de fot\u00f3grafos preocupados pola manipulaci\u00f3n da informaci\u00f3n fotogr\u00e1fica nos medios de prensa.\n1950, novos procedementos industriais permiten incrementar enormemente a velocidade e a sensibilidade \u00e1 luz das pel\u00edculas en cor e en branco e negro. A velocidade destas \u00faltimas elevouse desde un m\u00e1ximo de 100 ISO ata outro te\u00f3rico de 5.000 ISO, mentres que nas de cor multiplicouse por dez.\n1960, os primeiros VTR (V\u00eddeo Tape Recorder que en 1951,xa eran capaces de capturar imaxes de televisi\u00f3n, convertelas nun sinal el\u00e9ctrico e gardalas en soportes magn\u00e9ticos) son utilizados pola NASA, para captar as primeiras fotograf\u00edas electr\u00f3nicas de Marte.\n1969, \u00e9 considerado o inicio da carreira dixital. Willard Boyle e George Smith dese\u00f1an a estrutura b\u00e1sica do primeiro CCD (acr\u00f3nimo de Charge Couple Device \u00f3 Dispositivo de Carga Axustada) Este dispositivo CCD exposto como un sistema para o almacenamento de informaci\u00f3n \u00e9 utilizado un ano m\u00e1is tarde, polos laboratorios Bell como sistema para capturar imaxes ao constru\u00edr a primeira videoc\u00e1mara.\nA fotograf\u00eda no s\u00e9culo XXI: dixitalizaci\u00f3n.\nA principios do s\u00e9culo XXI aparece un novo tipo de tecnolox\u00eda nos medios audiovisuais que sup\u00f3n un cambio de rumbo na forma de utilizalos. A aparici\u00f3n da primeira c\u00e1mara dixital en 1990 constit\u00fae a base da creaci\u00f3n inmediata de imaxes. A pesar de que nas s\u00faas orixes o prezo destas c\u00e1maras era elevado e fac\u00edaas inaccesibles para moitos, co tempo non s\u00f3 se abarataron sen\u00f3n que aumentaron a s\u00faa calidade t\u00e9cnica.\nA dixitalizaci\u00f3n liberou \u00e1 fotograf\u00eda do car\u00e1cter documental da s\u00faa natureza xa que a manipulaci\u00f3n de imaxes a trav\u00e9s da infograf\u00eda permitiu recuperar o imaxinario pict\u00f3rico e narrativo que se perdeu da cultura visual como consecuencia da aparici\u00f3n da c\u00e1mara.\nA fotograf\u00eda dixital entronca coa ideolox\u00eda do \"collage\" entendido como fotomontaxe de vangarda dada\u00edsta ou construtivista, que mostraba o recorte e o car\u00e1cter fragmentario da s\u00faa construci\u00f3n sen pretender enganar a ningu\u00e9n. No entanto, a fotograf\u00eda dixital consegue eliminar as marcas do proceso de construci\u00f3n do \"collage\" e dotar ao fotomontaxe de car\u00e1cter unitario.\nDesde a s\u00faa invenci\u00f3n, a fotograf\u00eda ti\u00f1a total credibilidade como testemu\u00f1o incuestionable da realidade debido ao funcionamento do dispositivo de captura. Posteriormente, o xeito de rexistrar a realidade considerouse un posicionamento ideol\u00f3xico, que nada ten que ver co car\u00e1cter neutral e obxectivo do seu funcionamento.\nAs novas tecnolox\u00edas dixitais te\u00f1en a capacidade de converter o real e intervir sobre o rexistro da imaxe, ata o punto de manipular e distorsionar as imaxes sen perder o realismo fotogr\u00e1fico co que foron captadas.\nA dixitalizaci\u00f3n despos\u00fae \u00e1 fotograf\u00eda do seu car\u00e1cter obxectivo e rompe a conexi\u00f3n f\u00edsica entre o referente e a impresi\u00f3n fotosensible, \u00e9 dicir, entre a experiencia perceptiva da realidade por observaci\u00f3n directa e a imaxe mediada a trav\u00e9s dunha tecnolox\u00eda. Coa perda de obxectividade da imaxe fotogr\u00e1fica, a comezos da d\u00e9cada dos noventa, emp\u00e9zase a falar da era post-fotogr\u00e1fica, na que se supera o paradigma fotogr\u00e1fico como modelo de realismo. O real e o virtual mest\u00faranse dando lugar a un novo tipo de imaxe h\u00edbrida para definir as novas creaci\u00f3ns pseudo-fotogr\u00e1ficas. Os programas de manipulaci\u00f3n da imaxe son protagonistas nesta etapa, as\u00ed como o retoque fotogr\u00e1fico, a fusi\u00f3n de imaxes, a infograf\u00eda ou a xeraci\u00f3n de tridimensionalidade, holograf\u00eda.\nEntre as pioneiras no tratamento dixital da imaxe fotogr\u00e1fica est\u00e1 Nancy Burson. Mediante a acumulaci\u00f3n de retratos individuais crear\u00e1 novas aparencias de personaxes. Introduce a imaxe de varios personaxes, nun programa que ela mesma dese\u00f1a, para obter un retrato robot."}
{"id": "173268", "revid": "22795", "url": "https://gl.wikipedia.org/wiki?curid=173268", "title": "Sikh", "text": ""}
{"id": "173272", "revid": "1888", "url": "https://gl.wikipedia.org/wiki?curid=173272", "title": "Ant\u00f3n Fortes Torres", "text": "Ant\u00f3n Fortes Torres, nado en Sarria en 1957, \u00e9 un escritor, profesor e pol\u00edtico galego.\nTraxectoria.\nEstudou Filolox\u00eda Rom\u00e1nica, Galego-Portuguesa e Hisp\u00e1nica na Universidade de Santiago de Compostela, e \u00e9 Catedr\u00e1tico de Lingua Galega e Literatura xubilado. Realizou igualmente estudos de lingua e literatura na Universidade Paul Val\u00e9ry de Montpellier e nas Facultades de Letras de Co\u00edmbra e Lisboa. Pertenceu ao Colectivo C\u00edrculos L\u00edticos, integrado, entre outros, por Isidro Novo e Lois Di\u00e9guez. Colabora habitualmente na revista \"Xistral\". Foi concelleiro en Sarria polo BNG entre 1995 e 1999, e quinto nas listas desa formaci\u00f3n en 2003. Nas elecci\u00f3ns municipais de 2011 volveu \u00e1 corporaci\u00f3n municipal nas listas de Independientes de Galicia, e en setembro de 2013 anunciou a s\u00faa intenci\u00f3n de incorporarse a Compromiso por Galicia. En novembro de 2014 foi nomeado candidato de CxG nas elecci\u00f3ns municipais de 2015 , sendo elixido concelleiro. No 2019 deixou a pol\u00edtica partidista."}
{"id": "173273", "revid": "89787", "url": "https://gl.wikipedia.org/wiki?curid=173273", "title": "Carlos Fontes", "text": "Xo\u00e1n Carlos Fontes Moledo, nado en Vilaboa o 23 de outubro de 1968, \u00e9 un xornalista e escritor galego.\nTraxectoria.\nTraballa como xornalista ademais de colaborar na organizaci\u00f3n de actos culturais para diferentes entidades. Colaborou con textos nos discos dos grupos de m\u00fasica tradicional Tanxedoras (\"Tanxedoras\", 2008 e \"\u00c1 sombra da oliveira\", 2013) e Os Carunchos (\"Cantares\", 2016). Fixo circular alg\u00fans dos seus poemas en pequenas edici\u00f3ns de cordel."}
{"id": "173274", "revid": "5863", "url": "https://gl.wikipedia.org/wiki?curid=173274", "title": "Carmen Ferreira Boo", "text": "Mar\u00eda del Carmen Ferreira Boo, nada o 6 de setembro de 1973, \u00e9 unha investigadora galega de literatura infanto-xuvenil.\nTraxectoria.\nLicenciada en Filolox\u00eda Hisp\u00e1nica, diplomada en Criminolox\u00eda, obtivo o DEA en 2010 no programa de doutoramento \"Literatura e construci\u00f3n da identidade na Galiza\" do departamento de Filolox\u00eda Galega da Facultade de Filolox\u00eda da Universidade de Santiago de Compostela. Dende 2009 conta cunha bolsa de colaboraci\u00f3n no Centro Ram\u00f3n Pi\u00f1eiro para a Investigaci\u00f3n en Humanidades, ademais de colaborar como redactora, dende 2008, no proxecto \"Informes de Literatura\". \u00c9 investigadora colaboradora da rede tem\u00e1tica de investigaci\u00f3n \"Literaturas Infantiles y Juveniles del Marco Ib\u00e9rico e Iberoamericano\" (LIJMI) e membro da Asociaci\u00f3n ELOS (\"Asociaci\u00f3n galego-portuguesa de investigaci\u00f3n en literatura infantil e xuvenil\"). Participou en cursos, encontros, congresos e xornadas con comunicaci\u00f3ns e obradoiros. \u00c9 autora de artigos, estudos e recensi\u00f3ns sobre literatura infanto-xuvenil galega en diferentes publicaci\u00f3ns peri\u00f3dicas, como o \"Bolet\u00edn Galego de Literatura\", \"ANILIJ\", \"Malasartes\", \"Moenia\" e \"El Correo Gallego\"."}
{"id": "173275", "revid": "89787", "url": "https://gl.wikipedia.org/wiki?curid=173275", "title": "Mar Fern\u00e1ndez V\u00e1zquez", "text": "Mar\u00eda del Mar Fern\u00e1ndez V\u00e1zquez, nada o 2 de febreiro de 1973, \u00e9 unha investigadora e profesora universitaria galega.\nTraxectoria.\nLicenciouse en Filolox\u00eda Hisp\u00e1nica e Filolox\u00eda Rom\u00e1nica na Universidade de Santiago de Compostela. Foi bolseira en distintos proxectos de investigaci\u00f3n e participou en distintos traballos e publicaci\u00f3ns dirixidos por Blanca-Ana Roig, en especial ao redor da literatura infanto-xuvenil galega. Moitos deses traballos engrosaron publicaci\u00f3ns colectivas. \nColaborou na Gran Enciclopedia Galega con varios artigos e nos \"Informes de literatura\" (con Esther de Le\u00f3n Viloria) entre o 2007 e o 2009. A partir de 2018 d\u00e1 clase de did\u00e1ctica das linguas e de literatura infantil e xuvenil na Universidade de Vigo."}
{"id": "173276", "revid": "5863", "url": "https://gl.wikipedia.org/wiki?curid=173276", "title": "Carme Fern\u00e1ndez P\u00e9rez-Sanjuli\u00e1n", "text": "Carme Fern\u00e1ndez-P\u00e9rez Sanjuli\u00e1n, nada na Coru\u00f1a en 1963, \u00e9 unha fil\u00f3loga e ensa\u00edsta galega.\nTraxectoria.\nDoutora en Filolox\u00eda Galego-Portuguesa e profesora de Lingua e Literatura galegas. Foi profesora agregada de Bacharelato (desde o ano 1987), se ben, entre anos 1990 e 1993, impartiu aulas na Universidade de Santiago de Compostela. Na actualidade, exerce como profesora do Departamento de Galego-Portugu\u00e9s, Franc\u00e9s e Ling\u00fc\u00edstica da Universidade da Coru\u00f1a. Autora de numerosas publicaci\u00f3ns sobre literatura galega e portuguesa."}
{"id": "173278", "revid": "1131", "url": "https://gl.wikipedia.org/wiki?curid=173278", "title": "Pedro Fern\u00e1ndez N\u00fa\u00f1ez", "text": "Pedro Fern\u00e1ndez N\u00fa\u00f1ez, nado en Campobecerros (Castrelo do Val) o 20 de decembro de 1945 \u00e9 un empresario, economista e xornalista galego.\nTraxectoria.\nEstudou econom\u00eda en Bilbao, na Universidade do Pa\u00eds Vasco. Ingresou por oposici\u00f3n no Corpo de Economistas AlSS do Estado e ocupou varios cargos como funcionario p\u00fablico, no Goberno Civil de Pontevedra, Autoridade Portuaria de Vigo e Ministerio do Interior. Deu clase en varios centros oficiais de Vigo como profesor de econom\u00eda: no Instituto de Ensino Medio, Estudos Empresariais, Relaci\u00f3ns Laborais e foi profesor universitario durante m\u00e1is de 30 anos. Comentarista econ\u00f3mico na cadea COPE e na Televisi\u00f3n Espa\u00f1ola. Asesor fiscal e empresario, ademais de articulista sobre temas econ\u00f3micos en \"Atl\u00e1ntico Diario\" e \"Faro de Vigo\". Tras a publicaci\u00f3n do seu ensaio, \"Galicia, viaxe \u00f3 pasado\" (2001), en 2017 publicou a s\u00faa primeira obra de ficci\u00f3n, \"Maestro de Campobecerros\"."}
{"id": "173282", "revid": "5863", "url": "https://gl.wikipedia.org/wiki?curid=173282", "title": "Xeraci\u00f3n dos 80", "text": "A Xeraci\u00f3n dos 80 \u00e9 unha xeraci\u00f3n de poetas galegos que xorde coa democracia. Denom\u00ednase \"dos oitenta\" xa que se incl\u00faen nela os autores que publicaron os seus poemarios en torno a estes anos. A cr\u00edtica destaca, entre outros, a Rom\u00e1n Ra\u00f1a, Xavier Rodr\u00edguez Baixeras, Dar\u00edo Xoh\u00e1n Cabana, Xos\u00e9 Mar\u00eda \u00c1lvarez C\u00e1ccamo, Claudio Rodr\u00edguez Fer, Miguel Anxo Fern\u00e1n-Vello, Ramiro Fonte, Xavier Rodr\u00edguez Barrio, Manuel Forcadela, Lu\u00eds Gonz\u00e1lez Tosar, Pilar Pallar\u00e9s, Manuel Rivas e Xulio L\u00f3pez Valc\u00e1rcel.\nEsta xeraci\u00f3n rompeu co realismo social e potenciou a renovaci\u00f3n da lingua galega, o rigor na construci\u00f3n formal e unha nova amplitude da dimensi\u00f3n universalista da poes\u00eda galega (culturalismo, intertextualidade...)."}
{"id": "173285", "revid": "89787", "url": "https://gl.wikipedia.org/wiki?curid=173285", "title": "Lewis Trondheim", "text": "Laurent Chabosy, nado en Fontainebleau o 11 de decembro de 1964, \u00e9 un autor de banda dese\u00f1ada franc\u00e9s, m\u00e1is co\u00f1ecido polo seu pseud\u00f3nimo de Lewis Trondheim.\n\u00c9 un dos m\u00e1is destacados representantes da que deu en chamarse \"nouvelle bande dessin\u00e9e\"."}
{"id": "173286", "revid": "5863", "url": "https://gl.wikipedia.org/wiki?curid=173286", "title": "Manuel Garc\u00eda Barrado", "text": "Manuel Garc\u00eda Barrado, nado en La Calzada de Oropesa (provincia de Toledo) o 1 de xaneiro de 1918 e finado o 5 de decembro de 2006 en Mauthausen (Austria) foi un combatente voluntario na Guerra Civil espa\u00f1ola e sobrevivente do campo de concentraci\u00f3n de Mauthausen."}
{"id": "173288", "revid": "98629", "url": "https://gl.wikipedia.org/wiki?curid=173288", "title": "Stephen Savage", "text": "Stephen Savage, nado o 7 de xullo de 1875 en Thames e finado o 24 de xu\u00f1o de 1941 en Rarotonga, foi un lexic\u00f3grafo neozeland\u00e9s que traballou na lingua maor\u00ed das Illas Cook\nTraxectoria.\nSavage naceu de pai mestizo maor\u00ed e nai de orixe europea, chegou por vez primeira \u00e1s Illas Cook o 14 de xu\u00f1o de 1894. En 1899 casou con Ada Henrietta Pari-a-Katea, filla de Emile Piltz e Raoariki o Arera. O seu co\u00f1ecemento do maor\u00ed de Nova Zelandia fixo que se interesase pola lingua e as tradici\u00f3ns locais. En 1903 recibiu o nomeamento de int\u00e9rprete oficial do Tribunal de Terras Nativas e m\u00e1is tarde traballou rexistrador, o que lle deu acceso a gran n\u00famero de documentos na lingua do pa\u00eds, que en parte publicou, xunto con artigos sobre tradici\u00f3ns propias de Rarotonga no \"Journal of The Polynesian Society\". Durante gran parte da s\u00faa vida recompilou papeletas para a elaboraci\u00f3n dun dicionario do rarotongano, manuscrito que se publicou postumamente co t\u00edtulo de \"A Dictionary of the Maori Language of Rarotonga\" en 1962."}
{"id": "173289", "revid": "23204", "url": "https://gl.wikipedia.org/wiki?curid=173289", "title": "Veneziamestre Rugby", "text": "O Veneziamestre Rugby 1986 (por motivos de patrocinio Casin\u00f2 di Venezia Rugby) \u00e9 un club de rugby italiano con sede na cidade de Favaro Veneto (V\u00e9neto). Actualmente compite no Campionato di Eccellenza, a m\u00e1xima categor\u00eda do rugby italiano.\nHistoria.\nFoi fundado en 1986 logo da fusi\u00f3n de dous clubs da cidade de Venezia, o \"Venezia RFC\" (fundado en 1948) e o \"Rugby Mestre\" (fundado en 1965). Partindo dende a serie C1, foi ascendendo ata lograr o ascenso ao Super 10 por primeira vez na tempada 2004-05. Ao ano seguinte descendeu, mais volveu ascender na tempada 2006-07. Dende aquela conseguiu manterse na m\u00e1xima categor\u00eda. A pesar de finalizar no \u00faltimo posto da liga na tempada 2009-10, o club non descendeu grazas \u00e1 sa\u00edda da competici\u00f3n do Benetton Treviso e do Rugby Viadana, que pasaron a xogar na Magners League na tempada 2010-11."}
{"id": "173291", "revid": "12452", "url": "https://gl.wikipedia.org/wiki?curid=173291", "title": "Campionato di Eccellenza", "text": ""}
{"id": "173292", "revid": "23204", "url": "https://gl.wikipedia.org/wiki?curid=173292", "title": "Ram\u00f3n L\u00f3pez-Suevos", "text": "Ram\u00f3n L\u00f3pez-Suevos Fern\u00e1ndez, nado en Ferrol en 1943, \u00e9 un economista galego.\nTraxectoria.\nFillo do coronel Andr\u00e9s L\u00f3pez-Suevos Alonso, sobri\u00f1o do falanxista, director de TVE e presidente nos anos 50 do Atl\u00e9tico de Madrid Jes\u00fas Suevos F\u00e9rnandez-Jove. Licenciado en Ciencias Econ\u00f3micas en Madrid, doutor\u00e1ndose pola Universidade de Santiago de Compostela, completando estudos en Francia como bolseiro (Universidade da Sorbona, Par\u00eds). Trasladouse a Santiago de Compostela en 1970, e incorporouse como profesor \u00e1 Facultade de Econ\u00f3micas en 1971. Tras varios anos acadou a C\u00e1tedra na Universidade de Santiago de Compostela. \u00c9 autor de diversos libros sobre sociopol\u00edtica e econom\u00eda.\nFoi un dos fundadores do BNG. Militou na UPG, incorpor\u00e1ndose ao Comit\u00e9 central da organizaci\u00f3n en xullo de 1976. Participou na redacci\u00f3n das Bases constitucionais en 1977.\nVida persoal.\nEstivo casado con Manuela Fraguela e \u00e9 pai da xu\u00edz Ana L\u00f3pez-Suevos Fraguela."}
{"id": "173293", "revid": "1888", "url": "https://gl.wikipedia.org/wiki?curid=173293", "title": "Ram\u00f3n L\u00f3pez Suevos", "text": ""}
{"id": "173294", "revid": "1888", "url": "https://gl.wikipedia.org/wiki?curid=173294", "title": "Ramom L\u00f4pez Suevos", "text": ""}
{"id": "173295", "revid": "22570", "url": "https://gl.wikipedia.org/wiki?curid=173295", "title": "Mogliano Rugby", "text": "O Mogliano Rugby Societ\u00e0 Sportiva Dilettantistica \u00e9 un club de fugby da localidade de Mogliano Veneto, no V\u00e9neto (Italia). O club foi fundado en 1956 e actualmente compite no Campionato di Eccellenza, a m\u00e1xima categor\u00eda do rugby italiano.\nHistoria.\nO club foi fundado en 1956, inicialmente como equipo de rugby league, ata que en 1969 cambiouse ao rugby union e comezou dende a serie D. Na tempada 1982-83 ascendeu por primeira vez \u00e1 divisi\u00f3n de honra italiana, a serie A. Competiu na m\u00e1xima categor\u00eda nas tempadas 1983-84 e 1984-85, ano no que descendeu, e ata a tempada 2009-10 non logrou de novo o ascenso. Deste xeito, na tempada 2010-11, o Mogliano Rugby compite por 3\u00aa vez no Campionato di Eccellenza."}
{"id": "173296", "revid": "5863", "url": "https://gl.wikipedia.org/wiki?curid=173296", "title": "Marcelino Fern\u00e1ndez Mallo", "text": "Marcelino L. Fern\u00e1ndez Mallo, nado na Coru\u00f1a en 1961, \u00e9 un economista e escritor galego.\nTraxectoria.\nMarcelino Fern\u00e1ndez Mallo \u00e9 un economista e escritor cunha fonda preocupaci\u00f3n pola situaci\u00f3n econ\u00f3mica e social de Galicia. Licenciado en Ciencias Econ\u00f3micas e Empresariais pola UNED, obtivo o seu MBA na IMD Business School de Lausana (Su\u00edza). Desenvolveu a meirande parte da s\u00faa carreira profesional no sector financeiro galego desenvolvendo labores executivas. Entre elas, creou e dirixiu o Departamento de Estudos de Caixa Galicia onde empezou a afondar no co\u00f1ecemento da econom\u00eda galega. Dende 2011 exerceu como consultor independente en sectores como a automoc\u00ed\u00f3n, o t\u00e9xtil, o software ou a alimentaci\u00f3n. \nColabora como articulista en Radio Galega, \"Vieiros\", \"Xornal de Galicia\", \"Econom\u00eda digital\", \"Galicia Confidencial\" e \"N\u00f3s Diario\". Fondamente preocupado polo medio rural galego, a necesidade de aplicar outra pol\u00edtica de desenvolvemento agrario constit\u00fae unha das s\u00faas constantes chamadas e reclamaci\u00f3ns como se reflicte, por exemplo, en \u201cSOS Rural Galego\u201d (\"Vieiros\", 2007) ou en \u201cGalicia, de paisaje natural a inmenso eucaliptal\u201d (\"Mundiario\", 2017)."}
{"id": "173297", "revid": "5863", "url": "https://gl.wikipedia.org/wiki?curid=173297", "title": "Xos\u00e9 Vilas Nogueira", "text": "Xos\u00e9 Vilas Nogueira, nado en Vigo o 25 de xullo de 1936 e finado o 19 de agosto de 2010, foi un xurista e profesor galego.\nTraxectoria.\nLicenciouse en Dereito na Universidade de Oviedo e doutorouse na de Santiago de Compostela en 1973, coa tese \"El proyecto de Estatuto de autonom\u00eda de Galicia bajo la II Rep\u00fablica espa\u00f1ola\".\nComo bolseiro do Goberno franc\u00e9s estivo en Par\u00eds, e logo tam\u00e9n o estivo como bolseiro do Goberno espa\u00f1ol. \nComezou a docencia como profesor adxunto de Teor\u00eda do Estado da Facultade de Ciencias Econ\u00f3micas e Empresariais compostel\u00e1, e posteriormente foi catedr\u00e1tico de Ciencia Pol\u00edtica e da Administraci\u00f3n da Facultade de Ciencias Pol\u00edticas e Sociais. \nAdemais de profesor, participou na organizaci\u00f3n desas d\u00faas facultades, sendo decano da facultade de Ciencias Econ\u00f3micas e Empresariais dende 1984 ata 1986, e da facultade de Ciencias Pol\u00edticas e Sociais entre 1991 e 1996. \nRealizou diferentes investigaci\u00f3ns que divulgou en conferencias en diferentes centros, tanto de Espa\u00f1a coma no estranxeiro. \nIntegrado nun primeiro momento no Partido Obreiro Galego, participou no Consello de Forzas Pol\u00edticas Galegas e na redacci\u00f3n das Bases constitucionais de 1977.\nColaborou con artigos en diferentes revistas e xornais, en especial en El Correo Gallego. \nFormou parte da Asociaci\u00f3n Espa\u00f1ola de Ciencia Pol\u00edtica y de la Administraci\u00f3n, e do Seminario de Estudos Galegos."}
{"id": "173298", "revid": "1131", "url": "https://gl.wikipedia.org/wiki?curid=173298", "title": "Xo\u00e1n Xos\u00e9 Fern\u00e1ndez Abella", "text": "Xo\u00e1n Xos\u00e9 Fern\u00e1ndez Abella, nado en Monforte de Lemos o 11 de setembro de 1933 e falecido o 17 de agosto de 2023, foi un escritor galego.\nTraxectoria.\nCon estudos de Maxisterio e licenciado en Dereito, foi emigrante en Venezuela entre 1966 e 1972. Foi mestre, entre outros lugares, en Ortigueira. Estivo moi vinculado \u00e1 Estrada, a\u00ednda que nos seus \u00faltimos anos residiu en Teo.\nColaborou en diversas publicaci\u00f3ns, como \"La Voz de Ortigueira\", Ateneo Ferrol\u00e1n ou \"Dorna\"."}
{"id": "173299", "revid": "89787", "url": "https://gl.wikipedia.org/wiki?curid=173299", "title": "Xos\u00e9 Feix\u00f3 Cid", "text": "Xos\u00e9 G. Feix\u00f3 Cid, nado en Baiona en 1957, \u00e9 un fil\u00f3logo galego.\nTraxectoria.\nExerceu como profesor de lingua e literatura galegas no ensino secundario e despois traballou como profesor de linguas oficiais na Universidade Popular de Vigo. Fil\u00f3logo especializado en lexicograf\u00eda, ten publicados numerosos traballos na materia, entre os que destacan diversos dicionarios, as\u00ed como varias publicaci\u00f3ns sobre lingua, en especial dedicadas \u00e1 ortograf\u00eda, ao estilo e \u00e1 pr\u00e1ctica gramatical. \u00c9 tam\u00e9n colaborador na cr\u00edtica xornal\u00edstica, especialmente no \"Faro de Vigo\"."}
{"id": "173300", "revid": "59564", "url": "https://gl.wikipedia.org/wiki?curid=173300", "title": "Xos\u00e9 Manuel Eyr\u00e9", "text": "Xos\u00e9 Manuel Eyr\u00e9 Val, nado en R\u00edo Pedroso (A Laxe, Chantada), o 16 de xu\u00f1o de 1960, \u00e9 un cr\u00edtico literario e escritor galego.\nTraxectoria.\nLicenciado en Filolox\u00eda Hisp\u00e1nica, subsecci\u00f3n galego-portugu\u00e9s na Universidade de Santiago de Compostela. Colaborou na revista \"\u00d3lisbos\". Desde 1988 comezou a publicar cr\u00edtica literaria en \"A Nosa Terra\", e m\u00e1is ocasionalmente nas revistas \"Achantada\" e \"Alem-parte\". Coordinou a 1\u00aa edici\u00f3n do \"Certame Mundanal de Contos Ultralixeiros\". \u00c9 profesor de ensino secundario en Lugo.\nTam\u00e9n colaborou como autor na \"Historia da Literatura Galega\" promovida por ANT e ASPG, co fasc\u00edculo relativo \u00e1 historia da narrativa actual e d\u00faas antolox\u00edas.\nNo blog \"Ferradura en Tr\u00e1nsito II\", escribe cr\u00edtica de libros galegos e tam\u00e9n da lusofon\u00eda."}
{"id": "173306", "revid": "5863", "url": "https://gl.wikipedia.org/wiki?curid=173306", "title": "Sintetizador anal\u00f3xico", "text": "Un sintetizador anal\u00f3xico \u00e9 un instrumento musical electr\u00f3nico que crea, modifica e almacena as formas das ondas dun sinal de son executado ou previamente almacenado.\nCaracter\u00edsticas.\nA forma m\u00e1is com\u00fan na que se presenta un sintetizador \u00e9 a de teclado electr\u00f3nico acaroado a uns controis para manexar a circuiter\u00eda interna. P\u00f3dense clasificar en non programables (cunha serie de sons almacenados no disco r\u00edxido, pero non variables) e programables (que poden crear os seus propios sons). Estes, \u00e1 s\u00faa vez, constan de tres partes: os controis de interpretaci\u00f3n musical, os controis de programaci\u00f3n e o sistema de xeraci\u00f3n de son.\nO dispositivo elemental da s\u00edntese \u00e9 o oscilador; a s\u00edntese m\u00e1is empregada \u00e9 a que se fai por modulaci\u00f3n de frecuencia, que consiste en variar a frecuencia dunha forma de onda, a portadora, un\u00edndoa \u00e1 amplitude dunha segunda, denominada moduladora.\nHistoria.\nActualmente non \u00e9 estra\u00f1o que cun s\u00f3 instrumento electr\u00f3nico sexa posible reproducir unha gran variedade de timbres doutros.\nA principios do s\u00e9culo XX com\u00e9zase a investigar para tentar sacar m\u00fasica de ondas de ru\u00eddo branco con circu\u00edtos electr\u00f3nicos e para iso invent\u00e1ronse aparatos de todo tipo. O \"thelarmonio\" \u00e9 o exemplo do primeiro instrumento enteiramente electr\u00f3nico e polif\u00f3nico, dese\u00f1ado por Thadeus Cahill's nun primeiro momento para proporcionar m\u00fasica en vivo a trav\u00e9s das li\u00f1as telef\u00f3nicas \u00f3s subscritores deste servizo.\nEn 1920 o doutor Carl Emil inventa o \"audi\u00f3metro\", que funciona con tons xerados electronicamente. En 1923 L\u00e9on Th\u00e9r\u00e9min crea un dos primeiros instrumentos electr\u00f3nicos que se pode chamar 'musical', o theremin, no que o son se crea cuns osciladores que var\u00edan a frecuencia con s\u00f3 acchegar as mans.\nOutro precursor dos sintetizadores actuais \u00e9 o \"RCA Mark II Sound\", de mediados dos 50, que non ti\u00f1a teclado e que se programaba cunhas tarxetas perforadas previamente instaladas. Ademais utilizaba osciladores de v\u00e1lvula termoi\u00f3nica e incorporaba o primeiro secuenciador.\nPero a verdadeira revoluci\u00f3n produciuse a principios dos 60 con Bob Moog e Herb Deutch, que colleron a idea dos seus precursores e engad\u00edronlle un teclado \u00f3 sintetizador para achegalo \u00f3s m\u00fasicos. Trat\u00e1base dun circu\u00edto con osciladores e amplificadores controlados por voltaxe que regulan o ton e a cadencia de cada nota. Democratizaron o instrumento pero nos seguintes anos da s\u00faa creaci\u00f3n a\u00ednda non se dera demasiado a co\u00f1ecer ata que o \u00e9xito da gravaci\u00f3n de J. S. Bach ('Switched on Bach') interpretada nun destes o fixo famoso \u00f3 gran p\u00fablico. Reparouse por fin en que non s\u00f3 val\u00eda cun instrumento que reproducise unha sucesi\u00f3n de sons pregrabados, sen\u00f3n que se buscaba ter en conta os transitorios do sinal (ataque, extinci\u00f3n...); \u00e9 dicir, modificaci\u00f3ns do sinal no tempo como se produce nos instrumentos anal\u00f3xicos.\nPartes do sintetizador.\nTeclado controlador.\n\u00c9 a parte m\u00e1is visible do sintetizador e normalmente pres\u00e9ntase con esta presenza. \u00c9 a fonte que descarga unha tensi\u00f3n proporcional \u00e1 forza coa que se oprime. Nos m\u00e1is modernos obt\u00e9\u00f1ense varias tensi\u00f3ns de control para cada tecla. Tam\u00e9n se poden cambiar par\u00e1metros como a velocidade de pulsaci\u00f3n. A din\u00e1mica e a expresividade non se ven deterioradas por ser un instrumento electr\u00f3nico. Normalmente 1 V corresp\u00f3ndese cunha diferenza dunha oitava e a memoria anal\u00f3xica mant\u00e9n a tensi\u00f3n da \u00faltima tecla oprimida.\nOscilador controlado por voltaxe (VCO).\nTr\u00e1tase dunha fonte de son b\u00e1sica no sintetizador. O seu efecto consiste en repetir ciclicamente a forma da onda do sinal executado, producindo as\u00ed unha oscilaci\u00f3n peri\u00f3dica. A este sinal p\u00f3denselle variar os par\u00e1metros de entrada: a forma da onda, a frecuencia e a amplitude. Os timbres que se obte\u00f1en dun oscilador son electr\u00f3nicos, xa que o seu espectro \u00e9 harm\u00f3nico e se mant\u00e9n sempre fixo. A frecuencia do sinal xerado \u00f3 pulsar a tecla obtense como a suma alx\u00e9brica das tensi\u00f3ns de control aplicadas \u00e1s s\u00faas entradas.\nDisp\u00f3n de varias formas de onda (senoidal, dente de serra, triangular e cadrada) e cada unha dar\u00e1 un tipo de son diferente.\nMesturador de sinais (\"mixer\").\nDispositivo que permite a combinaci\u00f3n dunha serie de sinais de entrada agrupadas e nas proporci\u00f3ns de volume desexadas, de forma que se obt\u00e9n outro sinal resultante da combinaci\u00f3n destas.\nXerador de envolventes (ADSR).\nDef\u00ednese como a evoluci\u00f3n da amplitude do son \u00f3 longo do tempo ulogo de ser executado. Ten catro zonas caracter\u00edsticas da amplitude do sinal. As zonas ADR ref\u00edrense \u00f3 tempo, mentres que o S se refire \u00f3 nivel. Estes xeradores tam\u00e9n controlan a resposta do filtro en caso de ter activado un.\nXerador de ru\u00eddo.\nAdoita proporcionar ru\u00eddo tanto branco coma rosa; \u00e9 unha sa\u00edda de tensi\u00f3n de control axustable na s\u00faa frecuencia.\nAmplificador controlado por tensi\u00f3n (VCA).\n\u00c9 un amplificador do sinal que ten a particularidade de modificar a ganancia control\u00e1ndoa cunha voltaxe adicional. O que produce \u00e9 poder simular a din\u00e1mica de m\u00e1is instrumentos.\nFiltro controlado por tensi\u00f3n (VCF).\n\u00c9 un elemento que escolle as frecuencias do sinal e as separa para resaltar as desexadas \u00f3 atenuar as non buscadas. \u00c9 configurable en varias formas (paso baixo, paso alto, paso banda e rexeito banda), onde se escolle o punto no que cortar a frecuencia e a pendente de atenuaci\u00f3n da banda escollida a partir do punto de corte.\nOscilador de baixa frecuencia (LFO).\nComposto de osciladores independentes, controlados por tensi\u00f3n, con varias formas de onda cada un e que se sit\u00faan na banda das baixas frecuencias, ata uns 20 hertzs. A s\u00faa sa\u00edda pode usarse para controlar tanto a amplitude como a frecuencia dos VCO."}
{"id": "173308", "revid": "56817", "url": "https://gl.wikipedia.org/wiki?curid=173308", "title": "The Silent Force", "text": "The Silent Force \u00e9 o terceiro \u00e1lbum de estudio da banda neerlandesa de metal sinf\u00f3nico Within Temptation, editado o 15 de novembro do 2004 a trav\u00e9s do selo GUN Records. Unha semana despois do seu lanzamento o \u00e1lbum xa foi certificado ouro nos Pa\u00edses Baixos B\u00e9lxica e Finlandia."}
{"id": "173309", "revid": "56817", "url": "https://gl.wikipedia.org/wiki?curid=173309", "title": "The Heart of Everything", "text": "The Heart of Everything \u00e9 o cuarto \u00e1lbum de estudio da banda neerlandesa de metal sinf\u00f3nico Within Temptation, editado nos Pa\u00edses Baixos o 9 de marzo do 2007 polo selo Roadrunner Records. No resto de Europa apareceu o 12 de marzo (ag\u00e1s en Finlandia onde foi lanzado o 15), e en Norteam\u00e9rica o 24 de xullo."}
{"id": "173310", "revid": "85894", "url": "https://gl.wikipedia.org/wiki?curid=173310", "title": "Carlos V\u00e1zquez Gonz\u00e1lez (pol\u00edtico)", "text": "Carlos V\u00e1zquez Gonz\u00e1lez, nado na Coru\u00f1a en 1942, \u00e9 un pol\u00edtico galego.\nTraxectoria.\nFoi consiliario da Juventud Obrera Cat\u00f3lica en 1966. Profesor de formaci\u00f3n profesional, foi xerente da revista \"Teima\". Militante da Asemblea Nacional Popular Galega (ANPG), foi un dos escindidos en 1976 (con C\u00e9sar Portela e Xan L\u00f3pez Facal) por considerala pr\u00f3xima de m\u00e1is \u00e1 UPG. Foi un dos l\u00edderes da Asemblea Popular Galega. Foi dirixente do Partido Obreiro Galego e Unidade Galega, e secretario de organizaci\u00f3n de Esquerda Galega dende 1980 ata 1993. Foi presidente da Fundaci\u00f3n Paz e Solidariedade.\nVida persoal.\nCasou con Lila D\u00edaz."}
{"id": "173311", "revid": "56817", "url": "https://gl.wikipedia.org/wiki?curid=173311", "title": "The Unforgiving", "text": "The Unforgiving \u00e9 o quinto \u00e1lbum de estudio da banda neerlandesa de metal sinf\u00f3nico Within Temptation, que ser\u00e1 editado o 23 de marzo do 2011 polo selo Roadrunner Records. O \u00e1lbum aparecer\u00e1 xunto cun c\u00f3mic e unha serie de curtamentraxes que conforman unha historia conceptual. O seu primeiro sinxelo, \"Faster\", foi lanzado o 21 de xaneiro, e a primeira curtamentraxe, \"Mother Maiden\", o d\u00eda 31 do mesmo mes."}
{"id": "173312", "revid": "56817", "url": "https://gl.wikipedia.org/wiki?curid=173312", "title": "Mother Earth", "text": "Mother Earth \u00e9 o segundo \u00e1lbum de estudio da banda neerlandesa de metal sinf\u00f3nico Within Temptation, editado o 4 de decembro do 2000. O disco foi todo un \u00e9xito e foi certificado platino nos Pa\u00edses Baixos, B\u00e9lxica e Alema\u00f1a, chegando a vender ao redor das 750.000 copias en Europa."}
{"id": "173314", "revid": "56817", "url": "https://gl.wikipedia.org/wiki?curid=173314", "title": "Enter", "text": "Enter \u00e9 o \u00e1lbum de estrea da banda neerlandesa de metal sinf\u00f3nico Within Temptation, editado o 6 de abril de 1997 polo selo DSFA Records."}
{"id": "173322", "revid": "85894", "url": "https://gl.wikipedia.org/wiki?curid=173322", "title": "Mario L\u00f3pez Rico", "text": "Mario L\u00f3pez Rico, nado en Ribadeo en 1949, \u00e9 un arquitecto e pol\u00edtico galego.\nTraxectoria profesional.\n\u00c9 profesor de Debuxo no IES A Sardi\u00f1eira. Antes de se dedicar \u00e1 pol\u00edtica traballou como arquitecto, profesor de debuxo e formou parte do consello de administraci\u00f3n da Televisi\u00f3n de Galicia.\nTraxectoria pol\u00edtica.\nProcedente do PSG, foi un dos dirixentes da Asemblea Popular Galega e un dos fundadores do BNG en 1982, formando parte do Colectivo Socialista.\nFormou parte da oposici\u00f3n m\u00e1is dura ao goberno de Francisco V\u00e1zquez, sendo sonada a retirada -xunto co seu compa\u00f1eiro e l\u00edder do partido a nivel local Henrique Tello- dos arbustos que conformaban o \"L\" de \"La Coru\u00f1a\" dun dos xard\u00edns da Avenida da Vedra.\nPertenceu ao colectivo Encontro Irmandi\u00f1o e foi concelleiro de Rehabilitaci\u00f3n Urbana na Coru\u00f1a entre 2007 e 2011 tralo pacto de goberno municipal do PSdeG-PSOE co BNG. Cr\u00edtico coa posici\u00f3n da UPG dentro do Bloque non se presentar\u00eda como candidato \u00e1s seguintes elecci\u00f3ns municipais ao perder o liderado local Henrique Tello fronte a Xose Carril.\nEn 2012 integrouse en Anova-Irmandade Nacionalista e pertenceu \u00e1 s\u00faa executiva como responsable de comunicaci\u00f3n. En febreiro de 2014 dimitiu da executiva de Anova con outros nove membros da direcci\u00f3n, tras a escisi\u00f3n de Cerna.\nEn abril de 2017 entrou na direcci\u00f3n acabada de nacer de En Marea."}
{"id": "173332", "revid": "89787", "url": "https://gl.wikipedia.org/wiki?curid=173332", "title": "Xos\u00e9 Est\u00e9vez", "text": "Xos\u00e9 Est\u00e9vez Rodr\u00edguez, nado en Quiroga o 29 de agosto de 1943, \u00e9 un historiador galego.\nTraxectoria.\nDiplomado en Estudos Eclesi\u00e1sticos, Seminario Maior Diocesano de Lugo, licenciado en Filosof\u00eda e Letras pola Universidade Complutense de Madrid en 1973, e doutor en Historia pola Universidade de Deusto, en 1990. \nPrimeiro foi crego, un crego at\u00edpico, moi lembrado pola banda da Fonsagrada, que non cobraba nos enterros e participaba como un veci\u00f1o m\u00e1is en todos os traballos comunais. Secularizouse e f\u00edxose historiador. M\u00e1ximo especialista en Galeusca.\nTrasladouse en 1973 ao Pa\u00eds Vasco segundo as s\u00faas sus propias palabras \"pola agradable chaamada do amor e o duro imperativo do traballo\". Tivo dous fillos, e unha filla falecida en 2006.\nProfesor na Universidade de Deusto, Campus de Donostia, de Historia Moderna desde 1973, de Historia Moderna e Contempor\u00e1nea do Pa\u00eds Vasco desde 1993, de Nacionalismos e Rexionalismos desde 1995, de Sociedade e Cultura na Espa\u00f1a Contempor\u00e1nea desde 1999 e de Historia da Espa\u00f1a Actual tam\u00e9n desde 1999 ata a s\u00faa xubilaci\u00f3n. Tam\u00e9n exerceu a docencia como profesor titular de FP-2 e de Bacharel LOGSE no Centro Nazaret, da Fundaci\u00f3n Kutxa.\nSocio de n\u00famero da Real Sociedade Bascongada de Amigos do Pa\u00eds, desde 1987, colaborador da Gran Enciclopedia Ilustrada do Pa\u00eds Vasco e dos peri\u00f3dicos \"Deia\", \"Gara\" e \"A Nosa Terra\".\nGrande amigo de Manuel Mar\u00eda, publicou un estudo sobre a s\u00faa relaci\u00f3n con Euskal Erria.\nEn 2017 foi o duod\u00e9cimo Premio Galiza M\u00e1rtir."}
{"id": "173333", "revid": "22570", "url": "https://gl.wikipedia.org/wiki?curid=173333", "title": "Retrato robot", "text": "Un retrato robot \u00e9 unha reconstruci\u00f3n pl\u00e1stica dunha persoa da que se carecen imaxes fidedignas. O retrato robot real\u00edzase a trav\u00e9s da descrici\u00f3n de algu\u00e9n que a co\u00f1ece. Util\u00edzase habitualmente para investigaci\u00f3ns policiais, co fin de poder identificar a delincuentes ou a persoas desaparecidas.\nUso policial.\nEste recurso comezouse a utilizar na d\u00e9cada de 1950. A polic\u00eda val\u00edase de retratistas expertos que debuxaban os trazos destas persoas a partir de testemu\u00f1os orais. Posteriormente a Smith &amp; Wesson, a maior empresa de armas de fogo dos Estados Unidos elaborou o seu sistema consistente nunha serie de case d\u00faas mil follas de triacetato de celulosa que se proxectaban sobre unha lousa luminosa. Disp\u00fa\u00f1ase dun repertorio exhaustivo de cada trazo facial (nariz, ollos, beizos, queixo, fronte, cabelos, ollos) e de posibles elementos complementarios (lentes, barba, bigotes, cicatrices) que se sobrepu\u00f1an nunha folla ata a reconstruci\u00f3n aproximada do rostro da persoa que se desexaba identificar. Actualmente existen programas inform\u00e1ticos que facilitan este labor."}
{"id": "173334", "revid": "85894", "url": "https://gl.wikipedia.org/wiki?curid=173334", "title": "Santiago Esteban Rad\u00edo", "text": "Miguel Santiago Esteban Rad\u00edo, nado en Barrantes (Ribadumia) o 2 de xaneiro de 1952, \u00e9 un ling\u00fcista galego.\nTraxectoria.\nLicenciado en Filolox\u00eda Rom\u00e1nica pola Universidade de Santiago de Compostela. Exerceu a docencia en todos os niveis educativos. Foi profesor de Lingua e Literatura Galega na Escola Universitaria de Formaci\u00f3n do Profesorado de Pontevedra da Universidade de Santiago do 1973 ao 1975 e da Escola Universitaria de Formaci\u00f3n do Profesorado de Ourense da Universidade de Vigo de 1992 a 1998, e impartiu a mesma materia en diversos institutos de Ourense e Pontevedra.\nFoi un dos fundadores e primeiro presidente da AS-PG, no 1977. Posteriormente creou o Instituto Galego de Socio-Pedagox\u00eda (IGSP) e organizou as \"Xornadas Pedag\u00f3xicas Galegas\", as\u00ed como \"O ensino. Revista Galega de socio-pedagox\u00eda e socio-ling\u00fc\u00edstica\", e, no 1983, fundou Galiza Editora."}
{"id": "173337", "revid": "122821", "url": "https://gl.wikipedia.org/wiki?curid=173337", "title": "Billboard", "text": "Billboard \u00e9 unha revista semanal estadounidense adicada \u00e1 industria musical, sendo unha das revistas comerciais m\u00e1is antigas no mundo. Mant\u00e9n varias listas musicais reco\u00f1ecidas internacionalmente, que seguen as canci\u00f3ns e \u00e1lbums m\u00e1is populares en varias categor\u00edas de forma semanal. As d\u00faas m\u00e1is destacables son a \"Billboard Hot 100\", que clasifica canci\u00f3ns con m\u00e1is vendas f\u00edsicas sen ter en conta o seu x\u00e9nero; e a \"Billboard 200\", que corresponde \u00e1s vendas de \u00e1lbums.\nHistoria.\n\"Billboard\" naceu en Cincinnati o 1 de novembro de 1984, fundada por William H. Donaldson e James H. Hennegan. Orixinalmente chamouse \"Billboard Advertising\" e trat\u00e1base dun xornal comercial da industria de colocaci\u00f3n de carteis, en ingl\u00e9s \"bill\" \u00e9 cartel e de a\u00ed prov\u00e9n o seu nome. Poucos anos despois da s\u00faa fundaci\u00f3n, comezou a informar sobre distintos entretementos ao aire libre, ocupando estes a meirande parte do seu espazo. Co tempo pasou a informar sobre espect\u00e1culos circenses, carnavais, parques de atracci\u00f3ns, feiras e outras atracci\u00f3ns. A revista comezou a cubrir as pel\u00edculas no ano 1909 e a radio nos anos 20.\nCo desenvolvemento da industria discogr\u00e1fica durante os anos 30, \"Billboard\" comezou a publicar listas musicais. Orixinalmente eran s\u00f3 tres listas de x\u00e9neros espec\u00edficos: pop, rhythm &amp; blues e country &amp; western. Na d\u00e9cada dos 50 introduciu unha secci\u00f3n cubrindo a industria da televisi\u00f3n, na que se inclu\u00edan listas de cualificaci\u00f3ns de programas. A revista continuou publicando noticias de feiras, carnavais e parques de atracci\u00f3ns ata o ano 1961, cando eses departamentos foron transferidos a unha nova publicaci\u00f3n semanal chamada \"Amusement Business\". Nese tempo a cobertura da televisi\u00f3n tam\u00e9n foi transferida a outra publicaci\u00f3n.\nDende 1961 ata 2005, \"Billboard\" dedicouse completamente \u00e1 industria musical. Nese \u00faltimo ano, a revista e a s\u00faa p\u00e1xina web comezaron a dar cobertura de todas as formas de entretemento dixital e m\u00f3bil.\n\"Amusement Business\" prosperou durante unhas d\u00e9cadas, pero co cambio de s\u00e9culo tivo dificultades. Cambiou a s\u00faa frecuencia de semanal a mensual e finalmente deixou de publicarse en maio do 2006.\nListas \"Billboard\".\nO 4 de xaneiro de 1936 \"The Billboard\" publicou a s\u00faa primeira lista de \u00e9xitos de m\u00fasica, e o 20 de xullo de 1940 calculouse a primeira lista de popularidade musical. Dende o 4 de agosto de 1958 v\u00e9nse publicando a \"Hot 100\" que combianaba vendas de sinxelos e emisi\u00f3n na radio.\nNa actualidade \"Billboard\" publica unhas 100 listas cada semana, sendo as m\u00e1is polpulares a \"Hot 100\" e a \"Billboard 200\"."}
{"id": "173338", "revid": "85894", "url": "https://gl.wikipedia.org/wiki?curid=173338", "title": "Jos\u00e9 Conde Cid", "text": "Jos\u00e9 Antonio Conde Cid, co\u00f1ecido artisticamente como Jos\u00e9 Conde, nado en Ourense en 1955 e finado en Madrid o 25 de febreiro de 2011, foi un modelo e actor galego de series de televisi\u00f3n, cine e teatro.\nEn 2011 atop\u00e1base a tratamento psicol\u00f3xico, e logo dun mes desaparecido, o seu cad\u00e1ver apareceu en Madrid.\nTraxectoria.\nDebutou como actor na pel\u00edcula \"Tierra de rastrojos\" (Antonio Gonzalo, 1980). Posteriormente participou en pel\u00edculas como \"La conjura de El Escorial\", \"Las ratas\", \"La isla del infierno\", \"Malena es un nombre de tango\", \"Coraz\u00f3n de bomb\u00f3n\", \"Capit\u00e1n Escalaborns\" e \"\u00d3scar, el color del dinero\".\nIniciouse na televisi\u00f3n en 1989 coa serie \"Brigada central\", e desde ent\u00f3n centrou a s\u00faa carreira nese medio. En 1996 comezou na serie \"M\u00e9dico de Familia\", e en 1997 d\u00e9ronlle un dos papeis protagonistas da telenovela \"Calle nueva\". En \"1999\" participou en 20 cap\u00edtulos da serie xuvenil \"Nada es para siempre\". M\u00e1is tarde fixo aparici\u00f3ns epis\u00f3dicas en series como \"La verdad de Laura\", \"Para\u00edso\", \"El Comisario\" ou \"Aqu\u00ed no hay quien viva\". Entre 2005 e 2006 regresou \u00e1s telenovelas con \"Amar en tiempos revueltos\". Tam\u00e9n interveu en \"Herederos\" (2008), \"La hora de Jos\u00e9 Mota\" (2009) e \"\" (2009). Nese mesmo ano comezou o que foi o seu \u00faltimo gran papel, en \"Sin tetas no hay para\u00edso\".\nInterveu en montaxes teatrais como \"Electra\", \"Don Juan\", \"Pol\u00edticamente incorrecto\" ou \"Que viene mi marido\"."}
{"id": "173339", "revid": "1131", "url": "https://gl.wikipedia.org/wiki?curid=173339", "title": "Xos\u00e9 Manuel Dom\u00ednguez Prieto", "text": "Xos\u00e9 Manuel Dom\u00ednguez Prieto, nado en Madrid en 1962, \u00e9 un escritor galego de ensaio e doutor en filosof\u00eda.\nTraxectoria.\nLicenciado e Doutor en Filosof\u00eda pola Universidade Complutense de Madrid, foi profesor de ensino medio no IES Eduardo Blanco Amor de Ourense, profesor-titor de Psicolox\u00eda, de Antropolox\u00eda filos\u00f3fica e de Historia da Filosof\u00eda Antiga, Medieval, Moderna e Contempor\u00e1nea na UNED e mais na Universidade Pontificia de Salamanca. Tam\u00e9n foi profesor invitado da Universidad Cat\u00f3lica Nuestra Se\u00f1ora de la Asunci\u00f3n (Asunci\u00f3n, Paraguai) e profesor de Filosof\u00eda no Instituto Superior de Ciencias Relixiosas San Agust\u00edn. Foi investigador do \"Instituto de Investigaciones econ\u00f3micas y sociales\" da Universidad Francisco de Vitoria de Madrid.\nColaborou con artigos de contido filos\u00f3fico en \"La Regi\u00f3n\", \"Galicia Hoxe\", \"Encrucillada\" ou \"La Voz de Galicia\". \u00c9 membro do Instituto Emmanuel Mounier e da Asociaci\u00f3n de Escritoras e Escritores en Lingua Galega.\nActualmente dirixe o Instituto da Familia en Ourense, fundaci\u00f3n ben\u00e9fico-social de \u00e1mbito galego vencellada ao bispado de Ourense e centrada, entre outros, na formaci\u00f3n e acompa\u00f1amento relacionado co que se co\u00f1ece como \u00abcoaching familiar\u00bb. Nesta instituci\u00f3n, dirixe o \"M\u00e1ster en Acompa\u00f1amento e coaching familiar e matrimonial\", avalado pola Universidade Francisco de Vitoria e pola Universidade Cat\u00f3lica de \u00c1vila.\nAdemais, dirixe o Centro de Acompa\u00f1amento Familiar \"Edith Stein\", tam\u00e9n na cidade de Ourense, e o Instituto Internacional de Acompa\u00f1amento."}
{"id": "173340", "revid": "89787", "url": "https://gl.wikipedia.org/wiki?curid=173340", "title": "Juan Fern\u00e1ndez Garc\u00eda", "text": "Juan Jos\u00e9 Fern\u00e1ndez Garc\u00eda, nado en Covas (Ferrol) o 18 de agosto de 1940, \u00e9 un pol\u00edtico galego.\nTraxectoria.\n\u00c9 enxe\u00f1eiro naval e mari\u00f1o na reserva. Traballou na E.N. Baz\u00e1n (actual Navantia), entre os anos 1970 e 1983, acadando o cargo de Director de Proxectos do estaleiro. Foi presidente do OAR Ferrol de 1960 a 1994. Foi deputado no Parlamento Galego en 1989 e desempe\u00f1ou o cargo de conselleiro de Industria na Xunta de Galicia polo Partido Popular. En 1995 creou un novo partido pol\u00edtico, IF (Independientes por Ferrol), co que obtivo 5 concelleiros nas elecci\u00f3ns municipais e despois foi tenente de alcalde do concello de Ferrol entre os anos 2003 e 2007."}
{"id": "173345", "revid": "98629", "url": "https://gl.wikipedia.org/wiki?curid=173345", "title": "Subdivisi\u00f3ns de Exipto", "text": "Exipto div\u00eddese administrativamente en 27 provincias (en \u00e1rabe, \u0645\u062d\u0627\u0641\u0638\u0627\u062a \"mohafazat\"; en ingl\u00e9s, \"governorates\") administradas por gobernadores (\"mohafez\") nomeados polo presidente de Exipto. Con relaci\u00f3n \u00e1 s\u00faa funci\u00f3n xeogr\u00e1fica, algunhas provincias caracter\u00edzanse por unha mestura entre \u00e1reas urbanas e rurais, a\u00ednda que as hai pouco urbanas, certas provincias, como a do Cairo e Alexandr\u00eda engloban s\u00f3 a cidade.\nPor regra xeral, as provincias exipcias div\u00eddense en rexi\u00f3ns (\"markaz\", en \u00e1rabe), excepto as provincias totalmente urbanas, que se subdividen en distritos, correspondentes aos barrios das cidades.\nA maior parte das provincias de Exipto pos\u00fae unha densidade demogr\u00e1fica de m\u00e1is de mil habitantes por km\u00b2, embora*, as tres maiores en \u00e1rea presentan unha densidade de menos de dous habitantes por km\u00b2.\nNo 2008 naceron d\u00faas provincias novas: Helwan e 6 de Outubro."}
{"id": "173346", "revid": "23204", "url": "https://gl.wikipedia.org/wiki?curid=173346", "title": "Rodney A. Grant", "text": "Rodney Arnold Grant, nado o 9 de marzo de 1959 na reserva india Omaha, Nebrasca, \u00e9 un actor amerindio da tribo omaha que \u00e9 co\u00f1ecido polo seu papel de \"Vento nos seus cabelos\" (en lakota: \"P\u021feh\u00ed\u014b Ot\u021f\u00e1te\") no filme \"Dances with Wolves\" dirixido por Kevin Costner.\nTraxectoria.\nGrant medrou no condado de Thurston (Nebrasca). Despois de que os seus pais biol\u00f3xicos o abandonasen, os seus av\u00f3s cri\u00e1rono dende que ti\u00f1a seis meses de idade at\u00e9 1982. Tras un curto per\u00edodo de seis meses de servizo co U. S. Marines e seis anos como reserva, en 1988 comezou a s\u00faa carreira como actor. Dende ent\u00f3n, actuou en varios filmes e series de televisi\u00f3n.\nEn 1990, conseguiu o seu papel m\u00e1is importante, \"Vento nos seus cabelos\" no filme \"Dances with Wolves\". Durante a rodaxe Grant ti\u00f1a bastantes dificultades na aprendizaxe da lingua lakota. Para evitar ser totalmente cortada do filme, ou para acabar como papel de meros figurantes, asumiu traballo a maiores co director de elenco do filme. Ademais de \"Dances with Wolves\", tam\u00e9n apareceu en filmes como \"Ghosts of Mars\", \"Wild Wild West\", \"Xer\u00f3nimo\", \"\", \"Wagons East!\", \"The Substitute\", \"War Party\" e \"Powwow Highway\". Interpretou a \"Chingachgook\" na serie de televisi\u00f3n \"Hawkeye\" e tam\u00e9n tivo outros papeis en \"Due South\", \"Two\" e \"Stargate SG-1\" (episodio \"Spirits\"). Tam\u00e9n intepretou a Cabalo Tolo no telefilme de 1991 \"Son of the Morning Star\".\nGrant \u00e9 membro do pobo omaha de Nebrasca e participa na organizaci\u00f3n xuvenil Boys and Girls Clubs of America. Tivo cinco fillos, tres dun matrimonio anterior e dous doutra relaci\u00f3n. Posteriormente trasladouse \u00f3 sur de California.\nFilmograf\u00eda.\n "}
{"id": "173347", "revid": "5863", "url": "https://gl.wikipedia.org/wiki?curid=173347", "title": "Xo\u00e1n Fern\u00e1ndez", "text": "O nome Xo\u00e1n Fern\u00e1ndez pode referirse a:"}
{"id": "173348", "revid": "23204", "url": "https://gl.wikipedia.org/wiki?curid=173348", "title": "Hugo Silva", "text": "Rafael Hugo Fern\u00e1ndez Silva, co\u00f1ecido como Hugo Silva, nado en Madrid o 10 de maio de 1977, \u00e9 un actor espa\u00f1ol. \u00c9 un dos sex symbol do momento, considerado o home m\u00e1is desexado de Espa\u00f1a en 2010 segundo \"La Flecha\".\nBiograf\u00eda.\nSilva cursou estudos de teatro na Escola de Arte Teatral \u00c1ngel Guti\u00e9rrez, no Teatro C\u00e1mara de Madrid e realizou estudos de arte dram\u00e1tica na RESAD. Tam\u00e9n recibiu formaci\u00f3n de canto e guitarra.\nFormou parte dun grupo de m\u00fasica heavy, chamado Inordem, ao que deixou para dedicarse de cheo \u00e1 s\u00faa carreira de actor.\nFoi actor secundario en series como \"Al salir de clase\" e \"Los hombres de Paco\", serie coa que se consagrou como actor, e o protagonista da serie \"Paco y Veva\" \u00e1 beira de Elena Ballesteros.\nFixo obras de teatro como \"Las amistades peligrosas\" e \"Atraco a las 3\". Tam\u00e9n fixo cine participando en filmes como \"Terca vida\", \"Reinas\" ou \"Ladies\u2019 Night\". O seu debut televisivo foi en \"Cr\u00f3nicas marcianas\" facendo un son pregravado dun grupo heavy.\nDesde 2005 e ata 2009 viviu o seu maior momento de popularidade ao encarnar a Lucas Fern\u00e1ndez, un dos tres protagonistas da exitosa serie \"Los hombres de Paco\", de Antena 3. Por este papel foi nomeado ao Fotogramas de Prata en 2007.\nDurante a rodaxe de \"Al salir de clase\" relacion\u00f3uselle sentimentalmente coa s\u00faa compa\u00f1eira Olivia Molina. M\u00e1is tarde atribu\u00edronselle romances coas tam\u00e9n actrices Kira Mirou (coa que coincidiu en \"Paco y Veva\") e, m\u00e1is recentemente, Silvia Marty, co\u00f1ecida polo seu papel de Ingrid en \"Un paso adelante\", ou en \"LEX\".\nRodou a serie \"Karabudjan\", rodada principalmente en Colombia, e na que coincide cos actores Marta Nieto e V\u00edctor Clavijo entre outros. Tam\u00e9n tivo un papel principal na tv-movie de Antena 3 \"La princesa de \u00c9boli\", onde compartiu pantalla con Bel\u00e9n Rueda, quen interpretaba a Ana de Mendoza, e tam\u00e9n volveu coincidir con Michelle Jenner. Hugo Silva interpretou a Antonio P\u00e9rez, quen manti\u00f1a unha relaci\u00f3n secreta con Ana de Mendoza."}
{"id": "173349", "revid": "23204", "url": "https://gl.wikipedia.org/wiki?curid=173349", "title": "Antonio Zab\u00e1lburu", "text": "Antonio Zab\u00e1lburu, nado en Bilbao o 19 de xullo de 1973, \u00e9 un actor espa\u00f1ol. Tras vivir en Neguri (Getxo), marchou a Madrid para estudar Arte Dram\u00e1tica.\n\u00c9 co\u00f1ecido polo seu papel do doutor Javier Sotomayor en \"Hospital Central\", sendo o \u00fanico personaxe que estivo nas 20 tempadas da serie. Antes disto participou noutra serie de televisi\u00f3n de \u00e9xito, \"Compa\u00f1eros\", a\u00ednda que s\u00f3 formou parte da repartici\u00f3n durante a primeira tempada. Tam\u00e9n participou en varias pel\u00edculas e obras de teatro."}
{"id": "173351", "revid": "89787", "url": "https://gl.wikipedia.org/wiki?curid=173351", "title": "MagicValongo", "text": "MagicValongo \u00e9 un festival internacional de ilusionismo, que se fai en Valongo (Portugal) por la asociaci\u00f3n FISM MagicValongo.\n\u00c9 o evento de maxia m\u00e1is antigo de Portugal, que se realiza ininterrompidamente dende 1992. Te\u00f1en participado nel magos dunha ducia de pa\u00edses, cuns 200 magos e magas en total."}
{"id": "173354", "revid": "1131", "url": "https://gl.wikipedia.org/wiki?curid=173354", "title": "Rudolf Nureyev", "text": "Rudolf Khametovich Nureyev ou Rudolf X\u00e4m\u00e4t u\u011fl\u0131 Nuriev, nado en Irkutsk, Siberia, o 17 de marzo de 1938 e finado en Par\u00eds o 6 de xaneiro de 1993, foi un bailar\u00edn sovi\u00e9tico.\nTraxectoria.\nNaceu na Rusia sovi\u00e9tica, transform\u00e1ndose nun dos mais celebrados bailar\u00edns do s\u00e9culo XX e a primeira estrela masculina do mundo da danza dende Vatslav Nizhinskii. O 17 de xu\u00f1o de 1961, cando estaba con Kirov en Par\u00eds, rompeu a barreira da seguridade sovi\u00e9tica e pediu asilo oficial no Aeroporto de Le Bourget.\nEn 1989 volveu bailar na Uni\u00f3n Sovi\u00e9tica por primeira vez desde que a abandonara. Nureyev fixo a s\u00faa \u00faltima aparici\u00f3n p\u00fablica en outubro de 1992, como director na estrea parisiense dunha nova produci\u00f3n de \"La Bayad\u00e8re\".\nNureyev morreu en 1993 en Par\u00eds, Francia, por complicaci\u00f3ns derivadas da SIDA."}
{"id": "173356", "revid": "1888", "url": "https://gl.wikipedia.org/wiki?curid=173356", "title": "Mar\u00eda Magdalena Dom\u00ednguez", "text": "Mar\u00eda Magdalena Dom\u00ednguez Dom\u00ednguez, nada en Mos o 11 de xullo de 1922 e finada na mesma localidade o 18 de agosto de 2021, foi unha poeta galega."}
{"id": "173358", "revid": "124656", "url": "https://gl.wikipedia.org/wiki?curid=173358", "title": "Mariano Abalo", "text": "Mariano Abalo Costa, nado en Cangas en abril de 1951, \u00e9 un pol\u00edtico galego. Funcionario do Servizo de Correos, foi concelleiro en Cangas, deputado provincial en Pontevedra e Presidente da Xestora Municipal de Cangas.\nTraxectoria.\nUPG e FPG.\nEn 1983 foi elixido Secretario Xeral da Uni\u00f3n do Povo Galego at\u00e9 que dimitiu do seu posto cando en 1986 a UPG aceptou a participaci\u00f3n do BNG no Parlamento Galego. Xunto con 13 membros do seu Comit\u00e9 Central, liderados por el mesmo e por Xan Carballo, secretario xeral da INTG, deixaron o partido, constitu\u00edndo o \"Colectivo Comunista 22 de marzo\", que o 25 de xullo de 1986 se transformou no Partido Comunista de Liberaci\u00f3n Nacional. A III Asemblea Nacional do BNG (1987) expulsou o PCLN por pedir o voto para Herri Batasuna nas elecci\u00f3ns europeas dese mesmo ano.\nEn 1987 o PCLN e Galiza Ceive-OLN xunto con outras organizaci\u00f3ns menores de car\u00e1cter local como os Colectivos Nacionalistas de Trasancos e Vigo, Grupos Independentistas Galegos de Compostela e o colectivo Iskeiro de Ferrol, formaron a Fronte Popular Galega (FPG) que celebrou a s\u00faa asemblea constitu\u00ednte en xu\u00f1o de 1988. A presentaci\u00f3n p\u00fablica da Fronte prod\u00facese o 10 de marzo de 1988, da que se converteu no seu Portavoz Nacional dende aquela at\u00e9 hoxe. \nConcelleiro en Cangas.\nEn 1979 foi elixido concelleiro do BNG en Cangas. En 1983 encabezou a candidatura nacionalista e logrou sela formaci\u00f3n m\u00e1is votada con 6 concelleiros. Por\u00e9n, non logrou a alcald\u00eda dado que o candidato socialista Lois Pena Vieites foi elixido novo rexedor co apoio da CIGA e de Alianza Popular. Nese mandato foi elixido deputado provincial. En 1987 encabezou de novo a candidatura do BNG e pasou a tan s\u00f3 3 concelleiros, obtendo o PSdeG unha ampla maior\u00eda absoluta.\nApoiou, xunta os demais grupos da oposici\u00f3n, as revoltas veci\u00f1ais contra o alcalde que tiveron lugar no concello dende finais de 1988 por mor da subida da contribuci\u00f3n urbana. Esta situaci\u00f3n foise acrecentando ao longo dos meses, e finalmente culminou coa dimisi\u00f3n de Pena Vieites en abril de 1990. Desta forma, Cangas pasou a ser rexida ata as municipais de 1991 por unha comisi\u00f3n xestora encabezada polo propio Abalo.\nNos comicios de 1991 logrou 4 concelleiros \u00e1 fronte da FPG, sendo a terceira forza tralo PPdeG e o PSdeG. Pese a que os grupos de esquerdas ti\u00f1an maior\u00eda na corporaci\u00f3n non chegaron a un acordo, situaci\u00f3n derivada das revoltas tidas lugar ata o ano anterior, polo que o PPdeG asumiron a alcald\u00eda con maior\u00eda simple. En 1995 encabezou a candidatura Unidade Popular coa cal logrou 2 concelleiros. Nesta ocasi\u00f3n a esquerda si chegou a un acordo, polo que pasou a formar parte do goberno encabezado polo candidato do BNG Euloxio L\u00f3pez Guti\u00e9rrez. En 1999 e 2003 volveu encabezar a FPG, logrando 1 concelleiro e formando parte da oposici\u00f3n tras lograr o PPdeG a maior\u00eda absoluta en ambas convocatorias.\nNas elecci\u00f3ns municipais de 2007 encabezou a candidatura de Alternativa Canguesa de Esquerdas (ACE), conformada pola FPG, Esquerda Unida e Iniciativa polo Morrazo. Desta forma consigueu 3 concelleiros e pasou a formar parte do goberno local en coalici\u00f3n co BNG e o PSdeG, coa nacionalista Clara Mill\u00e1n como alcaldesa e desempe\u00f1ando o cargo de Concelleiro de Urbanismo. A s\u00faa oposici\u00f3n ao proxecto do porto deportivo de Mass\u00f3 supuxo que ACE abandonase o goberno local e deixase a nacionalistas e socialistas en minor\u00eda. En 2011 volveu a encabezar ACE, mantendo os 3 concelleiros e situ\u00e1ndose de novo na oposici\u00f3n, tras lograr o PPdeG recuperala alcald\u00eda co apoio dun concelleiro independente.\nNas municipais de 2015 formou parte da lista de ACE, nesta ocasi\u00f3n encabezada por Xos\u00e9 Manuel Pazos, acadando 4 concelleiros e logrando a alcald\u00eda para o seu compa\u00f1eiro cun pacto do BNG e de Asamblea pola Unidade. En 2019 ACE revalidou alcald\u00eda con Pazos \u00e1 fronte, conformando nesta ocasi\u00f3n unha coalici\u00f3n co PSdeG, ocupando de novo responsabilidades de goberno. Ao longo de 2021 ACE comezou a desfacerse trala morte do alcalde e a s\u00faa substituci\u00f3n por Victoria Portas, as\u00ed como a posterior ruptura do pacto cos socialistas e a marcha da edil de Esquerda Unida da coalici\u00f3n.\nEn 2023 o grupo presentouse por Alternativa dos Veci\u00f1os, a formaci\u00f3n do alcalde de Oleiros \u00c1ngel Garc\u00eda Seoane, encabezada pola alcaldesa Victoria Portas e con Abalo de n\u00famero 11. A formaci\u00f3n logrou tan s\u00f3 1 concelleiro, que se ben foi clave para que a esquerda lograra o goberno coa elecci\u00f3n da nacionalista Araceli Gestido como nova alcaldesa, se ben AV mant\u00edvose na oposici\u00f3n."}
{"id": "173359", "revid": "85894", "url": "https://gl.wikipedia.org/wiki?curid=173359", "title": "Cachamu\u00ed\u00f1a, Esgos, Esgos", "text": "Cachamu\u00ed\u00f1a \u00e9 un lugar da parroquia de Esgos no concello ourens\u00e1n de Esgos na comarca de Ourense. Ti\u00f1a 3 habitantes no ano 2011 segundo datos do INE e do IGE, dos cales 2 eran homes e 1 muller.\nNo ano 2010 ti\u00f1a 4 habitantes, segundo datos do Instituto Nacional de Estad\u00edstica, dos cales 2 eran homes e 2 eran mulleres."}
{"id": "173360", "revid": "1131", "url": "https://gl.wikipedia.org/wiki?curid=173360", "title": "Elvira Souto", "text": "Elvira Souto Presedo, nada na Coru\u00f1a en 1947, \u00e9 unha escritora e pol\u00edtica galega.\nTraxectoria.\nFilla de emigrantes, militaba no Movemento Comunista e incorporouse a ERGA. Pasou a militar na UPG e era a compa\u00f1eira de Moncho Reboiras. Foi nomeada Secretaria xeral da Uni\u00f3n do Pobo Galego (UPG) en marzo de 1977, pouco despois da legalizaci\u00f3n do partido. Dimitiu en xullo de 1978.\nFoi profesora de Did\u00e1ctica da Lingua e a Literatura na Universidade da Coru\u00f1a at\u00e9 o seu retiro. \u00c9 membro da comisi\u00f3n ling\u00fc\u00edstica da Associa\u00e7om Galega da L\u00edngua e dirixente de Esculca."}
{"id": "173361", "revid": "85894", "url": "https://gl.wikipedia.org/wiki?curid=173361", "title": "Cachamu\u00ed\u00f1a, A Lamela, O Pereiro de Aguiar", "text": "Cachamu\u00ed\u00f1a \u00e9 un lugar da parroquia da Lamela no concello ourens\u00e1n do Pereiro de Aguiar na comarca de Ourense. Segundo o IGE, en 2021 contaba con 187 habitantes, dos que 92 eran homes e 95 eran mulleres.\nPersonaxes.\nNeste lugar naceu Bernardo Gonz\u00e1lez del Valle, co\u00f1ecido por Cachamu\u00ed\u00f1a, un militar galego co\u00f1ecido polo seu papel na defensa de Vigo en 1809 na Guerra da Independencia Espa\u00f1ola."}
{"id": "173362", "revid": "85894", "url": "https://gl.wikipedia.org/wiki?curid=173362", "title": "A Lamela, A Lamela, O Pereiro de Aguiar", "text": "A Lamela \u00e9 un lugar da parroquia da Lamela no concello ourens\u00e1n do Pereiro de Aguiar na comarca de Ourense. Segundo o Instituto Galego de Estat\u00edstica, en 2021 ti\u00f1a 130 habitantes (66 homes e 64 mulleres).\nNeste lugar est\u00e1 a torre da Lamela.\nToponimia.\nO or\u00f3nimo Lamela \u00e9 un top\u00f3nimo que prov\u00e9n do lat\u00edn , e indica un lugar con lama ou lodo."}
{"id": "173363", "revid": "1410", "url": "https://gl.wikipedia.org/wiki?curid=173363", "title": "Bandeira de Arabia Saudita", "text": "A bandeira de Arabia Saudita foi adoptada, coa s\u00faa forma actual, o 15 de marzo de 1973, a\u00ednda que se usa dende 1932. \u00c9 de cor verde e no centro m\u00f3strase unha espada en disposici\u00f3n horizontal subli\u00f1ando o texto, que simboliza a vitoria de Ibn Saud, e unha inscrici\u00f3n en \u00e1rabe (con escritura thuluth) da \"shahada\" ou profesi\u00f3n de fe (un dos cinco alicerces do islam), que di:\nUso.\nComo a frase \u00e9 considerada sacra, a bandeira non debe usarse en camisetas e outros elementos. Arabia Saudita protestou pola inclusi\u00f3n da bandeira no bal\u00f3n de f\u00fatbol que a FIFA estaba a preparar coas bandeiras de t\u00f3dolos participantes na Copa Mundial de F\u00fatbol de 2006, posto que consideraron inaceptable golpear cos p\u00e9s dita frase. De igual forma, ao conter a \"Palabra de Deus\", a bandeira saudita nunca ondea a media at\u00e9 en sinal de d\u00f3.\nBandeiras verdes con esta, ou outras inscrici\u00f3ns, vense frecuentemente no mundo isl\u00e1mico, e non deben confundirse coa bandeira de Arabia Saudita. Normalmente estoutras bandeiras non levan a espada. Ademais, a bandeira saudita leva a inscrici\u00f3n e a espada polos dous lados, para que se lea correctamente a \"shahada\" en todo momento. A cor verde da bandeira \u00e9 a cor tradicional do islam e crese que prov\u00e9n da cor da capa usada polo profeta Mahoma.\nBandeiras hist\u00f3ricas.\nOs estados predecesores da actual Arabia Saudita foron Nejd e Hejaz. Foi na bandeira de Nejd na que se basearon, en gran medida, para crear a bandeira do reino saudita. A bandeira de Hejaz serviu de inspiraci\u00f3n para as bandeiras de pa\u00edses como Xordania, Sud\u00e1n ou Palestina. Dende 1902 at\u00e9 1921 foron engadidas \u00e1 bandeira diferentes lemas \u00e1rabes. Un dos principais opo\u00f1entes \u00e1 dinast\u00eda saudita foi a familia Al Rashid, fincada no norte da Pen\u00ednsula Ar\u00e1biga, ata que foron derrotados en 1921."}
{"id": "173367", "revid": "23204", "url": "https://gl.wikipedia.org/wiki?curid=173367", "title": "Adewale Akinnuoye-Agbaje", "text": "Adewale Akinnuoye-Agbaje, nado en Islington (Londres, Inglaterra) o 22 de agosto de 1967, \u00e9 un actor ingl\u00e9s que tam\u00e9n traballou como modelo.\nTraxectoria.\nOs seus pais son de orixe nixeriana, mais el naceu en Londres xunto coas s\u00faas catro irm\u00e1s. Domina varios idiomas: o ingl\u00e9s, o italiano, o yoruba (a lingua materna dos seus pais) e o suahili. O seu nome significa: \"Ade-\" a coroa, \"wale-\" volveu \u00f3 fogar, \"Akin-\" guerreiro, \"nuoye-\" o l\u00edder, \"Agbaje\" prosperidade e fortuna. Por outra banda, decl\u00e1rase como budista practicante.\nTraxectoria profesional.\nCo\u00f1ecido pola s\u00faa interpretaci\u00f3n do Sr. Eko na serie estadounidense \"Lost\"."}
{"id": "173368", "revid": "98629", "url": "https://gl.wikipedia.org/wiki?curid=173368", "title": "Emblema de Arabia Saudita", "text": "O emblema nacional de Arabia Saudita (en \u00e1rabe: \u0634\u0639\u0627\u0631 \u0627\u0644\u0633\u0639\u0648\u062f\u064a\u0629\u200e) foi adoptado en 1950. De acordo coa constituci\u00f3n saudita, consiste en d\u00faas espadas cruzadas cunha palmeira aberta entre elas. As d\u00faas espadas representa as d\u00faas \u00e1reas, Hiyaz e Nejd, que foron unidas por Ibn Saud en 1926.\nDescrici\u00f3n.\nEst\u00e1 composto por dous espadas cruzadas con f\u00edos de cor prata e empu\u00f1aduras de cor ouro, ambas as coas s\u00faas puntas colocadas cara a abaixo e situadas baixo unha palmeira de cor sinople (verde). Este emblema foi adoptado en 1950, a\u00ednda que as d\u00faas espadas cruzadas figuraron con anterioridade en antigas bandeiras sauditas. A palmeira e as d\u00faas espadas cruzadas aparecen representadas, entre outras insignias do pa\u00eds, nun dos cuadrantes superiores do estandarte do monarca saudita."}
{"id": "173373", "revid": "89787", "url": "https://gl.wikipedia.org/wiki?curid=173373", "title": "Centro H\u00edpico Casas Novas", "text": "O Centro H\u00edpico Casas Novas \u00e9 un recinto adicado \u00e1 pr\u00e1ctica de deportes ecuestres e \u00f3 coidado de cabalos, situado na parroquia de Lar\u00edn (Arteixo). Comezou as s\u00faas actividades en agosto de 2000, por iniciativa do empresario local Amancio Ortega.\nCaracter\u00edsticas.\nCasas Novas \u00e9 unha entidade que est\u00e1 homologada pola Federaci\u00f3n H\u00edpica Espa\u00f1ola cunha categor\u00eda de 4 estribos (a m\u00e1xima posible, nun rango que vai de 1 a 4), sendo o \u00fanico centro ecuestre en Galicia que acada ese reco\u00f1ecemento.\nO centro ten unha superficie duns 71.000 m, cunhas modernas instalaci\u00f3ns que incl\u00faen 60 cortes, 180 boxes para cabalos de competici\u00f3n, unha pista exterior de concurso, unha pista exterior de quentamento, o picadeiro principal cuberto, con cafeter\u00eda e sal\u00f3n, un picadeiro cuberto mais pequeno para ponis, outro picadeiro cuberto para a escola de equitaci\u00f3n, un campo exterior de galope de 500 metros, ximnasio, almac\u00e9n e celeiro.\nConcurso de Saltos Internacional (CSI).\nO centro organizou o seu primeiro CSI no mes de decembro do ano 2000. A sona e o prestixio do centro e do concurso medraron rapidamente, e Casas Novas converteuse nun referente internacional, de xeito que no ano 2004 o evento se converteu nun concurso de 5 estrelas, a m\u00e1xima categor\u00eda que outorga a Federaci\u00f3n Ecuestre Internacional. O concurso abrangue 3 xornadas de saltos, cel\u00e9brase na pista principal cuberta ante centos de espectadores e retransmitido por varias televisi\u00f3ns de todo o mundo.\nPol\u00e9mica por discriminaci\u00f3n ling\u00fc\u00edstica.\nEn xullo de 2015 o centro foi denunciado perante a Mesa pola Normalizaci\u00f3n Ling\u00fc\u00edstica por discriminaci\u00f3n, debido a ataques recibidos por unha nena de 10 anos e a vulneraci\u00f3n dos dereitos ling\u00fc\u00edsticos da mesma por falar en galego durante a celebraci\u00f3n dun campamento h\u00edpico."}
{"id": "173384", "revid": "85894", "url": "https://gl.wikipedia.org/wiki?curid=173384", "title": "Os Barreiros, Amoroce, Celanova", "text": "Os Barreiros \u00e9 unha aldea da parroquia de Santiago de Amoroce, no concello ourens\u00e1n de Celanova, na comarca da Terra de Celanova. Ti\u00f1a 6 habitantes no ano 2010 segundo datos do Instituto Nacional de Estad\u00edstica dos cales 3 eran homes e 3 eran mulleres."}
{"id": "173385", "revid": "85894", "url": "https://gl.wikipedia.org/wiki?curid=173385", "title": "Carballeira, Amoroce, Celanova", "text": "Carballeira \u00e9 unha aldea da parroquia de Santiago de Amoroce, no concello ourens\u00e1n de Celanova, na comarca da Terra de Celanova. Ti\u00f1a 18 habitantes no ano 2010 segundo datos do Instituto Nacional de Estad\u00edstica dos cales 8 eran homes e 10 eran mulleres."}
{"id": "173386", "revid": "85894", "url": "https://gl.wikipedia.org/wiki?curid=173386", "title": "Casal, Amoroce, Celanova", "text": "Casal \u00e9 unha aldea da parroquia de Santiago de Amoroce, no concello ourens\u00e1n de Celanova, na comarca da Terra de Celanova. Ti\u00f1a 21 habitantes no ano 2010 segundo datos do Instituto Nacional de Estad\u00edstica dos cales 12 eran homes e 9 eran mulleres."}
{"id": "173387", "revid": "22570", "url": "https://gl.wikipedia.org/wiki?curid=173387", "title": "Casvasco, Amoroce, Celanova", "text": "Casvasco \u00e9 unha aldea da parroquia de Santiago de Amoroce, no concello ourens\u00e1n de Celanova, na comarca da Terra de Celanova. Ti\u00f1a 3 habitantes no ano 2010 segundo datos do Instituto Nacional de Estad\u00edstica dos cales 1 era home e 2 eran mulleres."}
{"id": "173388", "revid": "23204", "url": "https://gl.wikipedia.org/wiki?curid=173388", "title": "Califato Abbas\u00ed", "text": ""}
{"id": "173389", "revid": "22570", "url": "https://gl.wikipedia.org/wiki?curid=173389", "title": "Goterre, Amoroce, Celanova", "text": "Goterre \u00e9 unha aldea da parroquia de Santiago de Amoroce, no concello ourens\u00e1n de Celanova, na comarca da Terra de Celanova. Ti\u00f1a 2 habitantes no ano 2010 segundo datos do Instituto Nacional de Estad\u00edstica dos cales 1 era home e 1 era muller."}
{"id": "173390", "revid": "85894", "url": "https://gl.wikipedia.org/wiki?curid=173390", "title": "A Granxa, Amoroce, Celanova", "text": "A Granxa \u00e9 unha aldea da parroquia de Santiago de Amoroce, no concello ourens\u00e1n de Celanova, na comarca da Terra de Celanova. Ti\u00f1a 22 habitantes no ano 2010 segundo datos do Instituto Nacional de Estad\u00edstica dos cales 12 eran homes e 10 eran mulleres."}
{"id": "173391", "revid": "22570", "url": "https://gl.wikipedia.org/wiki?curid=173391", "title": "Moci\u00f1os, Amoroce, Celanova", "text": "Moci\u00f1os \u00e9 unha aldea da parroquia de Santiago de Amoroce, no concello ourens\u00e1n de Celanova, na comarca da Terra de Celanova. Ti\u00f1a 13 habitantes no ano 2010 segundo datos do Instituto Nacional de Estad\u00edstica dos cales 7 eran homes e 6 eran mulleres."}
{"id": "173392", "revid": "98629", "url": "https://gl.wikipedia.org/wiki?curid=173392", "title": "Outeiro, Amoroce, Celanova", "text": "Outeiro \u00e9 unha aldea da parroquia de Santiago de Amoroce, no concello ourens\u00e1n de Celanova, na comarca da Terra de Celanova. Ti\u00f1a 2 habitantes no ano 2010 segundo datos do Instituto Nacional de Estad\u00edstica dos cales 1 era home e 1 era muller.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "173393", "revid": "85894", "url": "https://gl.wikipedia.org/wiki?curid=173393", "title": "Quintairos, Amoroce, Celanova", "text": "Quintairos \u00e9 unha aldea da parroquia de Santiago de Amoroce, no concello ourens\u00e1n de Celanova, na comarca da Terra de Celanova. Ti\u00f1a 14 habitantes no ano 2010 segundo datos do Instituto Nacional de Estad\u00edstica dos cales 6 eran homes e 8 eran mulleres."}
{"id": "173394", "revid": "85894", "url": "https://gl.wikipedia.org/wiki?curid=173394", "title": "Rial, Amoroce, Celanova", "text": "Rial \u00e9 unha aldea da parroquia de Santiago de Amoroce, no concello ourens\u00e1n de Celanova, na comarca da Terra de Celanova. Ti\u00f1a 22 habitantes no ano 2010 segundo datos do Instituto Nacional de Estad\u00edstica dos cales 13 eran homes e 9 eran mulleres."}
{"id": "173395", "revid": "85894", "url": "https://gl.wikipedia.org/wiki?curid=173395", "title": "Sampil, Amoroce, Celanova", "text": "Sampil \u00e9 unha aldea da parroquia de Santiago de Amoroce, no concello ourens\u00e1n de Celanova, na comarca da Terra de Celanova. Ti\u00f1a 27 habitantes no ano 2010 segundo datos do Instituto Nacional de Estad\u00edstica dos cales 15 eran homes e 12 eran mulleres."}
{"id": "173397", "revid": "85894", "url": "https://gl.wikipedia.org/wiki?curid=173397", "title": "Barrio, Ansemil, Celanova", "text": "Barrio \u00e9 unha aldea da parroquia de Ansemil, no concello ourens\u00e1n de Celanova, na comarca da Terra de Celanova. Ti\u00f1a 15 habitantes no ano 2010 segundo datos do Instituto Nacional de Estad\u00edstica dos cales 8 eran homes e 7 eran mulleres."}
{"id": "173398", "revid": "23562", "url": "https://gl.wikipedia.org/wiki?curid=173398", "title": "Centro H\u00edpico Los Porches", "text": "O Centro H\u00edpico Los Porches \u00e9 unha entidade adicada \u00e1 equitaci\u00f3n situada na parroquia de Mor\u00e1s, en Arteixo, e que foi fundada en 1993 por unha familia afeccionada \u00f3 mundo h\u00edpico. O centro est\u00e1 homologado pola Federaci\u00f3n H\u00edpica Espa\u00f1ola cunha categor\u00eda de 3 estribos nun rango de 1 a 4.\nActividades.\nAs actividades do centro van dende a venda e coidado de cabalos, a doma de poldros e o ensino a rapaces, ata a organizaci\u00f3n de torneos de saltos e de doma. A escola de equitaci\u00f3n do centro disp\u00f3n de 16 cabalos e 6 ponis, e ten m\u00e1is de 200 alumnos.\nInstalaci\u00f3ns.\nLos Porches ten d\u00faas pistas grandes cubertas nas que se disputan varias probas do calendario h\u00edpico galego, e d\u00faas exteriores tam\u00e9n grandes, unha de herba e outra de area. Ademais ten 180 boxes para cabalos, tenda, vestiarios e cafeter\u00eda."}
{"id": "173401", "revid": "109597", "url": "https://gl.wikipedia.org/wiki?curid=173401", "title": "Shahada", "text": "A Shahada, tam\u00e9n \u0160ehadet (en \u00e1rabe: \u0627\u0644\u0634\u0647\u0627\u062f\u0629 \"a\u0161-\u0161ah\u0101dah\" ), significa \"co\u00f1ecer e crer sen sospeita, como testemu\u00f1a\"; \u00e9 o nome do credo isl\u00e1mico. A Shahadah \u00e9 a declaraci\u00f3n da crenza musulm\u00e1 nun s\u00f3 Deus (\"tawhid\") e a aceptaci\u00f3n de Mahoma como o seu profeta. A declaraci\u00f3n sunnita di:\nNa tradici\u00f3n dos musulm\u00e1ns x\u00editas, eng\u00e1dese \"\u0648\u0639\u0644\u064a\u064c \u0648\u0644\u064a\u064f\u0651 \u0627\u0644\u0644\u0647\" (\"wa\" \"\u02bfAli-yyun wali-yyu-ll\u0101h\"), \u00e9 dicir: \"Al\u00ed \u00e9 o \"wali\" (vicexerente) de Deus\", a\u00ednda que os estudosos x\u00editas non o consideran obrigatorio.\nRecitaci\u00f3n.\nUnha soa recitaci\u00f3n honesta da Shahada en \u00e1rabe \u00e9 todo o preciso para converterse ao islam de acordo coa meirande parte das escolas tradicionais (\"madhab\"). No uso com\u00fan da Shahada, a utilizaci\u00f3n de \"a\u0161hadu \u02beanna\" (ou semellante), \u00e9 dicir \"eu testifico que...\" ou \"son testemu\u00f1a de...\" adoita ser omitida."}
{"id": "173402", "revid": "5132", "url": "https://gl.wikipedia.org/wiki?curid=173402", "title": "Shahadah", "text": ""}
{"id": "173404", "revid": "89787", "url": "https://gl.wikipedia.org/wiki?curid=173404", "title": "Concurso de Saltos Internacional de Vigo", "text": "O Concurso de Saltos Internacional de Vigo foi unha proba h\u00edpica da Copa do Mundo de Saltos que cada mes de febreiro dende o ano 2002 ata o 2011 se organizaba dentro do IFEVI de Vigo. Trat\u00e1base da \u00fanica proba da Copa do Mundo de Saltos que se disputaba en Espa\u00f1a.\nO CSI Vigo tivo unha categor\u00eda de 5 estrelas (5*****), a m\u00e1xima posible, un reco\u00f1ecemento que te\u00f1en os concursos internacionais de saltos cun m\u00ednimo de 385.221 euros en premios (500.000 francos su\u00edzos) e nos que participan cabalos dunha idade m\u00ednima de sete anos."}
{"id": "173405", "revid": "56817", "url": "https://gl.wikipedia.org/wiki?curid=173405", "title": "Concurso de Saltos Internacional da Coru\u00f1a", "text": "O Concurso de Saltos Internacional da Coru\u00f1a \u00e9 unha proba h\u00edpica que cada mes de decembro se disputa no Centro H\u00edpico Casas Novas, en Arteixo. A primeira vez que se disputou foi no ano 1990. Tr\u00e1tase dunha proba con categor\u00eda de 5 estrelas (5*****), distinci\u00f3n que te\u00f1en os concursos que ofrecen un m\u00ednimo de 385.221 euros en premios (500.000 francos su\u00edzos) e nos que participan cabalos dunha idade m\u00ednima de 7 anos."}
{"id": "173411", "revid": "23204", "url": "https://gl.wikipedia.org/wiki?curid=173411", "title": "Jason Scott Lee", "text": "Jason Scott Lee (Chin\u00e9s: \u674e\u622a; pinyin: L\u01d0 Ji\u00e9), nado nos \u00c1nxeles o 19 de novembro de 1966, \u00e9 un actor estadounidense e experto en artes marciais. Lee \u00e9 quizais mellor co\u00f1ecido polo seu papel como Bruce Lee no filme de artes marciais \".\nTraxectoria.\nCando ti\u00f1a dous anos traslad\u00e1rono a Hawai onde foi criado. \u00c9 de ascendencia chinesa-hawaiano, os seus pais son Sylvia e Robert Lee.\nLee adestrou no estilo de artes marciais de Bruce Lee, o Jeet Kune Do para caracterizalo no filme da s\u00faa vida \" en 1993. Continuou a adestrar e agora \u00e9 un instrutor certificado do exalumno de Bruce Lee Jerry Poteet. Lee tam\u00e9n ten realizado o papel de Mowgli no filme de 1994 \"The Jungle Book\".\nLee \u00e9 un dos actores, produtores e directores entrevistados no documental The Slanted Screen (2006), dirixido por Jeff Adachi, sobre a representaci\u00f3n dos pa\u00edses de Asia e de Asia homes estadounidenses en Hollywood."}
{"id": "173415", "revid": "89787", "url": "https://gl.wikipedia.org/wiki?curid=173415", "title": "Hip\u00f3dromo de Campa\u00f1\u00f3", "text": "O hip\u00f3dromo de Campa\u00f1\u00f3 \u00e9 unha pequena instalaci\u00f3n dedicada \u00e1s carreiras de cabalos, constru\u00eddo pola Comunidade de Montes de Campa\u00f1\u00f3 (ORGACCMM) e a Asociaci\u00f3n Cabalar da Parroquia de Moldes, que ocupa unha superficie de 2 hect\u00e1reas, e que est\u00e1 situado na parroquia de Campa\u00f1\u00f3, no concello de Pontevedra.\nA pista de galope ten unha lonxitude de 540 metros, tam\u00e9n ten un espazo para saltos de 2000 metros cadrados e ademais un recinto que se pode dedicar \u00e1 doma. O orzamento da construci\u00f3n das instalaci\u00f3ns foi de 370.000 euros. O recinto recibiu no ano 2010 a licenza da Federaci\u00f3n H\u00edpica Galega para organizar competici\u00f3ns h\u00edpicas oficiais."}
{"id": "173416", "revid": "25871", "url": "https://gl.wikipedia.org/wiki?curid=173416", "title": "Galy Galiano", "text": "Galy Galiano, nado en Santander, \u00e9 un cantante colombiano de m\u00fasica salsa e m\u00fasica caribe\u00f1a en xeral. Conformou o seu primeiro grupo musical, \"Los Diamantes del Cesar\", con amigos do barrio, sendo el daquela o int\u00e9rprete de baixo, e tocando canci\u00f3n do x\u00e9nero chamada vallenato."}
{"id": "173418", "revid": "89787", "url": "https://gl.wikipedia.org/wiki?curid=173418", "title": "Thomas Cech", "text": "Thomas Robert Cech, nado o 8 de decembro de 1947 en Chicago, (Estados Unidos) \u00e9 un qu\u00edmico, bioqu\u00edmico e profesor universitario estadounidense galardoado co Premio Nobel de Qu\u00edmica do ano 1989.\nTraxectoria.\nCando era pequeno a s\u00faa familia trasladouse \u00e1 cidade de Iowa. Estudou qu\u00edmica no Grinnell College, onde se gradu\u00f3 en 1970, e posteriormente realizou o seu doutoramento na Universidade de Berkeley en 1975. Aquel mesmo ano entrou a traballar no Instituto de Tecnolox\u00eda de Massachusetts (MIT), e en 1978 foi nomeado profesor de qu\u00edmica e bioqu\u00edmica na Universidade de Colorado.\nInvestigaci\u00f3ns cient\u00edficas.\nA \u00e1rea principal da investigaci\u00f3n de Thomas Cech \u00e9 a do proceso de transcrici\u00f3n xen\u00e9tica do n\u00facleo das c\u00e9lulas, observando como o c\u00f3digo xen\u00e9tico do ADN se transcribe en ARN. En colaboraci\u00f3n con Sidney Altman descubriu que para conseguir a uni\u00f3n de fragmentos de ARN era necesario a presenza do nucle\u00f3sido, compo\u00f1ente b\u00e1sico do ARN, sen a necesidade de estar presente calquera outra actividade catal\u00edtica.\nEn 1989 foi galardoado, xunto con Sidney Altman, co Premio Nobel de Qu\u00edmica \"polos descubrimentos dos procesos qu\u00edmicos de propiedades catalizadoras do \u00e1cido ribonucleico\"."}
{"id": "173419", "revid": "1131", "url": "https://gl.wikipedia.org/wiki?curid=173419", "title": "Feal de Ansemil, Ansemil, Celanova", "text": "Feal de Ansemil \u00e9 unha aldea da parroquia de Ansemil, no concello ourens\u00e1n de Celanova, na comarca da Terra de Celanova. Ti\u00f1a 21 habitantes no ano 2010 segundo datos do Instituto Nacional de Estad\u00edstica dos cales 13 eran homes e 8 eran mulleres.\nO escritor e exsecretario do concello da A BolaBola Emilio Cao Mart\u00ednez inspirouse nesta aldea do sur ourens\u00e1n para escribir o seu libro de poes\u00eda \"Idilios do Feal de Ansemil\", finalista do Premio Otero Pedrayo de Poes\u00eda no ano 1982."}
{"id": "173420", "revid": "85894", "url": "https://gl.wikipedia.org/wiki?curid=173420", "title": "A Lama, Ansemil, Celanova", "text": "A Lama \u00e9 unha aldea da parroquia de Ansemil, no concello ourens\u00e1n de Celanova, na comarca da Terra de Celanova. Na organizaci\u00f3n interna da parroquia que fan os seus veci\u00f1os, a aldea div\u00eddese en d\u00faas zonas: Lama de Abaixo e Lama de Riba. As\u00ed o conxunto destas d\u00faas zonas ti\u00f1a 43 habitantes no ano 2010 segundo datos do Instituto Nacional de Estad\u00edstica dos cales 23 eran homes e 20 eran mulleres,o que sup\u00f3n unha diminuci\u00f3n de 4 habitantes en relaci\u00f3n ao ano 2000.\nEsta aldea ten minorizado a perda de habitantes debido a s\u00faa proximidade \u00f3 concello de Celanova e \u00f3 pol\u00edgono industrial de Celanova constru\u00eddo nas inmediaci\u00f3ns da aldea.\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "173421", "revid": "22570", "url": "https://gl.wikipedia.org/wiki?curid=173421", "title": "Sambades, Ansemil, Celanova", "text": "Sambades \u00e9 unha aldea da parroquia de Ansemil, no concello ourens\u00e1n de Celanova, na comarca da Terra de Celanova. Ti\u00f1a 8 habitantes no ano 2010 segundo datos do Instituto Nacional de Estad\u00edstica dos cales 5 eran homes e 3 eran mulleres,o que sup\u00f3n un aumento de 1 habitante en relaci\u00f3n ao ano 2000."}
{"id": "173422", "revid": "1093", "url": "https://gl.wikipedia.org/wiki?curid=173422", "title": "Richard R. Ernst", "text": "Richard Robert Ernst, nado o 14 de agosto de 1933 en Winterthur (Su\u00edza) e finado o 4 de xu\u00f1o de 2021 na mesma cidade, foi un qu\u00edmico e profesor universitario su\u00edzo galardoado co Premio Nobel de Qu\u00edmica do ano 1991.\nTraxectoria.\nEstudou qu\u00edmica na Escola Polit\u00e9cnica Federal de Z\u00faric, onde se gradu\u00f3 en 1957 e se doutorou en 1962 en fisicoqu\u00edmica. A partir de 1970 \u00e9 profesor de fisicoqu\u00edmica neste mesmo centro.\nInvestigaci\u00f3ns cient\u00edficas.\nIniciou as s\u00faas investigaci\u00f3ns sobre a resonancia magn\u00e9tica nuclear (RMN), fen\u00f3meno co\u00f1ecido desde o ano 1945 grazas ao seu descubrimento polos Premios Nobel de F\u00edsica Felix Bloch e Edward Mills Purcell, e que consiste na absorci\u00f3n selectiva de enerx\u00eda polos n\u00facleos at\u00f3micos que pos\u00faen un momento magn\u00e9tico, cando est\u00e1n situados nun campo magn\u00e9tico e son irradiados con radiaci\u00f3n electromagn\u00e9tica cunha frecuencia determinada. Mediante o uso da espectroscopia observou como as frecuencias de resonancia caracter\u00edsticas destes n\u00facleos var\u00edan de acordo coa contorna qu\u00edmica do \u00e1tomo, podendo identificar a presenza destes n\u00facleos e a natureza das s\u00faas interacci\u00f3ns qu\u00edmicas no n\u00facleo dunha mol\u00e9cula. Na d\u00e9cada de 1960 conseguiu aumentar en m\u00e1is de dez ordes de magnitude a sensibilidade desta t\u00e9cnica substitu\u00edndo a variaci\u00f3n suave da frecuencia con intensas pulsaci\u00f3ns radiom\u00e8tricas.\nA aplicaci\u00f3n da t\u00e9cnica matem\u00e1tica da serie de Fourier ao complexo sinal obtido dos n\u00facleos permitiu a reconstruci\u00f3n do espectro da resonancia magn\u00e9tica nuclear, ampliando as\u00ed o rango de n\u00facleos susceptibles de ser estudados con esta t\u00e9cnica.\nEn 1991 foi galardoado co Premio Nobel de Qu\u00edmica \"polo desenvolvemento da espectroscopia de resonancia magn\u00e9tica nuclear de alta resoluci\u00f3n, un m\u00e9todo necesario para a an\u00e1lise das estruturas moleculares\"."}
{"id": "173425", "revid": "56817", "url": "https://gl.wikipedia.org/wiki?curid=173425", "title": "Sampil", "text": "Co top\u00f3nimo Sampil podemos referirnos a dous lugares de Galicia:"}
{"id": "173426", "revid": "56817", "url": "https://gl.wikipedia.org/wiki?curid=173426", "title": "Quintairos", "text": "O top\u00f3nimo galego Quintairos pode referirse a:"}
{"id": "173430", "revid": "98629", "url": "https://gl.wikipedia.org/wiki?curid=173430", "title": "Sampil, Pinol, Sober", "text": "Sampil \u00e9 un lugar da parroquia de Pinol no concello lugu\u00e9s de Sober na comarca de Terra de Lemos. Segundo o IGE, en 2015 ti\u00f1a 25 habitantes (12 homes e 13 mulleres)."}
{"id": "173431", "revid": "98629", "url": "https://gl.wikipedia.org/wiki?curid=173431", "title": "O Campo, Pinol, Sober", "text": "O Campo \u00e9 un lugar da parroquia de Pinol do concello lugu\u00e9s de Sober, na comarca de Terra de Lemos. Segundo o IGE, en 2015 ti\u00f1a 11 habitantes (6 homes e 5 mulleres)."}
{"id": "173432", "revid": "98629", "url": "https://gl.wikipedia.org/wiki?curid=173432", "title": "Cimadevila, Pinol, Sober", "text": "Cimadevila \u00e9 un lugar da parroquia de Pinol no concello lugu\u00e9s de Sober na comarca de Terra de Lemos. Segundo o IGE, en 2015 ti\u00f1a 2 habitantes (1 home e 1 muller)."}
{"id": "173433", "revid": "98629", "url": "https://gl.wikipedia.org/wiki?curid=173433", "title": "Cimadevila, Bolmente, Sober", "text": "Cimadevila \u00e9 un lugar da parroquia de Bolmente no concello lugu\u00e9s de Sober na comarca de Terra de Lemos. Ti\u00f1a 3 habitantes no ano 2010 segundo datos do Instituto Nacional de Estad\u00edstica, dos cales 1 era home e 2 eran mulleres."}
{"id": "173434", "revid": "98629", "url": "https://gl.wikipedia.org/wiki?curid=173434", "title": "Cimadevila, Brosmos, Sober", "text": "Cimadevila \u00e9 un lugar da parroquia de Brosmos no concello lugu\u00e9s de Sober na comarca de Terra de Lemos. Ti\u00f1a 6 habitantes no ano 2010 segundo datos do Instituto Nacional de Estad\u00edstica, dos cales 3 eran homes e 3 eran mulleres."}
{"id": "173436", "revid": "26003", "url": "https://gl.wikipedia.org/wiki?curid=173436", "title": "C\u00e9sar Fern\u00e1ndez Garc\u00eda", "text": "C\u00e9sar Fern\u00e1ndez Garc\u00eda, nado en Madrid o 22 de abril de 1967, \u00e9 un escritor en lingua castel\u00e1 de literatura infantil.\nTraxectoria.\nAs s\u00faas obras foron traducidas a moitas linguas e obtiveron premios do \u00e1mbito nacional. Participa con frecuencia en xornadas e encontros sobre literatura infantil."}
{"id": "173439", "revid": "98629", "url": "https://gl.wikipedia.org/wiki?curid=173439", "title": "M\u00e9dico de familia", "text": "M\u00e9dico de familia \u00e9 unha serie de televisi\u00f3n espa\u00f1ola producida por Globomedia para Telecinco. Estreada a finais de 1995 e emitida ata 1999, a serie liderou a noite dos martes durante catro anos.\nFoi emitida e adaptada en Alema\u00f1a, B\u00e9lxica, Finlandia, Italia, Portugal e Rusia, entre outros pa\u00edses. A s\u00faa adaptaci\u00f3n en Italia superouna en cap\u00edtulos e a\u00ednda se mant\u00e9n en emisi\u00f3n.\nSinopse.\nA serie conta a historia de Nacho Mart\u00edn, un m\u00e9dico vi\u00favo pai de tres fillos (Mar\u00eda, Chechu e Anita) e un sobri\u00f1o (Alberto), que vive ademais co seu pai, o av\u00f3 destes (se\u00f1or Manolo) e est\u00e1 namorado da s\u00faa cu\u00f1ada (Alicia), coa que acabar\u00e1 refacendo a s\u00faa vida e tendo xemelgos (a nena ch\u00e1mase Elena e o neno Manuel, nacidos nun ascensor con Juani e Mar\u00eda como comadroas). Outros personaxes principais son a asistenta da familia, Juani, e o mellor amigo de Nacho, Julio."}
{"id": "173440", "revid": "23204", "url": "https://gl.wikipedia.org/wiki?curid=173440", "title": "Lydia Bosch", "text": "Lydia Boquera de Buen, nada en El Prat de Llobregat (Barcelona) o 26 de novembro de 1963, \u00e9 unha actriz e presentadora de televisi\u00f3n espa\u00f1ola.\nSaltou \u00e1 fama grazas ao famoso concurso televisivo \"Un, dos, tres... responda otra vez\", dirixido por Chicho Ib\u00e1\u00f1ez Serrador, do que sa\u00edron tam\u00e9n rostros co\u00f1ecidos como os de Victoria Abril ou Miriam D\u00edaz Aroca. Esa popularidade serviulle para protagonizar numerosas series de televisi\u00f3n e varias pel\u00edculas, gozando do reco\u00f1ecemento do p\u00fablico e recibindo os premios TP de Ouro e Fotogramas de Prata, ademais dunha candidatura ao Goya.\nPremios e candidaturas.\nPremios Goya\nFotogramas de Prata\nUni\u00f3n de Actores\nTP de Ouro\nFestival de Cine de Cartagena de Indias\nPremios do C\u00edrculo de Escritores Cinematogr\u00e1ficos "}
{"id": "173441", "revid": "89787", "url": "https://gl.wikipedia.org/wiki?curid=173441", "title": "Parque Nacional do Teide", "text": "O Parque Nacional do Teide ocupa a zona m\u00e1is alta da illa de Tenerife, nas Canarias. Declarado o 22 de xaneiro de 1954 como parque nacional, \u00e9 o m\u00e1is grande e antigo dos parques nacionais das Illas Canarias, e un dos m\u00e1is antigos de Espa\u00f1a. En 2007 foi declarado Patrimonio da Humanidade pola UNESCO e tam\u00e9n desde ese ano o Parque Nacional do Teide \u00e9 considerado como un dos 12 Tesouros de Espa\u00f1a.\nNesta zona at\u00f3pase o volc\u00e1n do Teide que cos seus 3.718 metros, \u00e9 o pico m\u00e1is alto das Canarias, de Espa\u00f1a e de calquera terra emerxida do Oc\u00e9ano Atl\u00e1ntico. \u00c9 ademais, o terceiro volc\u00e1n m\u00e1is grande do mundo desde a s\u00faa base, s\u00f3 superado polo Mauna Loa e o Mauna Kea en Hawai. Xunto ao Teide at\u00f3pase a segunda monta\u00f1a m\u00e1is alta do Arquip\u00e9lago Canario, o Pico Viejo con 3.135 metros sobre o nivel do mar, sendo ambos as \u00fanicas monta\u00f1as canarias que exceden os 3.000 metros de altitude.\nO Parque Nacional do Teide, foi en 2008 o Parque nacional m\u00e1is visitado dos catro cos que contan as Illas Canarias cun total de 2,8 mill\u00f3ns de visitantes, segundo datos do Instituto Canario de Estat\u00edstica (ISTAC), sendo ademais o Parque Nacional m\u00e1is visitado de Espa\u00f1a, o m\u00e1is visitado de Europa e o segundo do mundo con 3.142.148 visitantes en 2007."}
{"id": "173443", "revid": "87339", "url": "https://gl.wikipedia.org/wiki?curid=173443", "title": "Xo\u00e1n Carlos Dom\u00ednguez Alberte", "text": "Xo\u00e1n Carlos Dom\u00ednguez Alberte, nado en Escudeiros (Ramir\u00e1s) o 24 de xullo de 1966, \u00e9 un escritor galego.\nTraxectoria.\nLicenciado en Filolox\u00eda Hisp\u00e1nica (1985-1990) e en Filolox\u00eda Galega (1992) pola Universidade de Santiago de Compostela. Foi bolseiro do Centro Ram\u00f3n Pi\u00f1eiro para a Investigaci\u00f3n en Humanidades (1994-1998), traballador do Servizo de Normalizaci\u00f3n Ling\u00fc\u00edstica da Universidade de Vigo (1998-1999), responsable do Programa de Dinamizaci\u00f3n Socioling\u00fc\u00edstica das Comarcas de Galicia, da Sociedade para o Desenvolvemento Comarcal de Galicia (1999-2004) e, dende 2004 profesor de Lingua galega e Literatura no ensino p\u00fablico. Entre 2007 e 2009 traballou como asesor da Secretar\u00eda Xeral de Pol\u00edtica Ling\u00fc\u00edstica. Dende 2019 forma parte da vogal\u00eda por Ourense do consello directivo da AELG . Dende 2012 \u00e9 colaborador nas cabeceiras de Sermos Galiza e N\u00f3s Diario."}
{"id": "173445", "revid": "5863", "url": "https://gl.wikipedia.org/wiki?curid=173445", "title": "Falanxe Espa\u00f1ola", "text": ""}
{"id": "173447", "revid": "21293", "url": "https://gl.wikipedia.org/wiki?curid=173447", "title": "Parque nacional Abel Tasman", "text": ""}
{"id": "173448", "revid": "21293", "url": "https://gl.wikipedia.org/wiki?curid=173448", "title": "Parque nacional das Illas Atl\u00e1nticas", "text": ""}
{"id": "173450", "revid": "21293", "url": "https://gl.wikipedia.org/wiki?curid=173450", "title": "Parque nacional dos Lagos de Plitvice", "text": ""}
{"id": "173451", "revid": "21293", "url": "https://gl.wikipedia.org/wiki?curid=173451", "title": "Parque nacional de Mu Co Chan", "text": ""}
{"id": "173453", "revid": "21293", "url": "https://gl.wikipedia.org/wiki?curid=173453", "title": "Parque nacional de Phong Nha-Ke Bang", "text": ""}
{"id": "173454", "revid": "17467", "url": "https://gl.wikipedia.org/wiki?curid=173454", "title": "Parque nacional de Purac\u00e9", "text": ""}
{"id": "173455", "revid": "21293", "url": "https://gl.wikipedia.org/wiki?curid=173455", "title": "Parque nacional do Teide", "text": ""}
{"id": "173456", "revid": "21293", "url": "https://gl.wikipedia.org/wiki?curid=173456", "title": "Parque nacional do Volc\u00e1n Mombacho", "text": ""}
{"id": "173457", "revid": "21293", "url": "https://gl.wikipedia.org/wiki?curid=173457", "title": "Parque natural do Delta do Ebro", "text": ""}
{"id": "173459", "revid": "21293", "url": "https://gl.wikipedia.org/wiki?curid=173459", "title": "Monumento Natural", "text": ""}
{"id": "173469", "revid": "1888", "url": "https://gl.wikipedia.org/wiki?curid=173469", "title": "Jes\u00fas Suevos Fern\u00e1ndez", "text": ""}
{"id": "173472", "revid": "15490", "url": "https://gl.wikipedia.org/wiki?curid=173472", "title": "Xos\u00e9 Eiroa", "text": "Gabriel Xos\u00e9 Eiroa Barral, nado en Santiago de Compostela o 30 de novembro de 1892 e finado na mesma cidade o 21 de febreiro de 1935, foi un escultor galego.\nTraxectoria.\nDe formaci\u00f3n autodidacta, comezou a traballar no obradoiro do seu pai marmorista na r\u00faa Nova. A trav\u00e9s de Sixto Aguirre co\u00f1eceu o grupo dos Novos ou Renovadores da arte galega que o animaron a dedicarse \u00e1 escultura. Participou nos parladoiros compostel\u00e1ns dos anos trinta e, a trav\u00e9s de Lu\u00eds Seoane e Carlos Maside, interesouse polas novas tendencias.\nA s\u00faa obra tentou renovar a linguaxe pl\u00e1stica do momento ao arredarse do folclorismo e da an\u00e9cdota imperante, inquedanzas art\u00edsticas relacionadas co movemento renovador da arte galega. Potenciou os aspectos intr\u00ednsecos da escultura, a forma, o volume, a materia e o espazo, pero espiu as s\u00faas esculturas de calquera detalle anecd\u00f3tico ou pintoresco. Os principios b\u00e1sicos das s\u00faas obras foron a sinxeleza e os volumes redondeados e nas que o corp\u00f3reo e o t\u00e1ctil se impu\u00f1an sobre o pict\u00f3rico; tecnicamente dotounas dun arca\u00edsmo formal e dunha materialidade p\u00e9trea, entendible pola s\u00faa falta de formaci\u00f3n art\u00edstica, pero que tam\u00e9n ten que ver coa influencia da tradici\u00f3n popular.\nRealizou tam\u00e9n tallas en madeira, nas que procedeu con m\u00e1is dinamismo, e imaxes de Cristo. Destacan, entre outras, \"Campesi\u00f1a sentada\" (1930), \"Leiteira\", \"Maternidade\" e \"Moza peite\u00e1ndose\". A s\u00faa obra est\u00e1 presente nas colecci\u00f3ns do Museo Municipal Qui\u00f1ones de Le\u00f3n de Vigo e no Instituto de Estudos Galegos Padre Sarmiento de Santiago de Compostela."}
{"id": "173473", "revid": "1888", "url": "https://gl.wikipedia.org/wiki?curid=173473", "title": "Memoria (proceso)", "text": ""}
{"id": "173475", "revid": "46875", "url": "https://gl.wikipedia.org/wiki?curid=173475", "title": "Aash Al Maleek", "text": "Aash Al Maleek (do \u00e1rabe: \"Longa vida ao Rei\", en \u00e1rabe: \u0639\u0627\u0634 \u0627\u0644\u0645\u0644\u064a\u0643\u200e), \u00e9 o himno nacional do Reino de Arabia Saudita (en \u00e1rabe: \u0627\u0644\u0646\u0634\u064a\u062f \u0627\u0644\u0648\u0637\u0646\u064a, \"an-Na\u0161\u012bd al-Wa\u1e6daniyy\"\u200e). Foi orixinariamente adoptado en 1950 e de novo en 1984 cunha nova letra. A composici\u00f3n orixinal \u00e9 obra de Abdul-Rahman al-Khateeb (\u0639\u0628\u062f \u0627\u0644\u0631\u062d\u0645\u0646 \u0627\u0644\u062e\u0637\u064a\u0628) en 1947. A letra orixinal (1950) foi escrita por Mohammed Talat (\u0645\u062d\u0645\u062f \u0637\u0644\u0639\u062a) e a nova versi\u00f3n de 1984 por Ibrahim Khafaji (\u0625\u0628\u0631\u0627\u0647\u064a\u0645 \u062e\u0641\u0627\u062c\u064a)."}
{"id": "173476", "revid": "5132", "url": "https://gl.wikipedia.org/wiki?curid=173476", "title": "Himno de Arabia Saud\u00ed", "text": ""}
{"id": "173477", "revid": "5132", "url": "https://gl.wikipedia.org/wiki?curid=173477", "title": "Himno nacional de Arabia Saud\u00ed", "text": ""}
{"id": "173479", "revid": "23204", "url": "https://gl.wikipedia.org/wiki?curid=173479", "title": "Reino de Arabia Saud\u00ed", "text": ""}
{"id": "173481", "revid": "839", "url": "https://gl.wikipedia.org/wiki?curid=173481", "title": "Vicente Segu\u00ed Porres", "text": "Vicente Segu\u00ed Porres, nado en Vilamarxant (Valencia) o 25 de decembro de 1978, \u00e9 un cantante espa\u00f1ol. Comezou a s\u00faa carreira musical na orquestra valenciana \"La Metro\" e chegou \u00e1 fama en 2003, formando parte da terceira edici\u00f3n do concurso Operaci\u00f3n Triunfo, na que resultou ga\u00f1ador.\nDiscograf\u00eda.\nProducido por \"Jos\u00e9 Manuel Domenech\"\nProducido por \"Nacho Ma\u00f1\u00f3\" \nProducido por \"Alejandro Abad\""}
{"id": "173484", "revid": "5749", "url": "https://gl.wikipedia.org/wiki?curid=173484", "title": "Dong Hoi", "text": ""}
{"id": "173485", "revid": "5749", "url": "https://gl.wikipedia.org/wiki?curid=173485", "title": "Aigars Kalvitis", "text": ""}
{"id": "173488", "revid": "75439", "url": "https://gl.wikipedia.org/wiki?curid=173488", "title": "\u02a0", "text": "\u02a0 \u00e9 unha letra do alfabeto latino, derivada da \"q\" coa adici\u00f3n dun gancho.\nAntigamente, era usado no Alfabeto Fon\u00e9tico Internacional para representar un son uvular xordo implosivo (IPA actual: [\u029b\u0325]). O s\u00edmbolo foi desbotado en 1993.\nC\u00f3digos de ordenador.\nA\u00ednda que xa non sexa utilizado, existe un c\u00f3digo Unicode para representalo:"}
{"id": "173489", "revid": "5749", "url": "https://gl.wikipedia.org/wiki?curid=173489", "title": "Arteria silviana", "text": ""}
{"id": "173492", "revid": "77512", "url": "https://gl.wikipedia.org/wiki?curid=173492", "title": "Xos\u00e9 Mar\u00eda Dobarro", "text": "Xos\u00e9 Mar\u00eda Dobarro Paz, nado en Ferrol o 7 de outubro de 1950, \u00e9 un profesor, escritor e investigador da literatura galega.\nTraxectoria.\nEstudou na Universidade de Santiago de Compostela e \u00e9 catedr\u00e1tico de Lingua e Literatura Galega na Universidade da Coru\u00f1a. Ten colaborado con m\u00faltiples artigos en revistas literarias galegas como \"A Nosa Terra\", \"Luzes de Galiza\", \"Bolet\u00edn da Real Academia Galega\", \"Cuadernos de Estudios Gallegos\", \"Anuario de Estudos Literarios Galegos\" e \"Grial\".\nMilitou na AN-PG, a UPG e o BNG, as\u00ed como no sindicalismo nacionalista (ING, INTG e CIG)."}
{"id": "173498", "revid": "2074", "url": "https://gl.wikipedia.org/wiki?curid=173498", "title": "Q con gancho", "text": ""}
{"id": "173502", "revid": "1131", "url": "https://gl.wikipedia.org/wiki?curid=173502", "title": "Peago", "text": "O top\u00f3nimo galego Peago pode referirse a:"}
{"id": "173503", "revid": "23204", "url": "https://gl.wikipedia.org/wiki?curid=173503", "title": "Bandeira de Armenia", "text": "A bandeira de Armenia (en ) \u00e9 bandeira nacional de Armenia. Consiste en tres franxas horizontais do mesmo ancho, vermella a superior, azul a central e laranxa a inferior. O Soviet Supremo Armenio adoptou a bandeira actual o 24 de agosto de 1990. A Lei da Bandeira Nacional de Armenia foi aprobada polo Parlamento Armenio o 15 de xu\u00f1o de 2006.\nHoubo diversas variantes da bandeira armenia a trav\u00e9s da historia. En tempos antigos, as dinast\u00edas armenias foron representadas por diferentes animais simb\u00f3licos expostos nas s\u00faas bandeiras. No s\u00e9culo XX, varias bandeiras sovi\u00e9ticas representaron aos armenios.\nSimbolismo.\nO significado das cores \u00e9 interpretado de numerosas maneiras. Con todo, moitos est\u00e1n de acordo en que o vermello representa o sangue derramado polos soldados armenios na guerra, o azul o ceo armenio e o laranxa as terras f\u00e9rtiles do pa\u00eds e quen as traballan.\nO significado oficial das cores, como di a Constituci\u00f3n da Rep\u00fablica de Armenia, \u00e9:\nDese\u00f1o.\nDado que o goberno de Armenia non especifica as tonalidades exactas de vermello, azul e laranxa, existen d\u00faas versi\u00f3ns da bandeira que son de uso com\u00fan. A m\u00e1is com\u00fan ten tons brillantes, mentres que a menos com\u00fan tenos m\u00e1is opacos. A t\u00e1boa seguinte d\u00e1 un aproximado en valores RGB das cores usadas nas d\u00faas versi\u00f3ns:\nHistoria.\nNon existe parecido entre a primeira bandeira armenia da antig\u00fcidade e a tricolor actual. As bandeiras pasadas mostraban un drag\u00f3n, unha aguia ou alg\u00fans obxectos misteriosos dos deuses (\u00e1s veces un le\u00f3n). As bandeiras eran suxeitadas \u00e1s hastas e guiaban aos ex\u00e9rcitos na batalla. Coa chegada do Cristianismo, o Imperio Armenio adoptou diferentes bandeiras representado a varias dinast\u00edas. A bandeira da Dinast\u00eda Art\u00e1xida, por exemplo, consist\u00eda nunha tea vermella mostrando d\u00faas aguias mir\u00e1ndose unha \u00e1 outra, separadas por unha flor.\nS\u00e9culo XIX.\nDespois de que Armenia divid\u00edsese entre os imperios persa e otom\u00e1n, a idea dunha bandeira de Armenia deixou de existir durante alg\u00fan tempo. Con todo, o tema rexurdiu en 1885, cando a Asociaci\u00f3n de Estudantes de Armenia en Par\u00eds quer\u00eda sumarse aos funerais de Victor Hugo cunha bandeira nacional e fixeron un chamamento a un sacerdote cat\u00f3lico armenio, (o Pai Ghevont Alishan) para dese\u00f1ar unha. O primeiro dese\u00f1o foi moi similar \u00e1 actual bandeira de Armenia. Con todo, parec\u00eda m\u00e1is unha variaci\u00f3n da actual bandeira de Bulgaria. A banda vermella simbolizaba o primeiro domingo de Pascua, seguida por unha banda verde para representar ao \"Verde\" Domingo de Pascua e, por \u00faltimo, a cor branca elixido de maneira arbitraria para completar a combinaci\u00f3n. Mentres que en Francia, Alishan tam\u00e9n dese\u00f1ou unha segunda bandeira, identificada hoxe como o \"Marcar nacionalista armenio\". Tam\u00e9n foi unha tricolor, pero, a diferenza do anterior dese\u00f1o, leste foi un modelo vertical similar \u00e1 bandeira tricolor francesa. As s\u00faas cores son o vermello, o verde e o azul, de esquerda a dereita.\nRep\u00fablica Democr\u00e1tica Federativa de Transcaucasia.\nEn 1828, a Armenia persa foi anexionada ao Imperio ruso despois da \u00faltima guerra ruso-persa, e chegou a ser co\u00f1ecida como Ruso-Armenia. Cando se derrubou o imperio ruso, Ruso-Armenia proclamou a s\u00faa independencia e uniuse \u00e1 ef\u00e9mera Rep\u00fablica Federativa de Transcaucasia Democr\u00e1tica, xunto con Xeorxia e Acerbaix\u00e1n. Este Estado unificado apenas durou un ano e pronto se disolveu. Como a rep\u00fablica foi de curta duraci\u00f3n, non utilizou bandeiras nin s\u00edmbolos. Por\u00e9n, alg\u00fans historiadores consideran que a bandeira horizontal ouro, negro e vermello, similar \u00e1 da bandeira alem\u00e1, pero ordenados doutra maneira, foi a bandeira de Transcaucasia.\nA federaci\u00f3n disolveuse o 26 de maio de 1918, cando declarou a s\u00faa independencia a Rep\u00fablica Democr\u00e1tica de Xeorxia. Armenia e Acerbaix\u00e1n declararon a s\u00faa independencia dous d\u00edas m\u00e1is tarde, o 28 de maio de 1918, como Rep\u00fablica Democr\u00e1tica de Armenia (DRA) e Rep\u00fablica Democr\u00e1tica de Acerbaix\u00e1n (ADR), respectivamente.\nRep\u00fablica Democr\u00e1tica de Armenia.\nDespois da independencia, a Rep\u00fablica Democr\u00e1tica de Armenia aprobou a moderna bandeira tricolor. Coa aparici\u00f3n do Consello Nacional Armenio baixo Stepan Malkhasyan, o goberno armenio independente seleccionou as cores do \u00faltimo per\u00edodo da Dinast\u00eda Rubenida: vermello, azul e amarelo. A cor amarela foi substitu\u00edda inmediatamente polo laranxa, xa que se fusiona mellor cos demais cores e presenta unha composici\u00f3n m\u00e1is agradable. A bandeira da Armenia independente ti\u00f1a ent\u00f3n unha proporci\u00f3n de 2:3, pero o 24 de agosto de 1990, cando o Consello Supremo de Armenia adoptouna como bandeira da Rep\u00fablica de Armenia, a relaci\u00f3n pasou a ser de 1:2.\nArmenia Sovi\u00e9tica e a Transcaucasia Sovi\u00e9tica.\nO 29 de novembro de 1920, os bolxeviques estableceron a Rep\u00fablica Socialista Sovi\u00e9tica de Armenia. Presentouse e fixou unha nova bandeira na Constituci\u00f3n aceptada o 2 de febreiro de 1922 polo Primeiro Congreso dos Soviets da RSS de Armenia.\nEsta bandeira s\u00f3 existiu durante un mes, porque o 12 de marzo a Rep\u00fablica Socialista Sovi\u00e9tica de Armenia -unida coas Rep\u00fablicas Socialistas Sovi\u00e9ticas de Acerbaix\u00e1n e Xeorxia- formaron a Rep\u00fablica Socialista Sovi\u00e9tica Federativa Transcauc\u00e1sica abreviadamente (TSFSR). O 30 de decembro de 1922, a Transcaucasia Sovi\u00e9tica converteuse nunha do catro rep\u00fablicas sovi\u00e9ticas que se uniron para formar a Uni\u00f3n de Rep\u00fablicas Socialistas Sovi\u00e9ticas. A bandeira da rep\u00fablica ti\u00f1a unha fouce e un martelo inseridos nunha estrela coas iniciais \"Z - S - F - R - S\", escrita en ruso \"Sovetskaya Zakavkazskaya Federativnaya Socialisticheskaya Respublika\" ou \"Rep\u00fablica Socialista Federativa Sovi\u00e9tica Transcauc\u00e1sica\". En 1936, a TSFSR dividiuse no seu tres rexi\u00f3ns, que foron chamadas a Rep\u00fablica Socialista Sovi\u00e9tica de Xeorxia, a Rep\u00fablica Socialista Sovi\u00e9tica de Armenia e a Rep\u00fablica Socialista Sovi\u00e9tica de Acerbaix\u00e1n.\nBandeira da Rep\u00fablica Socialista Sovi\u00e9tica de Armenia.\nEn 1921, o Ex\u00e9rcito Vermello ocupou Armenia e estableceu a Rep\u00fablica Socialista Sovi\u00e9tica Federativa Transcauc\u00e1sica como parte da Uni\u00f3n Sovi\u00e9tica, en 1922. Nesa \u00e9poca, usouse unha bandeira vermella coas letras \u0417\u0421\u0421\u0420\u0424\u0421 (siglas en alfabeto cir\u00edlico da RSFST) en amarelo na esquina superior esquerda.\nComo unha das rep\u00fablicas da URSS, a Rep\u00fablica Socialista Sovi\u00e9tica de Armenia presentou a s\u00faa primeira bandeira en 1936. Moi parecidas \u00e1 bandeira da Uni\u00f3n Sovi\u00e9tica, que era vermello e amarelo cunha fouce e un martelo no \u00e1ngulo. Debaixo, aparece \"H - Kh - S - H\", iniciais escritas na escritura armenia Serif. Estas iniciais, na variedade occidental do idioma armenio, representan a \"Haykakan Khorhurtayin Sodzialistakan Hanrapetutyun,\" ou a \"Rep\u00fablica Socialista Sovi\u00e9tica de Armenia.\" No decenio de 1940, a bandeira foi cambiada para usar o idioma armenio oriental que se fala na Rep\u00fablica. As iniciais transform\u00e1ronse en \"H - S - R - S\", que significa \"Hayastani Sovetakan Sotsialistikakan Respublika\", na pronuncia oriental de Armenia. En 1952, presentouse unha nova bandeira. As iniciais elimin\u00e1ronse por completo e no seu lugar engadiuse unha franxa azul horizontal. Esta bandeira mant\u00edvose inalterada at\u00e9 1991, cando Armenia obtivo a s\u00faa independencia da Uni\u00f3n Sovi\u00e9tica, e a tricolor anterior \u00e1 Uni\u00f3n Sovi\u00e9tica foi inmediatamente restaurada. A tricolor fora utilizada anteriormente polos movementos nacionais de Armenia en 1990, antes de que Armenia declarase a s\u00faa independencia.\nA actual bandeira de Armenia serviu como base para a bandeira de Nagorno-Karabakh, rexi\u00f3n de Acerbaix\u00e1n que se declarou independente en 1991, pero que non foi reco\u00f1ecida internacionalmente como tal. Esta rexi\u00f3n est\u00e1 habitada por poboaci\u00f3n de orixe armenio, o que explica a influencia na bandeira.\nUso.\nA lei concernente \u00e1 bandeira nacional de Armenia que se izar\u00e1 diariamente por:\nA lei permite que cidad\u00e1ns com\u00fans icen a bandeira nas s\u00faas casas sempre que sexa a m\u00e1is de 2,5 metros sobre o nivel do chan. Tam\u00e9n prohibe o uso de bandeiras sucias, manchadas ou embazadas.\nD\u00edas da Bandeira.\nA mostra diaria da bandeira de Armenia \u00e9 alentada, pero legalmente requirida nos d\u00edas sinalados a continuaci\u00f3n:"}
{"id": "173505", "revid": "132", "url": "https://gl.wikipedia.org/wiki?curid=173505", "title": "A Aira Vella", "text": "O top\u00f3nimo A Aira pode referirse a varios lugares de Galicia:"}
{"id": "173506", "revid": "56817", "url": "https://gl.wikipedia.org/wiki?curid=173506", "title": "Rudolph A. Marcus", "text": "Rudolph \"Rudy\" Arthur Marcus, nado o 21 de xullo de 1923 en Montreal (Canad\u00e1) \u00e9 un qu\u00edmico e profesor universitario estadounidense, de orixe canadense, galardoado co Premio Nobel de Qu\u00edmica do ano 1992.\nTraxectoria.\nEstudou qu\u00edmica na Universidade McGill, onde se gradu\u00f3 en 1943 e se doutorou en 1946. Posteriormente dedicouse \u00e1 docencia entre os anos 1956 e 1965 no Instituto Polit\u00e9cnico de Brooklyn, situado na cidade de Nova York, entre 1965 e 1978 na Universidade de Illinois e posteriormente no Instituto Tecnol\u00f3xico de California. En 1958 foille concedida a nacionalidade estadounidense.\nInvestigaci\u00f3ns cient\u00edficas.\nA finais da d\u00e9cada de 1950 e a principios da de 1960 formulou a s\u00faa teor\u00eda sobre as reacci\u00f3ns de reduci\u00f3n-oxidaci\u00f3n, denominadas redox. Os seus estudos sobre as reacci\u00f3ns unimoleculares e o estado de transici\u00f3n e colisi\u00f3n permit\u00edronlle elaborar en 1952 a Teor\u00eda RRKM (\"Rice\u2013Ramsperger\u2013Kassel\u2013Marcus\"), ampliaci\u00f3n da antecesora Teor\u00eda RRK elaborada por Oscar Knefler Rice, Herman Carl Ramsperger e L.S. Kassel nos anos 1927 e 1928.\nEn 1956 formulou a chamada Teor\u00eda de Marcus, que orixinalmente foi formulada para tratar as reacci\u00f3ns de transferencia electr\u00f3nica de esfera externa, na que d\u00faas especies qu\u00edmicas non est\u00e1n enlazadas directamente a unha \u00e1 outra, pero despois foi ampliada \u00e1s reacci\u00f3ns de transferencia electr\u00f3nica de esfera interna, na que d\u00faas especies qu\u00edmicas est\u00e1n unidas por unha ponte qu\u00edmica, por Noel S. Hush ( a formulaci\u00f3n de Hush co\u00f1\u00e9cese como a teor\u00eda de Marcus-Hush).\nEn 1992 foi galardoado co Premio Nobel de Qu\u00edmica \"pola s\u00faa contribuci\u00f3n \u00e1 teor\u00eda das reacci\u00f3ns de transferencia electr\u00f3nica nos sistemas qu\u00edmicos\"."}
{"id": "173507", "revid": "85894", "url": "https://gl.wikipedia.org/wiki?curid=173507", "title": "Peago, Souto, San Cristovo de Cea", "text": "Peago \u00e9 un lugar da parroquia de Souto no concello ourens\u00e1n de San Cristovo de Cea na comarca do Carballi\u00f1o. Segundo o Instituto Nacional de Estad\u00edstica en 2010 ti\u00f1a dous habitantes (dous homes)."}
{"id": "173508", "revid": "5749", "url": "https://gl.wikipedia.org/wiki?curid=173508", "title": "CFR", "text": ""}
{"id": "173510", "revid": "5749", "url": "https://gl.wikipedia.org/wiki?curid=173510", "title": "CEFORE", "text": ""}
{"id": "173511", "revid": "98629", "url": "https://gl.wikipedia.org/wiki?curid=173511", "title": "Gardamari\u00f1a", "text": "Gardamari\u00f1a \u00e9 o nome dado aos alumnos ou aspirantes a oficiais en moitas Mari\u00f1as de Guerra.\nArmada Espa\u00f1ola.\nO grao de gardamari\u00f1a existe en Espa\u00f1a\u00a0desde 1717. Os cabaleiros e damas gardamari\u00f1as son os alumnos aspirantes a ser oficiais da Armada Espa\u00f1ola. Constit\u00faen o grao m\u00e1is baixo do corpo de oficiais. Denominase as\u00ed aos alumnos de terceiro e cuarto curso da Escola Naval Militar. Poden ser do Corpo Xeneral da Armada, do de Infanter\u00eda de Mari\u00f1a ou do de Intendencia da Armada.\nProceden dos Cabaleiros ou Damas Aspirantes, que \u00e9 como denominase aos alumnos da Escola Naval Militar durante os dous primeiros cursos do plan de estudos. Para o ingreso como aspirante debe superarse a selectividade e aprobar unha oposici\u00f3n, pasar un reco\u00f1ecemento m\u00e9dico e superar unhas probas f\u00edsicas.\nDurante o per\u00edodo de gardamari\u00f1a, ad\u00f3itase efectuar o cruceiro de instruci\u00f3n, \u00f3 longo de varios meses, a bordo do buque escola \"Juan Sebastian Elcano\"; cuxo primeiro precedente foi a viaxe de circunnavegaci\u00f3n emprendido en 1892 pola corveta Nautilus baixo o control do Capit\u00e1n de Fragata\u00a0Fernando Villaamil.\nUnha vez superados os cursos de gardamari\u00f1a, son ascendidos a alf\u00e9rez de fragata (os de corpo xeral) ou alf\u00e9rez, que \u00e9 o quinto curso da carreira de Oficial da Armada. Ao superar este curso reciben despachos como alf\u00e9reces de nav\u00edo ou tenentes, e son destinados a unidades da Armada."}
{"id": "173513", "revid": "98629", "url": "https://gl.wikipedia.org/wiki?curid=173513", "title": "Parque Nacional de Garajonay", "text": "O Parque Nacional de Garajonay est\u00e9ndese por unha superficie que supera o 10% da illa de La Gomera, nas Canarias. Foi declarado parque nacional en 1981. Posteriormente, en 1986, foi inclu\u00eddo pola Unesco entre os bens que forman parte do Patrimonio da Humanidade.\nA s\u00faa superficie \u00e9 de 3.948 hect\u00e1reas, e o seu territorio est\u00e9ndese por todos os municipios da Gomera, ocupando o centro e certas zonas do norte da illa. O terreo do parque, a mi\u00fado envolvido nunha h\u00famida n\u00e9boa, est\u00e1 constitu\u00eddo por materiais bas\u00e1lticos, debidos a coadas e piroclastos, con diversos roques e fortalezas. No seu interior at\u00f3pase o Monumento da esencia da flor. \nO parque toma o seu nome do alto de Garajonay, a maior altura da illa con 1.487 metros. A cota m\u00ednima do parque \u00e9 de 650 m, o casar\u00edo do Cedro. A s\u00faa declaraci\u00f3n obedece a que alberga a mellor mostra co\u00f1ecida no Vello Mundo de laurisilva, un bosque h\u00famido de variadas especies de folla perenne que no Terciario cubr\u00eda practicamente toda Europa. A laurisilva d\u00e1se nun r\u00e9xime clim\u00e1tico unifor\u00adme no que a variaci\u00f3n anual da temperatura \u00e9 pequena e a precipitaci\u00f3n \u00e9 relativamen\u00adche abundante, con humidade case constante debida ao mar de nubes.\nVexetaci\u00f3n.\nA laurisilva, faias e \"Erica vagans\" ocupan aproximadamente un 90% do parque, atop\u00e1ndose no extre\u00admo occidental e meridional de Garajonay. Especies ex\u00f3ticas e o pi\u00f1eiro canario ocupan a parte meridional, constitu\u00edndo un 10% do parque. \nFauna.\nA fauna de Garajonay tam\u00e9n \u00e9 destacable. Alberga preto de mil especies de invertebrados, sendo unhas 150 end\u00e9micas de devandito espazo. As especies de vertebrados son 38, basicamente r\u00e9ptiles e aves, entre as que destacan as pombas rabiche e turqu\u00e9, end\u00e9micas das Canarias. Garajonay ten a consideraci\u00f3n de zona de especial protecci\u00f3n para as aves (ZEPA).\nNon existen n\u00facleos de poboaci\u00f3n dentro do parque, a\u00ednda que si nas s\u00faas proximidades. Os carreiros que permiten co\u00f1ecer o parque son numerosos. No seu interior hai unha \u00e1rea recreativa, chamada \"Laguna Grande\"; e no lugar co\u00f1ecido como \"Juego de Bolas\", no municipio de Agulo, est\u00e1 o centro de visitantes."}
{"id": "173515", "revid": "5863", "url": "https://gl.wikipedia.org/wiki?curid=173515", "title": "Parque Nacional dos Picos de Europa", "text": "O Parque Nacional dos Picos de Europa at\u00f3pase nas provincias de Cantabria, Asturias e Le\u00f3n, sendo o \u00fanico parque nacional pertencente a tres comunidades aut\u00f3nomas diferentes e xestionado de forma conxunta.\nO macizo occidental foi declarado Parque Nacional o 22 de xullo de 1918 por Afonso XIII baixo o nome de Parque Nacional da Monta\u00f1a de Covadonga, sendo o primeiro espazo protexido do pa\u00eds. Inicialmente comprend\u00eda 16.925 hect\u00e1reas, ata que o 30 de maio de 1995 ampliouse a s\u00faa extensi\u00f3n ata as 64.660 actuais. Ese ano entrou a formar parte da Rede de Parques Nacionais e sendo un dos primeiros espazos naturais protexidos xunto co Parque Nacional de Ordesa e Monte Perdido.\nO 9 de xullo de 2003 a Unesco aprobou a proposta que o converte en Reserva da biosfera."}
{"id": "173516", "revid": "10599", "url": "https://gl.wikipedia.org/wiki?curid=173516", "title": "Parque Nacional de Picos de Europa", "text": ""}
{"id": "173517", "revid": "6569165", "url": "https://gl.wikipedia.org/wiki?curid=173517", "title": "Paseo mar\u00edtimo da Coru\u00f1a", "text": "O paseo mar\u00edtimo da Coru\u00f1a \u00e9 o paseo mar\u00edtimo urbano m\u00e1is longo de Europa, con aproximadamente 15,05 quil\u00f3metros continuos \u00e1 beira do mar. \u00c9 unha obra feita por tramos, modificada e inconclusa.\nA apertura do \u00faltimo tramo do Paseo Mar\u00edtimo revelou unha cara desco\u00f1ecida da cidade, que permite admirar cami\u00f1ando a forza e inmensidade do Oc\u00e9ano Atl\u00e1ntico.\nHistoria.\nAs orixes do actual paseo mar\u00edtimo est\u00e1n nos proxectos de principios do s\u00e9culo XX dun paseo, v\u00eda de circunvalaci\u00f3n da pen\u00ednsula coru\u00f1esa. No Plan Cort de 1945 prop\u00fa\u00f1ase unha estrada dende San Roque pola costa pasando pola Torre de H\u00e9rcules ata o porto, mais non se chegou a realizar este proxecto. En 1948 no Planeamento de Ali\u00f1aci\u00f3ns volve falarse deste proxecto. En 1956, xa en vigor a Lei do Solo, apr\u00f3base o Plan Xeral de 1967 concretando un vial sen prioridade peonil. O Plan de Ordenaci\u00f3n Urbana de 1985 fixaba plans de protecci\u00f3n, conservaci\u00f3n e mellora na zona do actual paseo. En 1986 presentouse o co\u00f1ecido como \"proxecto Bofill\" baseado principalmente en intervenci\u00f3ns na zona portuaria. Propostas moitas das cales foron rexeitadas por seren demasiado rompedoras coa est\u00e9tica da cidade.\nO paseo foi constru\u00eddo polo Porto da Coru\u00f1a, o Concello da Coru\u00f1a, a Demarcaci\u00f3n de Costas do Estado e a Direcci\u00f3n Xeral de Estradas do Ministerio de Obras P\u00fablicas e Medio Ambiente (Ministerio de Fomento)\nO paseo constru\u00eduse por partes inconexas entre elas. Cronoloxicamente as sucesivas fases foron:\nO paseo percorre as\u00ed toda a faixa costeira do concello exceptuando as zonas das Xubias e a zona portuaria.\nHodonimia.\nO paseo entre a praia de Berbiriana e a avenida de Rubine est\u00e1 dedicado a Pedro Barri\u00e9 de la Maza e a continuaci\u00f3n comeza a avenida de Bos Aires, que recibiu o nome por unha petici\u00f3n de emigrantes galegos, despois de que a capital arxentina dedicase unha r\u00faa a Concepci\u00f3n Arenal.\nEn 2006 bautizouse o tramo entre Berbiriana e o Parrote co nome do exalcalde Francisco V\u00e1zquez. O tramo que rodea o Millenium recibe o nome do seu autor, Gerardo Porto, dende 2010, e o tramo entre Os Rosales e O Porti\u00f1o denom\u00ednase dende 2012 Fernando Su\u00e1rez como honra ao administrador da Coci\u00f1a Econ\u00f3mica.\nA parte entre Riazor e a avenida de Gerardo Porto \u00e9 a avenida de San Roque de F\u00f3ra.\nPuntos de interese.\nPartindo da zona occidental, no l\u00edmite costeiro con Arteixo, o paseo mar\u00edtimo conecta moitos elementos destacados:\nAdemais, o paseo serve de acceso \u00e1s principais praias coru\u00f1esas.\nCaracter\u00edsticas.\nO Paseo pode dividirse pola s\u00faa est\u00e9tica en varios tramos:\nO paseo mar\u00edtimo dende a s\u00faa inauguraci\u00f3n foise adaptando e modificando segundo os usos que a cidade lle foi dando \u00e1s infraestruturas. As\u00ed o tranv\u00eda tur\u00edstico nun principio con percorrido dende o Parrote ata Riazor quedou en 2014 limitado ao traxecto dende a Torre de H\u00e9rcules cara a Riazor polo seu pouco uso e os custos que supo\u00f1\u00eda. Tam\u00e9n o propio paseo e o mobiliario del foron trocados. T\u00f3dolos invernos as praias de Riazor e Orz\u00e1n eran protexidas das ondas facendo coa area mont\u00f3ns a xeito de rompe ondas, mais nalg\u00fans casos parte do mobiliario do paseo foi esnaquizado polas ondas. En 2015 foron retirados os farois sobre os valados. Parte destes valados de pedra foron trocados por outros en aceiro inoxidable e na zona de Riazor cheg\u00e1ronse a quitar deixando o acceso \u00e1 praia limpo de obst\u00e1culos."}
{"id": "173521", "revid": "5863", "url": "https://gl.wikipedia.org/wiki?curid=173521", "title": "La Peque\u00f1a Patria", "text": "La Peque\u00f1a Patria foi unha revista publicada en Santiago de Compostela entre 1890 e 1891.\nHistoria e caracter\u00edsticas.\nSubtitulada \"Revista decenal de literatura, ciencia y artes\", foi a continuadora de \"Galicia Humor\u00edstica\", pero cun ton m\u00e1is rexionalista. O primeiro n\u00famero apareceu o 10 de novembro de 1890. Sa\u00eda cada dez d\u00edas. Estaba dirixida por Enrique Labarta Pose e Jos\u00e9 Tarr\u00edo Garc\u00eda. Entre os seus colaboradores estaban Antonio de la Iglesia, Manuel Murgu\u00eda, Xo\u00e1n Neira Cancela e Benigno L\u00f3pez Sanmart\u00edn. Ademais de artigos rexionalistas, publicou biograf\u00edas de galegos distinguidos, poemas e relatos. Cesou a s\u00faa publicaci\u00f3n o 28 de novembro de 1891."}
{"id": "173522", "revid": "1131", "url": "https://gl.wikipedia.org/wiki?curid=173522", "title": "Kid Cudi", "text": "Scott Ram\u00f3n Seguro Mescudi, m\u00e1is co\u00f1ecido como Kid Cudi, nado en Cleveland (Ohio) o 30 de xaneiro de 1984, \u00e9 un cantante estadounidense.\nDebutou na m\u00fasica co seu Mixtape de nome \"A Kid Named Cudi\" en 2009. O primeiro sinxelo do seu \u00e1lbum foi \"Day'n'Nite\" e estivo varias semanas na terceira posici\u00f3n da lista Billboard Hot 100 e sendo un \u00e9xito na maior\u00eda das listas musicais. O seu primeiro disco ch\u00e1mase \".\nAdemais colaborou co DJ David Guetta e coa cantante Shakira, entre outros."}
{"id": "173529", "revid": "15490", "url": "https://gl.wikipedia.org/wiki?curid=173529", "title": "Libro de Xosu\u00e9", "text": "O libro de Xosu\u00e9 (en hebreo, \u05e1\u05e4\u05e8 \u05d9\u05d4\u05d5\u05e9\u05e2\u200e, \"Sefer Yehosh\u00faa\") sexto dos libros da Biblia, tanto na versi\u00f3n xud\u00eda como nas cristi\u00e1s, narra a chegada \u00e1 Terra Prometida, a conquista e o asentamento do pobo xudeu no que hoxe \u00e9 Palestina. Toma o seu nome de Xosu\u00e9, o caudillo carism\u00e1tico e sucesor de Mois\u00e9s que gu\u00eda ao pobo nesta etapa da s\u00faa historia.\nSituaci\u00f3n dentro do conxunto da Biblia.\nNa Biblia xud\u00eda, Xosu\u00e9 \u00e9 o primeiro libro dos \"Profetas anteriores\". No divisi\u00f3n cristi\u00e1, sit\u00faase como o primeiro dos Libros hist\u00f3ricos. Relaci\u00f3nase, polo tanto, cos libros posteriores: Xu\u00edces e Samuel, e \u00e9 obra, coma estes, da escola deuteronomista.\nNon falta, por\u00e9n, quen faga notar a s\u00faa \u00edntima conexi\u00f3n co Pentateuco, tanto porque contin\u00faa a historia do \u00c9xodo e d\u00e1lle remate coa chegada \u00e1 terra prometida, como polo estilo e a presenza de relatos etiol\u00f3xicos, orientados a explica-la orixe de algo, propia do Pentateuco. As\u00ed hai incluso autores que falan dun \"Hexateuco\", para marca-la \u00edntima relaci\u00f3n cos libros anteriores: \"os libros que figuran entre a X\u00e9nese e o de Xosu\u00e9 constit\u00faen na s\u00faa forma actual unha xigantesca obra narrativa que garda unha concatenaci\u00f3n entre as s\u00faas partes.\"\nContido.\nO libro abrangue desde a confirmaci\u00f3n de Xosu\u00e9 como sucesor de Mois\u00e9s ata a s\u00faa morte. \nE o seu contido se divide en d\u00faas grandes partes: conquista da terra (preparaci\u00f3n da entrada e guerras de conquista) e repartici\u00f3n da terra entre as tribos.\nAutor e \u00e9poca de composici\u00f3n.\nO libro presenta materiais, como tradici\u00f3ns orais propias da tribo de Benxam\u00edn, cunha antig\u00fcidade dif\u00edcil de datar, sobre estes materiais primitivos f\u00f3ronse engadindo novas narraci\u00f3ns e discursos que foron conformando o texto que co\u00f1ecemos. Deste xeito, o libro actual \u00e9, basicamente, froito do traballo das catro fontes que tam\u00e9n conforman o Pentateuco, a\u00ednda que predominan as tres primeiras sobre a fonte sacerdotal.\nA data de composici\u00f3n m\u00e1is probable rondar\u00eda o s\u00e9culo VII a.C."}
{"id": "173530", "revid": "1131", "url": "https://gl.wikipedia.org/wiki?curid=173530", "title": "Casa Grande de Lamela", "text": "A Casa Grande de Lamela ou Lemavia \u00e9 unha Casa Se\u00f1orial situada no lugar de Lamela, na parroquia de Mart\u00edn, no concello de B\u00f3veda, arciprestado de Santalla de Rei, na antiga rexi\u00f3n da Somoza Maior de Lemos, a uns 12\u00a0km \u00f3 norte de Monforte de Lemos.\nHistoria.\nFoi mandada constru\u00edr por Pedro N\u00fa\u00f1ez de Prado en 1450, terceiro fillo home do Se\u00f1or de Albires, cando se mudou \u00e1s s\u00faas posesi\u00f3ns no Antigo Reino de Galicia durante as Guerras Irmandi\u00f1as. Amparada polo Conde de Lemos, familia coa que emparentou, a Casa adquiriu o cualificativo de \"Grande\" en torno a 1580, cando Domingo L\u00f3pez de Prado Regulfe fundou o V\u00ednculo Regular e de Sangue. Un segundo V\u00ednculo Regular e de Sangue fundado por Don Domingo II L\u00f3pez de Prado Lamela, IV Morgado, o 2 de xaneiro de 1700 consolidou o prestixio da Casa, que para ent\u00f3n controlaba numerosas Capelan\u00edas e Beneficios Curatos.\nO 20 de abril de 1809, Manuel Joseph Mart\u00edn L\u00f3pez de Prado Rodr\u00edguez-Varela liderou o alzamento contra o Sexto Ex\u00e9rcito Franc\u00e9s e o seu caudillo, o Mariscal Michel Ney. Os guerrilleiros galegos foron masacrados. Est\u00edmase que uns 1.500 civ\u00eds foron exterminados na represi\u00f3n posterior, mais grazas a esta acci\u00f3n os franceses tiveron que renunciar \u00e1 reconquista de Vigo. Manuel foi executado, perdendo a Casa Grande o seu VIII Morgado.\n\u00c9 o lugar patrucial m\u00e1is antergo da li\u00f1axe \"L\u00f3pez de Prado\", tronco entre outras da familia do Brigadier de Cabaler\u00eda e Cabaleiro da Real Orde de Carlos III, Andr\u00e9s L\u00f3pez de Prado Sagastiz\u00e1bal.\nPropiedades.\nAmasou unha considerable superficie de terras, chegando a ser a maior propiedade en coto redondo do concello de B\u00f3veda: 60 hect\u00e1reas para o coto de Lamela e 24 para o de Marz\u00e1n.\nAs s\u00faas terras est\u00e1n regadas polo r\u00edo Cabe, afluente do Sil, que nace no veci\u00f1o concello do Incio. Abundan os bosques de carballos (\"Quercus robur, Quercus pyrenaica\") e casti\u00f1eiros (\"Castanea sativa\"), con exemplares de at\u00e9 500 anos de idade.\nA pesar das Leis Desvinculadora de 1820, os bens da Casa permanecen indivisos na actualidade.\nDescrici\u00f3n.\nTr\u00e1tase dunha grande casa se\u00f1orial t\u00edpica da alta fidalgu\u00eda galega, acondicionada para a residencia de varias ducias de familiares. Ten unha fachada realizada en canter\u00eda de pedra, grandes fiestras e balconada, numerosos cuartos abertos a un patio central interior, solaina e un grande xard\u00edn. Conta tam\u00e9n cunha capela pegada, cabaleirizas, h\u00f3rreo, adega e pombal nas proximidades. O escudo de armas, de grandes dimensi\u00f3ns, foi trasladado \u00f3 Museo de Lugo.\nPeculiaridades.\nDestaca a s\u00faa enorme biblioteca e arquivo, resultado de case seis s\u00e9culos de continua habitaci\u00f3n."}
