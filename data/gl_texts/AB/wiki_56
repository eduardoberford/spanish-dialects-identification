{"id": "161192", "revid": "98629", "url": "https://gl.wikipedia.org/wiki?curid=161192", "title": "'Allo 'Allo!", "text": "'Allo 'Allo! \u00e9 unha comedia de situaci\u00f3n brit\u00e1nica que emitiu a BBC1 entre 1982 e 1992, creada por David Croft e Jeremy Lloyd como unha parodia da serie \"Secret Army\" emitida entre 1977 e 1979, dous dos seus actores Hillary Minster e John D. Collins, actuaron tam\u00e9n nesta comedia.\nArgumento.\n\"Allo Allo\" conta a historia de Ren\u00e9 Artois, dono dun caf\u00e9 na vila de Nouvion, durante a ocupaci\u00f3n alem\u00e1 na segunda guerra mundial. Os alem\u00e1ns rouban todos os obxectos art\u00edsticos da vila, entre eles un reloxio de cuco e a pintura \"A madonna ca\u00edda\" de Van Klomp. O comandante alem\u00e1n decide gardar as pinturas para el e obriga a que Ren\u00e9 agache as obras no seu caf\u00e9. A Gestapo tam\u00e9n quere atopar o paradeiro das pinturas e env\u00eda a Herr Flick, para as procurar.\nAo mesmo tempo o caf\u00e9 de Ren\u00e9 est\u00e1 a esconder pilotos brit\u00e1nicos. Ren\u00e9 vese forzado a traballar para a Resistencia para evitar ser asasinado por servir os alem\u00e1ns no seu caf\u00e9. Os intentos da Resistencia de enviar os pilotos de volta ao Reino Unido, que fallan sempre, constit\u00faen o centro de atenci\u00f3n da serie."}
{"id": "161204", "revid": "113191", "url": "https://gl.wikipedia.org/wiki?curid=161204", "title": "Cosgrove Hall Films", "text": "Cosgrove Hall Films \u00e9 unha compa\u00f1\u00eda de animaci\u00f3n brit\u00e1nica fundada como Cosgrove Hall Productions en 1976 por Mark Hall e Brian Cosgrove, na pr\u00e1ctica era unha filial de Thames Televisi\u00f3n, cando esta perdeu a licenza en 1993, pasou a depender de Anglia Television e mudou de nome para o actual nome xa como propiedade da ITV. Foi un dos maiores produtores de programas infant\u00eds do mundo. O 30 de xaneiro de 2009 pechou o estudio de animaci\u00f3n e trasladou o persoal restante a unha oficina de Granada Television ."}
{"id": "161206", "revid": "22570", "url": "https://gl.wikipedia.org/wiki?curid=161206", "title": "Episodio piloto", "text": "Un episodio piloto \u00e9 o primeiro episodio realizado dunha serie de televisi\u00f3n que se produce coa fin de co\u00f1ecer se a serie pode ter \u00e9xito, tanto de audiencias como de cr\u00edticas, e se o gasto econ\u00f3mico que supor\u00eda est\u00e1 xustificado coa posible recepci\u00f3n do produto. \u00c9 un concepto propio da televisi\u00f3n estadounidense a\u00ednda que non exclusivo. Segundo a revista \"Variety\" s\u00f3 arredor dun cuarto dos pilotos da grandes cadeas estadounidenses te\u00f1en \u00e9xito en dar orixe a unha serie. De se realizar a serie o normal \u00e9 que o episodio piloto, nalg\u00fans casos son dous, sexa o primeiro episodio da nova serie."}
{"id": "161207", "revid": "89787", "url": "https://gl.wikipedia.org/wiki?curid=161207", "title": "Lu\u00eds Espada Gunt\u00edn", "text": "Lu\u00eds Espada Gunt\u00edn, nado en Ourense o 4 de decembro de 1858 e finado en Madrid en 1937, foi un avogado e pol\u00edtico galego, ministro de Instruci\u00f3n P\u00fablica e Belas Artes e de Fomento durante o reinado de Afonso XIII.\nTraxectoria.\nFillo de Jos\u00e9 Espada Novoa, estudou Dereito na Universidade de Santiago de Compostela e doutorouse na Universidade Central de Madrid. En 1880 foi nomeado letrado do Ministerio de Graza e Xustiza. Membro do Partido Conservador, iniciou na s\u00faa carreira pol\u00edtica \u00e1 sobra dos Bugallal. Traballou como pasante no bufete de Saturnino \u00c1lvarez Bugallal e este conseguiulle a s\u00faa primeira acta de deputado por Ourense (1884-1886); despois foi elixido polo distrito de Ver\u00edn (1891-1893) e polo mesmo distrito en todas as elecci\u00f3ns entre 1896 e 1923.\nFoi gobernador civil de Cidade Real e Toledo (1891), director xeral de Administraci\u00f3n (1900), fiscal do Tribunal de Contas (1903), director xeral de Obras P\u00fablicas (1904), vicepresidente do Congreso dos Deputados (1905 e 1914) e subsecretario de Facenda (1907).\nFoi ministro de Fomento entre o 25 de outubro e o 9 de decembro de 1915, cargo que volveu ocupar entre o 15 de setembro de 1920 e o 13 de marzo de 1921. Foi ministro de Instruci\u00f3n P\u00fablica e Belas Artes entre o 5 de maio e o 1 de setembro de 1920.\nEn 1923 foi nomeado presidente do Tribunal de Contas do Reino, cargo do que foi deposto coa Ditadura de Primo de Rivera, e que volveu ocupar en 1930.\nDurante a II Rep\u00fablica, nas elecci\u00f3ns xerais de 1936, volveu obter un escano pola provincia de Ourense en representaci\u00f3n da CEDA."}
{"id": "161208", "revid": "2956", "url": "https://gl.wikipedia.org/wiki?curid=161208", "title": "M\u00fasculo flexor profundo dos dedos", "text": ""}
{"id": "161209", "revid": "1131", "url": "https://gl.wikipedia.org/wiki?curid=161209", "title": "Praia de Lapam\u00e1n", "text": "A praia de Lapam\u00e1n \u00e9 un areal da beira sur da r\u00eda de Pontevedra, situado entre os concellos de Mar\u00edn e Bueu. Ten 800 m de lonxitude, con area fina e branca.\nEst\u00e1 situada entre a praia de Covelo (ao sur) e a praia da Covi\u00f1a. Separada por unhas rochas, est\u00e1 unha parte da praia co\u00f1ecida como Mu\u00ed\u00f1o Vello. Desde ela ch\u00e9gase \u00e1 illa de San Clemente, e desde ela vese Sanxenxo, Portonovo e as illas Ons.\nAcc\u00e9dese a ela a trav\u00e9s dunhas escaleiras. Est\u00e1 situada \u00e1 beira da estrada N-552. Serve de pista de aterraxe para usuarios de parapente que engalan en Chans, no alto da parroquia de Cela."}
{"id": "161212", "revid": "85894", "url": "https://gl.wikipedia.org/wiki?curid=161212", "title": "Trabadela, Ribela, A Estrada", "text": "Trabadela \u00e9 un lugar da parroquia de Ribela, no concello pontevedr\u00e9s da Estrada. Segundo o IGE a s\u00faa poboaci\u00f3n no ano 2009 era de 20 persoas (9 homes e 11 mulleres), o que sup\u00f3n unha diminuci\u00f3n respecto do ano 1999 cando ti\u00f1a 29 habitantes.\nPatrimonio.\nA presa de Leira \u00e9 un acueduto centenario leva a auga ata a veci\u00f1a aldea de Parada derivando pola marxe esquerda as augas do r\u00edo Umia e transport\u00e1ndoas a unha distancia de 2\u00a0km. aproveitando o desnivel do r\u00edo."}
{"id": "161214", "revid": "1888", "url": "https://gl.wikipedia.org/wiki?curid=161214", "title": "Trabadela", "text": "O top\u00f3nimo Trabadela pode referirse a dous lugares de Galicia:"}
{"id": "161215", "revid": "1131", "url": "https://gl.wikipedia.org/wiki?curid=161215", "title": "Academia Auriense-Mindoniense de San Rosendo", "text": "A Academia Auriense-Mindoniense de San Rosendo \u00e9 unha corporaci\u00f3n de dereito p\u00fablico, de car\u00e1cter cultural, fundada polos bispados de Ourense e Mondo\u00f1edo-Ferrol, que ten como fins a investigaci\u00f3n e difusi\u00f3n da figura de San Rosendo. \nHistoria.\nFoi constitu\u00edda en Celanova o 22 de novembro de 2008, coincidindo coa clausura do Ano Xubilar de San Rosendo. Foi promovida polas dioceses de Mondo\u00f1edo-Ferrol e Ourense, sendo os seus padro\u00e1degos os correspondentes bispos Lu\u00eds Quinteiro Fi\u00faza e Manuel S\u00e1nchez Monge. Est\u00e1 presidida polo te\u00f3logo Segundo Leonardo P\u00e9rez L\u00f3pez.\nEntre os acad\u00e9micos hai te\u00f3logos, historiadores, escritores, artistas pl\u00e1sticos e investigadores..\nA Academia edita a revista \"Rudesindus\".\nTen a s\u00faa sede no pazo episcopal de Mondo\u00f1edo. Foi inaugurada o 28 de febreiro de 2009, coincidindo co cabodano do pasamento de \u00c1lvaro Cunqueiro."}
{"id": "161216", "revid": "7523", "url": "https://gl.wikipedia.org/wiki?curid=161216", "title": "Palencia Baloncesto", "text": "O Club Deportivo Maristas Palencia, co\u00f1ecido por motivos de patrocinio como Zunder Palencia \u00e9 un club de baloncesto profesional espa\u00f1ol con sede na cidade de Palencia, Castela e Le\u00f3n que xoga na Liga ACB.\nHistoria.\nO C.D. Maristas de baloncesto ten a s\u00faa orixe no Colexio Marista Castela, situado en Palencia. A secci\u00f3n de baloncesto foise potenciando nos anos 1980 coa colaboraci\u00f3n de diversos patrocinadores, o que levou ao equipo a varios ascensos, culminados a tempada 2008-09 co ascenso a LEB Ouro, segunda m\u00e1xima categor\u00eda do baloncesto espa\u00f1ol.\nEn decembro de 2009, o escolta estadounidense Michael Dickerson converteuse no primeiro xogador con experiencia na NBA en formar parte do persoal do club palentino."}
{"id": "161220", "revid": "17467", "url": "https://gl.wikipedia.org/wiki?curid=161220", "title": "Palencia Basket", "text": ""}
{"id": "161221", "revid": "17467", "url": "https://gl.wikipedia.org/wiki?curid=161221", "title": "CD Maristas-Palencia", "text": ""}
{"id": "161222", "revid": "5132", "url": "https://gl.wikipedia.org/wiki?curid=161222", "title": "C\u00e1ceres Ciudad del Baloncesto", "text": "O C\u00e1ceres Ciudad del Baloncesto, co\u00f1ecido por motivos de patrocinio como C\u00e1ceres Patrimonio de la Humanidad \u00e9 un club de baloncesto profesional espa\u00f1ol con sede na cidade de C\u00e1ceres, Estremadura, que xoga na LEB Ouro.\nHistoria.\nO C\u00e1ceres Ciudad del Baloncesto foi fundado no ano 2007 como consecuencia da fusi\u00f3n dos clubs \"San Antonio\" e \"Cidade de C\u00e1ceres\", que se converteu desde os seus inicios nun dos m\u00e1ximos representantes do deporte estreme\u00f1o a nivel nacional, especialmente no que ao mundo do baloncesto ref\u00edrese, recollendo a testemu\u00f1a do desaparecido C\u00e1ceres CB.\nActualmente co\u00f1ecido como C\u00e1ceres 2016 Basket por motivos de patrocinio, participa desde a tempada 2008-09 na liga LEB Ouro, \u00e1 que accedeu tras mercar en xullo de 2008 dos dereitos federativos do CB Alc\u00fadia."}
{"id": "161223", "revid": "22570", "url": "https://gl.wikipedia.org/wiki?curid=161223", "title": "B\u00e0squet Mallorca", "text": "O Club B\u00e0squet Mallorqu\u00ed, tam\u00e9n co\u00f1ecido como B\u00e0squet Mallorca, foi un club de baloncesto profesional espa\u00f1ol con sede na cidade de Inca, Baleares."}
{"id": "161231", "revid": "1131", "url": "https://gl.wikipedia.org/wiki?curid=161231", "title": "Galer\u00eda de imaxes da igrexa de San Tom\u00e9 de Serantes", "text": "San Tom\u00e9 de Serantes \u00e9 unha igrexa rom\u00e1nica de Leiro, na parroquia de Serantes."}
{"id": "161241", "revid": "98629", "url": "https://gl.wikipedia.org/wiki?curid=161241", "title": "Guitar Wolf", "text": "Guitar Wolf \u00e9 unha banda xaponesa de garage punk fundada en Nagasaki en 1987. O grupo \u00e9 co\u00f1ecido polos seus temas con voces penetrantes e un volume excesivo nos seus temas de punk influenciado polo noise que fan \u00e9nfase na distorsi\u00f3n e no \"feedback\". A banda define o seu estilo coma \"jet rock 'n' roll\", un en\u00e9rxico cruzamento entre os Ramones, o rockabilly, o punk rock e o garage rock.\nGuitar Wolf leva editados nove \u00e1lbums de estudio internacionalmente as\u00ed como un en directo, varios sinxelos, e un recompilatorio titulado \"Golden Black\". Os seus membros tam\u00e9n apareceron en d\u00faas pel\u00edculas de serie B de terror/ciencia ficci\u00f3n: \"Wild Zero\" e \"Sore Losers\". Unha colecci\u00f3n dos v\u00eddeos m\u00e1is populares e de actuaci\u00f3ns en directo de Guitar Wolf foi recompilada nun DVD titulado \"Red Idol\". En marzo do 2005 o baixista e membro fundador Billy, tam\u00e9n co\u00f1ecido coma Bass Wolf, morreu dun ataque ao coraz\u00f3n aos 38 anos. O seu substituto, U.G., converteuse nun membro permanente da banda que na actualidade funciona como un tr\u00edo formado por Seiji (Guitar Wolf), U.G. (Bass Wolf) e Toru (Drum Wolf)."}
{"id": "161242", "revid": "89787", "url": "https://gl.wikipedia.org/wiki?curid=161242", "title": "Lightning Bolt", "text": "Lightning Bolt \u00e9 un d\u00fao de noise rock estadounidense procedente de Providence, Rhode Island, composto por Brian Chippendale na bater\u00eda e nas voces e Brian Gibson no baixo. O grupo formouse no ano 1994 cando os seus membros, por aqueles tempos un tr\u00edo, asist\u00edan \u00e1 Rhode Island School of Design. A banda asinou co selo Load Records en 1997, e editou o seu \u00e1lbum de estrea ese mesmo ano. \nEn total, Lightning Bolt leva editados sete \u00e1lbums de estudio, varios sinxelos en vinilo e ten aparecido nun feixe de recompilatorios. Lightning Bolt son co\u00f1ecidos polos seus directos, onde adoitan a tocar no chan en vez de nun escenario, co p\u00fablico ao redor deles cun son excesivamente alto e agresivo. A banda foi inclu\u00edda no oitavo lugar da lista de Metacritic dos mellores artistas da d\u00e9cada de 2000-09."}
{"id": "161244", "revid": "10599", "url": "https://gl.wikipedia.org/wiki?curid=161244", "title": "SD Campus Stellae", "text": ""}
{"id": "161245", "revid": "1410", "url": "https://gl.wikipedia.org/wiki?curid=161245", "title": "Sociedade Deportiva Compostela", "text": "A Sociedade Deportiva Compostela \u00e9 un equipo de f\u00fatbol galego da cidade de Santiago de Compostela. Foi fundado o 1 de xullo de 1928 por Ram\u00f3n Castromil Casal e na compite na Segunda Divisi\u00f3n RFEF.\n\u00c9 considerado un dos equipos hist\u00f3ricos de Galicia por historia e tradici\u00f3n, sendo o cuarto equipo do pa\u00eds en debutar na Primeira Divisi\u00f3n, m\u00e1xima categor\u00eda da Liga, tras o Celta, o Deportivo e o Pontevedra, e situ\u00e1ndose como o terceiro mellor equipo galego na Clasificaci\u00f3n hist\u00f3rica de Primeira, na que ocupa o posto 39\u00ba, tras vigueses e coru\u00f1eses, pese a disputala tan s\u00f3 catro tempadas, desde a 1994/95 at\u00e9 a 1997/98.\nNome do club.\nAo longo da s\u00faa historia, o Compostela viu como o nome do club variou por diversas circunstancias at\u00e9 a s\u00faa denominaci\u00f3n actual de Sociedade Deportiva Compostela, nome hist\u00f3rico do club, vixente de novo desde 2011.\nHistoria.\nOrixes e antecedentes (1928-1962).\nEn 1928 varios estudantes de Santiago de Compostela decidiron fundar da man de Ram\u00f3n Castromil Casal o Compostela Foot-ball Club, que militou na Serie B galega at\u00e9 o estalido da Guerra Civil, estando considerado daquela o mellor equipo da cidade. Xogaba os seus encontros no antigo campo da Choupana, sendo alg\u00fans dos xogadores m\u00e1is destacados daquela \u00e9poca Pachuco, Jes\u00fas Porto Aldrey, os irm\u00e1ns Pombo, o propio Ram\u00f3n Castromil ou o futuro refundador da entidade, Elisardo Garc\u00eda.\nA comezos da d\u00e9cada dos 40, Ram\u00f3n Castromil volveu fundar o club con pouco \u00e9xito debido \u00e1s dificultades da posguerra, vendo entre outras cousas, como o antigo campo da Choupana desaparecera para constru\u00edrse no seu lugar o Hospital Gil Casares. Nesa \u00e9poca, o decreto do Estado que imped\u00eda os estranxeirismos fixo mudar o nome do club a \"Compostela Club de F\u00fatbol\", sendo popularmente co\u00f1ecido como \"Club Compostela\". Finalmente, a importancia adquirida polo club anos atr\u00e1s desaparece en 1946 cando se ve superado pola relevancia do \"Club Santiago\", antigo \"Racing Club San Lorenzo\", e remata por desaparecer en detrimento deste e do \"Club Arenal\".\nNacemento da Sociedade Deportiva Compostela, crecemento e gloria.\nCoa desaparici\u00f3n do \"Club Santiago\" no ano 1962, e coa escasa relevancia do \"Club Arenal\" na cidade de Santiago, varios ex-socios do desaparecido \"Club Compostela\" decidiron fundar unha nova entidade nunha asemblea celebrada no Hostal dos Reis Cat\u00f3licos o 26 de xu\u00f1o de 1962, comezando de novo nas divisi\u00f3ns rexionais galegas, baixo o nome de Sociedade Recreativa Compostela. O 28 de outubro do mesmo ano, o \"Club Arenal\" fusionouse coa \"SR Compostela\" pasando o club a denominarse Sociedade Deportiva Compostela e pasando o \"Club Arenal\" a desempe\u00f1ar as funci\u00f3ns de equipo filial. O primeiro adestrador do club foi o uruguaio Dagoberto Moll, co que o Compostela conseguiu o ascenso a Terceira divisi\u00f3n no seu primeiro ano de existencia, mant\u00e9ndose na categor\u00eda de bronce durante as seguintes sete tempadas. Tras varios anos alternando a Serie A rexional e a Terceira divisi\u00f3n, logrou o ascenso \u00e1 Segunda divisi\u00f3n B na tempada da creaci\u00f3n da categor\u00eda, a 1977/78, con Carlos Torres no banco.\nDesde ent\u00f3n e durante os anos oitenta, a SD Compostela alternou a Segunda B coa Terceira at\u00e9 que a finais da d\u00e9cada a historia do club mudar\u00eda para sempre coa chegada \u00e1 presidencia do empresario santiagu\u00e9s do sector da electricidade Jos\u00e9 Mar\u00eda Caneda en 1988, e a incorporaci\u00f3n en 1989 do adestrador Fernando Castro Santos. Na primeira tempada deste, a 1989/90, o equipo regresou \u00e1 Segunda B, e ao ano seguinte, na tempada 1990/91, logrou ascender \u00e1 Segunda divisi\u00f3n por primeira vez na s\u00faa historia logo de quedar terceiro na fase regular e de vencer no grupo de ascenso, superando no mesmo a Club Deportivo Alcoyano, CD Badajoz e Deportivo Alav\u00e9s.\nO equipo permaneceu na Segunda divisi\u00f3n durante tres tempadas: na primeira, a 1991/92, quedou sexto, na segunda, a 1992/93, duod\u00e9cimo, e finalmente na terceira, a 1993/94, o Compostela foi terceiro e xogou a promoci\u00f3n de ascenso \u00e1 Primeira divisi\u00f3n fronte ao Rayo Vallecano de Madrid. Tras remataren ambos encontros en empate (1-1 no Campo de F\u00fatbol de Vallecas e 0-0 en San L\u00e1zaro), disputouse un terceiro xogo de desempate nun campo neutral, o Estadio Carlos Tartiere de Oviedo, que rematou coa vitoria compostel\u00e1 por 3 a 1, con goles de Ohen (2) e Jos\u00e9, e que supuxo o ascenso da \"Esed\u00e9\" \u00e1 Primeira divisi\u00f3n. O equipo titular dese partido estivo formado por Iru, Modesto II, Tocornal, Modesto I, Bellido, Bodel\u00f3n, Abad\u00eda, Fabiano, Pichi Lucas, Ohen e Suso Moure. Tam\u00e9n xogaron V\u00edctor e Jos\u00e9.\nA SD Compostela xogou na Primeira divisi\u00f3n catro tempadas consecutivas, de 1994 1998. E tras acadar na primeira delas, a 1994/95, a salvaci\u00f3n na derradeira xornada na casa ao vencer por 2-0 ao CD Tenerife, p\u00faxose punto e final a sete anos de exitosa traxectoria de Fernando Castro Santos \u00e1 fronte do equipo. Para a tempada 1995/96 o equipo contratou como adestrador a un por aquel ent\u00f3n desco\u00f1ecido no f\u00fatbol profesional Fernando V\u00e1zquez, sendo precisamente ese ano cando o equipo asinou a s\u00faa mellor tempada da historia, chegando a ser subcampi\u00f3n de inverno s\u00f3 por detr\u00e1s do Atl\u00e9tico de Madrid ao termo da primeira volta, para rematar a liga nunha digna d\u00e9cima posici\u00f3n. Destacou naquela tempada unha hist\u00f3rica vitoria por 4-0 no derbi fronte ao Deportivo de Toshack en San L\u00e1zaro, con goles de Fabiano (2), Jos\u00e9 Ram\u00f3n e Ohen. O equipo xogou en Primeira divisi\u00f3n d\u00faas tempadas m\u00e1is, a 1996/97 e a 1997/98, rematando nesta \u00faltima no posto d\u00e9cimo s\u00e9timo e descendendo \u00e1 Segunda divisi\u00f3n tras perder a promoci\u00f3n contra o Vilarreal CF polo valor dobre dos goles f\u00f3ra de casa (0-0 no Estadio do Madrigal e 1-1 en San L\u00e1zaro).\nEquipo da SD Compostela na campa\u00f1a 1995/96, con Fernando V\u00e1zquez de adestrador:\nO presidente da entidade tomou o descenso como unha tempada de transici\u00f3n, e tentou recuperar a m\u00e1xima categor\u00eda. Para isto non escatimou en gastos, mantendo boa parte da formaci\u00f3n anterior e fichando outros xogadores de renome, como os internacionais Nando e Dmitri Radchenko. Por\u00e9n, o equipo rematou oitavo na clasificaci\u00f3n, e os problemas econ\u00f3micos comezaron a facerse patentes. As\u00ed as cousas, na seguinte campa\u00f1a, a 1999/00, o equipo estivo a piques de descender, e finalmente na tempada 2000/01 descendeu \u00e1 Segunda B tras rematar a liga no posto d\u00e9cimo noveno da clasificaci\u00f3n.\nNesa categor\u00eda volveuse cometer o erro de manter a formaci\u00f3n da campa\u00f1a anterior cos mesmos salarios, e as d\u00e9bedas levaron consigo atrasos e complicaci\u00f3ns nos pagamentos. A\u00ednda as\u00ed, o equipo terminou terceiro na campa\u00f1a 2001/02, e superou na ligui\u00f1a de ascenso a M\u00e9rida Uni\u00f3n Deportiva, Valencia CF Mestalla e FC Barcelona B, volvendo \u00e1 Segunda divisi\u00f3n tan s\u00f3 un ano despois do seu descenso.\nA campa\u00f1a 2002/03 foi at\u00e9 agora a \u00faltima na elite profesional. No seu regreso \u00e1 Segunda divisi\u00f3n, o equipo, dirixido por Luis \u00c1ngel Duque, terminou noveno malia estaren os xogadores toda a tempada sen cobrar. O impagamento das d\u00e9bedas a xogadores agravouse cando un xu\u00edz, a falta de 2 d\u00edas para conclu\u00edr o prazo de inscrici\u00f3n, determinou que o club deb\u00eda avalar 13 mill\u00f3ns de euros para continuar na Liga de F\u00fatbol Profesional. Ao non poder presentar dito aval, o equipo foi descendido administrativamente \u00e1 Segunda B, ocupando o seu lugar na Segunda divisi\u00f3n o Club Deportivo Legan\u00e9s.\nO afundimento: I Parte.\nTras o descenso e a marcha da inmensa maior\u00eda dos xogadores que non percibiran as s\u00faas d\u00e9bedas, a formaci\u00f3n compostel\u00e1 afrontou a tempada con moi poucos efectivos e finalmente, tras unha p\u00e9sima campa\u00f1a na que os problemas econ\u00f3micos non desapareceron, a SD Compostela rematou a tempada 2003/2004 en pen\u00faltima posici\u00f3n do Grupo II de Segunda B consumando o seu descenso \u00e1 Terceira divisi\u00f3n. Mais o impagamento das d\u00e9bedas contra\u00eddas con xogadores e empresas, estimadas en m\u00e1is de mil mill\u00f3ns de pesetas, provocou ademais un novo descenso administrativo, desta vez \u00e1 Preferente Auton\u00f3mica galega, categor\u00eda \u00e1 que o \"Compos\" volv\u00eda case trinta anos despois. As\u00ed as cousas, e co club ao bordo da desaparici\u00f3n, nese mesmo ano 2004 o consello de administraci\u00f3n aprobou iniciar o proceso de liquidaci\u00f3n da entidade, pese \u00e1 oposici\u00f3n dalg\u00fans socios e do expresidente, Jos\u00e9 Mar\u00eda Caneda. No ver\u00e1n de 2006 vend\u00e9ronse mediante poxa todos os bens do equipo, inclu\u00eddos os trofeos do club, a marca \"SD Compostela\", os accesorios de lavander\u00eda, os coches do club, o material de oficina ou os sistemas de calefacci\u00f3n. Nesa poxa o expresidente Jos\u00e9 Albarr\u00e1n pagou 61.260 euros por todos os trofeos logrados polo equipo nos seus m\u00e1is de 40 anos de historia para que estes non se perdesen.\nO rexurdimento: I Parte.\nAo mesmo tempo que se iniciaba o proceso de liquidaci\u00f3n da sociedade an\u00f3nima SD Compostela, creouse en 2004 en Santiago de Compostela outro club (\"SD Campus Stellae\") que herdou a xesti\u00f3n e explotaci\u00f3n dos dereitos deportivos do club compostel\u00e1n baixo a f\u00f3rmula de cesi\u00f3n ao mesmo tempo que asumiu a xesti\u00f3n dos equipos deportivos da sociedade an\u00f3nima en liquidaci\u00f3n. O expresidente Jos\u00e9 Mar\u00eda Caneda adquiriu na poxa p\u00fablica o nome \"SD Compostela\", e posteriormente pasou a ocupar a presidencia da \"SD Campus Stellae\". Esta operaci\u00f3n permitiu \"refundar\" o equipo, xa que xuridicamente se trataba doutro club (\"SD Campus Stellae\") que carec\u00eda de d\u00e9bedas e que xestionaba os equipos deportivos da entidade que estaba a ser liquidada, utilizando a marca deportiva \"SD Compostela\". Isto permitiulle competir en categor\u00edas nacionais con este nome, pese \u00e1 oposici\u00f3n dos administradores concursais do equipo.\nTras catro tempadas en Preferente Auton\u00f3mica, desde 2004 a 2008, finalmente o club conseguiu o ascenso \u00e1 Terceira divisi\u00f3n na tempada 2007/2008, e iniciou a tempada 2008/2009 co obxectivo de ascender \u00e1 Segunda B, consegu\u00edndoo ao final da campa\u00f1a tras proclamarse campi\u00f3n e imporse na promoci\u00f3n de ascenso ao Atl\u00e9tico Monz\u00f3n aragon\u00e9s (3-0 e 2-1).\nO afundimento: II Parte.\nA tempada 2009/10 non foi boa para a SD Compostela e de novo volveron repetirse os mesmos erros do pasado. As\u00ed, os impagamentos continuados, as ameazas de folga por parte dos xogadores, as d\u00e9bedas acumuladas e o mal inicio de liga, condenaron a SD Compostela ao descenso, que se fixo oficial a falta dunhas xornadas para o final da liga. A tempada foi moi mala pero tivo os seus bos momentos, como ser o primeiro equipo en puntuar en Ipurua, feudo da SD Eibar, tras ir perdendo 2-0, ou as vitorias a domicilio nos derbis xogados en Pasar\u00f3n e na Malata ante o Pontevedra CF e o Racing de Ferrol.\nTras esa desastrosa tempada 2009/10, a tempada seguinte o Compos volveu \u00e1 Preferente Auton\u00f3mica, acumulando de novo ao descenso deportivo un descenso administrativo por impagamentos, ao tempo que a Federaci\u00f3n Galega de F\u00fatbol instaba ao club a utilizar o nome de \"SD Campus Stellae\" e non o de \"SD Compostela\" que vi\u00f1a utilizando. Ademais, ese mesmo ano produc\u00edase o arquivo definitivo do concurso da sociedade an\u00f3nima deportiva.\nO rexurdimento: II Parte.\nEn febreiro de 2011, Antonio Quinteiro, un empresario de Lestedo que de mozo xogara nas categor\u00edas inferiores do club, comproulle o club a Caneda coa intenci\u00f3n de sanealo e de levalo de novo a categor\u00eda profesional. As\u00ed, unha directiva renovada, procedente da \u00e1rea empresarial e profesional e co\u00f1ecedora do mundo futbol\u00edstico, f\u00edxose cargo dun equipo que \u00eda \u00e1 deriva a comezos de 2011 tras adquirir todos os dereitos legais, facer fronte \u00e1s d\u00e9bedas acumuladas e lograr a recuperaci\u00f3n do nome fundacional, extremo confirmado pola FGF o 22 de xullo de 2011. Desde ent\u00f3n a entidade volveu denominarse \"SD Compostela\" e tivo entre os seus retos inmediatos volver \u00e1s categor\u00edas de honra do f\u00fatbol espa\u00f1ol co apoio de toda a cidade e a comarca. Nesa primeira tempada do novo equipo directivo, a 2010/2011, o equipo logrou endereitar o rumbo na segunda volta, pero rematou a liga na oitava posici\u00f3n, lonxe dos postos de ascenso.\nNa seguinte campa\u00f1a, a primeira completa de Quinteiro \u00e1 fronte da nave compostelanista, o equipo proclamouse campi\u00f3n da Preferente Auton\u00f3mica de Galicia 2011/12 e ascendeu \u00e1 Terceira divisi\u00f3n da man do adestrador Anxo Casalderrey, xusto no ano do seu 50 aniversario. Tam\u00e9n ese mesmo ano foi inaugurada a sala cos trofeos da historia do club, chamada Jos\u00e9 Albarr\u00e1n en homenaxe ao expresidente que os salvagardou merc\u00e1ndoos seis anos antes. Tan s\u00f3 un ano m\u00e1is tarde, e xa con Fredi \u00c1lvarez como adestrador, rematou a fase regular da Terceira ocupando o terceiro posto, o que lle outorgou o dereito a participar na fase de ascenso a Segunda B. O 30 de xu\u00f1o de 2013 conseguiu o ansiado ascenso \u00e1 categor\u00eda de bronce do f\u00fatbol espa\u00f1ol ao superar ao CD Cieza (2-0 e 0-2) na terceira eliminatoria do \"playoff\", tras eliminar previamente ao CD Ebro (4-0 e 2-2) e \u00e1 AD San Juan (3-0 e 1-1).\nNo seu regreso \u00e1 Segunda B, o equipo dirixido por Fredi rematou a tempada 2013/14 en d\u00e9cimo terceira posici\u00f3n, logrando as\u00ed a permanencia.\nPara a nova tempada 2014/2015 o club contratou ao adestrador vasco I\u00f1aki Alonso e fixo unha profunda renovaci\u00f3n no equipo co obxectivo de loitar polo ascenso \u00e1 Segunda divisi\u00f3n m\u00e1is de dez anos despois. Tras unha tempada bastante regular o club consegue clasificarse para a Copa do Rei pero non para a fase de ascenso, ao rematar na sexta posici\u00f3n. O t\u00e9cnico vasco seguiu na tempada seguinte, ata que foi destitu\u00eddo en novembro debido aos malos resultados do equipo, que ocupaba a 19\u00aa praza da t\u00e1boa. Manuel Est\u00e9vez, adestrador dos xuven\u00eds, f\u00edxose cargo do equipo ata a contrataci\u00f3n en febreiro de Fredi \u00c1lvarez, que comezaba a s\u00faa segunda etapa \u00e1 fronte do Compostela. O novo adestrador non conseguiu que o equipo levantase o voo, consum\u00e1ndose un novo descenso \u00e1 Terceira Divisi\u00f3n. \nTras a dimisi\u00f3n de Fredi e do director deportivo, Pedro Quinteiro, o Compostela iniciou unha nova etapa con Yago Iglesias como adestrador. e con 20 xogadores novos. Despois dunha tempada de transici\u00f3n na que o equipo quedou en s\u00e9tima posici\u00f3n, na tempada tempada 2017/18 e co ex capit\u00e1n Manuel Casti\u00f1eiras como director deportivo deportivo, conseguiron clasificarse para xogar a fase de ascenso, ao rematar como campi\u00f3ns do seu grupo. Con todo, non conseguiron o ascenso nin ese ano nin o seguinte, no que tam\u00e9n xogaron a fase de ascenso despois de rematar a liga en terceira posici\u00f3n.\nNa tempada 2019/20 o Compostela fixo de San L\u00e1zaro un fort\u00edn, logrando 13 vitorias consecutivas como local ata que perdeu contra a UD Ourense na xornada 27. Despois deste partido a competici\u00f3n foi suspendida por mor da pandemia por coronavirus, e un mes despois a liga deuse por finalizada, sendo proclamado campi\u00f3n o Compostela, que ocupaba a primeira posici\u00f3n da t\u00e1boa. Para determinar os ascensos creouse un sistema de eliminatorias m\u00e1is reducido que o habitual, onde se enfrontar\u00edan entre eles os catro primeiros clasificados de cada grupo, ascendendo un equipo por grupo. No grupo galego os partidos xog\u00e1ronse no Estadio de Bala\u00eddos, onde o Compostela eliminou en semifinais ao Barco por 3 a 1 con goles de Jimmy, Primo e Gabri Palmas. Na final enfrontouse ao Ourense Club de F\u00fatbol, que vi\u00f1a de eliminar ao Arousa. O Ourense adiantouse no minuto 12 cun gol de Adri\u00e1n Castro e mantivo a vantaxe ata que no minuto 68 un penalti realizado sobre Brais Abelenda foi transformado por Pablo Antas. En caso de empate ascend\u00eda o Compostela por ser o campi\u00f3n do grupo, polo que co 1-1 final o club santiagu\u00e9s volveu \u00e1 Segunda B catro anos despois.\nXogadores.\nEquipo da SD Compostela na tempada 2022/23, con Fabiano Soares de adestrador:\nPresidentes.\nPresidentes que tivo a entidade ao longo da s\u00faa historia:\nEscudo e uniforme.\nO escudo da SD Compostela segue a ser o mesmo desde a fundaci\u00f3n do club e os \u00fanicos cambios producidos, en 1980, 1994 e 2012 constitu\u00edron simples actualizaci\u00f3ns do dese\u00f1o orixinal. Ten forma de tri\u00e1ngulo is\u00f3scele invertido, cos laterais a describir unha leve curva e, desde 1980, por riba da base do tri\u00e1ngulo aparece, dentro dun rect\u00e1ngulo, a palabra COMPOSTELA. No interior, separados por unha li\u00f1a diagonal que vai da esquina superior esquerda \u00e1 metade do lateral dereito do escudo, aparecen as d\u00faas cores do club: a azul (\u00e1 dereita da diagonal) e a branca (\u00e1 esquerda), situ\u00e1ndose sobre elas a Cruz de Santiago. Finalmente, na parte azul do escudo, aparecen, por riba da cruz, as letras S e D en cor branca. Os bordos do escudo, as\u00ed como a palabra Compostela, son de cor dourada.\nEstadio.\nActualmente o club disputa os seus encontros como local no Estadio Municipal Ver\u00f3nica Boquete de San L\u00e1zaro, un estadio multi\u00fasos, inaugurado o 24 de xu\u00f1o de 1993 e que \u00e9 propiedade do Concello de Santiago. Foi obra do arquitecto galego Andr\u00e9s Fern\u00e1ndez-Albalat Lois e conta cunha capacidade de 16\u00a0666 espectadores. \u00c9 de herba natural e pos\u00fae unhas dimensi\u00f3ns de 105 x 68 metros. At\u00f3pase situado na Avenida de Fernando Casas Novoa, ao noroeste da cidade, no barrio de San L\u00e1zaro. O terreo de xogo at\u00f3pase rodeado por unha pista de atletismo, mentres que nos arredores do estadio, o club disp\u00f3n dun campo de f\u00fatbol anexo para os adestramentos, cunhas dimensi\u00f3ns de 105 x 68 metros. Conta ademais cun aparcadoiro ao redor do recinto con capacidade para 2.000 veh\u00edculos.\nAt\u00e9 a inauguraci\u00f3n do novo estadio, o equipo xogou en distintos campos da cidade, sendo o m\u00e1is lembrado o Campo Municipal de Santa Isabel, en Vista Alegre, ao que accedeu tras xogar previamente en campos como o Estadio da residencia universitaria ou o antigo campo da Choupana.\nSD Compostela \"B\".\nFundado en 1948, o club compostel\u00e1n Vista Alegre SD converteuse no equipo filial da SD Compostela en 1990, e tras integrarse na estrutura do club en 1996 e mudar o seu nome para o de SD Compostela \"B\" en 1997, foi durante varios anos un dos equipos punteiros da Terceira Divisi\u00f3n galega, chegando a ga\u00f1ala at\u00e9 en tres ocasi\u00f3ns, mais sen \u00e9xito nas tres fases de ascenso a Segunda Divisi\u00f3n B disputadas. Desapareceu no ver\u00e1n de 2004 tras un meritorio s\u00e9timo posto acadado na s\u00faa derradeira campa\u00f1a na Terceira, a 2003/04, debido \u00e1 precaria situaci\u00f3n econ\u00f3mica que atravesaba o equipo matriz, que nese mesmo ver\u00e1n acumulou ao descenso deportivo de Segunda Divisi\u00f3n B a Terceira, outro administrativo por impagamentos de Terceira a Preferente Auton\u00f3mica.\nDesde a tempada 2014/2015 o CF Ponte-Camporrapado, de Camporrapado, no concello de Boqueix\u00f3n, \u00e9 o novo filial da SD Compostela.\nPrincipal palmar\u00e9s:"}
{"id": "161249", "revid": "56817", "url": "https://gl.wikipedia.org/wiki?curid=161249", "title": "M\u00fasica libre", "text": "A m\u00fasica libre \u00e9 aquela m\u00fasica que est\u00e1 en dominio p\u00fablico ou protexida por unha licenza libre, ao estilo da Licenza P\u00fablica Xeral, ou a licenza BSD que ampara unha parte do software libre. Desta forma, cons\u00e9guese a m\u00e1xima distribuci\u00f3n e promoci\u00f3n da m\u00fasica e fai pos\u00edbel que chegue sen obst\u00e1culos ao p\u00fablico. Forma parte do concepto de cultura libre."}
{"id": "161256", "revid": "1131", "url": "https://gl.wikipedia.org/wiki?curid=161256", "title": "Isaac G\u00f3mez Pose", "text": "Isaac G\u00f3mez Pose, nado en Laxe o 27 de febreiro de 1981, \u00e9 un futbolista galego. Xoga de centrocampista. Actualmente est\u00e1 sen equipo."}
{"id": "161257", "revid": "895", "url": "https://gl.wikipedia.org/wiki?curid=161257", "title": "UD Somozas", "text": ""}
{"id": "161259", "revid": "10599", "url": "https://gl.wikipedia.org/wiki?curid=161259", "title": "Fabril Deportivo", "text": ""}
{"id": "161261", "revid": "35560", "url": "https://gl.wikipedia.org/wiki?curid=161261", "title": "Observatorio Europeo Austral", "text": "O Observatorio Europeo Austral (en ingl\u00e9s European Southern Observatory: ESO ou formalmente the European Organisation for Astronomical Research in the Southern Hemisphere) \u00e9 un organismo europeo dedicado \u00e1 astrof\u00edsica que foi creado no ano 1962.\nHistoria e caracter\u00edsticas.\nCitado na s\u00faa web como a \"'principal organizaci\u00f3n intergobernamental de astronom\u00eda en Europa e o observatorio astron\u00f3mico m\u00e1is produtivo do mundo\"', na actualidade est\u00e1 integrado por 16 estados europeo: Alema\u00f1a, Austria, B\u00e9lxica, Dinamarca, Espa\u00f1a, Finlandia, Francia, Pa\u00edses Baixos, Italia, Polonia, Portugal, Reino Unido, Rep\u00fablica Checa, Suecia e Su\u00edza. Brasil esta en proceso de ratificaci\u00f3n como membro sendo o primeiro pais non europeo \u00e1 marxe de Chile que non sendo estado membro \u00e9 unha das sedes. As s\u00faas oficinas centrais est\u00e1n en Garching, preto de M\u00fanic, ademais dunha oficina en Santiago de Chile.\nESO opera en Chile dende novembro de 1963 por convenio co goberno chileno (arredor dun 10% do tempo de observaci\u00f3n \u00e9 para astr\u00f3nomos dese pa\u00eds). No deserto de Atacama ten tres observatorios astron\u00f3micos:\nFitos.\nNo 2019, obtense a primeira fotograf\u00eda dun burato negro, con participaci\u00f3n de ESO.\nOs observatorios de La Silla e Cerro Paranal tiveron importancia no descubrimento de novos planetas extrasolares, tema galardoado co Premio Nobel de F\u00edsica 2019."}
{"id": "161264", "revid": "26585", "url": "https://gl.wikipedia.org/wiki?curid=161264", "title": "Castro Lupario", "text": "O castro Lupario, tam\u00e9n co\u00f1ecido como castro de Beca, \u00e9 un castro galaico que se localiza entre as parroquias de Bastavales (Bri\u00f3n) e Ribasar (Rois). Foi declarado Ben de Interese Cultural en decembro de 2009. \u00c9 de f\u00e1cil acceso e poden verse restos das murallas.\nEsta acr\u00f3pole castrexa quizais foi a capital dos Amaecos e chegou a acadar moita importancia. Como aconteceu noutras acr\u00f3poles, aqu\u00ed tam\u00e9n existiu durante s\u00e9culos unha parroquia: Santo Antonini de Castro, suprimida a comezos do s\u00e9culo XVII.\nA lenda xacobea sit\u00faa neste castro a residencia da ra\u00ed\u00f1a Lupa."}
{"id": "161266", "revid": "23204", "url": "https://gl.wikipedia.org/wiki?curid=161266", "title": "Carmen Cervera", "text": " \nMar\u00eda del Carmen Rosario Soledad Cervera, co\u00f1ecida popularmente como Tita Cervera ou Tita Thyssen, nada en Sitges o 23 de abril de 1943, \u00e9 unha coleccionista e marchante de arte de orixe catal\u00e1.\nFoi Miss Espa\u00f1a en 1961 e esposa de Lex Barker, Espartaco Santoni e Hans Heinrich von Thyssen-Bornemisza, II bar\u00f3n Thyssen-Bornemisza."}
{"id": "161268", "revid": "5749", "url": "https://gl.wikipedia.org/wiki?curid=161268", "title": "Castro de Beca", "text": ""}
{"id": "161270", "revid": "89787", "url": "https://gl.wikipedia.org/wiki?curid=161270", "title": "Irisberto Herrera", "text": "Irisberto Herrera, nado en Cuba o 7 de decembro de 1968, \u00e9 un xadrecista hispano-cubano que ostenta o t\u00edtulo de Gran Mestre Internacional, n\u00famero 2458 en xaneiro de 2008, ga\u00f1ador do \"Campionato de Cuba xuvenil\". e en 1996, con Julio Becerra do \"Campionato de Cuba de xadrez\"."}
{"id": "161273", "revid": "25871", "url": "https://gl.wikipedia.org/wiki?curid=161273", "title": "La Prohibida", "text": "Amapola L\u00f3pez, co\u00f1ecida como La Prohibida (anteriormente \"La Perdida\"), nada en C\u00e1diz en 1971, \u00e9 unha cantante travest\u00ed espa\u00f1ola de m\u00fasica pop e electr\u00f3nica. De nai valenciana e pai vasco, aos dezasete anos independizouse e traballou en cidades como Barcelona, Londres, R\u00edo de Xaneiro ou Roma. Comezou como cantante co seu ex, Luis Migu\u00e9lez."}
{"id": "161275", "revid": "12452", "url": "https://gl.wikipedia.org/wiki?curid=161275", "title": "Platelminto", "text": ""}
{"id": "161278", "revid": "55340", "url": "https://gl.wikipedia.org/wiki?curid=161278", "title": "Auferstanden aus Ruinen", "text": "Auferstanden aus Ruinen (en alem\u00e1n: \"Ergu\u00e9ndose dende as ru\u00ednas\") foi o himno da Rep\u00fablica Democr\u00e1tica Alem\u00e1 (RDA) entre 1949 e 1990. A s\u00faa letra foi escrita por Johannes R. Becher con m\u00fasica de Hanns Eisler.\nHistoria.\nDeixou de ser himno oficial coa reunificaci\u00f3n alem\u00e1, pasando a ser himno da Alema\u00f1a unificada o at\u00e9 ent\u00f3n himno da Rep\u00fablica Federal de Alema\u00f1a (RFA), \"Deutschlandlied\". O ent\u00f3n primeiro ministro da RDA, Lothar de Maizi\u00e8re, propuxo que \"Auferstanden aus Ruinen\" ocupase o seu lugar, proposta que foi rexeitada polo Chanceler da RFA, Helmut Kohl.\nTras a reunificaci\u00f3n alem\u00e1, o himno nacional pasou a ser unicamente un arquivo hist\u00f3rico da m\u00fasica alem\u00e1."}
{"id": "161279", "revid": "6939", "url": "https://gl.wikipedia.org/wiki?curid=161279", "title": "Contraf\u00edo", "text": "Contraf\u00edo foi un programa de debates da Televisi\u00f3n de Galicia que se emitiu na tempada 1987-1988 nun primeiro momento dirixido e presentado por Amelia Garc\u00eda e logo asumiu a funci\u00f3n de direcci\u00f3n Xos\u00e9 Mar\u00eda Palmeiro."}
{"id": "161282", "revid": "89787", "url": "https://gl.wikipedia.org/wiki?curid=161282", "title": "Todo \u00e9 silencio (novela)", "text": "Todo \u00e9 silencio \u00e9 unha novela de Manuel Rivas. Foi publicado por Edici\u00f3ns Xerais en outubro de 2010, cunha primeira edici\u00f3n de 12.000 exemplares. Levou o premio de narrativa da AELG en 2011. En 2011 f\u00edxose unha adaptaci\u00f3n cinematogr\u00e1fica, dirixida por Jos\u00e9 Luis Cuerda con gui\u00f3n de Gerardo Herrero e coa participaci\u00f3n de Quim Guti\u00e9rrez, \u00c1ngel Silvestre e Celia Freijeiro, co t\u00edtulo hom\u00f3nimo de \"Todo \u00e9 silencio\".\nTrama.\nA novela div\u00eddese en d\u00faas partes: \"O silencio amigo\" (cap\u00edtulos I a XVI) e \"O silencio mudo\" (XVII a XLV).\nMariscal \u00e9 un contrabandista da vila atl\u00e1ntica de Br\u00e9tema. Os seus pais comezaron co contrabando de volframio durante a segunda guerra mundial; logo de estudar no seminario, pasouse ao tabaco \"rubio de batea\", e tras contactar cos clans colombianos, ao narcotr\u00e1fico. Aos poucos, vai tecendo unha rede de control social, econ\u00f3mico e institucional. A vida na vila aparece marcada pola econom\u00eda somerxida, e o destino dos seus habitantes pola sombra da corrupci\u00f3n e o poder.\nFins, Brinco e Leda son tres rapaces de Br\u00e9tema. Fins queda orfo ao morrer seu pai pescando con dinamita, e marcha a estudar a C\u00e1diz. Brinco e Leda casan e te\u00f1en un fillo, e \u00fanense ao clan de Mariscal. Co tempo, Fins (que xa desde pequeno sofre epilepsia) regresa \u00e1 vila como inspector da Garda Civil, encargado de loitar contra o narcotr\u00e1fico. Brinco, que chega a rexentar un club de alterne, pensa en matalo.\nO clan vai medrando, e os seus membros medran na s\u00faa posici\u00f3n social e econ\u00f3mica. Por\u00e9n, mentres alg\u00fans levan o aumento da s\u00faa riqueza con sobriedade, outros fachendean en exceso, mostr\u00e1ndose con veh\u00edculos, vivendas e traxes opulentos. Mariscal post\u00falase como candidato \u00e1 alcald\u00eda de Br\u00e9tema, e Brinco chega a presidir o club de f\u00fatbol da vila.\nDesc\u00f3brense varios gardas civ\u00eds corruptos (desde axentes a oficiais) e varios narcos traidores (inclu\u00edda a muller de Mariscal). Logo de que un home do clan de Mariscal, enganchado \u00e1 hero\u00edna, non pague unha d\u00e9beda aos colombianos encargados da subministraci\u00f3n da droga, in\u00edciase unha batalla entre clans, que d\u00e1 lugar \u00e1 morte de varias persoas.\nLeda cita a Fins na vella escola. Al\u00ed aparece Brinco, e in\u00edciase un tiroteo, no que este resulta morto.\nNarraci\u00f3n.\nA narraci\u00f3n segue a li\u00f1a das anteriores novelas do autor. Est\u00e1 narrada en terceira persoa cun narrador omnisciente, e incl\u00fae abondosas descrici\u00f3ns. Parte da historia est\u00e1 baseada en feitos e personaxes reais, relacionados cos clans do contrabando e narcotr\u00e1fico existentes no Saln\u00e9s e o Barbanza, vencellados \u00e1 s\u00faa vez con clans estranxeiros. As\u00ed mesmo, te\u00f1en bos contactos coa igrexa e coa xustiza.\nEspazo.\nBr\u00e9tema \u00e9 unha vila costeira, e preto dela aparecen numerosas praias, cabos e penedos. Moitos dos personaxes saben ben navegar, ben mariscar. Cara ao interior, son numerosos os outeiros desde os que se vix\u00eda a r\u00eda co\u00f1ecidos polos personaxes.\nHai viaxes ao Baixo Mi\u00f1o, e tam\u00e9n se fala de cidades de Am\u00e9rica, como Medell\u00edn.\nTempo.\nA trama comeza a mediados da d\u00e9cada de 1960 (menci\u00f3nase que Cassius Clay pasa a facerse chamar Muhammad Ali tras negarse a loitar na guerra de Vietnam). A segunda parte comeza uns 20 anos despois, a mediados da d\u00e9cada de 1980. Co paso do tempo vanse vendo as melloras tecnol\u00f3xicas usadas polos clans para comunicarse e para transportar a droga.\nHai numerosas analepses, nas que se fala dos inicios no mundo do contrabando durante a posguerra."}
{"id": "161284", "revid": "1131", "url": "https://gl.wikipedia.org/wiki?curid=161284", "title": "Ram\u00f3n Afonso Gonz\u00e1lez", "text": ""}
{"id": "161285", "revid": "2338", "url": "https://gl.wikipedia.org/wiki?curid=161285", "title": "Script", "text": ""}
{"id": "161286", "revid": "43327", "url": "https://gl.wikipedia.org/wiki?curid=161286", "title": "Gui\u00f3n", "text": "Gui\u00f3n pode referirse a:"}
{"id": "161287", "revid": "98629", "url": "https://gl.wikipedia.org/wiki?curid=161287", "title": "Presidente de Paquist\u00e1n", "text": "O presidente \u00e9 o xefe de estado de Paquist\u00e1n. Esta \u00e9 a lista dos presidentes de Paquist\u00e1n, de 1956 ata os d\u00edas de hoxe."}
{"id": "161292", "revid": "1888", "url": "https://gl.wikipedia.org/wiki?curid=161292", "title": "Premios da Cultura Galega", "text": "Os Premios da Cultura Galega son uns galard\u00f3ns concedidos pola Xunta de Galicia a persoas f\u00edsicas ou xur\u00eddicas que destacasen nese ano polo seu labor en diversos campos art\u00edsticos. Os premiados son seleccionados por un xurado \u00fanico formado por doce persoas.\nOs premios convoc\u00e1ronse rodeados de pol\u00e9mica por primeira vez no ano 2010, a\u00ednda que naceron como continuaci\u00f3n dos Premios Nacionais da Cultura Galega, creados en 2008 e que tiveron unha \u00fanica edici\u00f3n. A diferenza dos anteriores, os premios non te\u00f1en dotaci\u00f3n econ\u00f3mica.\nCategor\u00edas.\nOs premios distrib\u00faense en sete categor\u00edas:"}
{"id": "161294", "revid": "5863", "url": "https://gl.wikipedia.org/wiki?curid=161294", "title": "Premio Cultura Galega das Artes Pl\u00e1sticas", "text": "O Premio Cultura Galega das Artes Pl\u00e1sticas \u00e9 un galard\u00f3n concedido como parte dos Premios da Cultura Galega pola Xunta de Galicia a persoas f\u00edsicas ou xur\u00eddicas que destacasen nese ano polo seu labor no \"desenvolvemento de recursos expresivos, investigaci\u00f3n de linguaxes propias, innovaci\u00f3n no plano creativo, creaci\u00f3n de c\u00f3digos de intercambio con outras sociedades e culturas ou calquera outro aspecto que contrib\u00faa a fortalecer e ampliar a creaci\u00f3n pl\u00e1stica galega e a s\u00faa imaxe p\u00fablica\". Os premiados son seleccionados por un xurado \u00fanico formado por doce persoas.\nOs premios convoc\u00e1ronse por primeira vez no ano 2010, a\u00ednda que naceron como continuaci\u00f3n dos Premios Nacionais da Cultura Galega, creados en 2008 e que tiveron unha \u00fanica edici\u00f3n. A diferenza do anterior, concedido a Francisco Leiro, este premio non ten dotaci\u00f3n econ\u00f3mica."}
{"id": "161295", "revid": "89787", "url": "https://gl.wikipedia.org/wiki?curid=161295", "title": "Premio Cultura Galega das Artes Esc\u00e9nicas", "text": "O Premio Cultura Galega das Artes Esc\u00e9nicas \u00e9 un galard\u00f3n concedido como parte dos Premios da Cultura Galega pola Xunta de Galicia a persoas f\u00edsicas ou xur\u00eddicas que destacasen nese ano polo seu labor no eido das \"artes esc\u00e9nicas galegas ou [da] traslaci\u00f3n en imaxes e son de creaci\u00f3ns narrativas galegas\". Os premiados son seleccionados por un xurado \u00fanico formado por doce persoas.\nOs premios convoc\u00e1ronse por primeira vez no ano 2010, a\u00ednda que naceron como continuaci\u00f3n dos Premios Nacionais da Cultura Galega, creados en 2008 e que tiveron unha \u00fanica edici\u00f3n. A diferenza do anterior, concedido a Manuel Lourenzo, este premio non ten dotaci\u00f3n econ\u00f3mica."}
{"id": "161296", "revid": "1888", "url": "https://gl.wikipedia.org/wiki?curid=161296", "title": "Premio Cultura Galega das Letras", "text": "O Premio Cultura Galega das Letras \u00e9 un galard\u00f3n concedido como parte dos Premios da Cultura Galega pola Xunta de Galicia a persoas f\u00edsicas ou xur\u00eddicas \"con traxectoria vencellada \u00e1 escrita galega, que se consideren con m\u00e9ritos especiais no que atinxe a recursos literarios, investigaci\u00f3n de linguaxes propias, innovaci\u00f3n no plano expresivo, creaci\u00f3n de c\u00f3digos de intercambio con outras sociedades e culturas ou calquera outro aspecto que contrib\u00faa a fortalecer o sistema literario galego e a s\u00faa imaxe p\u00fablica interna ou externa\".\nHistoria e caracter\u00edsticas.\nOs premiados son seleccionados por un xurado \u00fanico formado por doce persoas, que na segunda sesi\u00f3n de deliberaci\u00f3n foron: Roberto Varela, en calidade de conselleiro, e como vogais Francisco L\u00f3pez, Ram\u00f3n Villares, Jos\u00e9 Mar\u00eda Barja, Javier Garbayo e Mercedes Goicoa. Como membros do xurado designados pola Conseller\u00eda de Cultura e Turismo tam\u00e9n participaron o secretario da Real Academia Espa\u00f1ola, Dar\u00edo Villanueva; o cr\u00edtico de arte Ant\u00f3n Castro Fern\u00e1ndez, a arquitecta Isabel Aguirre Urcola e mais o compositor Juan Vara Garc\u00eda.\nOs premios convoc\u00e1ronse por primeira vez no ano 2010, a\u00ednda que naceron como continuaci\u00f3n dos Premios Nacionais da Cultura Galega, creados en 2008 e que tiveron unha \u00fanica edici\u00f3n. A diferenza do anterior premio, concedido a Xos\u00e9 Lu\u00eds M\u00e9ndez Ferr\u00edn, este non ten dotaci\u00f3n econ\u00f3mica. Tam\u00e9n a diferenza de edici\u00f3ns pasadas, a RAG desta vez renunciou a ter un representante no xurado."}
{"id": "161297", "revid": "89787", "url": "https://gl.wikipedia.org/wiki?curid=161297", "title": "Premio Cultura Galega de M\u00fasica", "text": "O Premio Cultura Galega de M\u00fasica \u00e9 un galard\u00f3n concedido como parte dos Premios da Cultura Galega pola Xunta de Galicia a persoas f\u00edsicas ou xur\u00eddicas con \"traxectoria vencellada \u00e1 creaci\u00f3n, consolidaci\u00f3n ou expansi\u00f3n da m\u00fasica galega, dentro da comunidade ou no exterior.\". Os premiados son seleccionados por un xurado \u00fanico formado por doce persoas.\nOs premios convoc\u00e1ronse por primeira vez no ano 2010, a\u00ednda que naceron como continuaci\u00f3n dos Premios Nacionais da Cultura Galega, creados en 2008 e que tiveron unha \u00fanica edici\u00f3n. A diferenza do anterior, concedido a Mercedes Pe\u00f3n, este premio non ten dotaci\u00f3n econ\u00f3mica."}
{"id": "161298", "revid": "89787", "url": "https://gl.wikipedia.org/wiki?curid=161298", "title": "Premio Cultura Galega \u00e1s Iniciativas en prol do Patrimonio Cultural", "text": "O Premio Cultura Galega \u00e1s Iniciativas en prol do Patrimonio Cultural \u00e9 un galard\u00f3n concedido como parte dos Premios da Cultura Galega pola Xunta de Galicia a persoas f\u00edsicas ou xur\u00eddicas con \"traxectoria vencellada \u00e1 protecci\u00f3n, conservaci\u00f3n e difusi\u00f3n da riqueza cultural galega, en calquera medio e en calquera eido de actuaci\u00f3n.\". Os premiados son seleccionados por un xurado \u00fanico formado por doce persoas.\nOs premios convoc\u00e1ronse por primeira vez no ano 2010, a\u00ednda que naceron como continuaci\u00f3n dos Premios Nacionais da Cultura Galega, creados en 2008 e que tiveron unha \u00fanica edici\u00f3n. A diferenza do anterior, concedido ao Museo do Pobo Galego, este premio non ten dotaci\u00f3n econ\u00f3mica."}
{"id": "161299", "revid": "23204", "url": "https://gl.wikipedia.org/wiki?curid=161299", "title": "Premio Cultura Galega de Creaci\u00f3n Audiovisual", "text": "O Premio Cultura Galega de Creaci\u00f3n Audiovisual \u00e9 un galard\u00f3n concedido como parte dos Premios da Cultura Galega pola Xunta de Galicia a persoas f\u00edsicas ou xur\u00eddicas con \"traxectoria vencellada \u00e1 creaci\u00f3n, consolidaci\u00f3n ou expansi\u00f3n da creaci\u00f3n audiovisual galega, dentro da comunidade ou no exterior\". Os premiados son seleccionados por un xurado \u00fanico formado por doce persoas.\nOs premios convoc\u00e1ronse por primeira vez no ano 2010, a\u00ednda que naceron como continuaci\u00f3n dos Premios Nacionais da Cultura Galega, creados en 2008 e que tiveron unha \u00fanica edici\u00f3n. A diferenza do anterior, concedido a Margarita Ledo, este premio non ten dotaci\u00f3n econ\u00f3mica."}
{"id": "161300", "revid": "89787", "url": "https://gl.wikipedia.org/wiki?curid=161300", "title": "Premio Cultura Galega de Proxecci\u00f3n Exterior", "text": "O Premio Cultura Galega \u00e1 Promoci\u00f3n Cultural de Galicia \u00e9 un galard\u00f3n concedido como parte dos Premios da Cultura Galega pola Xunta de Galicia a persoas f\u00edsicas ou xur\u00eddicas con \"traxectoria vencellada \u00e1 expansi\u00f3n cultural de Galicia, \u00e1 promoci\u00f3n da nosa cultura f\u00f3ra da comunidade aut\u00f3noma e \u00e1 s\u00faa difusi\u00f3n no exterior\". Os premiados son seleccionados por un xurado \u00fanico formado por doce persoas. Desde o 2013 denom\u00ednase Premio Cultura Galega de Proxecci\u00f3n Exterior.\nOs premios convoc\u00e1ronse por primeira vez no ano 2010, a\u00ednda que naceron como continuaci\u00f3n dos Premios Nacionais da Cultura Galega, creados en 2008 e que tiveron unha \u00fanica edici\u00f3n. A diferenza do anterior, concedido ao Laboratorio de Formas, este premio non ten dotaci\u00f3n econ\u00f3mica.\nPremiados.\nDesde o 2013 levou o nome de Premio Cultura Galega de Proxecci\u00f3n Exterior"}
{"id": "161305", "revid": "98629", "url": "https://gl.wikipedia.org/wiki?curid=161305", "title": "Ciccone Youth", "text": "Ciccone Youth \u00e9 unha banda experimental formada en 1986 como un proxecto paralelo dos membros de Sonic Youth Steve Shelley, Kim Gordon, Lee Ranaldo e Thurston Moore, xunto co membro de Minutemen e fIREHOSE Mike Watt. O seu nome \u00e9 un xogo entre os nomes \"Sonic Youth\" e \"Ciccone\", o apelido orixinal de Madonna.\nHistoria.\nA\u00ednda que nunca tocaron en vivo, lanzaron d\u00faas gravaci\u00f3ns. A primeira delas, realizada a trav\u00e9s do selo New Alliance Records en 1986, consistiu en tres canci\u00f3ns: \"Into the Groove(y)\" (unha versi\u00f3n do tema de Madonna \"Into the Groove\"), \"Tuff Titty Rap\"\" (ambas interpretadas polos membros de Sonic Youth) e \"Burnin' Up\" como cara-B, interpretada por Mike Watt con guitarras adicionais de Greg Ginn, l\u00edder de Black Flag.\nA s\u00faa segunda gravaci\u00f3n foi o \u00e1lbum de estudio \"The Whitey Album\", editado polo selo Blast First Records e pola Capitol Records en 1988, incorporando as tres canci\u00f3ns lanzadas anteriormente. Rumoreouse que conti\u00f1a versi\u00f3ns dos Beatles, pero realmente s\u00f3 versionan tres temas: \"Addicted to Love\" de Robert Palmer (gravada nunha cabina de karaoke), e \"Burnin' Up\" e \"Into the Groove\" de Madonna. O disco \u00e9 unha especie de \u00e1lbum conceptual ir\u00f3nico sobre a cultura musical, que vai do pop (coas versi\u00f3ns de Madonna e Robert Plamer) \u00e1 m\u00fasica contempor\u00e1nea erudita (con referencias \u00e1 comosici\u00f3n 4:22 de John Cage, a trav\u00e9s do tema \"(Silence)\"), pasando polas influencias experimentais de Sonic Youth, especialmente \u00e1s do Krautrock alem\u00e1n.\nO \u00e1lbum de Sonic Youth \"Sister\", lanzado en 1987, tam\u00e9n cont\u00e9n material fortemente influenciado por Ciccone Youth. Un exemplo disto \u00e9 \"Master-Dik\", na cal Thurston Moore menciona repetidas veces a Ciccone Youth."}
{"id": "161306", "revid": "22570", "url": "https://gl.wikipedia.org/wiki?curid=161306", "title": "Odetta", "text": "Odetta Holmes, nada en Birmingham (Alabama) o 31 de decembro de 1930 e finada en Nova York o 2 de decembro de 2008, foi unha cantante, actriz, guitarrista e compositora estadounidense, co\u00f1ecida como Odetta. Amais foi unha activista dos dereitos humanos, co\u00f1ecida tam\u00e9n como \"A voz do movemento dos dereitos civ\u00eds\".\nO seu estilo musical var\u00eda desde o folk estadounidense, o blues, o jazz, ata os espirituais negros. \u00c9 unha figura importante da explosi\u00f3n musical dos cincuenta e sesenta dos Estados Unidos, canda outros m\u00fasicos, como poden ser Bob Dylan, Joan Baez, Mavis Staples e Janis Joplin.\nTraxectoria.\nA\u00ednda que naceu en Alabama, tras morrer seu pai cando ela ti\u00f1a 7 anos, trasladouse con s\u00faa nai aos \u00c1nxeles, onde se criou. Iniciouse no mundo da m\u00fasica aos 13 anos, recibindo lecci\u00f3ns de \u00f3pera.\nFoi ese mesmo ano onde estivo presente na marcha polos dereitos civ\u00eds en Washington organizada por Martin Luther King, onde interpretou a canci\u00f3n \"O Freedom\". Barack Obama invitouna a participar na s\u00faa cerimonia de investidura, pero faleceu o 2 de decembro de 2008 aos 77 anos por mor dunha enfermidade card\u00edaca no Hospital Lenox Hill de Nova York."}
{"id": "161307", "revid": "5863", "url": "https://gl.wikipedia.org/wiki?curid=161307", "title": "Teclado Dvorak", "text": "O teclado Dvorak ou teclado simplificado Dvorak \u00e9 unha distribuci\u00f3n de teclado dese\u00f1ada polos doutores August Dvorak e William Dealey contra as d\u00e9cadas de 1920 e 1930, como unha alternativa \u00e1 popular distribuci\u00f3n de teclado QWERTY. Tam\u00e9n foi chamado \"teclado simplificado\" ou \"teclado simplificado estadounidense\", pero co\u00f1\u00e9cese comunmente como teclado Dvorak."}
{"id": "161308", "revid": "6939", "url": "https://gl.wikipedia.org/wiki?curid=161308", "title": "Teclado simplificado Dvorak", "text": ""}
{"id": "161309", "revid": "54334", "url": "https://gl.wikipedia.org/wiki?curid=161309", "title": "Los Bravos", "text": "Los Bravos \u00e9 un grupo espa\u00f1ol de m\u00fasica rock de grande importancia no panorama musical dos anos 60 en Espa\u00f1a. Tr\u00e1tase dun dos poucos grupos de rock do estado que tivo repercusi\u00f3n internacional, grazas sobre todo ao seu grande \u00e9xito \"Black Is Black\" (1966).\nHistoria e caracter\u00edsticas.\nA boa pronuncia en lingua inglesa do carism\u00e1tico cantante, o alem\u00e1n Michael Volker Kogel (dende a s\u00faa separaci\u00f3n de Los Bravos en 1969 co\u00f1ecido como Mike Kennedy), foi unha das principais bazas coas que contou o grupo \u00e1 hora de \"exportar\" as s\u00faas canci\u00f3ns, as\u00ed como a presenza esc\u00e9nica e a poderosa voz deste."}
{"id": "161313", "revid": "98629", "url": "https://gl.wikipedia.org/wiki?curid=161313", "title": "Slavi\u0161a Jokanovi\u0107", "text": "Slavi\u0161a Jokanovi\u0107 (en cir\u00edlico serbio: \u0421\u043b\u0430\u0432\u0438\u0448\u0430 \u0408\u043e\u043a\u0430\u043d\u043e\u0432\u0438), nado en Novi Sad o 16 de agosto de 1968, \u00e9 un exfutbolista e actual adestrador de f\u00fatbol serbio. Xogaba de mediocentro defensivo e foi internacional coa selecci\u00f3n iugoslava e con Serbia e Montenegro. Actualmente adestra o Al-Gharafa qatar\u00ed.\nTraxectoria.\nAdestrador.\nO 5 de maio de 2014 foi contratado como t\u00e9cnico do H\u00e9rcules, en substituci\u00f3n de Quique Hern\u00e1ndez."}
{"id": "161317", "revid": "6939", "url": "https://gl.wikipedia.org/wiki?curid=161317", "title": "Manuel Lugr\u00eds", "text": ""}
{"id": "161318", "revid": "55340", "url": "https://gl.wikipedia.org/wiki?curid=161318", "title": "Etiqueta (inform\u00e1tica)", "text": "Unha etiqueta, tam\u00e9n denominada co anglicismo tag, \u00e9 unha palabra chave asignada a un dato, tal que unha imaxe dixital ou un ficheiro inform\u00e1tico.\nCaracter\u00edsticas.\nEste tipo de metadato describe o dato e permite recuperalo navegando ou buscando. Nos sitios web que permiten etiquetar os seus datos, a colecci\u00f3n de etiquetas ch\u00e1mase folcsonom\u00eda.\nA acci\u00f3n de etiquetar ficheiro as\u00f3ciase a mi\u00fado aos sitios web 2.0, pioneiros niso. Desta forma as bases de datos en sitios web poden estenderse dunha forma descentralizada. As\u00ed, \u00e9 moi habitual o uso da etiquetaxe tanto nas redes sociais como nos blogs.\nTrending topic.\nCh\u00e1mase \"trending topic\" a palabra, frase ou tema que \u00e9 mencionado dentro da rede social e servizo de microblogging Twitter. Para un termo chegar a converterse en trending topic, ben por espazo dunha hora, dun d\u00eda ou de calquera outro intervalo de tempo, existen diversas v\u00edas:\n1) Mediante o esforzo organizado dunha serie de usuarios, que debe ser unha cantidade importante, dispostos a mandar mensaxes durante un per\u00edodo de tempo prefixado.\n2) Se un evento de actualidade \u00e9 etiquetado cunha palabra concreta que consegue facer un oco na comunidade.\nOs trending topics permiten facerse unha idea do que est\u00e1 a pasar no Twitter e en boa medida tam\u00e9n do que est\u00e1 a acontecer no mundo.\nCancelos.\nAs mensaxes curtas en servizos como Twitter ou identi.ca p\u00f3dense etiquetar mediante a inclusi\u00f3n dun ou m\u00e1is cancelos, \u00e9 dicir, palabras ou frases prefixadas co (#) ( cancelo) con m\u00faltiples palabras concatenadas, como:\nEnt\u00f3n unha persoa pode buscar o termo #galega e esta palabra etiquetada aparecer\u00e1 nos resultados de procura. Estes cancelos tam\u00e9n aparecen nun n\u00famero de sitios web de temas de tendencias, inclu\u00edndo a p\u00e1xina principal de Twitter. Os cancelos en Twitter serven para xerar conversaci\u00f3n en lugar de servir aos prop\u00f3sitos de organizaci\u00f3n, incitan ao usuario a participar nunha discusi\u00f3n con varias persoas en lugar de etiquetar para a s\u00faa posterior recuperaci\u00f3n. Un fen\u00f3meno espec\u00edfico dos ecosistemas Twitter son micro-memes, que son temas emerxentes para o que se crea un cancelo, amplamente utilizado druante alg\u00fans d\u00edas, e logo desaparecen. Por exemplo, #ladiespleasestop, #oneletteroffmovies , #thingssaidb4sex e #doyoumind foron populares micro-memes en xu\u00f1o de 2009."}
{"id": "161319", "revid": "56817", "url": "https://gl.wikipedia.org/wiki?curid=161319", "title": "Avui", "text": "Avui \u00e9 un diario catal\u00e1n de informaci\u00f3n xeral fundado en 1976 e publicado en Barcelona. Est\u00e1 considerado un rotativo de signo catalanista, e foi o primeiro en ser editado en lingua catal\u00e1 logo da ditadura franquista. Tam\u00e9n foi o primeiro diario electr\u00f3nico do \u00e1mbito ling\u00fc\u00edstico catal\u00e1n e do conxunto da Pen\u00ednsula Ib\u00e9rica. Est\u00e1 en internet dende o primeiro de abril de 1995."}
{"id": "161320", "revid": "6939", "url": "https://gl.wikipedia.org/wiki?curid=161320", "title": "Diario Avui", "text": ""}
{"id": "161325", "revid": "5132", "url": "https://gl.wikipedia.org/wiki?curid=161325", "title": "Politb\u00fcro", "text": ""}
{"id": "161329", "revid": "98629", "url": "https://gl.wikipedia.org/wiki?curid=161329", "title": "Jaime Agull\u00f3", "text": "Jaime Eduardo Agull\u00f3 Quintela, nado na Coru\u00f1a o 14 de setembro de 1962, \u00e9 un exfutbolista galego. Xogaba de centrocampista.\n\u00c9 fillo do exfutbolista Jaime Agull\u00f3 Blasco e pai de Pablo Agull\u00f3, futbolista do Berganti\u00f1os.\nTraxectoria.\nComezou a xogar ao f\u00fatbol no Colexio Santa Mar\u00eda del Mar, en categor\u00eda benxam\u00edn, e cando estaba en alev\u00edns recibiu a visita de persoal do Deportivo da Coru\u00f1a, que lle ofreceu incorporarse ao club. Militou nos equipos alev\u00edn e infantil do Deportivo e aos 15 anos xogou a liga de modestos do Orillamar SD.\nA continuaci\u00f3n volveu ao Deportivo, incorpor\u00e1ndose ao Fabril, co que xogou ata 1981, cando deu o salto ao primeiro equipo. Debutou nun partido de Copa do Rei fronte ao Tenerife e participou en 17 partidos nesa tempada, anotando un gol fronte ao Castilla. Xogou sete tempadas m\u00e1is no Deportivo, todas elas co equipo coru\u00f1\u00e9s en Segunda Divisi\u00f3n, disputando un total de 198 partidos oficiais e marcando 9 goles.\nFoi autor do que posiblemente sexa o tanto m\u00e1is espectacular da historia do Deportivo. Executa un libre directo de forma maxistral que acaba en gol axustado \u00e1 escuadra sen que o porteiro poida facer nada. O \u00e1rbitro, por non ter sinalado o lanzamento del, obriga a un novo lanzamento. O novo disparo resulta un calco do anterior, neste caso si que sobe ao marcador. \nNa tempada 1989\u201390 foi contratado polo Racing de Ferrol, en Segunda Divisi\u00f3n B. Ao remate da campa\u00f1a o equipo descendeu a Terceira Divisi\u00f3n. Non obstante, viviu o regreso \u00e1 divisi\u00f3n de bronce do equipo ferrol\u00e1n na temporada 1991/92. E terminou a s\u00faa etapa ferrol\u00e1, e con ela a s\u00faa traxectoria como futbolista, na campa\u00f1a 1992/93."}
{"id": "161330", "revid": "98629", "url": "https://gl.wikipedia.org/wiki?curid=161330", "title": "Vicente Celeiro", "text": "Vicente Celeiro Leal, co\u00f1ecido simplemente como Vicente, nado en Vilalba o 30 de maio de 1962, \u00e9 un exfutbolista galego. Dianteiro hist\u00f3rico do Deportivo da Coru\u00f1a, foi xunto a Traba a principal referencia ofensiva do equipo na d\u00e9cada de 1980. Con 82 goles, \u00e9 o s\u00e9timo m\u00e1ximo goleador do Deportivo, e en 1988 foi autor dun dos tantos m\u00e1is c\u00e9lebres da historia do club, evitando o descenso a Segunda B na \u00faltima xornada e salvando a entidade dunha posible desaparici\u00f3n. Militou tam\u00e9n no Celta de Vigo, no Lugo e no Racing Vilalb\u00e9s.\nTraxectoria.\nInicios.\nNacido en Vilalba, comezou a xogar ao f\u00fatbol aos 11 anos nun colexio de Mondo\u00f1edo, e m\u00e1is tarde ingresou na canteira do Racing Vilalb\u00e9s. Aos 16 anos entrou a formar parte do equipo xuvenil do Deportivo da Coru\u00f1a, no que militou durante d\u00faas campa\u00f1as.\nDeportivo da Coru\u00f1a.\nNa tempada 1980/81 subiu ao Fabril, da man do adestrador Luis Rodr\u00edguez Vaz, e xogou co filial na Terceira Divisi\u00f3n. A metade de tempada, o 25 de xaneiro de 1981, debutou co primeiro equipo na Segunda DIvisi\u00f3n B, nun encontro ante a Arandina no que xogou de titular debido \u00e1 obrigaci\u00f3n de ali\u00f1ar un futbolista sub-20. Foi substitu\u00eddo por Fernando Mu\u00f1oz no minuto 23 da primeira parte.\nComezou a campa\u00f1a 1981/82 nas filas do filial, pero en novembro Vaz substitu\u00edu ao cesado Pepe Mart\u00ednez no primeiro equipo, e o adestrador levou consigo do Fabril a Agull\u00f3 e ao propio Vicente. Debutou na Segunda Divisi\u00f3n na xornada 13, nunha vitoria por 2-1 ante o Burgos, e d\u00faas semanas despois marcou o seu primeiro gol coa camiseta do primeiro equipo deportivista, recollendo unha asistencia de Traba para bater ao gardameta austr\u00edaco Hubert Baumgartner nunha vitoria por 3-0 sobre o Recreativo de Huelva en Riazor. \nTitular indiscutible durante os seguintes sete anos e medio, formou unha prol\u00edfica dianteira xunto a Traba nas primeiras tempadas, e m\u00e1is tarde acompa\u00f1ou no ataque a xogadores como Ver\u00f3n ou Donowa. Na tempada 1982/83 anotou 12 goles e debutou coa selecci\u00f3n espa\u00f1ola sub-21, pero viviu o momento m\u00e1is duro da s\u00faa carreira deportiva cando o Deportivo sufriu unha dram\u00e1tica derrota na derradeira xornada ante o Rayo Vallecano en Riazor e perdeu o ascenso despois de se ter mantido entre as tres primeiras prazas durante as 21 xornadas anteriores. \nA s\u00faa mellor cifra goleadora conseguiuna na campa\u00f1a 1986/87, na que marcou un total de 22 goles, sendo o terceiro m\u00e1ximo goleador da categor\u00eda de prata, s\u00f3 por detr\u00e1s de Baltazar e Alzugaray. Con todo, foi na seguinte tempada, a 1987/88, na que anotou o seu gol m\u00e1is c\u00e9lebre, co que entrou definitivamente na historia do deportivismo. O equipo de Arsenio realizou unha mala campa\u00f1a, ocupando postos de descenso en case t\u00f3dalas xornadas da segunda volta. Chegou ao derradeiro partido na antepen\u00faltima posici\u00f3n, a dous puntos da salvaci\u00f3n, polo que deb\u00eda ga\u00f1ar ao Racing de Santander e agardar por resultados favorables noutros encontros para evitar un descenso a Segunda Divisi\u00f3n B que parec\u00eda feito. Os seus rivais directos estaban a perder os seus respectivos partidos, pero o Deportivo non consegu\u00eda desfacer o empate a cero goles en Riazor, ata que no minuto 92 un tanto de Vicente fixo cambiar a situaci\u00f3n e consumou a salvaci\u00f3n do club coru\u00f1\u00e9s. \nA seguinte tempada foi a derradeira de Vicente no Deportivo, equipo que deixou no 10\u00ba posto da clasificaci\u00f3n. Pechou a s\u00faa etapa na Coru\u00f1a cun total de 325 partidos e 85 goles. No momento da s\u00faa marcha era o cuarto futbolista con m\u00e1is partidos na historia do club e o seu cuarto m\u00e1ximo goleador hist\u00f3rico, ocupando na actualidade os postos 11\u00ba e 7\u00ba respectivamente en ditas clasificaci\u00f3ns.\nCelta de Vigo.\nPara a tempada 1989/90 fichou polo Celta de Vigo, buscando xogar na Primeira Divisi\u00f3n despois de oito anos militando en Segunda. Debutou na m\u00e1xima categor\u00eda na segunda xornada, ante o Sevilla, e na s\u00faa primeira campa\u00f1a en Vigo xogou un total de 18 partidos entre liga e Copa do Rei. Non conseguiu ning\u00fan tanto e o equipo acabou descendendo a Segunda Divisi\u00f3n. Na seguinte tempada participou en 25 partidos e anotou 3 goles.\nLugo e Racing Vilalb\u00e9s.\nNa tempada 1991/92 vestiu a camiseta do Lugo na Segunda Divisi\u00f3n B, disputando un total de 28 partidos nos que logrou 3 goles. Contribu\u00edu \u00e1 segunda praza do equipo adestrado por Xulio D\u00edaz e marcou un gol na promoci\u00f3n, que culminou co primeiro ascenso a Segunda da historia do club.\nEn 1992 regresou a Vilalba e ao Racing Vilalb\u00e9s, no que xogou durante tres campa\u00f1as na Terceira Divisi\u00f3n, ata a s\u00faa retirada en 1995.\nSelecci\u00f3n nacional.\nFoi internacional coa selecci\u00f3n espa\u00f1ola sub-21 nunha ocasi\u00f3n, o 16 de febreiro de 1983, sendo o \u00fanico xogador entre os seus compa\u00f1eiros que militaba na Segunda Divisi\u00f3n. Foi en Utrecht, nun partido de clasificaci\u00f3n para a Eurocopa sub-21 de 1984 ante a selecci\u00f3n dos Pa\u00edses Baixos, na que militaban futbolistas como Koeman, Rijkaard ou Van Basten. Vicente formou na dianteira xunto a Amarilla e Urbano, e o seu equipo caeu goleado por 5-0.\nVida persoal.\nTrala s\u00faa retirada do f\u00fatbol instalouse en Vigo e pasou a traballar como asesor de vendas de material m\u00e9dico. Casou con Carmen Vidal, coa que tivo dous fillos: Borja e Adri\u00e1n."}
{"id": "161332", "revid": "98629", "url": "https://gl.wikipedia.org/wiki?curid=161332", "title": "Arturo Luis Pati\u00f1o Cozar", "text": "Arturo Luis Pati\u00f1o Cozar, nado na Coru\u00f1a o 5 de marzo de 1970, \u00e9 un exfutbolista galego. Xogaba de dianteiro."}
{"id": "161333", "revid": "29398", "url": "https://gl.wikipedia.org/wiki?curid=161333", "title": "Carlos Ballesta", "text": "Carlos Alberto Ballesta Edreira, nado en San Pedro de N\u00f3s (Oleiros) o 14 de xaneiro de 1955, \u00e9 un exfutbolista e adestrador de f\u00fatbol galego. \nXogaba de defensa e desenvolveu toda a s\u00faa carreira de futbolista no Deportivo da Coru\u00f1a, dende o Fabril ata o primeiro equipo, xogando con este \u00faltimo case 300 partidos en tres categor\u00edas diferentes. Como adestrador dirixiu o Fabril, o Compostela, o Calahorra e o Lugo.\nTraxectoria.\nComo xogador.\nChegou ao Deportivo con 15 anos, militando no equipo xuvenil do club. Tras unha tempada con bo rendemento no Fabril, subiu ao primeiro equipo do Deportivo da Coru\u00f1a da man de Jos\u00e9 Antonio Irulegui na tempada 1974/75, a \u00fanica do club na Terceira Divisi\u00f3n. Vestiu a camisola do Deportivo durante 11 tempadas at\u00e9 a 1984/85.\nComo adestrador.\nIniciouse nos banqui\u00f1os na tempada 1986/87, exercendo como segundo adestrador de Eusebio R\u00edos no Deportivo da Coru\u00f1a. En novembro de 1987, tras o cesamento de R\u00edos e o ascenso ao primeiro equipo do adestrador do Fabril Luis Rodr\u00edguez Vaz, Ballesta f\u00edxose cargo do filial ao mesmo tempo que exerc\u00eda como segundo adestrador de Vaz no primeiro equipo. Adestrou ao Fabril ata o remate da tempada, quedando na sexta posici\u00f3n do seu grupo de Terceira Divisi\u00f3n. Nas seguintes tempadas continuou como segundo adestrador de Arsenio Iglesias no primeiro equipo. Na tempada 1995\u201396 f\u00edxose de novo cargo do Deportivo B, agora xa en Segunda B, equipo que adestrou at\u00e9 a tempada 1998\u201399, conseguindo xogar a ligui\u00f1a de ascenso a Segunda nas tempadas 1996\u201397 e 1997\u201398, pero descendendo na seguinte campa\u00f1a. Na tempada 1999\u201300 traballou como axudante de Javier Irureta no Deportivo e, mediada a campa\u00f1a, f\u00edxose cargo da SD Compostela de Segunda Divisi\u00f3n en substituci\u00f3n de Pichi Lucas, sendo o terceiro adestrador do equipo santiagu\u00e9s esa tempada, e pese a coller ao equipo en postos de descenso logrou salvar a categor\u00eda. Na seguinte campa\u00f1a, tam\u00e9n no Compostela, foi cesado na xornada 25 sendo substitu\u00eddo por Zoran Maric. Esa tempada non se puido evitar o descenso.\nNa tempada 2003\u201304 firmou co Calahorra de Segunda Divisi\u00f3n B. Foi cesado na xornada 19, sendo substitu\u00eddo por Jos\u00e9 Ram\u00f3n Arteche, descendendo ao final da campa\u00f1a. Na tempada seguinte fichou polo Lugo, de Terceira Divisi\u00f3n, ao que adestrou ata o final de tempada, clasificando ao equipo para a promoci\u00f3n de ascenso a 2\u00aa B, tras rematar en terceira posici\u00f3n. Na fase de ascenso o equipo foi eliminado polo Valladolid B.\nEntre 2007 e 2011 dirixiu a selecci\u00f3n galega de afeccionados, coa que se proclamou campi\u00f3n de Espa\u00f1a en 2010. Ese triunfo deulle acceso \u00e1 fase final da Copa das Rexi\u00f3ns da UEFA de 2011, onde quedou eliminado na fase de grupos por mor da diferenza de goles. En 2014 volveu ao Deportivo da Coru\u00f1a para traballar na captaci\u00f3n de xogadores para a canteira."}
{"id": "161335", "revid": "23204", "url": "https://gl.wikipedia.org/wiki?curid=161335", "title": "Francisco Javier L\u00f3pez Aguilera", "text": "Francisco Javier L\u00f3pez Aguilera, co\u00f1ecido como Javi L\u00f3pez, nado en Barcelona o 24 de agosto de 1973, \u00e9 un exfutbolista espa\u00f1ol. Xogaba de defensa."}
{"id": "161338", "revid": "98629", "url": "https://gl.wikipedia.org/wiki?curid=161338", "title": "Antonio Bell\u00f3", "text": "Antonio Benlloch Garc\u00eda, co\u00f1ecido como Bell\u00f3 ou Bellod, nado en Orihuela o 1 de decembro de 1945, \u00e9 un exfutbolista espa\u00f1ol. Xogaba de defensa e desenvolveu case toda a s\u00faa carreira no Deportivo da Coru\u00f1a.\nTraxectoria.\nComezou xogando ao f\u00fatbol no equipo xuvenil do Orihuela, na s\u00faa vila natal, e formou parte da selecci\u00f3n murciana xuvenil. A\u00ednda que o seu apelido era Benlloch, utliizaba Bell\u00f3 por ser m\u00e1is sinxelo de pronunciar.\nXogou co primeiro equipo do Orihuela na Terceira Divisi\u00f3n, pasando na tempada 1965/66 ao H\u00e9rcules, da Segunda Divisi\u00f3n. Debutou na categor\u00eda de prata na derradeira xornada desa tempada, contra o Levante, co equipo xa matematicamente ascendido a Primeira. Estreouse na m\u00e1xima categor\u00eda nun encontro fronte ao FC Barcelona no Nou Camp, e disputou un total de 16 encontros en Primeira. Tivo ata cinco adestradores esa tempada e a seguinte, entre eles Toba e Ramallets, descendendo o equipo d\u00faas veces seguidas, ata a Terceira Divisi\u00f3n.\nEn 1968 fichou polo Deportivo da Coru\u00f1a, que xogaba en Primeira. Afianzouse rapidamente na defensa, xunto con Luis, Dom\u00ednguez e m\u00e1is tarde Cholo, militando ata nove tempadas no club, e foi nomeado capit\u00e1n trala marcha de Manolete ao Valencia. Viviu dous ascensos e tres descensos, un deles \u00e1 Terceira Divisi\u00f3n, disputando 243 partidos oficiais. Na s\u00faa \u00faltima tempada no Deportivo, a 1976/77, sufriu unha lesi\u00f3n no xeonllo, sendo operado do menisco, e xa non volveu xogar ao f\u00fatbol."}
{"id": "161339", "revid": "895", "url": "https://gl.wikipedia.org/wiki?curid=161339", "title": "Real Burgos CF", "text": ""}
{"id": "161341", "revid": "88215", "url": "https://gl.wikipedia.org/wiki?curid=161341", "title": "Carlos Pita", "text": "Carlos Pita Gonz\u00e1lez, co\u00f1ecido como Pita, nado na Coru\u00f1a o 8 de decembro de 1984, \u00e9 un exfutbolista galego. Mediocentro hist\u00f3rico do Lugo, \u00e9 o terceiro futbolista con m\u00e1is partidos na historia do club, 413, cifra s\u00f3 superada por Alvite e Dom\u00ednguez. Formouse na canteira do Deportivo da Coru\u00f1a, co que debutou na Primeira Divisi\u00f3n antes de pasar por varios equipos da Segunda Divisi\u00f3n B. En 2010 recalou no Lugo, no que militou durante os seguintes 12 anos, 10 deles na Segunda Divisi\u00f3n, \u00e1 que ascendeu na tempada 2011/12.\nTraxectoria.\nNado no barrio do Castrill\u00f3n da Coru\u00f1a, Carlos Pita formouse no Galicia Gaiteira, antes de ingresar nas categor\u00edas inferiores do Deportivo da Coru\u00f1a. Al\u00ed comezou a destacar, at\u00e9 o punto que se lle chegou a considerar como un dos canteir\u00e1ns que tomar\u00eda o relevo do m\u00edtico Fran. Con 18 anos pasou a formar parte do segundo equipo deportivista, o Fabril, onde Javier Irureta reco\u00f1eceu que estivo apiques de chamalo para inclu\u00edlo no once inicial nun partido da Liga de Campi\u00f3ns, elixindo finalmente unha opci\u00f3n m\u00e1is conservadora. Con todo, chegou a debutar co primeiro equipo o 29 de maio de 2005, data da \u00faltima xornada da Primeira Divisi\u00f3n que enfrontaba ao seu equipo contra o Numancia no Estadio Los Pajaritos de Soria, entrando no campo a falta de 11 minutos para o final nun encontro que rematar\u00eda con empate a un gol.\nTras varios anos no filial coru\u00f1\u00e9s non chegar\u00edan m\u00e1is oportunidades co primeiro equipo. Con 22 anos marcha como cedido polo CD Logro\u00f1\u00e9s durante a tempada 2006-07, equipo que compet\u00eda na Segunda Divisi\u00f3n B, al\u00ed destacar\u00eda xogando 35 partidos e anotando 5 goles. Ao ano seguinte volver\u00eda ao Deportivo B, que xogar\u00eda tam\u00e9n na Segunda B, marchando de al\u00ed ao final da temporada para asinar polo Valencia B. Tras un ano na costa mediterr\u00e1nea, asina polo Guadalajara, onde xogar\u00eda un ano m\u00e1is na categor\u00eda de bronce, xogando ademais a fase de ascenso \u00e1 Segunda Divisi\u00f3n.\nAo ano seguinte Pita regresa a Galicia da man do Club Deportivo Lugo, onde ter\u00eda a complicada tarefa de facer esquecer a Fernando Seoane, quen curiosamente uns anos despois ser\u00eda o seu inseparable compa\u00f1eiro no mediocampo do mellor Lugo da historia. Xa dende o primeiro ano o coru\u00f1\u00e9s conv\u00e9rtese nunha das pezas fundamentais do club. No seu primeiro ano, axudar\u00eda ao equipo a xogar a fase de ascendo \u00e1 Segunda Divisi\u00f3n, mais unha fractura nunha clav\u00edcula impediulle xogar os partidos definitivos, o cal afectou ao equipo. No seu segundo ano axudar\u00eda a Lugo a resarcirse e conseguir o ascenso \u00e1 Segunda Divisi\u00f3n, categor\u00eda na que segue a ser unha das claves dentro sistema de xogo albivermello e un dos \u00eddolos dos seareiros locais."}
{"id": "161342", "revid": "29398", "url": "https://gl.wikipedia.org/wiki?curid=161342", "title": "Ram\u00f3n Pi\u00f1a", "text": "Ram\u00f3n Pi\u00f1a Mart\u00ednez, nado en Bu\u00f1o (Malpica de Berganti\u00f1os) o 2 de febreiro de 1956, \u00e9 un exfutbolista e adestrador de f\u00fatbol galego. Xogaba de defensa.\nTraxectoria.\nComo xogador.\nNaceu en Bu\u00f1o, sendo fillo de Clarisa Mart\u00ednez, unha ama de casa da mesma localidade e de Ram\u00f3n Pi\u00f1a, un albanel de Mera. Viviu en Bu\u00f1o ata os 12 anos, cando se trasladou a Tui. \nCon 16 anos recibiu a visita de Alfonso Pintos, adestrador dos xuven\u00eds do Deportivo da Coru\u00f1a, que chegou coa intenci\u00f3n de fichalo. As\u00ed, ingresou no equipo xuvenil coru\u00f1\u00e9s, no que permaneceu dous anos xogando todos os partidos.\nTras pasar polo Fabril, debutou co Deportivo da Coru\u00f1a\u00a0en Segunda Divisi\u00f3n na tempada 1973\u201374, na que xogou 25 partidos. Xogou nove tempadas m\u00e1is co club coru\u00f1\u00e9s, vivindo dous descensos a Terceira Divisi\u00f3n e a Segunda B e outros dous ascensos, e disputando m\u00e1is de 300 partidos, o que o coloca entre os xogadores con m\u00e1is encontros coa camisola branquiazul.\nEn agosto de 1983 asinou polo CD Lugo, de Terceira Divisi\u00f3n, no que xogou unha soa tempada, antes de recalar no Berganti\u00f1os FC no ver\u00e1n de 1984. Co equipo carball\u00e9s xogou tres anos, convert\u00e9ndose no capit\u00e1n e logrando nas d\u00faas \u00faltimas tempadas dous hist\u00f3ricos ascensos consecutivos a Terceira e a Segunda B. \nSelecci\u00f3n nacional.\nXogou dous anos na selecci\u00f3n galega xuvenil e en 1972 disputou coa selecci\u00f3n espa\u00f1ola xuvenil o Campionato de Europa.\nComo adestrador.\nTras o segundo dos ascensos colgou as botas e pasou a ser o axudante de Xulio D\u00edaz, t\u00e9cnico do club, na tempada 1987/88, ademais de traballar nas categor\u00edas inferiores do club. Esa mesma tempada chegou a dirixir o primeiro equipo en varios partidos pola ausencia de D\u00edaz. Na seguinte tempada foi o segundo adestrador de Jos\u00e9 Ram\u00f3n Segura, ata que este foi cesado en febreiro de 1989, momento no que Pi\u00f1a se puxo \u00e1 fronte do equipo carball\u00e9s ata o final de tempada. Volveu dirixir o equipo entre 1991 e 1994, cando foi cesado a pesar de ter logrado ese ano o t\u00edtulo de Terceira Divisi\u00f3n e estar xogando a fase de ascenso a 2\u00aa B. \nEn marzo de 1995 foi contratado polo Racing Vilalb\u00e9s para tentar salvar o club do descenso \u00e1 Rexional Preferente, cousa que non puido conseguir. En xullo converteuse en novo adestrador do Racing de Ferrol para a tempada 1995/96. En decembro foi destitu\u00eddo polo presidente Isidro Silveira a pesar de ir cuarto na clasificaci\u00f3n.\nEn agosto de 1996 fichou polo Betanzos, de Terceira Divisi\u00f3n, co que rematou a tempada 1996/97 no quinto lugar, a mellor clasificaci\u00f3n da historia do club ata ese momento. con todo, non foi renovado, e despois dun ano sen equipo volveu ao Betanzos en novembro de 1998. Ao remate da tempada renovou por outro ano m\u00e1is. No equipo betanceiro xogaba como porteiro o seu fillo Iv\u00e1n, e no partido contra o Fabril deuse a circunstancia de coincidiren tres membros da familia, pois o seu outro fillo, Queco, era o porteiro do filial deportivista. Acabou a tempada 1999/00 como quinto clasificado, pero non foi renovado.\nEn marzo de 2001 chegou ao banco do Cerceda, tam\u00e9n na Terceira Divisi\u00f3n, para tentar salvalo do descenso nas \u00faltimas xornadas, obxectivo que conseguiu, para adestrar o equipo durante toda a seguinte tempada. En marzo de 2004 fichou polo Ordes, para adestralo ata o final de tempada. En febreiro de 2005 volveu ao Cerceda.\nEn 2007 chegou ao banco do Mes\u00f3n do Bento.\nPersoal.\nOs seus fillos Iv\u00e1n e \"Queco\" Pi\u00f1a foron tam\u00e9n futbolistas, xogando os dous como porteiros."}
{"id": "161343", "revid": "895", "url": "https://gl.wikipedia.org/wiki?curid=161343", "title": "Manuel Berm\u00fadez Arias", "text": "Manuel Berm\u00fadez Arias, co\u00f1ecido como Polo, nado en Ferrol o 24 de agosto de 1936 e finado na Coru\u00f1a o 11 de decembro\u00a0de 2016, foi un futbolista galego. Xogaba de dianteiro.\nTraxectoria.\nNa tempada 1954\u201355 fichou polo Deportivo da Coru\u00f1a, sen chegar a xogar ning\u00fan partido no cadro adestrado polo muxi\u00e1n Eduardo Toba esa campa\u00f1a. \nNa xornada 4 da tempada 1955\u201356 produciuse o seu debut en Primeira Divisi\u00f3n, da man do adestrador coru\u00f1\u00e9s Rodrigo Garc\u00eda Vizoso, nunha derrota a domicilio fronte o FC Barcelona (4\u20131). No encontro seguinte anotou o seu primeiro gol coma branquiazul e tam\u00e9n na m\u00e1xima categor\u00eda, nunha vitoria en Riazor fronte o Deportivo Alav\u00e9s (5\u20133). Ese ano xogou 22 partidos e anotou 4 goles.\nNa tempada 1956\u201357 participou en 26 encontros e marcou 6 goles, pero descendendo a Segunda Divisi\u00f3n ao final da campa\u00f1a. \nNa tempada 1957\u201358 foi un dos indiscutibles do ataque deportivista, xunto co berciano Emilio Mourelo. Na s\u00faa estrea en Segunda Divisi\u00f3n, participou en 33 partidos e anotou 5 goles, mais o equipo tivo que xogar a promoci\u00f3n de permanencia contra o CD Ourense logo de conseguir o 13.\u00ba posto da clasificaci\u00f3n. Os coru\u00f1eses lograron a permanencia logo dun 4\u20131 no global (0\u20132 na ida; 2\u20131 na volta).\nNa tempada 1958\u201359 participou en 22 partidos e anotou 5 goles, compartindo dianteira con Jos\u00e9 Vigo, Veloso, Eduardo Manch\u00f3n e Rafael Souto. Ese ano o club coru\u00f1\u00e9s logrou o 7.\u00ba posto da clasificaci\u00f3n, estando adestrado inicialmente por Eduardo Toba, logo Ernesto Pons e finalmente Hilario Marrero.\nNa tempada 1959\u201360 fichou polo Atl\u00e9tico de Madrid, en Primeira Divisi\u00f3n, co que participou en 12 partidos e logrou 6 goles. Ese mesmo ano o club madrile\u00f1o venceu a Copa do Xeneral\u00edsimo, participando Polo en todas as eliminatorias ag\u00e1s na final. \nFaleceu o 11 de decembro de 2016."}
{"id": "161345", "revid": "23204", "url": "https://gl.wikipedia.org/wiki?curid=161345", "title": "Antonio Ruiz Cervilla", "text": "Antonio Ruiz Cervilla, nado en Guadalupe (Murcia) o 31 de xullo\u00a0de 1937, \u00e9 un exfutbolista e adestrador de f\u00fatbol espa\u00f1ol. Xogaba de centrocampista."}
{"id": "161347", "revid": "98629", "url": "https://gl.wikipedia.org/wiki?curid=161347", "title": "Pablo Honey", "text": "Pablo Honey \u00e9 o \u00e1lbum de estrea da banda inglesa de rock alternativo Radiohead, lanzado o 22 de febreiro de 1993. No traballo incl\u00faense tres sinxelos que entraron nas listas: \"Anyone Can Play Guitar\", \"Stop Whispering\" e \"Creep\", que talvez sexa a canci\u00f3n m\u00e1is co\u00f1ecida do grupo. Pablo Honey acadou o n\u00famero 22 nas listas brit\u00e1nicas e foi disco de platino en varios pa\u00edses.\nDespois da edici\u00f3n de \"Pablo Honey\", a banda desviouse do seu estilo post-grunge introspectivo, con letras autocr\u00edticas cara a un traballo m\u00e1is amplo e experimental. O \u00e1lbum non recibiu tanta atenci\u00f3n como os seus posteriores discos, pero tivo boas cr\u00edticas.\nListaxe de canci\u00f3ns.\nTodos os temas compostos por Radiohead."}
{"id": "161348", "revid": "56817", "url": "https://gl.wikipedia.org/wiki?curid=161348", "title": "Up in It", "text": "Up in It \u00e9 o segundo \u00e1lbum da banda estadounidense de rock alternativo The Afghan Whigs. Foi editado en abril de 1990 e tr\u00e1tase do seu primeiro disco despois de asinar co selo Sub Pop Records."}
{"id": "161349", "revid": "56817", "url": "https://gl.wikipedia.org/wiki?curid=161349", "title": "Terry Pratchett's Going Postal", "text": "Terry Pratchett's Going Postal \u00e9 unha adaptaci\u00f3n televisiva de d\u00faas partes do libro \"Going Postal\" do escritor ingl\u00e9s Terry Pratchett. Foi adaptado por Richard Kurti e Bev Doyle e producido por The Mob. Emitiuse por primeira vez na canle Sky1 en maio de 2010.\nCaracter\u00edsticas.\n\u00c9 a terceira pel\u00edcula que se fai do Discworld, seguida por \"Terry Pratchett's Hogfather\" e \"Terry Pratchett's The Colour of Magic\". Foi anunciada como parte dun investimento de polo menos 10 mill\u00f3ns de libras para a adaptaci\u00f3n de libros, inclu\u00edndo \"Chris Ryan's Strike Back\" e \"Skellig\" e David Almond. A rodaxe comezou en maio de 2009 en Budapest.\nVarios fans do \"Discworld\" foron invitados a aparecer como extras na rodaxe que se realizou en Budapest.\nArgumento.\nConta a historia de Moist von Lipwig, que durante anos estivo estafando \u00e1 xente ata que o pillan, sendo sentenciado a morte, mais conm\u00fatanlle a pena se se fai o novo xefe de Correos da cidade, sen\u00f3n, morrer\u00e1.\nMoist intenta escapar, pero ten como vixilante seu a Mr. Pump, un golem que lle impedir\u00e1 fuxir. Na oficina de Correos contar\u00e1 coa axuda do vello aprendiz de carteiro Tolliver Groat e o seu asistente, un coleccionista de alfinetes, Stanley Howler. Moist pronto se dar\u00e1 conta que Correos est\u00e1 marxinado por culpa das torres telegr\u00e1ficas co\u00f1ecidas como \"Clacks\", as cales est\u00e1n controladas polo malvado Reacher Gilt."}
{"id": "161350", "revid": "56817", "url": "https://gl.wikipedia.org/wiki?curid=161350", "title": "Postcards from a Young Man", "text": "Postcards from a Young Man \u00e9 o d\u00e9cimo \u00e1lbum de estudio da banda de rock alternativo galesa Manic Street Preachers, editado o 20 de setembro do 2010 a trav\u00e9s do selo Columbia Records. O grupo comezou a gravar o disco (titulado provisionalmente \"It's Not War - Just the End of Love\") en outubro do 2009 no seu Faster Studio en Cardiff. A xira de presentaci\u00f3n deste traballo \u00e9 a m\u00e1is extensa que fixo a banda no Reino Unido ata a data."}
{"id": "161351", "revid": "5749", "url": "https://gl.wikipedia.org/wiki?curid=161351", "title": "PlayStation Move", "text": "PlayStation Move \u00e9 un sistema de control de videoxogos creado por Sony para a plataforma PlayStation 3 que funciona por sensores de movemento, cunha bola nun extremo que se ilumina e mediante a c\u00e1mara PlayStation Eye que recolle os movementos do mando.\nO sistema foi presentado na conferencia de Sony no E3 o 2 de xu\u00f1o de 2009. Nela mostrouse un prototipo funcionando con varias demos t\u00e9cnicas. Nun principio fixouse como data de lanzamento a primavera de 2010, pero finalmente lanzouse \u00f3 mercado o 15 de setembro de 2010.\nAccesorios.\nMotion controller.\n\u00c9 o mando principal de PlayStation Move. Ten forma alongada e unha esfera que se ilumina en diferentes cores, evitando ter a cor da habitaci\u00f3n na que se xoga. A c\u00e1mara Playstation Eye detecta a s\u00faa posici\u00f3n no espazo con precisi\u00f3n 1:1.\nNavigation controller.\n\u00c9 un mando que complementa o Motion controller nalg\u00fans videoxogos. \u00c9 igual \u00f3 Nunchuk da Wii. Ten as funci\u00f3n principais do lado esquerdo dos mandos inal\u00e1mbricos de PlayStation, de feito o navigation controller pode ser substitu\u00eddo por un mando Dualshock 3.\nVideoxogos.\nVideoxogos que requiren PlayStation Move ou pos\u00faen funcionalidades compatibles:"}
{"id": "161352", "revid": "5863", "url": "https://gl.wikipedia.org/wiki?curid=161352", "title": "Country &amp; Western", "text": "Country &amp; Western \u00e9 o d\u00e9cimo terceiro \u00e1lbum de estudio da banda viguesa Siniestro Total, editado o 14 de setembro do ano 2010. O son xeral do \u00e1lbum tende cara o blues rock, a\u00ednda que conta con temas cunha sonoridade hard rock, semellante \u00e1 dos seus traballos de mediados dos 90 \"Made in Japan\" e \"Policl\u00ednico miserable\".\nOs temas \"Quen me dera na casi\u00f1a\", \"S\u00e9\", \"Fariseos del Rock'n'roll\" e \"La Paz Mundial\" comezaron a gravarse en maio do 2009 nos estudios Casa de Tolos do ex-baixista da banda Segundo Grand\u00edo, e complet\u00e1ronse en Houston. Realiz\u00e1ronse tam\u00e9n gravaci\u00f3ns adicionais nos estudios Comber Road Studios, Son Animal e Colon Cleaner de Vigo e en Bater\u00edas Taponadas en Cambre."}
{"id": "161353", "revid": "5749", "url": "https://gl.wikipedia.org/wiki?curid=161353", "title": "Going Postal (hom\u00f3nimos)", "text": "Going Postal pode ser:"}
{"id": "161354", "revid": "72012", "url": "https://gl.wikipedia.org/wiki?curid=161354", "title": "Olaf Haraldsson", "text": "Olaf Haraldsson, tam\u00e9n co\u00f1ecido como santo Olaf, nado en 995 e finado en 1030, foi rei de Noruega dende 1015 ata 1028.\nTraxectoria.\nDe orixe viquinga, converteuse ao cristianismo na cidade de Ru\u00e1n (Francia) e estivo ao servizo do rei exilado Ethelred II de Inglaterra.\nRegresou a Noruega no ano 1015. Por ser descendente do rei Harold I de Noruega, foi reco\u00f1ecido rapidamente como rei, rexeitando aos nobres que exerc\u00edan o poder no reino. Introduciu unha administraci\u00f3n central forte, completou a conversi\u00f3n, iniciada por Olaf I de Noruega, dos noruegueses e ergueu igrexas por todo o territorio. \u00c9 o patr\u00f3n de Noruega e un dos poucos santos de orixe norueguesa reco\u00f1ecidos pola Igrexa cat\u00f3lica.\nCasado cunha filla de Iaroslav I de K\u00ediv, tiveron un fillo, Magno I de Noruega, futuro rei da Noruega e Dinamarca."}
{"id": "161355", "revid": "1131", "url": "https://gl.wikipedia.org/wiki?curid=161355", "title": "Llu\u00eds Llongueras", "text": "Llu\u00eds Llongueras Batlle, nado en Esparreguera (provincia de Barcelona) o 24 de maio de 1936 e finado o 29 de maio de 2023, foi un estilista catal\u00e1n especializado en barbar\u00eda, e dono dunha cadea de barbar\u00edas que levan o seu nome."}
{"id": "161359", "revid": "98629", "url": "https://gl.wikipedia.org/wiki?curid=161359", "title": "Linguaxe de marcas", "text": "Ch\u00e1mase linguaxe de marcas ou linguaxe de marcado ao xeito de codificar texto incorporando etiquetas ou marcas que conte\u00f1en informaci\u00f3n adicional acerca da estrutura do texto ou a s\u00faa presentaci\u00f3n. A linguaxe de marcas m\u00e1is estendida \u00e9 a HTML, fundamento do World Wide Web.\nHistoria e caracter\u00edsticas.\nAs linguaxes de marcado acostuman a confundirse con linguaxes de programaci\u00f3n. Por\u00e9n, non son o mesmo, xa que a linguaxe de marcado non ten funci\u00f3ns aritm\u00e9ticas ou variables, como si pos\u00faen as linguaxes de programaci\u00f3n. Historicamente, o marcado us\u00e1base e \u00fasase na industria editorial e da comunicaci\u00f3n, as\u00ed como entre autores, editores e impresores.\nUn exemplo de como funciona a linguaxe de marcado pode observarse no ditado de viva voz dun documento a unha persoa que o transcribe a m\u00e1quina:\n\"\"Po\u00f1a estilo de carta, po\u00f1a comi\u00f1as, po\u00f1a mai\u00fasculas, Prezado Xo\u00e1n, po\u00f1a dous puntos, \u00e1 parte, sangr\u00eda, po\u00f1a primeira letra mai\u00fascula, escr\u00edboche esta carta, po\u00f1a negrillas, de xeito moi urxente, peche negrilla, xa que non me enviaches... etc\".\"\nAs linguaxes de marcas ch\u00e1manse as\u00ed pola pr\u00e1ctica tradicional de marcar os manuscritos con instruci\u00f3ns de impresi\u00f3n nas marxes. Na \u00e9poca da imprenta, esta tarefa correspondeulle aos marcadores, que indicaban o tipo de letra, o estilo e o tama\u00f1o, as\u00ed como a correcci\u00f3n de erros, para que outras persoas compuxesen a tipograf\u00eda. Isto conduciu \u00e1 creaci\u00f3n dun grupo de marcas estandarizadas. Coa introduci\u00f3n das computadoras, trasladouse un concepto similar ao mundo da inform\u00e1tica.\nA xeneralizaci\u00f3n das linguaxes de marcas.\nA iniciativa que sentar\u00eda as bases das actuais linguaxes, partir\u00eda da empresa IBM, que buscaba novas soluci\u00f3ns para manter grandes cantidades de documentos. A idea b\u00e1sica era que a presentaci\u00f3n debe separarse do contido. O marcado, polo tanto, c\u00e9ntrase en definir a estrutura do texto e non a s\u00faa presentaci\u00f3n visual. Tras un longo proceso, en 1986 a Organizaci\u00f3n Internacional para a Estandarizaci\u00f3n publicar\u00eda o Standard Generalized Markup Languaje con rango de Est\u00e1ndar Internacional co c\u00f3digo ISO 8879.\nO SGML especifica a sintaxe para a inclusi\u00f3n de marcas nos textos, as\u00ed como a sintaxe do documento que especifica que etiquetas est\u00e1n permitidas e onde. Isto permit\u00eda que un autor empregase calquera marca que quixese, escollendo nomes para as etiquetas que tivesen sentido tanto polo tema do documento como polo idioma. As\u00ed, o SGML \u00e9, estritamente falando, unha metalinguaxe, da que se derivan varias linguaxes especializadas. Desde finais dos 80 apareceron novas linguaxes baseadas en SGML.\nO SGML tivo unha grande aceptaci\u00f3n e hoxe en d\u00eda empr\u00e9gase en campos nos que se require documentaci\u00f3n a grande escala. A pesar diso, resultou farragoso e dif\u00edcil de aprender, como consecuencia da ambici\u00f3n dos obxectivos previstos. A s\u00faa gran potencia era \u00e1 vez unha vantaxe e unha desvantaxe. Por\u00e9n, foi un punto clave no desenvolvemento das linguaxes de marcas actuais, xa que a gran maior\u00eda derivan desta.\nA popularizaci\u00f3n: o HTML.\nEn 1991, parec\u00eda que os editores WYSIWYG, que almacenan os documentos en formatos binarios, abranguer\u00edan case a totalidade do procesamento de textos, relegando o SGML a usos profesionais ou industriais moi espec\u00edficos. As\u00ed e todo, a situaci\u00f3n cambiou drasticamente cando Sir Tim Berners-Lee, que aprendera SGML no CERN, utilizou a sintaxe SGML para crear o HTML.\nEsta linguaxe era similar a calquera outra creada a partir do SGML, con todo resultou extraordinariamente sinxela. A flexibilidade e escalabilidade do marcado HTML foi un dos principais factores, xunto co emprego de URLs e a distribuci\u00f3n libre de navegadores, do \u00e9xito da World Wide Web.\nO HTML \u00e9 hoxe en d\u00eda o tipo de documento m\u00e1is empregado no mundo. A s\u00faa simplicidade era tal que calquera persoa pod\u00eda escribir documentos neste formato, sen apenas necesidade de co\u00f1ecementos de inform\u00e1tica. Esta foi unha das raz\u00f3ns do seu \u00e9xito, pero tam\u00e9n conduciu a un certo caos. O crecemento exponencial da web nos anos 90 produciu documentos en cantidades inxentes pero mal estruturados, problema agravado a\u00ednda m\u00e1is pola falta de respecto polos est\u00e1ndares, por parte de dese\u00f1adores web e fabricantes de software.\nA madurez: o XML.\nA resposta aos problemas xurdidos en torno ao HTML veu da man do XML (eXtensible Markup Language). O XML \u00e9 unha metalinguaxe que permite crear etiquetas adaptadas \u00e1s necesidades (de a\u00ed o de \"extensible\"). O est\u00e1ndar define como poden ser esas etiquetas e que se pode facer con elas. \u00c9, amais, especialmente estrito en canto ao que est\u00e1 permitido e ao que non, todo documento debe cumprir d\u00faas condici\u00f3ns: ser v\u00e1lido e estar ben formado. O XML foi desenvolvido polo World Wide Web Consortium, o seu obxectivo principal era simplificar o SGML para adaptalo a un campo moi preciso: documentos en Internet.\nA nova linguaxe estendeuse con rapidez, xa que todo documento XML \u00e9 \u00e1 s\u00faa vez SGML. Os programas e documentos creados para e con SGML pod\u00edan converterse case automaticamente \u00e1 nova linguaxe. O XML simplificou radicalmente a complexidade do SGML, facilitando a aprendizaxe e a implementaci\u00f3n do novo est\u00e1ndar. O acerto fundamental desta linguaxe \u00e9 que logra un equilibrio entre simplicidade e flexibilidade.\nO XML foi ideado en principio para contornos semi-estruturados, como textos e publicaci\u00f3ns. Un dos exemplos m\u00e1is claros \u00e9 o XHTML, a redefinici\u00f3n do HTML en clave XML, coas vantaxes que iso sup\u00f3n. Malia todo, axi\u00f1a se observou que as s\u00faas virtudes pod\u00edan ser \u00fatiles en campos ben distintos. As linguaxes baseadas en XML te\u00f1en aplicaci\u00f3ns incontables, como na transacci\u00f3n de datos entre servidores, intercambio de informaci\u00f3n financeira, f\u00f3rmulas e reacci\u00f3ns qu\u00edmicas, e un longo etc\u00e9tera.\nA web sem\u00e1ntica.\nAs linguaxes de marcado son a ferramenta fundamental no dese\u00f1o da web sem\u00e1ntica, aquela que non s\u00f3 permite acceder \u00e1 informaci\u00f3n, sen\u00f3n que ademais define o seu significado, de xeito que sexa m\u00e1is doado o seu procesamento autom\u00e1tico e se poida reutilizar para distintas aplicaci\u00f3ns. Isto cons\u00e9guese engadindo datos adicionais aos documentos, utilizando d\u00faas linguaxes expresamente creadas: o RDF (\"Resource descripti\u00f3n framework\" ou Plataforma de descrici\u00f3n de recursos) e OWL (\"Web Ontology Language\" ou Linguaxe de ontolox\u00edas para a web), ambas as d\u00faas baseadas en XML.\nTexto plano.\nUnha das principais vantaxes deste tipo de codificaci\u00f3n \u00e9 que pode ser interpretada directamente, dado que son arquivos de texto plano. Isto \u00e9 unha vantaxe evidente respecto aos sistemas de arquivos binarios, que requiren sempre dun programa intermediario para traballar con eles. Un documento escrito con linguaxes de marcado pode ser editado por un usuario cun sinxelo editor de textos, sen prexu\u00edzo de que se poidan empregar programas m\u00e1is sofisticados que faciliten o traballo.\nAo tratarse soamente de texto, os documentos son independientes da plataforma, sistema operativo ou Programa inform\u00e1tico co que foron creados.\nCompactidade.\nAs instruci\u00f3ns de marcado, tam\u00e9n chamadas etiquetas, mest\u00faranse co propio contido nun \u00fanico arquivo ou fluxo de datos.\nFlexibilidade.\nA\u00ednda que orixinalmente as linguaxes de marcas se idearan para documentos de texto, comez\u00e1ronse a utilizar en \u00e1reas como gr\u00e1ficos vectoriais, servizos web, sindicaci\u00f3n web ou interfaces de usuario. Estas novas aplicaci\u00f3ns aproveitan a simplicidade e potencia da linguaxe XML. Isto permitiu que se poidan combinar varias linguaxes de marcas diferentes nun \u00fanico arquivo."}
{"id": "161363", "revid": "56817", "url": "https://gl.wikipedia.org/wiki?curid=161363", "title": "Vanesa Sotelo", "text": "Vanesa Mart\u00ednez Sotelo, nada en Cangas en 1981, \u00e9 unha actriz e dramaturga galega.\nTraxectoria.\n\u00c9 licenciada en direcci\u00f3n de escena pola Escola Superior de Arte Dram\u00e1tica de Galicia. Traballou en varias compa\u00f1\u00edas teatrais como Aula de Teatro da Universidade de Santiago, na compa\u00f1\u00eda francesa Amphi-Th\u00e9\u00e2tre, Teatro no Aramio e en Inversa Teatro na que prepara a estrea da obra \"Expostas\" da que \u00e9 co-autora. No Centro Dram\u00e1tico Galego foi dramaturga residente coa obra \"Estigma\" e artista en residencia en 2009 co proxecto Corpo-puta-vaca-berro. \u00c9 membro do consello de redacci\u00f3n da \"Revista Galega de Teatro\"."}
{"id": "161364", "revid": "23204", "url": "https://gl.wikipedia.org/wiki?curid=161364", "title": "Georg Friedrich Grotefend", "text": "Georg Friedrich Grotefend, nado en Hannoversch M\u00fcnden o 9 de xu\u00f1o de 1775 e finado en Hannover o 15 de decembro de 1853, foi un fil\u00f3logo alem\u00e1n, especializado na antig\u00fcidade. Estivo na orixe do desciframento da escritura cuneiforme.\nTraxectoria.\nGrotefend estudou filolox\u00eda na Universidade de G\u00f6ttingen. En 1797, converteuse en colaborador da escola municipal de Hannoversch M\u00fcnden e en 1803 en \"Prorektor\" desta escola. Despois nome\u00e1rono \"Konrektor\" no Instituto Lessing de Frankfurt e finalmente director do Instituto de Hannover en 1821.\nEn 1802, deu descifrado, tras s\u00f3 unhas poucas semanas, a inscrici\u00f3n persa de Behist\u00fan descuberta e copiada en 1621. Ao principio trat\u00e1base s\u00f3 dunha aposta, na que pretend\u00eda demostrar que era pos\u00edbel descifrar un sistema de escritura totalmente desco\u00f1ecido sen axuda exterior.\nInscrici\u00f3ns cuneiformes.\nO seu meirande m\u00e9rito \u00e9 o de ter descifrado as inscrici\u00f3ns cuneiformes de Pers\u00e9pole que Carsten Niebuhr copiara en N\u00ednive durante a s\u00faa gran viaxe a Arabia. Chegou \u00e1s seguintes conclusi\u00f3ns:\nDe acordo con esta idea Grotefend foi quen de identificar X con Xerxes I, Y con Dar\u00edo I e Z con Histaspes.\nGeorg Friedrich Grotefend retirouse en 1849 e morreu en 1853 en Hannover.A s\u00faa tumba est\u00e1 situada no cemiterio da Marienstra\u00dfe en Hannover.\nO Instituto Grotefend-Gymnasium de Hann-M\u00fcnden da s\u00faa vila natal leva o seu nome desde 1976."}
{"id": "161369", "revid": "65337", "url": "https://gl.wikipedia.org/wiki?curid=161369", "title": "Vladimir Zworykin", "text": "Vladimir Kozmich Zworykin, nado o 29 de xullo de 1888 en Murom (Rusia) e morto o 29 de xullo de 1982 en Princeton, Nova Jersey foi un inventor, enxe\u00f1eiro e pioneiro da televisi\u00f3n estadounidense de orixe rusa.\nTraxectoria.\nZworykin estudou no Instituto de Tecnolox\u00eda de San Petersburgo e no Coll\u00e8ge de France en Par\u00eds. Despois de participar na Primeira guerra mundial emigrou aos Estados Unidos en 1919. Ingresou na Universidade de Pittsburgh, adoptando a nacionalidade estadounidense en 1924. Traballou na Westinghouse Electric Corporation de Pittsburgh. En 1923, e de novo con melloras en 1925, traballando na Westinghouse, solicitou a patente dun tubo de raios cat\u00f3dicos para a transmisi\u00f3n e recepci\u00f3n de imaxes, co\u00f1ecido como \"Televisi\u00f3n Systems\", pero non tivo \u00e9xito en conseguir un aparello funcional. En 1929 patentou un receptor de tubo de raios cat\u00f3dicos ao que chamou \"kinescope\". Ao cambiar aos laboratorios da Radio Corporation of America 1RCA cara 1930 comezou a experimentar cun novo tipo de tubo de raios cat\u00f3dico que deu orixe en 1931 ao primeiro iconoscopio funcional, unha das primeiras c\u00e1maras de televisi\u00f3n na que un raio de electr\u00f3ns de alta velocidade explora un mosaico fotoemisor."}
{"id": "161371", "revid": "15490", "url": "https://gl.wikipedia.org/wiki?curid=161371", "title": "Edicto de Tesal\u00f3nica", "text": "O Edicto de Tesal\u00f3nica foi decretado o ano 380 polo emperador romano Teodosio I, polo cal o cristianismo pasou a ser a relixi\u00f3n oficial do Imperio romano.\nO 24 de novembro de 380, fac\u00edase p\u00fablico o edicto nos seguintes termos:\nCon este edicto, o Imperio Romano na s\u00faa totalidade pasaba a ter unha nova relixi\u00f3n oficial despois de 67 anos de liberdade de culto. O pante\u00f3n romano complementouse ao longo de moitos s\u00e9culos cos deuses, deidades e lares dom\u00e9sticos, co culto aos propios antepasados e mesmo con divindades pre-romanas que foran asimiladas despois do proceso de romanizaci\u00f3n en moitos lugares do Imperio. Todo isto ti\u00f1a que ser agora abandonado para abrazar o culto a unha relixi\u00f3n monote\u00edsta e \u00e1s normas morais que o acompa\u00f1aban. A pesar disto, Teodosio protexeu na medida das s\u00faas posibilidades aos agora semi clandestinos pag\u00e1ns da persecuci\u00f3n e o acoso dos cristi\u00e1ns."}
{"id": "161372", "revid": "98629", "url": "https://gl.wikipedia.org/wiki?curid=161372", "title": "Ivor Wood", "text": "Ivor Aaron Wood, nado o 4 de maio de 1932 en Leeds e morto o 13 de outubro de 2004 en Par\u00eds, foi un director de animaci\u00f3n, produtor de televisi\u00f3n, guionista brit\u00e1nico co\u00f1ecido polas s\u00faas series de televisi\u00f3n infant\u00eds.\nTraxectoria.\nIvor Wood, de pai ingl\u00e9s e nai francesa, naceu en Inglaterra pero a s\u00faa familia estableceuse preto de Li\u00f3n despois da segunda guerra mundial, estudou artes en Par\u00eds e traballou nunha axencia de publicidade, onde co\u00f1eceu a Serge Danot con quen realizou \"Le Man\u00e8ge Enchant\u00e9\" que se emitiu na ORTF entre 1965 e 1977, con Wood realizando as tarefas de animador.\nLogo do \u00e9xito da serie tam\u00e9n no Reino Unido, Wood converteuse no animador e director de numerosos programas para nenos a partir de 1968 con \"The Herbs\", durante a d\u00e9cada de 1970 realizou \"Simon in the Land of Chalk Drawings\", \"The Wombles\" e \"Paddington\". Na d\u00e9cada de 1980 realizou para a s\u00faa propia compa\u00f1\u00eda de animaci\u00f3n, Woodland Animations, series como \"O carteiro Pat\", \"Gran\", \"Bertha\" e \"Charlie Chalk\"."}
{"id": "161377", "revid": "75439", "url": "https://gl.wikipedia.org/wiki?curid=161377", "title": "Xos\u00e9 Iglesias Roura", "text": "Xos\u00e9 Iglesias Roura, nado en Porto do Son o 28 de abril de 1879 e finado en Mera (Oleiros) o 27 de setembro de 1930, foi un avogado, pol\u00edtico, tradutor e escritor galego.\nTraxectoria.\nFoi concelleiro na Coru\u00f1a, fundador e tesoureiro das Irmandades da Fala, director d\"'A Nosa Terra\", acad\u00e9mico non numerario da Real Academia Galega e director art\u00edstico do coro C\u00e1ntigas da Terra.\nComo tradutor.\nIglesias Roura foi un tradutor prol\u00edfico nunha \u00e9poca, a das Irmandades da Fala, en que a traduci\u00f3n ao galego a\u00ednda era pouco frecuente pero estaba considerada polos sectores nacionalistas como unha necesidade do sistema literario galego. Os resultados do seu labor foron publicados na prensa, especialmente n\"'A Nosa Terra\", da que foi primeiro director e na que se manti\u00f1a unha secci\u00f3n fixa chamada \"Traduci\u00f3s\".\nEntre as diversas traduci\u00f3ns da autor\u00eda de Iglesias Roura, constan as de poemas catal\u00e1ns como \"L\u2019himne a l\u2019arbre fruiter\" e \"La vaca cega\", de Joan Maragall.\nComo escritor.\nMalia que a s\u00faa obra non foi compilada, sen\u00f3n que se mant\u00e9n dispersa en publicaci\u00f3ns peri\u00f3dicas e outros soportes, Iglesias Roura tam\u00e9n foi poeta e dramaturgo en lingua galega."}
{"id": "161382", "revid": "89787", "url": "https://gl.wikipedia.org/wiki?curid=161382", "title": "The Oprah Winfrey Show", "text": "The Oprah Winfrey Show \u00e9 un talk show estadounidense que se emite en sindicaci\u00f3n producido e presentado por Oprah Winfrey. Desde que comezou en 1986 dominou durante m\u00e1is de vinte anos os \u00edndices de audiencia da televisi\u00f3n en horario \"daytime\".\nHistoria e caracter\u00edsticas.\nO programa em\u00edteno a maior\u00eda das canles afiliadas \u00e1 ABC, outras em\u00edteno a trav\u00e9s da distribuidora CBS Television Distribution e ten un alto grao de influencia na cultura popular estadounidense. As\u00ed os libros que presenta nos seu \"Book Club\", un segmento mensual do programa, adoitan ver aumentadas as s\u00faas vendas nas semanas seguintes; internacionalmente em\u00edteno moitas canles de lingua inglesa en todo o mundo. O 19 de novembro de 2009 anunciouse que o programa rematar\u00e1 o 9 de setembro de 2011 para comezar un novo talk show nunha futura canle que levar\u00e1 o seu nome, . Segundo \"TV Guide\" \u00e9 un dos 50 mellores programas da televisi\u00f3n estadounidense de todos os tempos."}
{"id": "161387", "revid": "13949", "url": "https://gl.wikipedia.org/wiki?curid=161387", "title": "Ciberpunk", "text": "Ciberpunk, ou \"cyberpunk\" no orixinal ingl\u00e9s, \u00e9 un subx\u00e9nero da ciencia ficci\u00f3n, co\u00f1ecido pola s\u00faa atenci\u00f3n posta na \"alta tecnolox\u00eda e o baixo nivel de vida\". As\u00ed, toma o seu nome da combinaci\u00f3n de cibern\u00e9tica e punk. Mestura ciencia avanzada, como as tecnolox\u00edas da informaci\u00f3n e a cibern\u00e9tica, xunto con alg\u00fan grao de desintegraci\u00f3n ou cambio radical na orde social. De acordo con Lawrence Person:"}
{"id": "161388", "revid": "6939", "url": "https://gl.wikipedia.org/wiki?curid=161388", "title": "Cyberpunk", "text": ""}
{"id": "161389", "revid": "5132", "url": "https://gl.wikipedia.org/wiki?curid=161389", "title": "Alianza 90 - Os Verdes", "text": ""}
{"id": "161390", "revid": "5132", "url": "https://gl.wikipedia.org/wiki?curid=161390", "title": "Alianza 90 / Os Verdes", "text": ""}
{"id": "161391", "revid": "5132", "url": "https://gl.wikipedia.org/wiki?curid=161391", "title": "Alianza '90/Os Verdes", "text": ""}
{"id": "161392", "revid": "5132", "url": "https://gl.wikipedia.org/wiki?curid=161392", "title": "B\u00fcndnis 90/Die Gr\u00fcnen", "text": ""}
{"id": "161393", "revid": "5132", "url": "https://gl.wikipedia.org/wiki?curid=161393", "title": "B\u00fcndnis 90 / Die Gr\u00fcnen", "text": ""}
{"id": "161394", "revid": "54336", "url": "https://gl.wikipedia.org/wiki?curid=161394", "title": "Andr\u00e9, ap\u00f3stolo", "text": "Andr\u00e9 Ap\u00f3stolo foi un xudeu da Galilea do s\u00e9culo I, disc\u00edpulo de Xo\u00e1n o Bautista e despois de Xes\u00fas de Nazaret, que o escolleu como un dos doce para restaurar e xulgar as doce tribos de Israel. \u00c9 patr\u00f3n de Constantinopla, Rusia, Roman\u00eda, Ucra\u00edna, Xeorxia, Escocia e a cidade grega de Patras.\nTraxectoria.\nNado ao redor do cambio de era en Betsaida Galilea. O seu nome semella indicar un certo proceso de helenizaci\u00f3n das vilas xud\u00edas que estar\u00eda chegando a Cafarnaum onde viv\u00eda co seu irm\u00e1n Sim\u00f3n (Pedro, papa) adicado \u00e1 pesca no lago de Xenesaret.\nDesprazouse a Xudea, \u00e1s beiras do Xord\u00e1n, onde Xo\u00e1n o Bautista anunciaba a necesidade de conversi\u00f3n e bautizaba \u00f3 xent\u00edo. Segundo o Evanxeo de Xo\u00e1n, foi o Bautista quen lle d\u00e1 a co\u00f1ecer a Xes\u00fas, que se desprazara para ser el tam\u00e9n bautizado.\nConsonte o mesmo Evanxeo, \u00e9 Andr\u00e9 quen anuncia ao seu irm\u00e1n Pedro que co\u00f1eceu ao Mes\u00edas, de a\u00ed que a Igrexa Ortodoxa o denomine \"Protokletos\", \u00e9 dicir, o primeiro chamado. Pola s\u00faa banda, o Evanxeo de Mateu e o Evanxeo de Marcos narran que, posteriormente, Xes\u00fas, cami\u00f1ando pola ribeira do lago de Galilea, chama conxuntamente a Andr\u00e9 e a Pedro, que se atopaban traballando coas redes, para que o seguisen e facelos \"pescadores de homes\".\nSegundo o Cap\u00edtulo XIII do Evanxeo de Marcos, cando Xes\u00fas advirte que o Templo de Xerusal\u00e9n ser\u00e1 destru\u00eddo, Andr\u00e9, abraiado e preocupado, sentado no Monte das Oliveiras fronte ao Templo, pregunta en privado xunto con Pedro, Santiago o Maior, e Xo\u00e1n cando acontecer\u00e1 isto. Xes\u00fas fala ent\u00f3n das persecuci\u00f3ns que sufrir\u00e1n polos gobernadores e reis e a necesidade de que sexa predicada a Boa Nova a todas as Naci\u00f3ns.\nA s\u00faa influencia hel\u00e9nica fai que sexa el con outro ap\u00f3stolo de nome hel\u00e9nico, Filipe, quen presente a Xes\u00fas a uns xudeus procedentes da di\u00e1spora de fala grega. Hai quen defende que en realidade eran gregos non xudeus que, adheridos ao monote\u00edsmo de Israel, sub\u00edan a Xerusal\u00e9n durante a Pascua. Xes\u00fas aproveita para confesar a s\u00faa turbaci\u00f3n pola proximidade da s\u00faa morte.(Cap\u00edtulo XII do Evanxeo de Xo\u00e1n).\nAndr\u00e9 viv\u00eda inmerso no ambiente insurreccional de Galilea, anhelando a liberaci\u00f3n de Israel das tiran\u00eda de Herodes e das gadoupas do Imperio romano. A s\u00faa arela de cambio e conversi\u00f3n para preparar a acci\u00f3n liberadora de Deus, l\u00e9vao a acudir a chamada de Xo\u00e1n o Bautista e a seguir a Xes\u00fas polas vilas e aldeas de Palestina, sen alforxa nin cartos, anunciando o Reino de Deus aos probes, realizando exorcismos e proclamando a liberaci\u00f3n dos oprimidos e o amor ao inimigo.\nCando Xes\u00fas se compadece do xent\u00edo esfameado que \u00edan tras del e manda aos disc\u00edpulos que lles dean de comer, \u00e9 Andr\u00e9 quen lle indica que hai un rapaz que ten uns poucos pans e uns poucos peixes; preludio do milagre m\u00e1is masivo realizado por Xes\u00fas narrado en todos os evanxeos sin\u00f3pticos e tam\u00e9n no de Xo\u00e1n e que provoca o entusiasmo das xentes que queren proclamar a Xes\u00fas Rei.\nSer\u00eda tam\u00e9n un dos disc\u00edpulos que se indignan cando Santiago o Maior e Xo\u00e1n Evanxelista reclaman para si os primeiros postos, o que provoca a ensinanza de Xes\u00fas verbo de \"quen queira ser o primeiro f\u00e1gase o servidor de todos\".\nCando Xes\u00fas \u00e9 apreixado, foxe xunto cos demais disc\u00edpulos, ag\u00e1s algunhas mulleres. Pechado e amedrentado con eles ten unha experiencia de resurrecci\u00f3n e pentecoste que lle da pulos para predicar a Boa Nova (\"Evangelion\") da salvaci\u00f3n a todos os homes.\nEusebio de Cesarea, na s\u00faa \"Historia Eclesi\u00e1stica\", citando a Or\u00edxenes, afirma que Andr\u00e9 predicou por Asia Menor e en Escitia ao longo das ribeiras do Mar Negro, Gregorio Nacianceno indica Epiro, Teodoro Hellas, existindo tradici\u00f3ns que o fan remontar o Volga e o Dni\u00e9per e chegar al\u00e9n da actual K\u00ediv.\nOs \"Feitos de San Andr\u00e9\", un escrito ap\u00f3crifo dos primeiros s\u00e9culos do cristianismo, menciona a fundaci\u00f3n da S\u00e9 de Constantinopla ou Bizancio. O que co tempo dar\u00eda azos e lexitimidade ao Patriarcado de Constantinopla que disputar\u00eda a primac\u00eda con Roma, a S\u00e9 de Pedro.\nMartirio.\nA tradici\u00f3n sost\u00e9n que foi martirizado na cidade de Patras en Acaia, Grecia, na costa norte do Peloponeso. Autores como Gregorio de Tours insisten en que foi crucificado mediante ataduras a unha cruz en forma de xe ou en aspas. Suponse que a petici\u00f3n propia por considerarse indigno de ser crucificado de igual xeito que o mestre. A s\u00faa lenta agon\u00eda permitiulle seguir predicando dende a propia cruz.\nVeneraci\u00f3n.\nSanto Andr\u00e9 \u00e9 un dos santos m\u00e1is venerados polas igrexas cristi\u00e1s; o feito de figurar nos evanxeos o seu nome sempre entre os catro primeiros nos listados dos ap\u00f3stolos e a narraci\u00f3n, no Evanxeo de Xo\u00e1n, que o fai o primeiro disc\u00edpulo de Xes\u00fas, fundamentan a s\u00faa relevancia.\nEn Galicia \u00e9 un dos santos m\u00e1is venerados, patr\u00f3n de multitude de parroquias e que nas orixes do cristianismo compet\u00eda con Santiago en importancia. Preto dos acantilados de Vix\u00eda de Herbeira, a capela de Santo Andr\u00e9 de Teixido garda un dedo do ap\u00f3stolo segundo a tradici\u00f3n do pa\u00eds e a lenda popular. Tr\u00e1tese dun dos grandes centros de peregrinaci\u00f3n do pobo galego ata o punto de que se afirma que \"a Santo Andr\u00e9 de Teixido vai de morto quen non foi de vivo\".\nXerome de Estrid\u00f3n escribiu que as reliquias foron trasladadas de Patras a Constantinopla por orde do emperador Constantino II. En 1208 os cruzados de occidente saquearon Constantinopla e levaron as reliquias de Santo Andr\u00e9 \u00e1 cidade italiana de Amalfi cuxa catedral est\u00e1 adicada a este ap\u00f3stolo. O Papa Paulo VI, como xesto de boa vontade coa Igrexa Ortodoxa, ordenou devolver \u00e1s reliquias que se atopaban en Roma \u00e1 Igrexa Grega, concretamente a Patras.\nXeorxia, Roman\u00eda, Ucra\u00edna e Rusia atesouran tradici\u00f3ns da predicaci\u00f3n de Santo Andr\u00e9. En Escocia afirmouse a chegada dalgunhas reliquias do ap\u00f3stolo (lenda do \"Breviario de Aberdeen\" que conta como San R\u00e9gulo recibe o mandato de levar as reliquias ao noroeste cara ao fin da terra). A diocese de Saint Andrews a\u00ednda celebra o 9 de maio a translaci\u00f3n das reliquias. Todo o cal fai que estas naci\u00f3ns o tiveran ou o te\u00f1an como patr\u00f3n. A bandeira escocesa loce a cruz de Santo Andr\u00e9 (chamada en vexilolox\u00eda de sautor) o mesmo, xa que logo, que a do Reino Unido da Gran Breta\u00f1a.\nA s\u00faa festa cel\u00e9brase o 30 de novembro.\nO santo Andr\u00e9 en Galicia.\nO santo Andr\u00e9 \u00e9 invocado nos ensalmos contra as nacidas (p\u00fastula maligna)."}
{"id": "161398", "revid": "22570", "url": "https://gl.wikipedia.org/wiki?curid=161398", "title": "This Is War (canci\u00f3n)", "text": "\"This Is War\" \u00e9 un sinxelo da banda estadounidense de rock alternativo 30 Seconds to Mars, editado fisicamente o 26 de marzo do 2010 e sacado do seu terceiro \u00e1lbum de estudio \"This Is War\". Foi emitida por vez primeira polas radios estadounidenses o d\u00eda 8 de marzo.\nO seu v\u00eddeo musical foi rodado o 7 de abril do 2010. Existe un avance de 30 segundos, pero ata a data o v\u00eddeo a\u00ednda non foi estreado. Nel poden verse aos membros da banda como soldados loitando en Afganist\u00e1n.\nListaxe de canci\u00f3ns.\nTodos os temas compostos por Jared Leto."}
{"id": "161400", "revid": "85894", "url": "https://gl.wikipedia.org/wiki?curid=161400", "title": "O Chao de Pousadoiro, San Xurxo de Piqu\u00edn, Ribeira de Piqu\u00edn", "text": "O Chao do Pousadoiro \u00e9 un lugar da parroquia de San Xurxo de Piqu\u00edn, no concello lucense de Ribeira de Piqu\u00edn. Segundo o IGE do 2009 ti\u00f1a 90 habitantes (45 homes e 45 mulleres) o que sup\u00f3n o aumento de dous habitantes con respecto a 2007. Este n\u00facleo \u00e9 a capital do concello de Ribeira de Piqu\u00edn."}
{"id": "161401", "revid": "12452", "url": "https://gl.wikipedia.org/wiki?curid=161401", "title": "Andr\u00e9, Ap\u00f3stolo", "text": ""}
{"id": "161404", "revid": "83328", "url": "https://gl.wikipedia.org/wiki?curid=161404", "title": "Paparazzi", "text": "Os paparazzi son fot\u00f3grafos que te\u00f1en especial interese en furgar na vida privada da xente famosa.\nOrixe do termo.\nA palabra ten a s\u00faa orixe no filme de Federico Fellini \"La dolce vita\" (1960), na que o heroe, Marcello, interpretado por Marcello Mastroianni, est\u00e1 acompa\u00f1ado a mi\u00fado por un fot\u00f3grafo novo chamado Paparazzo. En italiano, \"\u00ab Paparazzi \u00bb\" \u00e9 o plural de \"paparazzo\" . Nunha entrevista concedida ao semanario \"Oggi\" despois da estrea de \"La dolce vita\", Giulietta Masina, muller de Federico Fellini, afirmou que ela lle suxerira ese nome, composto a partir de \u00abpappataci\u00bb (\u00ab pequenos mosquitos \u00bb) e \u00ab ragazzi \u00bb (\u00ab rapaces, mozos \u00bb).\nEn galego e castel\u00e1n, a palabra m\u00e1is usada coloquialmente, \u00e9 \"paparazzi\" (un), os paparazzis (plural), a\u00ednda que segundo o dicionario galego, a palabra admitida \u00e9 \"paparazzo\" (o singular italiano).\nForma de actuar.\nOs \"paparazzi\" rivalizan xeralmente entre eles en canto a astucia e ousad\u00eda para conseguir obter algunhas fotos dunha personalidade ou persoa famosa. Utilizan c\u00e1maras fotogr\u00e1ficas de alta calidade combinadas con super-teleobxectivos (podendo ter ata 1200\u00a0mm de distancia focal). Ese material perm\u00edtelles sacar fotos de boa calidade a gran distancia (ata un quil\u00f3metro)."}
{"id": "161405", "revid": "56817", "url": "https://gl.wikipedia.org/wiki?curid=161405", "title": "Main Offender", "text": "\"Main Offender\" \u00e9 un sinxelo da banda sueca The Hives, editado o 3 de setembro do 2001 e sacado do seu segundo \u00e1lbum \"Veni Vidi Vicious\". O tema tam\u00e9n aparece no recompilatorio da banda \"Your New Favourite Band\". A canci\u00f3n \u00e9 esencialmente unha nova versi\u00f3n do tema \"Have Love, Will Travel\" de The Sonics. Nicholaus Arson afirma que \u00e9 unha das s\u00faas preferidas. O riff de guitarra ten certa semellanza co do seu anterior sinxelo \"Hate To Say I Told You So\".\nA canci\u00f3n aparece tam\u00e9n nun anuncio da marca de lencer\u00eda Agent Provocateur, no cal aparece Kylie Minogue montando un touro mec\u00e1nico en roupa interior, con \"Main Offender\" soando de fondo.\nO tema est\u00e1 dispo\u00f1ible como canci\u00f3n xogable no videoxogo musical \"Rock Band\", e foi tocada en directo polos empregados de Harmonix Music Systems mentres presentaban o xogo na convenci\u00f3n E3 do ano 2007."}
{"id": "161406", "revid": "98629", "url": "https://gl.wikipedia.org/wiki?curid=161406", "title": "The Lost Art of Keeping a Secret", "text": "\"The Lost Art of Keeping a Secret\" \u00e9 o primeiro sinxelo do segundo \u00e1lbum da banda estadounidense Queens of the Stone Age, \"Rated R\". Foi lanzado o 7 de agosto do 2000 a trav\u00e9s do selo Interscope Records, como sinxelo normal en Europa, e como sinxelo promocional nos Estados Unidos. O tema converteuse no m\u00e1is reco\u00f1ecible e popular da banda no momento da s\u00faa edici\u00f3n, sendo o seu v\u00eddeo musical emitido de cando en vez na televisi\u00f3n. Tr\u00e1tase tam\u00e9n do \u00fanico sinxelo de \"Rated R\" en entrar nas listas, acadando o n\u00famero 21 na \"Mainstream Rock\", o 36 na \"Modern Rock\" e o 31 na \"UK Singles Chart\".\nListaxe de canci\u00f3ns.\nTodos os temas por Joshua Homme e Nick Oliveri, ag\u00e1s onde se indique."}
{"id": "161411", "revid": "5863", "url": "https://gl.wikipedia.org/wiki?curid=161411", "title": "Vargas Llosa", "text": ""}
{"id": "161415", "revid": "25871", "url": "https://gl.wikipedia.org/wiki?curid=161415", "title": "Leo Marini", "text": "Alberto Batet Vitali, co\u00f1ecido como Leo Marini, nado en Mendoza o 23 de agosto de 1920 e finado o 15 de outubro de 2000, foi un cantante e actor arxentino. Era alcumado \"la voz que acaricia\" . Destacou principalmente no x\u00e9nero bolero. Colaborou con bandas como La Sonora Matancera."}
{"id": "161416", "revid": "98629", "url": "https://gl.wikipedia.org/wiki?curid=161416", "title": "Veloc\u00edpede", "text": "Un veloc\u00edpede de roda alta, co\u00f1ecido m\u00e1is comunmente como veloc\u00edpede, \u00e9 un veh\u00edculo de tracci\u00f3n humana de d\u00faas rodas ali\u00f1adas mediante unha ponte que as une. Serve para o desprazamento de persoas. M\u00f3vese grazas \u00e1 forza transmitida polo velocipedista ao cubo da roda dianteira mediante dous pedais fixados a el.\nO antecedente m\u00e1is directo do veloc\u00edpede de roda alta \u00e9 a \"draisienne\", que estivo en uso na segunda metade do s\u00e9culo XIX e coa que conviviu. O primeiro dese\u00f1o do veloc\u00edpede \u00e9 unha evoluci\u00f3n do da \"draisienne\" de Michaux, \u00e1 que se lle ensamblaron rodas desiguais. O veloc\u00edpede empregouse dende a d\u00e9cada de 1870 ata fin do s\u00e9culo XIX, al\u00e9n dalg\u00fan uso ocasional posterior como peza nost\u00e1lxica ou curiosidade.\nO veloc\u00edpede \u00e9 o principal precursor da actual bicicleta.\nHistoria.\nOs brit\u00e1nicos James Starley e William Hillman, enxe\u00f1eiros, patentaron en 1870 o primeiro modelo con d\u00faas rodas de tama\u00f1o desigual unidas por un arco que soportaba a sela. As bielas dos pedais estaban unidas ao eixo da roda dianteira.\nOs primeiros usuarios de veloc\u00edpedes eran mozos de clase burguesa que reclamaban unha utilizaci\u00f3n m\u00e1is libre do espazo p\u00fablico. Non era un veh\u00edculo apto para percorridos longos e as mulleres e as persoas de idade avanzada consider\u00e1bano perigoso e inseguro. O interese de adecuar o veloc\u00edpede a outros tipos de usuarios levou a facer experimentos como inverter as rodas, como no \"Pony Star\", ou duplicar a roda maior e adiantar a menor para posibilitar o seu uso por mulleres de longas saias.\nXeometr\u00eda.\nPero o atractivo principal do veloc\u00edpede era a enorme velocidade que era capaz de alcanzar, e que eran posibles grazas \u00e1 s\u00faa peculiar xeometr\u00eda. A caracter\u00edstica formal m\u00e1is distintiva do veloc\u00edpede era o enorme tama\u00f1o da s\u00faa roda dianteira, que nalg\u00fans casos chegaba case ao metro e medio de di\u00e1metro, como o \"Rudge Ordinary\". O l\u00edmite do tama\u00f1o da roda estaba na lonxitude da perna do usuario, que ti\u00f1a que ser igual ao radio m\u00e1is a lonxitude da biela do pedal. Dado que os pedais estaban fixados directamente sobre o cubo da roda, a velocidade era directamente proporcional s\u00f3 ao radio da roda. Con estas dimensi\u00f3ns m\u00e1ximas, a cada pedalada o veloc\u00edpede avanzaba algo menos de cinco metros.\nPor outra banda, a dimensi\u00f3n da roda obrigaba a situar a sela a alturas sobre o chan que pod\u00edan andar arredor de 1,40 m, e moi pouco atrasada con respecto da vertical do eixo. Por este motivo case todo o peso do velocipedista descansaba sobre a roda dianteira, o cal, e dado que a columna de direcci\u00f3n era perfectamente vertical, fac\u00eda do veloc\u00edpede un veh\u00edculo moi inestable. Ademais o enorme tama\u00f1o das rodas dianteiras fac\u00edano moi sensible aos ventos laterais. Non hai nin que dicir que as ca\u00eddas dende un veloc\u00edpede eran moito m\u00e1is aparatosas e provocaban lesi\u00f3ns moito m\u00e1is graves.\nUso deportivo e recreativo.\nCon estas caracter\u00edsticas t\u00e9cnicas, o veloc\u00edpede era o veh\u00edculo ideal para participar en probas deportivas organizadas por e para mozos da burgues\u00eda con recursos e sen carencias. O veloc\u00edpede de roda alta pasou a ser a bicicleta est\u00e1ndar para probas de velocidade e resistencia que comezaron a celebrarse na d\u00e9cada de 1870 con grande \u00e9xito de p\u00fablico. Este fen\u00f3meno estimulou a busca de soluci\u00f3ns t\u00e9cnicas m\u00e1is depuradas e innovadoras, tales como a utilizaci\u00f3n de bandas de caucho sobre as lamias das rodas, a modo de amortiguaci\u00f3n para as irregularidades do terreo, e que ser\u00edan o precedente do pneum\u00e1tico. Tam\u00e9n se acadaron melloras relativas \u00e1 reduci\u00f3n do peso dos cadros, que chegaron \u00e1s 40 libras en 1873. A invenci\u00f3n dos rodamentos de bolas proporcionou solidez \u00e1s rodas e liberou ao corredor da necesidade de lubricar constantemente o eixo. Ademais os tama\u00f1os das rodas non cesaban de crecer, pasando en pouco tempo das 40 polgadas de medida est\u00e1ndar \u00e1s 50, para pouco despois non baixar das 60 en modelos de carreiras, como o \"Penny Farthing\".\nCon todas estas innovaci\u00f3ns, pronto estableceuse como marca de referencia a de catro minutos para unha distancia dunha milla. Co Penny Farthing esta marca baixou aos tres minutos. En 1872 o corredor Keen recorreu dez millas en menos de 36 minutos, cunha media de 3 minutos e 3/4 por milla. Comezaron a po\u00f1erse de moda as carreiras de veloc\u00edpedes en Londres e nos Midlands, que \u00e1s veces inclu\u00edan competici\u00f3ns curiosas contra cabalos nas que normalmente era o ciclista o vencedor en distancias longas. Al\u00e9n diso comezaron a celebrarse tam\u00e9n competici\u00f3ns en estrada.\nOs afeccionados fac\u00edan do veloc\u00edpede cada vez m\u00e1is un uso recreativo. En 1870 alg\u00fans membros do Pickwick Bicycle Club e do Amateur Bicycle Club, de Londres, comezaron a celebrar rotas ciclistas ao longo e ancho do Reino Unido. A meirande parte deles empregaban tipos de roda m\u00e1is baixa que os empregados para carreiras, e tam\u00e9n m\u00e1is pesados, pero r\u00e1pidos e c\u00f3modos. Pronto comezaron a ser imitados por outros usuarios noutros puntos do pa\u00eds. Estes ciclistas adoitaban ser cabaleiros de cidade, empregados de oficina, que pertenc\u00edan a alg\u00fan club no que practicaban deportes no seu tempo libre e buscaban ocupar \u00e1s s\u00faas fins de semana con actividades campestres. Moitos deles, pais de familia de mediana idade, incapaces de facer uso dos veloc\u00edpedes de roda m\u00e1is alta, reclamaban modelos de xeometr\u00eda m\u00e1is accesible. En 1869 a Phantom Wheel Company sacou ao mercado veloc\u00edpedes de roda m\u00e1is baixa, coas lamias forradas de caucho e cun bastidor flexible que absorbese as irregularidades do terreo, e presentounos como modelos m\u00e1is seguros e de m\u00e1is f\u00e1cil manexo. En 1871 a Phantom publicou \"The Wheel and the Way\", no que falaba da idoneidade desta montura para servir como medio de locomoci\u00f3n universal, independente e doado de utilizar. A pesar de que os fabricantes presentaban os seus produtos como ferramenta de recreo, o feito de estaren constru\u00eddas coas t\u00e9cnicas e materiais tradicionais cos que se constru\u00edan as carruaxes fixo posible que estes novos veh\u00edculos fosen abarcables para calquera pequeno artes\u00e1n e en cantidade numerosa, asegurando un mercado de segunda man. Por outra banda, o veloc\u00edpede de perfil baixo facilitaba o seu uso por parte de persoas de calquera idade e sexo, sen necesidade de ter unha forma f\u00edsica nin unha habilidade especiais."}
{"id": "161417", "revid": "55340", "url": "https://gl.wikipedia.org/wiki?curid=161417", "title": "Liu Xiaobo", "text": "Liu Xiaobo ou \u5289\u66c9\u6ce2 en chin\u00e9s tradicional, nado en Changchun (Jilin) o 28 de decembro de 1955 e finado o 13 de xullo de 2017 en Shenyang (Lianoning) foi un intelectual e activista a prol dos Dereitos Humanos e as reformas na Rep\u00fablica Popular da China.\nTraxectoria.\n\u00c9 presidente do Centro Independente Chin\u00e9s PEN desde 2003. O 8 de decembro de 2008, foi detido en resposta \u00e1 s\u00faa participaci\u00f3n na firma da \"Carta 08\", sendo formalmente arrestado o 23 de xu\u00f1o de 2009 baixo sospeita de \"incitar a subversi\u00f3n contra o poder do Estado\". Foi procesado cos mesmos cargos o 23 de decembro de 2009, e condenado a 11 anos de c\u00e1rcere o 25 de decembro.\nO 8 de outubro de 2010 foi galardoado co Premio Nobel da Paz."}
{"id": "161418", "revid": "89787", "url": "https://gl.wikipedia.org/wiki?curid=161418", "title": "T\u00e1ndem", "text": "Un t\u00e1ndem (do ingl\u00e9s \"tandem\", e \u00e1 s\u00faa vez do lat\u00edn \"tandem\", \"ao longo de\") \u00e9 un veh\u00edculo sen motor de d\u00faas rodas ali\u00f1adas sobre un cadro resistente.\nCaracter\u00edsticas.\nO t\u00e1ndem \u00e9 unha variante da bicicleta. Ten capacidade para transportar d\u00faas ou m\u00e1is persoas. M\u00f3vese grazas \u00e1 forza transmitida polos ciclistas \u00e1 roda traseira mediante unha cadea accionada por tantos pares de pedais como ciclistas.\nHai tam\u00e9n modelos triciclos, con d\u00faas rodas traseiras. Nos \u00faltimos anos est\u00e1n proliferando especialmente os t\u00e1ndems de monta\u00f1a, pois a s\u00faa lonxitude proporci\u00f3nalles unha estabilidade maior. Tam\u00e9n a relaci\u00f3n entre masa morta e forza \u00e9 m\u00e1is vantaxosa que nunha bicicleta sinxela, polo que a subida de costas resulta m\u00e1is lixeira. Asemade a forza de freado exercida polo ar nas baixadas \u00e9 menor, pois s\u00f3 o ciclista dianteiro ofrece resistencia."}
{"id": "161419", "revid": "56817", "url": "https://gl.wikipedia.org/wiki?curid=161419", "title": "Siempre As\u00ed", "text": "Siempre As\u00ed \u00e9 un grupo de m\u00fasica popular creado en Sevilla en 1991, formado por Paola Prieto, Sandra Bar\u00f3n, Mati Carnerero, Roc\u00edo Garc\u00eda Mu\u00f1iz, Maite Parello, Nacho Sabater, Anxo Rivas, e Rafa Almarcha.\nTraxectoria.\nEntre os seus \u00e9xitos, destacan a canci\u00f3n que leva o nome do grupo, \"Siempre as\u00ed\", \"Si los hombres llegaron hasta la luna\", ou a versi\u00f3n en castel\u00e1n que fixeron do tema \"My Way\".\nTe\u00f1en 11 discos no mercado, con case un mill\u00f3n de copias vendidas."}
{"id": "161420", "revid": "5863", "url": "https://gl.wikipedia.org/wiki?curid=161420", "title": "Carme Ad\u00e1n", "text": "Carme Ad\u00e1n Villamar\u00edn, nada en Donostia (Guip\u00fascoa) o 16 de decembro de 1966, \u00e9 unha pol\u00edtica e intelectual e profesora galega.\nTraxectoria.\nA s\u00faa familia \u00e9 orixinaria de Lal\u00edn. Ao regresar da emigraci\u00f3n en Guip\u00fascoa, foi vivir a Vigo. Licenciouse en Filosof\u00eda pola Universidade de Santiago de Compostela. En 1990 comezou a impartir aulas de ensino secundario, tendo actualmente o seu destino no IES Polit\u00e9cnico de Vigo. En 2002 doutorouse na mesma universidade coa tese \"Epistemolox\u00eda, natureza e x\u00e9nero\", baixo a direcci\u00f3n de Mar\u00eda Xos\u00e9 Agra.\nAmais, escribiu ducias de artigos. Presidiu a Aula Castelao de Filosof\u00eda entre 1999 e 2005. Nese ano pasou a formar parte da comisi\u00f3n de x\u00e9nero do Consello da Cultura Galega.\nFoi elixida parlamentaria galega nas elecci\u00f3ns de 2005, tras presentarse nas listas do Bloque Nacionalista Galego como n\u00famero 1 da provincia de Pontevedra. Posteriormente, foi nomeada Secretaria Xeral da Igualdade da Vicepresidencia da Igualdade e do Benestar da Xunta de Galicia.\n\u00c9 membro da plataforma c\u00edvica \"ProLingua\"."}
{"id": "161421", "revid": "1131", "url": "https://gl.wikipedia.org/wiki?curid=161421", "title": "Carme Ad\u00e1n Vilamart\u00edn", "text": ""}
{"id": "161422", "revid": "98629", "url": "https://gl.wikipedia.org/wiki?curid=161422", "title": "A noite meiga", "text": "A noite meiga foi un programa concurso da TVG que se emitiu en 1987.\nDesenvolvemento.\nO programa estaba presentado por Manuel Pombal, os concursantes acud\u00edan por parellas pero ti\u00f1an que superar as probas individualmente, primeiro respond\u00edan a unha serie de preguntas, d\u00e1ndolles puntos por cada acerto, superaba a primeira parte do concurso a parella que sumaba m\u00e1is puntos. Na segunda parte as parellas invest\u00edan os cartos que ga\u00f1aran na primeira parte en diversos produtos e abrir diversos sobres sorpresa. No concurso actuaban humoristas e magos e hab\u00eda actuaci\u00f3ns musicais."}
{"id": "161423", "revid": "85894", "url": "https://gl.wikipedia.org/wiki?curid=161423", "title": "A Anta, Fe\u00e1s, Aranga", "text": "A Anta \u00e9 un lugar da parroquia de Fe\u00e1s no concello coru\u00f1\u00e9s de Aranga na comarca de Betanzos. O lugar est\u00e9ndese, con igual top\u00f3nimo, pola parroquia contigua de Santa Mar\u00eda de Ois no concello de Coir\u00f3s. A parte de Fe\u00e1s ti\u00f1a 13 habitantes no ano 2009 segundo datos do Instituto Nacional de Estad\u00edstica, dos cales 5 eran homes e 8 eran mulleres."}
{"id": "161424", "revid": "1131", "url": "https://gl.wikipedia.org/wiki?curid=161424", "title": "A Anta", "text": ""}
{"id": "161425", "revid": "85894", "url": "https://gl.wikipedia.org/wiki?curid=161425", "title": "A Aturela, Fe\u00e1s, Aranga", "text": "A Aturela \u00e9 un lugar da parroquia de Fe\u00e1s no concello coru\u00f1\u00e9s de Aranga na comarca de Betanzos. Ti\u00f1a 20 habitantes no ano 2009 segundo datos do Instituto Nacional de Estad\u00edstica, dos cales 14 eran homes e 6 eran mulleres."}
{"id": "161427", "revid": "85894", "url": "https://gl.wikipedia.org/wiki?curid=161427", "title": "A Caropa, Fe\u00e1s, Aranga", "text": "A Caropa \u00e9 un lugar da parroquia de Fe\u00e1s no concello coru\u00f1\u00e9s de Aranga na comarca de Betanzos. Ti\u00f1a 25 habitantes no ano 2009 segundo datos do Instituto Nacional de Estad\u00edstica, dos cales 14 eran homes e 11 eran mulleres."}
{"id": "161428", "revid": "85894", "url": "https://gl.wikipedia.org/wiki?curid=161428", "title": "Cazu\u00edn, Fe\u00e1s, Aranga", "text": "Cazu\u00edn \u00e9 un lugar da parroquia de Fe\u00e1s no concello coru\u00f1\u00e9s de Aranga na comarca de Betanzos. Ti\u00f1a 7 habitantes no ano 2009 segundo datos do Instituto Nacional de Estad\u00edstica, dos cales 4 eran homes e 3 eran mulleres.\nHistoria.\nExisten referencias documentais sobre o lugar de Cazu\u00edn dende 1206, como recolle un documento do mosteiro de Sobrado dos Monxes, que cita: \"\"in Benadi et in Fenaes et in Guistrimir et in Sancto Petro de Cazuin et in Francimir\". Ao ir acompa\u00f1ado o nome de Cazu\u00edn do dun santo (\"Sancto Petro\"\") que corresponde coa actual advocaci\u00f3n parroquial (San Pedro de Fe\u00e1s), pode deducirse que nese momento a s\u00e9 parroquial estaba localizada al\u00ed e non en Fe\u00e1s, coma na actualidade, xa que, ademais, o nome destoutro lugar non aparece acompa\u00f1ado de ning\u00fan haxi\u00f3nimo."}
{"id": "161429", "revid": "85894", "url": "https://gl.wikipedia.org/wiki?curid=161429", "title": "O Couto, Fe\u00e1s, Aranga", "text": "O Couto \u00e9 un lugar da parroquia de Fe\u00e1s no concello coru\u00f1\u00e9s de Aranga na comarca de Betanzos. Ti\u00f1a 16 habitantes no ano 2009 segundo datos do Instituto Nacional de Estad\u00edstica, dos cales 8 eran homes e 8 eran mulleres.\nToponimia.\nA orixe do top\u00f3nimo \u00e9 o lat\u00edn , que \u00e9 un \"(lugar) cercado\", para poder defendelo mellor."}
{"id": "161430", "revid": "5312", "url": "https://gl.wikipedia.org/wiki?curid=161430", "title": "Autob\u00fas", "text": "O autob\u00fas (comunmente abreviado como bus) ou coche de li\u00f1a \u00e9 un veh\u00edculo terrestre dese\u00f1ado para o transporte de persoas. A s\u00faa capacidade pode variar entre 10 e 120 pasaxeiros, e nos casos dos autobuses articulados poden pasar dos 200, e polo xeral \u00fasanse nos servizos de transporte p\u00fablico urbano e interurbano, e con traxecto fixo. De non ter traxecto fixo tam\u00e9n se pode denominar autocar e o de gran capacidade co\u00f1\u00e9cese como \u00f3mnibus.\nVariantes.\nO autob\u00fas adoita ter motor de combusti\u00f3n interna, pero existen outras variantes minoritarias:"}
{"id": "161432", "revid": "1822", "url": "https://gl.wikipedia.org/wiki?curid=161432", "title": "Shelta", "text": "O shelta \u00e9 un idioma falado polos Travellers, sobre todo en Irlanda e tam\u00e9n nalgunhas zonas de Gran Breta\u00f1a \u00e9 tam\u00e9n co\u00f1ecido como o cant, os seus falantes nativos en Irlanda ch\u00e1mano \"Gammon\" e para a comunidade ling\u00fc\u00edstica \u00e9 \"Shelta\". A\u00ednda que esta caracter\u00edstica frecuentemente se enfatiza de m\u00e1is, adoit\u00e1base usar como un criptolecto para dificultar aos forasteiros a comprensi\u00f3n das conversas entre os \u201ctravellers. O n\u00famero exacto de falantes nativos \u00e9 dif\u00edcil de calcular por mor das s\u00faas caracter\u00edsticas socioling\u00fc\u00edsticas pero Ethnologue calcula o n\u00famero de falantes en Irlanda en 6.000 e en 86.000 en todo o mundo.\nO shelta, en termos ling\u00fc\u00edsticos, \u00e9 actualmente considerado como unha lingua crioula que foi conservada nunha comunidade de n\u00f3mades en Irlanda e Escocia que inicialmente era maioritariamente de fala irlandesa e ga\u00e9lica escocesa que foi evolucionando durante o per\u00edodo de expansi\u00f3n do biling\u00fcismo e deu como resultado un idioma baseado fundamentalmente no hiberno-ingl\u00e9s e/ou no scots con forte influencia do irland\u00e9s e do ga\u00e9lico escoc\u00e9s. Como hai varias modalidades de shelta que te\u00f1en diferentes graos de anglicizaci\u00f3n (v\u00e9xase abaixo), \u00e9 dif\u00edcil de determinar a importancia do substrato irland\u00e9s/ga\u00e9lico escoc\u00e9s, pero a Oxford Companion to the English Language situouna entre unhas 2.000-3.000 palabras.\nNomes e etimolox\u00eda.\nO idioma \u00e9 co\u00f1ecido por moitos nomes. A xente de f\u00f3ra da comunidade adoita co\u00f1ecer o idioma como \u201c(o) cant\u201d, a etimolox\u00eda deste nome \u00e9 obxecto de debate. Os falantes do idioma tam\u00e9n se refiren a el como \u201c(o) cant\u201d, \u201cgammon\u201d ou \u201ctarri\u201d. Entre os ling\u00fcistas, o nome de \u201cshelta\u201d \u00e9 o termo m\u00e1is usado normalmente.\nVariaci\u00f3ns dos nomes devanditos e outras denominaci\u00f3ns son: \u201cbog latin\u201d, \u201ccaint\u00edotar\u201d, \u201cgammen\u201d, \u201csheldru\u201d, \u201cshelter\u201d, \u201cshelteroch\u201d, \u201cpavee\u201d, \u201cthe ould thing\u201d, \u201ctinker\u2019s cant\u201d.\nEtimolox\u00eda.\nA palabra shelta aparece por primeira vez impresa en 1882 no libro \u201cThe Gypsies\u201d (Os xitanos) do \u201cxitan\u00f3logo\u201d Charles Leland, quen reclamou o descubrimento da \u201cquinta lingua c\u00e9ltica\u201d. A etimolox\u00eda da palabra foi obxecto de debate durante moito tempo pero os modernos estudosos do celtismo est\u00e1n convencidos que a palabra irlandesa \u201csi\u00fal\u201d (cami\u00f1ar) \u00e9 a s\u00faa ra\u00edz, ben a trav\u00e9s dun termo como \u201csi\u00falt\u00f3ir\u201d (un cami\u00f1ante) ou do adxectivo verbal \u201csi\u00falta\u201d (comp\u00e1rese con \u201can lucht si\u00fail\u201d \u201co pobo cami\u00f1ante\u201d, a expresi\u00f3n tradicional irlandesa para os Travellers).\nOrixes e historia.\nOs ling\u00fcistas estiveron documentando o shelta polo menos desde 1870, os primeiros traballos foron publicados entre 1880 e 1882 por Charles Leland. O experto en linguas c\u00e9lticas Kuno Meyer e o experto en roman\u00ed John Sampson est\u00e1n de acordo en que o shelta existe desde o s\u00e9culo XIII.\nNos primeiros per\u00edodos ling\u00fc\u00edsticos, non documentados, suponse que a comunidade Traveller era de fala irlandesa ata o per\u00edodo de expansi\u00f3n do biling\u00fc\u00edsmo en irland\u00e9s e hiberno-ingl\u00e9s (ou scots en Escocia), isto conduciuna a unha crioulizaci\u00f3n posiblemente cun estadio triling\u00fce. O idioma resultante \u00e9 co\u00f1ecido como \u201cshelta antigo\u201d e suponse que neste estadio a lingua presentaba trazos distintivos, como formas sint\u00e1cticas e morfol\u00f3xicas non inglesas, que actualmente non se atopan no shelta.\nPor mor da di\u00e1spora, hai diversas variedades de shelta. O shelta ingl\u00e9s est\u00e1 a sufrir unha crecente anglizaci\u00f3n mentres que o cant dos travellers americanos, que antes era sin\u00f3nimo de shelta aut\u00e9ntico, est\u00e1 actualmente case tan anglizado.\nTrazos ling\u00fc\u00edsticos.\nO soci\u00f3logo Sharon Gmelch describe a lingua dos Travellers como:\n\"Os Travelers irlandeses usan un barallete secreto co\u00f1ecido como gammon. \u00c9 usado principalmente para que non o entendan os forasteiros, especialmente durante as transacci\u00f3ns comerciais e en presenza da polic\u00eda. A maior\u00eda dos usuarios do gammon son lac\u00f3nicos e falan tan rapidamente que unha persoa que non sexa Traveler pode chegar \u00e1 conclusi\u00f3n que as palabras foron simplemente inventadas. A maior\u00eda das palabras do gammon form\u00e1ronse do ga\u00e9lico irland\u00e9s pola aplicaci\u00f3n de catro t\u00e9cnicas: cambio de orde, met\u00e1tese, adici\u00f3n de afixos e substituci\u00f3n. Pola primeira t\u00e9cnica, unha palabra irlandesa \u00e9 revirada para formar unha en gammon: \u201cmac\u201d, fillo en irland\u00e9s, pasa a \u201ckam\u201d en gammon. Pola segunda t\u00e9cnica, consoantes ou grupos de consoantes son transpostas. Coa terceira t\u00e9cnica, un son ou un grupo de sons calquera son usados como prefixo ou sufixo nunha palabra irlandesa. Alg\u00fans dos sons m\u00e1is frecuentemente usados son \u201cs\u201d, \u201cgr\u201d a \u201cg\u201d. Por exemplo, \u201cObair\u201d, traballar ou choio, dev\u00e9n en \u201cgruber\u201d en gammon. Por \u00faltimo, algunhas palabras do gammon form\u00e1ronse substitu\u00edndo unha consoante calquera ou un grupo de consoantes nunha palabra irlandesa. En anos recentes, incorpor\u00e1nronse palabras do moderno slang e do roman\u00ed (a lingua dos xitanos). A s\u00faa gram\u00e1tica e a sintaxe son inglesas. O primeiro vocabulario recollido dos travelers irlandeses foi publicado en 1808, onde se indicaba que o gammon data polo menos do 1700. A\u00ednda que moitos estudosos c\u00e9lticos, inclu\u00edndo o eminente Kuno Meyer, conclu\u00edron que \u00e9 moito m\u00e1is antigo.\"\nL\u00e9xico.\nAlgunhas das palabras do shelta foron disfrazadas usando t\u00e9cnicas do slang onde os sons son trocados de sitio (por exemplo \u201cgop\u201d, bico, do irland\u00e9s \u201cp\u00f3g\u201d) ou mediante a adici\u00f3n de sons (por exemplo \u201cgather\u201d, pai, do irland\u00e9s \u201cathair\u201d). Outros exemplos poden ser \u201clackeen\u201d, rapaza, do irland\u00e9s \u201ccail\u00edn\u201d e a palabra \u201crodas\u201d, porta, do irland\u00e9s \u201cdoras\u201d. \nTam\u00e9n ten un certo n\u00famero de termos l\u00e9xicos do roman\u00ed como \u201cgadje\u201d, non traveller, ou \u201ckushti\u201d, bo, a\u00ednda que os travellers non son roman\u00eds.\nGram\u00e1tica.\nO shelta comparte as principais caracter\u00edsticas sint\u00e1cticas do hiberno-ingl\u00e9s e a maior\u00eda das s\u00faas caracter\u00edsticas morfol\u00f3xicas como os plurais en \u2013s e os marcadores do tempo pasado. Comparaci\u00f3n:\nPr\u00e9stamos ling\u00fc\u00edsticos.\nAlgunhas palabras do shelta son compartidas pola maior\u00eda dos falantes do ingl\u00e9s, como \u201cbloke\u201d co significado de \u201cun home\u201d usada desde mediados do s\u00e9culo XIX, orixinariamente deriva da palabra irlandesa \u201cbuachaill\u201d, rapaz.\nOrtograf\u00eda.\nNon hai unha ortograf\u00eda est\u00e1ndar. Lingua maioritariamente oral, o shelta p\u00f3dese escribir usando unha ortograf\u00eda de estilo irland\u00e9s ou de estilo ingl\u00e9s. Por exemplo, a palabra \u201ccasado\u201d p\u00f3dese escribir \u201cl\u00f3sped\u201d ou \u201clohsped\u201d, a palabra \u201cmuller\u201d p\u00f3dese escribir \u201c\u201dbyohr\u201d ou \u201cbeoir\u201d.\nTextos comparados.\nAbaixo est\u00e1n as versi\u00f3ns da oraci\u00f3n \u201cNoso Pai\u201d en shelta de hai un s\u00e9culo, en shelta actual, en galego e en irland\u00e9s, para comparalas. A versi\u00f3n do shelta do s\u00e9culo XIX presenta un maior contido l\u00e9xico shelta que a versi\u00f3n do shelta actual. Ambas as versi\u00f3ns son adaptaci\u00f3ns de Hancock, quen salienta que a versi\u00f3n en shelta actual non \u00e9 exactamente representativa da pronunciaci\u00f3n actual en situaci\u00f3ns normais."}
{"id": "161433", "revid": "5863", "url": "https://gl.wikipedia.org/wiki?curid=161433", "title": "Roses", "text": "Roses \u00e9 un concello do nord\u00e9s de Espa\u00f1a, da comarca do Alt Empord\u00e0 na provincia de Xirona, Catalu\u00f1a. En pouco m\u00e1is de medio s\u00e9culo experimentou un r\u00e1pido crecemento debido ao turismo, pasando de 2.703 habitantes (1950) a 12.991 habitantes en 2000 e a 19.463 en 2008.\nLocalizaci\u00f3n e caracter\u00edsticas.\nEst\u00e1 situada na costa norte do Golfo de Roses, ao sur do cabo de Creus. \u00c9 un gran centro tur\u00edstico, con urbanizaci\u00f3ns, hoteis e praias e dous portos (pesqueiro e deportivo), e un lugar atractivo e de gran relevo dentro do sector setentrional da Costa Brava. A costa do municipio de Roses incl\u00fae unha longa praia de area e m\u00e1is cara ao leste un gran n\u00famero de calas, entre as cales destacan \"Canyelles Petites\", \"L'Almadrava\", \"Cap Norfeu\", \"Punta Falconera\", \"J\u00f3ncols\" e \"Montjoi\".\nA\u00ednda que o turismo \u00e9 a fonte principal da econom\u00eda, o sector primario tam\u00e9n ten presenza, coa agricultura (cultivo de oliveira e vi\u00f1a), e tam\u00e9n, a\u00ednda que m\u00e1is reducida, a pesca, xa que Roses ten o porto pesqueiro m\u00e1is destacado da costa do norte de Catalu\u00f1a."}
{"id": "161435", "revid": "5312", "url": "https://gl.wikipedia.org/wiki?curid=161435", "title": "Steve Albini", "text": "Steven Frank Albini, nado en Pasadena (California) o 22 de xullo de 1962, \u00e9 un enxe\u00f1eiro de son, produtor, m\u00fasico e xornalista musical estadounidense. Foi membro das bandas Big Black, Rapeman e Flour, e na actualidade toca en Shellac. \u00c9 fundador, dono e enxe\u00f1eiro de Electrical Audio, un complexo de estudios de gravaci\u00f3n situado en Chicago, e traballou con artistas coma Pixies, Nirvana, Cheap Trick, Electrelane, Scrawl e PJ Harvey entre outros.\nTraxectoria.\nPrimeiros anos.\nSteve Albini naceu en Pasadena, California, fillo de Gina (apelido de solteira Martinelli) e Frank Addison Albini. No seu certificado de nacemento, no espazo do seu segundo nome pon \"None\" (ning\u00fan), xa que os seus pais neg\u00e1ronse a deixalo en branco. Seu pai foi un investigador de fauna e Albini ten dous irm\u00e1ns m\u00e1is. Na s\u00faa mocidade a s\u00faa familia mudouse bastantes veces, antes de asentarse na cidade universitaria de Missoula, Montana en 1974. Albini \u00e9 italiano-americano e parte da s\u00faa familia procede da rexi\u00f3n do Piamonte no norte de Italia.\nMentres se recuperaba da rotura dunha perna, Albini comezou a tocar o baixo e foi a clases durante unha semana no instituto. Albini comezou a escoitar punk rock aos 14 ou 15 anos grazas a un compa\u00f1eiro da escola que lle ensinou aos Ramones durante unha excursi\u00f3n, e posteriormente mercar\u00eda todos os discos dos Ramones que ti\u00f1a dispo\u00f1ibles, e atribue a s\u00faa carreira musical a escoitar o seu primeiro \u00e1lbum. Albini dixo: \"desconcert\u00e1bame e emocion\u00e1bame m\u00fasica como a dos Ramones, Sex Pistols, Pere Ubu, Devo e todas esas inspitradoras bandas de punk contempor\u00e1neas sen querer intentar imitalas\".\nDurante a s\u00faa adolescencia Albini tocou en bandas como Just Ducky en Montana, Small Irregular Pieces of Aluminum en Chicago, Stations, e outro grupo da cal o selo Touch and Go/Quarterstick Records explicou \"el [Albini] estanos pagando para que non o digamos\".\nTras graduarse no Hellgate High School, Albini mudouse a Evanston, Illinois, para estudar no Medill School of Journalism na Universidade do Noroeste (NU), onde obtivo un grao de xornalismo. Albini dixo que estudou pintura na universidade con Ed Paschke, ao que chamou un educador brillante e \"unha das \u00fanicas persoas na universidade que realmente me ensinou algo\".\nNa \u00e1rea de Chicago Albini estivo activo como escritor en fanzines locais como \"Matter\" e \"Forced Exposure\", encarg\u00e1ndose da nova escena punk rock, e ga\u00f1\u00e1ndose unha reputaci\u00f3n pola iconoclasta natureza dos seus artigos. Nesa \u00e9poca comezou a gravar a m\u00fasicos e gravou o seu primeiro \u00e1lbum en 1981. Codirixiu o selo de Chicago Ruthless Records con John Kezdy de The Effigies e Jon Babbin (Criminal IQ Records). Segundo Albini, mantivo un \"traballo normal\" durante cinco anos ata 1987, traballando nun estudio fotogr\u00e1fico como artista de retoque fotogr\u00e1fico.\nBig Black (1981 - 1987).\nEn 1981 Albini formou Big Black mentres estaba na universidade do Noroeste, e gravou o EP \"Lungs\", o traballo de estrea da banda, publicado a trav\u00e9s do selo Ruthless Records que codirix\u00eda con Babbin e Kezdy. Albini tocou todos os instrumentos en \"Lungs\" ag\u00e1s o saxof\u00f3n, gravado polo seu amigo John Bohnen. O EP \"Bulldozer\" (1983) foi editado a trav\u00e9s dos selos Ruthless e Fever Records.\nJeff Pezzati e Santiago Durango, da banda de Chicago Naked Raygun, e o bater\u00eda de directo Pat Byrne un\u00edronse pouco despois, e o grupo, xunto cunha caixa de ritmos Roland TR-606 acreditada como \"Roland\", publicou o EP \"Racer-X\" en 1984, tras sa\u00edr de xira e fichar polo selo Homestead Records. Pezzati comezou a gravar o sinxelo \"Il Duce\" pero regresou ao seu grupo orixinal antes de rematar. Foi substitu\u00eddo no baixo por Dave Riley, co cal o grupo gravou o seu \u00e1lbum de estrea \"Atomizer\" (1986). A gravaci\u00f3n de \"Il Duce\" foi finalmente rematada con Riley como baixista. A banda tam\u00e9n lanzou o \u00e1lbum \"The Hammer Party\" mentres a\u00ednda estaba con Homestead, que \u00e9 unha recompilaci\u00f3n dos EP \"Lungs\" e \"Bulldozer\".\nBig Black deixou Homestead por Touch and Go Records a finais de 1985/principios de 1986, e gravou o EP \"Headache\" e o sinxelo de 7\" \"Heartbeat\" entre xu\u00f1o e agosto de 1986. Os dous traballos edit\u00e1ronse posteriormente nese mesmo ano, as\u00ed como o \u00e1lbum ao vivo \"Sound of Impact\", lanzado polo selo Not/Blast First. O seu libreto proporciona informaci\u00f3n sobre as influencias da banda; Albini citou a artistas como Ramones, The Birthday Party, The Stooges, Suicide, SPK, Minor Threat, Whitehouse, Link Wray, Pere Ubu, Chrome, Rudimentary Peni, The 4-Skins, Throbbing Gristle, Skrewdriver, The Ex, Minimal Man, U.S. Chaos, Gang Green, Tommi Stumpff, Swans e Bad Brains.\nEn 1987 a banda publicou o seu segundo \u00e1lbum de estudio, \"Songs About Fucking\", as\u00ed como o sinxelo de 7\" \"He's a Whore / The Model\", \u00e1mbolos dous a trav\u00e9s de Touch and Go. Big Black separouse despois dun per\u00edodo de longas xiras para promocionar \"Songs About Fucking\". Durango comezou a estudar dereito e converteuse en avogado.\nRapeman (1987 - 1988).\nAlbini formou Rapeman en 1987. A banda estaba composta por Albini (voces e guitarra) e os antigos membros de Scratch Acid Rey Washam (bater\u00eda) e David Wm. Sims (baixo). O grupo chamouse as\u00ed por un c\u00f3mic xapon\u00e9s e grupo desf\u00edxose despois do lanzamento dun EP, \"Budd\", e dun \u00e1lbum, \"Two Nuns and a Pack Mule\" (1988). Rapeman tam\u00e9n editou dous 7\", un deles a trav\u00e9s do Sub Pop Singles Club.\nNunha entrevista no ano 2020, Albini expresou o seu pesar polo nome da banda (violador en galego) e dixo \"foi unha elecci\u00f3n fr\u00edvola\", calific\u00e1ndoa de inconcebible e indefendible. Comparouno con facerse unha mala tatuaxe.\nShellac (1992 - presente).\nAlbini formou Shellac en 1992 cos seus compa\u00f1eiros Bob Weston (anteriormente en Volcano Suns), e Todd Trainer (de Rifle Sport, Breaking Circus e Brick Layer Cake). Inicialmente publicaron tres EPs: \"\", \"Uranus\" e \"The Bird is the Most Popular Finger\". Os dous primeiros foron a trav\u00e9s do selo Touch and Go, mentres que o terceiro foi publicado por Drag City.\nDous anos despois da s\u00faa formaci\u00f3n, o selo xapon\u00e9s NUX Organization lanzou un \u00e1lbum ao vivo s\u00f3 no Xap\u00f3n, \"Live in Tokyo\". A este segu\u00edronlle cinco \u00e1lbums de estudio: \"At Action Park\" (1994), \"Terraform\" (1998), \"1000 Hurts\" (2000), \"Excellent Italian Greyhound\" (2007) e \"Dude Incredible\" (2014).\nCarreira como enxe\u00f1eiro de gravaci\u00f3n.\nDende principios dos anos 90, Albini ten sido m\u00e1is reco\u00f1ecido polo seu traballo como produtor discogr\u00e1fico, a\u00edda que non lle gusta o termo e prefire non ser acreditado como tal nos libretos. Nos cr\u00e9ditos prefire o termo \"enxe\u00f1eiro de gravaci\u00f3n\".\nEn 2005 Albini estimaba que gravara entre 1 500 e 2 000 \u00e1lbums, a meirande parte deles de m\u00fasicos \"underground\". En 2018 as s\u00faas estimacii\u00f3ns medraran ata varios milleiros. Entre os artistas m\u00e1is destacados cos que Albini traballou at\u00f3panse: Foxy Shazam, Nirvana, Pixies, The Breeders, Godspeed You! Black Emperor, Mogwai, The Jesus Lizard, Don Caballero, PJ Harvey, The Wedding Present, Joanna Newsom, Superchunk, Low, Dirty Three, Jawbreaker, Neurosis, Cloud Nothings, Bush, Chevelle, Jimmy Page e Robert Plant (como Page and Plant), Helmet, Fred Schneider, The Stooges, Owls, Manic Street Preachers, Jarvis Cocker, The Cribs, The Fleshtones, Nina Nastasia, The Frames, The Membranes, Cheap Trick, Motorpsycho, Slint, mclusky, Labradford, Veruca Salt, Zao, The Auteurs e Spare Snare.\nMetodolox\u00eda.\nSegundo a opini\u00f3n de Albini, po\u00f1er a produtores a cargo de sesi\u00f3ns de gravaci\u00f3n a mi\u00fado acaba por estragar discos, mentres que o rol de enxe\u00f1eiro de gravaci\u00f3n \u00e9 solucionar problemas na captura do son dos m\u00fasicos, e non unha ameaza sobre o control do produto dos artistas.\nAs gravaci\u00f3ns de Albini foron analizadas por autores como Michael Azerrad, que tam\u00e9n \u00e9 m\u00fasico. No libro de 2001 \"Our Band Could Be Your Life: Scenes from the American Indie Underground, 1981\u20131991\", Azerrad describe o traballo de Albini no \u00e1lbum dos Pixies \"Surfer Rosa\": \"As gravaci\u00f3ns foron moi b\u00e1sicas e moi esixentes: Albini usou poucos efectos especiais; obtivo un son de guitarra agresivo, a mi\u00fado violento; e asegurouse de que a secci\u00f3n r\u00edtmica sonara como unha\".\nInfluencias.\nUnha influencia clave para Albini foi o produtor ingl\u00e9s John Loder, o cal se fixo famoso a finais dos 70 cunha reputaci\u00f3n de gravar \u00e1lbums rapidamente e dun xeito barato, pero cunha calidade distintiva e sensibilidade cara o son e a est\u00e9tica das bandas.\nAlbini mencionou admiraci\u00f3n polo etnomusic\u00f3logo Alan Lomax. Entre os seus compa\u00f1eiros, Albini ten loubado ao seu colaborador habitual, e tam\u00e9n membro de Shellac, Bob Weston, as\u00ed como a Brian Paulson e Matt Barnhart entre outros.\nElectrical Audio.\nAlbini mercou Electrical Audio, o seu estudio de gravaci\u00f3n persoal, en 1995. A principal raz\u00f3n para a compra foi a falta de privacidade para el e a s\u00faa muller. O seu anterior estudio estaba na s\u00faa casa, e finalmente acabou ocupando todas as habitaci\u00f3ns ag\u00e1s o dormitorio. Antes de facerse con Electrical Audio, Albini tivo un estudio no soto doutra residencia persoal. O m\u00fasico Robbie Fulks lembra a molestia de \"subir dous tramos de escaleiras todo o tempo dende a sala de gravac\u00f3n\" ata onde estaba Albini."}
{"id": "161436", "revid": "89787", "url": "https://gl.wikipedia.org/wiki?curid=161436", "title": "Veh\u00edculo", "text": "Un veh\u00edculo (do lat\u00edn \"vehiculum\") \u00e9 calquera instrumento que serve para transportar persoas, animais ou cousas dun lugar a outro. Pode ser motorizado ou non e circular por calquera medio (terrestre, mar\u00edtimo ou a\u00e9reo).\nCaracter\u00edsticas.\nTr\u00e1tase frecuentemente dun medio de transporte motorizado, pero a s\u00faa finalidade principal non sempre \u00e9 o transporte: \u00e9 o caso dos aparellos recreativos, os de obras p\u00fablicas, a maquinaria agr\u00edcola, os enxe\u00f1os militares...).\nVeh\u00edculos extraterrestres.\nAs axencias dedicadas \u00e1 exploraci\u00f3n aeroespacial como a Jet Propulsion Laboratory te\u00f1en creado veh\u00edculos para desprazarse en terreos doutros planetas como o ATHLETE (acr\u00f3nimo de \"All-Terrain Hex-Legged Extra-Terrestrial Explorer\")."}
{"id": "161437", "revid": "85894", "url": "https://gl.wikipedia.org/wiki?curid=161437", "title": "Flores, Fe\u00e1s, Aranga", "text": "Flores \u00e9 un lugar da parroquia de Fe\u00e1s no concello coru\u00f1\u00e9s de Aranga na comarca de Betanzos. O lugar est\u00e9ndese, con igual top\u00f3nimo, pola parroquia contigua de Santa Mar\u00eda de Ois no concello de Coir\u00f3s. A parte de Fe\u00e1s ti\u00f1a 6 habitantes no ano 2009 segundo datos do Instituto Nacional de Estad\u00edstica, dos cales 2 eran homes e 4 eran mulleres."}
{"id": "161438", "revid": "85894", "url": "https://gl.wikipedia.org/wiki?curid=161438", "title": "A Fonte, Fe\u00e1s, Aranga", "text": "A Fonte \u00e9 un lugar da parroquia de Fe\u00e1s no concello coru\u00f1\u00e9s de Aranga na comarca de Betanzos. Ti\u00f1a 7 habitantes no ano 2009 segundo datos do Instituto Nacional de Estad\u00edstica, dos cales 2 eran homes e 5 eran mulleres."}
{"id": "161439", "revid": "85894", "url": "https://gl.wikipedia.org/wiki?curid=161439", "title": "O Fontelo, Fe\u00e1s, Aranga", "text": "O Fontelo \u00e9 un lugar da parroquia de Fe\u00e1s no concello coru\u00f1\u00e9s de Aranga na comarca de Betanzos. Ti\u00f1a 4 habitantes no ano 2009 segundo datos do Instituto Nacional de Estad\u00edstica, dos cales 2 eran homes e 2 eran mulleres."}
{"id": "161440", "revid": "85894", "url": "https://gl.wikipedia.org/wiki?curid=161440", "title": "Framonce, Fe\u00e1s, Aranga", "text": "Framonce \u00e9 un lugar da parroquia de Fe\u00e1s no concello coru\u00f1\u00e9s de Aranga na comarca de Betanzos. Ti\u00f1a 4 habitantes no ano 2009 segundo datos do Instituto Nacional de Estad\u00edstica, dos cales 2 eran homes e 2 eran mulleres."}
{"id": "161441", "revid": "85894", "url": "https://gl.wikipedia.org/wiki?curid=161441", "title": "A Lagoa, Fe\u00e1s, Aranga", "text": "A Lagoa \u00e9 un lugar da parroquia de Fe\u00e1s no concello coru\u00f1\u00e9s de Aranga na Comarca de Betanzos. Ti\u00f1a 9 habitantes no ano 2009 segundo datos do Instituto Nacional de Estad\u00edstica, dos cales 5 eran homes e 4 eran mulleres."}
{"id": "161442", "revid": "89787", "url": "https://gl.wikipedia.org/wiki?curid=161442", "title": "Bicicleta de monta\u00f1a", "text": "Unha bicicleta de monta\u00f1a, tam\u00e9n chamada bicicleta todo terreo ou BTT, \u00e9 unha bicicleta apta para ser empregada en terreos accidentados. Foi inventada nos Estados Unidos como variante da bicicleta de ciclo cross e co\u00f1eceu unha gran popularidade en Espa\u00f1a na d\u00e9cada de 1990.\nCaracter\u00edsticas.\nPara responder satisfactoriamente ao uso que \u00e9 habitual nunha bicicleta de monta\u00f1a, os seus compo\u00f1entes deben ser especialmente resistentes aos esforzos mec\u00e1nicos e tam\u00e9n \u00e1 acci\u00f3n da auga e da lama. As bicicletas de monta\u00f1a contan con sistemas de cambio de velocidades especialmente amplos para adaptar o pedaleo \u00e1s diversas variaci\u00f3ns do terreo.\nO 60 % das bicicletas vendidas en todo o mundo dende 1985 son de monta\u00f1a, a\u00ednda que s\u00f3 a metade chega a rodar sobre cami\u00f1os de terra."}
{"id": "161443", "revid": "1131", "url": "https://gl.wikipedia.org/wiki?curid=161443", "title": "Fontelo", "text": "O top\u00f3nimo galego e portugu\u00e9s Fontelo pode referirse a:"}
{"id": "161447", "revid": "98629", "url": "https://gl.wikipedia.org/wiki?curid=161447", "title": "Closer to the Edge", "text": "\"Closer to the Edge\" \u00e9 un sinxelo da banda estadounidense de rock alternativo 30 Seconds to Mars, editado o 31 de maio do 2010. Est\u00e1 sacado do seu \u00e1lbum \"This Is War\" e foi producido pola banda, con coproduci\u00f3n de Flood."}
{"id": "161449", "revid": "1131", "url": "https://gl.wikipedia.org/wiki?curid=161449", "title": "Bicicleta est\u00e1tica", "text": "Unha bicicleta est\u00e1tica \u00e9 un aparello de ximnasio que simula o movemento dunha bicicleta.\nTipos.\nHai varios tipos:\nUtil\u00edzase un freo que emprega o rozamento mec\u00e1nico ou magn\u00e9tico para opo\u00f1erse \u00e1 forza exercida sobre a bicicleta. Ademais ten unha roda cunha masa considerable que fai as funci\u00f3ns dun volante de inercia, e que serve para suavizar o pedaleo."}
{"id": "161450", "revid": "56817", "url": "https://gl.wikipedia.org/wiki?curid=161450", "title": "UK Channel Boredom", "text": "\"UK Channel Boredom\" \u00e9 un sinxelo da banda de rock alternativo galesa Manic Street Preachers, sacado dun flexi-disc de 7 polgadas distribu\u00eddo gratuitamente nas edici\u00f3ns de marzo de 1990 de dous fancines, \"Hopelessly Devoted\" e \"Goldmining\". A primeira canci\u00f3n do disco era \"I Wonder What the Trouble Is\", interpretada pola banda indie The Laurens. Fix\u00e9ronse 1000 copias do disco."}
{"id": "161451", "revid": "56817", "url": "https://gl.wikipedia.org/wiki?curid=161451", "title": "Supply and Demand", "text": "\"Supply and Demand\" \u00e9 un sinxelo da banda sueca The Hives, editado o 24 de setembro do 2001 e tirada do seu \u00e1lbum \"Veni Vidi Vicious\". Aparece tam\u00e9n no seu \u00e1lbum recompilatorio \"Your New Favourite Band\"."}
{"id": "161452", "revid": "56817", "url": "https://gl.wikipedia.org/wiki?curid=161452", "title": "The Outsider", "text": "\"The Outsider\" \u00e9 un sinxelo da banda estadounidense de rock alternativo A Perfect Circle, editado en marzo do ano 2004 e sacada do seu segundo \u00e1lbum, \"Thirteenth Step\". Fix\u00e9ronse d\u00faas remesturas do tema para o \u00e1lbum \"aMOTION\", o \"Frosted Yogurt mix\" feito por James Iha e o \"Apocalypse mix\" por Danny Lohner. Esta \u00faltima foi inclu\u00edda na banda sonora da pel\u00edcula \"Resident Evil: Apocalypse\", co t\u00edtulo \"Resident Renholder mix\", e tam\u00e9n na da serie \"Prison Break\" co seu nome orixinal. The \"Resident Renholder Mix\" of the song was featured in the premiere trailer for Resident Evil: Afterlife. O tema tam\u00e9n aparece no videoxogo musical \"Guitar Hero: Warriors of Rock\" como canci\u00f3n xogable."}
{"id": "161453", "revid": "85894", "url": "https://gl.wikipedia.org/wiki?curid=161453", "title": "Ribadevila, Fe\u00e1s, Aranga", "text": "Ribadevila \u00e9 un lugar da parroquia de Fe\u00e1s no concello coru\u00f1\u00e9s de Aranga na comarca de Betanzos. Ti\u00f1a 4 habitantes no ano 2009 segundo datos do Instituto Nacional de Estad\u00edstica, dos cales 1 era home e 4 eran mulleres."}
{"id": "161454", "revid": "785", "url": "https://gl.wikipedia.org/wiki?curid=161454", "title": "Ribadevila", "text": "Co top\u00f3nimo Ribadevila podemos atopar os lugares de:"}
{"id": "161455", "revid": "85894", "url": "https://gl.wikipedia.org/wiki?curid=161455", "title": "A Torre, Fe\u00e1s, Aranga", "text": "A Torre \u00e9 un lugar da parroquia de Fe\u00e1s no concello coru\u00f1\u00e9s de Aranga na comarca de Betanzos. Ti\u00f1a 1 habitantes no ano 2009 segundo datos do Instituto Nacional de Estad\u00edstica, dos cales 1 era home e 0 eran mulleres."}
{"id": "161457", "revid": "56817", "url": "https://gl.wikipedia.org/wiki?curid=161457", "title": "If Only", "text": "\"If Only\" \u00e9 un sinxelo promocional da banda estadounidense Queens of the Stone Age, aparecido a finais de 1998 e sacado do seu \u00e1lbum de estrea, \"Queens of the Stone Age\". A canci\u00f3n regravouse a partir dun tema previo, \"If Only Everything\". Un anaco da canci\u00f3n pode escoitarse na pel\u00edcula de terror \"Wrong Turn\"."}
{"id": "161458", "revid": "98629", "url": "https://gl.wikipedia.org/wiki?curid=161458", "title": "Down Rodeo", "text": "\"Down Rodeo\" \u00e9 un sinxelo promocional da banda estadounidense Rage Against the Machine enviado a varias emisoras de radio estadounidenses. A canci\u00f3n foi collida do seu \u00e1lbum, \"Evil Empire\", e nun principio \u00eda ser o seu terceiro sinxelo, a\u00ednda que finalmente non se editou nin se rodou videoclip para a mesma. \"Down Rodeo\" estreouse nun concerto segredo o 19 de abril de 1996 no Dragonfly nos \u00c1nxeles."}
{"id": "161459", "revid": "98629", "url": "https://gl.wikipedia.org/wiki?curid=161459", "title": "Bicicleta de estrada", "text": "Unha bicicleta de estrada ou de carreiras \u00e9 un tipo de bicicleta especialmente dese\u00f1ado para o seu uso sobre pavimento liso.\nCaracter\u00edsticas.\nO dese\u00f1o das bicicletas de estrada proporci\u00f3nalles un peso menor do habitual. A xeometr\u00eda dos cadros e o uso de guiadores de perfil ca\u00eddo determinan unha postura de pedaleo co torso entre 30\u00ba e 45\u00ba coa horizontal, especialmente axeitada para os recorridos longos sobre asfalto. A postura das mans obriga a levar os brazos e os c\u00f3bados nunha posici\u00f3n pouco forzada, apta para percorridos longos sen fatiga.\nAs bicicletas de estrada adoitan ter entre 14 e 16 velocidades. Esta relaci\u00f3n e o talle das rodas, que normalmente son de 28\", fana apta para desenvolver grandes velocidades. Os pneum\u00e1ticos estreitos e as cubertas con pouco relevo proporcionan unha rodadura m\u00e1is lixeira pero tam\u00e9n menos segura, especialmente sobre pavimentos h\u00famidos."}
{"id": "161460", "revid": "4576", "url": "https://gl.wikipedia.org/wiki?curid=161460", "title": "Lingua quechua", "text": ""}
{"id": "161462", "revid": "5863", "url": "https://gl.wikipedia.org/wiki?curid=161462", "title": "Manuel de Prado Mari\u00f1o", "text": "Manuel Francisco de Prado Mari\u00f1o, nado o 27 de setembro de 1772 na parroquia de Santa Mar\u00eda a Real de Sar de Santiago de Compostela e finado o 19 de xaneiro de 1822 na mesma cidade, foi un escultor galego do neoclasicismo.\nFoi o irm\u00e1n m\u00e1is novo do arquitecto Melchor de Prado y Mari\u00f1o.\nTraxectoria.\nFillo de Andr\u00e9 de Prado e de Xosefa Mari\u00f1o. Estivo casado con Manuela Monroy que lle dar\u00eda \u00e1 s\u00faa filla Ramona (tiveron outros que morreron cedo) e con Juana Rey coa que ter\u00e1 a Socorro (tam\u00e9n ter\u00e1 outra filla que non sobrevir\u00e1).\nTanto seu pai como o seu av\u00f3 materno, Andr\u00e9 Ignacio Mari\u00f1o, foron artes\u00e1ns de sona no \u00e1mbito comarcal. Manuel de Prado Mari\u00f1o dar\u00eda os seus primeiros pasos no obradoiro paterno. Formarase na escola de debuxo da Real Sociedade Econ\u00f3mica de Amigos do Pa\u00eds de Santiago onde recibir\u00e1 clases, entre outros, de Miguel Ferro Caaveiro. Foi profesor na Academia de Belas Artes de San Fernando.\nObras.\nMoi cedo esculpiu d\u00faas obras de gran beleza: o San Bieito da igrexa de San Bieito do Campo, con claras influencias no seu tratamento e expresi\u00f3n de Xos\u00e9 Ferreiro e a delicada figura da Concepci\u00f3n na igrexa de Santa Mar\u00eda do Cami\u00f1o da mesma cidade, de silueta praxiteliana e composici\u00f3n helicoidal. Na primeira igrexa salienta tam\u00e9n un San Francisco de As\u00eds subido a un retablo sobre unha nube e entre dous anxos.\nDe menor exquisitez son as estatuas e o paso procesional do Encontro para o venres santo. Encarg\u00e1ronselle na s\u00faa propia parroquia as esculturas e o monumento que concibe en orde d\u00f3rica.\nA s\u00faa realizaci\u00f3n m\u00e1is espectacular \u00e9 o conxunto constitu\u00eddo polos nove retablos que, en 1806, lle encarga a confrar\u00eda das Benditas \u00c1nimas do Purgatorio, cun importante programa icon\u00f3gr\u00e1fico ao redor do prendemento, paix\u00f3n, morte e resurrecci\u00f3n de Xesucristo. Obra en estuco que envolve o espazo interior da Capela de \u00c1nimas e onde se trasluce unha forza expresiva que lembra ao barroco.\nDel son tam\u00e9n o Retablo do Bo Xes\u00fas da Catedral de Lugo, o retablo maior da igrexa de Santiago de Vilamar\u00edn, a Virxe do Rosario da igrexa parroquial de Santiago en Padr\u00f3n e, probablemente, un San Mauro na devandita igrexa de San Bieito do Campo."}
{"id": "161463", "revid": "56817", "url": "https://gl.wikipedia.org/wiki?curid=161463", "title": "Tetraclinis", "text": "Tetraclinis \u00e9 un x\u00e9nero de con\u00edferas, da familia das cupres\u00e1ceas, que ten s\u00f3 unha especie, Tetraclinis articulata. \u00c9 unha planta nativa do noroeste africano, onde medra na Cordilleira do Atlas de Marrocos, Alxeria e Tunisia. Hai d\u00faas pequenas poboaci\u00f3ns europeas en Malta (da que \u00e9 \u00e1rbore nacional) e preto de Cartagena, no sueste da pen\u00ednsula Ib\u00e9rica.\n\u00c9 unha \u00e1rbore monoica relativamente pequena, de 6 a 15 metros, a\u00ednda que raramente chega \u00f3s 20 m, de crecemento lento. A s\u00faa copa \u00e9 estreita, aovada ou c\u00f3nica, xa que as s\u00faas ramas principais est\u00e1n ergueitas. O cono ten catro valvas ou escamas lignificadas e opostas."}
{"id": "161464", "revid": "736", "url": "https://gl.wikipedia.org/wiki?curid=161464", "title": "Tetraclinis articulata", "text": ""}
{"id": "161466", "revid": "85894", "url": "https://gl.wikipedia.org/wiki?curid=161466", "title": "O Torreiro, Fe\u00e1s, Aranga", "text": "O Torreiro \u00e9 un lugar da parroquia de Fe\u00e1s no concello coru\u00f1\u00e9s de Aranga na comarca de Betanzos. Ti\u00f1a 2 habitantes no ano 2009 segundo datos do Instituto Nacional de Estad\u00edstica, dos cales 0 eran homes e 2 eran mulleres."}
{"id": "161467", "revid": "1888", "url": "https://gl.wikipedia.org/wiki?curid=161467", "title": "O Torreiro", "text": "Co top\u00f3nimo O Torreiro podemos referirnos a dous lugares de Galicia:"}
{"id": "161468", "revid": "85894", "url": "https://gl.wikipedia.org/wiki?curid=161468", "title": "A Aldea de Arriba, San Vicente de Fervenzas, Aranga", "text": "A Aldea de Arriba \u00e9 un lugar da parroquia de San Vicente de Fervenzas no concello coru\u00f1\u00e9s de Aranga na comarca de Betanzos. Ti\u00f1a 19 habitantes no ano 2009 segundo datos do Instituto Nacional de Estad\u00edstica, dos cales 9 eran homes e 10 eran mulleres."}
{"id": "161469", "revid": "1131", "url": "https://gl.wikipedia.org/wiki?curid=161469", "title": "A Aldea", "text": ""}
{"id": "161482", "revid": "65040", "url": "https://gl.wikipedia.org/wiki?curid=161482", "title": "Consci\u00eancia Humana", "text": "Consci\u00eancia Humana \u00e9 un grupo de rap brasileiro, formado na cidade de S\u00e3o Paulo, m\u00e1is especificamente en S\u00e3o Mateus, no ano 1990. \u00c9 co\u00f1ecido polas s\u00faas letras duras; os seus membros sufriron ameazas de morte por parte da polic\u00eda e tiveron unha forte disputa cun antigo capit\u00e1n da PM, Conte Lopes, actual deputado polo PPB.\nHistoria.\nO grupo foi formado en 1990, na Zona Leste de S\u00e3o Paulo, polos integrantes Preto Aplick, W.G.I. e DJ Andermad (formadores do Grupo e da Posse DRR). En 1992, Andermad deixou o grupo e criou o Grupo Gang Selvagem, despois DJ Adriano foi convidado a participar en Consci\u00eancia Humana. DJ Adriano ficou no grupo durante doce anos, entre 1992 e 2004, cando se foi e no seu lugar foi contratado DJ Master Jay, ex-integrante de Sistema Negro. No entanto, Master Jay quedou un ano m\u00e1is e logo foi substitu\u00eddo polo DJ e produtor musical Luis.\nEn 1992, Consci\u00eancia participou na colect\u00e1nea \"Projeto Rap Brasil\", cos temas \"Navio Negreiro\" e \"Cidade Sem Lei\", que comezaron a ser tocados na R\u00e1dio Metropolitana FM. O grupo publicou o seu primeiro disco en 1994, chamado \"Enxergue Seus Pr\u00f3prios Erros\", onde foron presentadas canci\u00f3ns de \u00e9xito como \"T\u00e1 na Hora\" e \"Sangue B\". Dous anos despois, CH montou o seu propio selo discogr\u00e1fico, chamado D.D.R Produ\u00e7\u00f5es, onde, coa axuda de Porte Ilegal, lanzaron o single \"Lei da Periferia\".\nNo ano seguinte, co seu propio selo, publicouse o segundo \u00e1lbum do grupo, titulado \"Entre a Adolesc\u00eancia e o Crime\", con temas como \"Lembran\u00e7as\", \"Amigo de Inf\u00e2ncia\" e \"Viagem\". En 1999, foi gravado o primeiro videoclip, da peza \"Entre a Adolesc\u00eancia e o Crime\". No 2001 produciuse a uni\u00f3n dos grupos Consci\u00eancia Humana, De Menos Crime e Unegro, que deu orixe a Homens Cr\u00e2nios, que lanzaron o \u00e1lbum \"D.R.R Invandindo o Sistema\".\nNo 2003, o grupo foi convidado polo selo Z\u00e2mbia Fonogr\u00e1fica para gravar o seu terceiro \u00e1lbum, \"Agonia do Morro\". Este contou coa participaci\u00f3n de artistas como Beth Carvalho, Fac\u00e7\u00e3o Central, De Menos Crime, Trilha Sonora do Gueto, entre outros."}
{"id": "161483", "revid": "1410", "url": "https://gl.wikipedia.org/wiki?curid=161483", "title": "Hoth", "text": "Hoth \u00e9 un planeta ficticio da serie Star Wars. Tr\u00e1tase dun planeta xeado que non pos\u00fae ning\u00fan tipo de vexetaci\u00f3n, sendo o planeta natal dos Wampas e o lugar onde aconteceu a Batalla de Hoth, un dos conflitos da Guerra Civil Gal\u00e1ctica."}
{"id": "161484", "revid": "89787", "url": "https://gl.wikipedia.org/wiki?curid=161484", "title": "Jeff &quot;Swampy&quot; Marsh", "text": "Jeff \"Swampy\" Marsh, nado o 9 de decembro de 1960 en Santa Monica (California), \u00e9 un director de televisi\u00f3n, produtor, realizador de storyboards e actor de voz estadounidense relacionado con varias series de animaci\u00f3n.\nTraxectoria.\nComezou no mundo da animaci\u00f3n traballando realizando fondos de animaci\u00f3n na serie \"The Simpsons\". Entre 1993 e 1996 foi escritor e director na serie \"A vida moderna de Rocko\", onde coincidiu con Dan Povenmire, con quen xa traballara nos Simpsons, e xuntos concibiron nesa \u00e9poca a serie \"Phineas and Ferb\" que presentaron a varias cadeas que a rexeitaron. En 1996 estableceuse en Londres, traballou en varias series de animaci\u00f3n como \"O carteiro Pat\" e \"Bounty Hamster\". En 2005 Dan Poverine presentou \"Phineas and Ferb\" \u00e1 Disney que pediu a reallizaci\u00f3n dun episodio piloto de 11 minutos, logo despois de contactar con Marsh este volve aos Estados Unidos para a realizaci\u00f3n do episodio, tras velo danlle o pl\u00e1cet para realizaren 26 episodios, emit\u00edndose finalmente o piloto o 17 de agosto de 2007 que viron 10.8 mill\u00f3ns de espectadores en Disney Channel, a serie em\u00edtese regularmente a partir do 1 de xaneiro de 2008, Swampy ademais de produtor executivo d\u00e1lle voz ao personaxe do Major Francis Monogram."}
{"id": "161487", "revid": "89787", "url": "https://gl.wikipedia.org/wiki?curid=161487", "title": "The Secret Life of the American Teenager", "text": "The Secret Life of the American Teenager \u00e9 unha serie de televisi\u00f3n creada por Brenda Hampton.\nDesenvolvemento.\nA serie emitiuse por primeira vez na canle ABC Family o 1 de xullo de 2008., renovado por unha segunda tempada de 24 episodios o 9 de febreiro de 2009 que comezou a se emitir o 22 de xu\u00f1o de 2009. O 7 de xu\u00f1o de 2010 comezou a terceira tempada. \nArgumento.\nA primeira tempada c\u00e9ntrase nas relaci\u00f3ns entre familias e amigos e como elas se poden complicar co embarazo da adolescente Amy Juergens, interpretado por Shailene Woodley. Na segunda tempada, Amy Juergens debe facer fronte ao seu papel de nai conxug\u00e1ndoo co instituto, e como iso infl\u00fae nas s\u00faas relaci\u00f3ns coa familia e amigos.\nRecepci\u00f3n.\nA serie en xeral recibiu cr\u00edticas negativas cando comezou a emitirse, por\u00e9n foi ben recibida por mulleres e adolescentes. O episodio piloto bateu a marca de audiencia da ABC Family chegando aos 2.820.000 espectadores, o episodio final da primeira tempada tivo 4.5 mill\u00f3ns de espectadores. A segunda tempada tivo mellores cr\u00edticas, e abriu con 4.680.000 espectadores., a mediados de tempada chegou \u00e1 s\u00faa maior audiencia entre os 12 e 34 anos con m\u00e1is de tres mill\u00f3ns de espectadores.\nA serie levou un Premio Teen Choice na s\u00faa primeira tempada, e deu lugar ao libro \"The Secret Diary of Ashley Juergens\"."}
{"id": "161488", "revid": "56817", "url": "https://gl.wikipedia.org/wiki?curid=161488", "title": "In the Fishtank 9", "text": "In the Fishtank 9 \u00e9 un \u00e1lbum recompilatorio editado polo selo independente holand\u00e9s In the Fishtank, onde aparecen as bandas Sonic Youth, Instant Composers Pool e The Ex. Foi lanzado no mes de xullo do 2001."}
{"id": "161489", "revid": "98629", "url": "https://gl.wikipedia.org/wiki?curid=161489", "title": "The Whitey Album", "text": "The Whitey Album \u00e9 o \u00fanico \u00e1lbum editado por Ciccone Youth, un proxecto paralelo dos membros de Sonic Youth Steve Shelley, Kim Gordon, Lee Ranaldo e Thurston Moore, co de Minutemen/fIREHOSE Mike Watt. Foi lanzado o 1 de marzo de 1988 a trav\u00e9s do selo Enigma Records."}
{"id": "161490", "revid": "29398", "url": "https://gl.wikipedia.org/wiki?curid=161490", "title": "Aritz Aduriz", "text": "Aritz Aduriz Zubeldia, nado en Donostia o 11 de febreiro de 1981, \u00e9 un futbolista vasco. Xoga de dianteiro centro e o seu actual equipo \u00e9 o Athletic Club da Primeira Divisi\u00f3n Espa\u00f1ola.\nDestaca pola s\u00faa entrega e o seu xogo de costas \u00e1 porter\u00eda, as\u00ed como pola s\u00faa habilidade para o remate de cabeza.\nTraxectoria.\nSelecci\u00f3n nacional.\nXogou catro partidos amigables coa selecci\u00f3n de Euskadi nos que anotou tres goles.\nO 4 de outubro de 2010 entrou por primeira vez na convocatoria da selecci\u00f3n espa\u00f1ola da man de Vicente del Bosque. O 9 de outubro de 2010 debuta contra Lituania no Helm\u00e1ntico en partido de clasificaci\u00f3n para a Eurocopa 2012.\nEstat\u00edsticas.\n\"Actualizado o 2 de outubro de 2010.\""}
{"id": "161491", "revid": "98629", "url": "https://gl.wikipedia.org/wiki?curid=161491", "title": "Deep Throat (filme)", "text": "Deep Throat, que poder\u00eda traducirse ao galego como \"Gorxa profunda\", \u00e9 un importante filme pornogr\u00e1fico estadounidense.\nCaracter\u00edsticas.\nFoi estreada o 12 de xu\u00f1o de 1972, escrita e dirixida por Gerard Damiano e protagonizada pola actriz Linda Lovelace. Foi exhibida en todo tipo de salas cinematogr\u00e1ficas, (non s\u00f3 nas salas X) e \u00e9 probabelmente a pel\u00edcula pornogr\u00e1fica m\u00e1is exitosa e influente de todos os tempos. Tam\u00e9n foi extraordinariamente rend\u00edbel, considerando o baixo orzamento de produci\u00f3n en relaci\u00f3n coas ganancias.\nSinopse.\nLinda \u00e9 unha muller infeliz que xa tentou de todo en termos de sexo, por\u00e9n xamais conseguiu lograr o orgasmo. Frustrada e sen outra alternativa, decide consultar o Dr. Young, que descobre o seu problema: o cl\u00edtoris de Linda local\u00edzase no fondo da gorxa, e polo tanto debe encontrar un pene grande abondo para penatrala por v\u00eda oral, proporcionando o tan esperado orgasmo."}
{"id": "161499", "revid": "5863", "url": "https://gl.wikipedia.org/wiki?curid=161499", "title": "Cordal do Atlas", "text": "O Cordal do Atlas \u00e9 un sistema monta\u00f1oso que percorre os estados norteafricanos de Tunisia, Alxeria e Marrocos, actuando de barreira entre o mar Mediterr\u00e1neo e o deserto do S\u00e1hara. O seu punto m\u00e1is alto \u00e9 o monte Toubkal, con 4.167 metros de altitude, situado ao suroeste de Marrocos.\nA s\u00faa formaci\u00f3n foi consecuencia da colisi\u00f3n entre as placas africana e euroasi\u00e1tica durante a oroxenia alpina, na era cenozoica.\nObras art\u00edsticas como o filme \"Mimosas\" (\u00d3liver Laxe, 2019) ou o libro \"No colo do Atlas. Contos de Marrocos\" de Richard Hughes, traducido \u00f3 galego por R. Tato Plaza en 1989 (Xuvenil Alfaguara), te\u00f1en lugar nas s\u00faas paisaxes."}
{"id": "161500", "revid": "1131", "url": "https://gl.wikipedia.org/wiki?curid=161500", "title": "Galer\u00eda de imaxes de Chandebrito, Nigr\u00e1n", "text": "San Xos\u00e9 de Chandebrito \u00e9 unha parroquia que se localiza no concello de Nigr\u00e1n."}
{"id": "161502", "revid": "16394", "url": "https://gl.wikipedia.org/wiki?curid=161502", "title": "Cordilleira do Atlas", "text": ""}
{"id": "161503", "revid": "16394", "url": "https://gl.wikipedia.org/wiki?curid=161503", "title": "Montes Atlas", "text": ""}
{"id": "161505", "revid": "1987", "url": "https://gl.wikipedia.org/wiki?curid=161505", "title": "Michael Caine", "text": "Maurice Joseph Micklewhite, co\u00f1ecido como Michael Caine, nado en Londres o 14 de marzo de 1933, \u00e9 un actor brit\u00e1nico, ga\u00f1ador dos premios \u00d3scar, Globo de Ouro e BAFTA."}
{"id": "161509", "revid": "6939", "url": "https://gl.wikipedia.org/wiki?curid=161509", "title": "O Leo i Arremec\u00e1ghona!!!", "text": ""}
{"id": "161511", "revid": "75439", "url": "https://gl.wikipedia.org/wiki?curid=161511", "title": "The Three Stooges", "text": "The Three Stooges foi un grupo c\u00f3mico norteamericano activo entre 1925 e 1970, co\u00f1ecidos polas numerosas curtas que realizaron ao longo da s\u00faa carreira. \nCompo\u00f1entes.\nO conxunto co\u00f1eceu varias formaci\u00f3ns, o tr\u00edo orixinal comp\u00fa\u00f1ano Moe Howard, Shemp Howard e Larry Fine; Curly Howard substitu\u00edu a Shemp cando este marchou en 1932 pero volveu logo de Curly sufrir un accidente vascular cerebral en 1946. Despois da morte de Shemp por un ataque ao coraz\u00f3n en 1955 chegou Joe Besser no seu lugar ata a s\u00faa substituci\u00f3n en 1958 por Joe DeRita.\nCaracter\u00edsticas.\nO grupo baseaba a s\u00faa comicidade na violencia f\u00edsica e o xogo verbal, malia que o primeiro que fixeron para a gran pantalla foi unha longametraxe, \"Soup to Nuts\" en 1930, fix\u00e9ronse famosos polas s\u00faas curtas, en total foron 190, de aproximadamente 16 minutos cada unha, que se estrearon no cine e logo pasaron pola televisi\u00f3n, contribu\u00edndo ao mantemento da s\u00faa popularidade en moitos pa\u00edses do mundo."}
{"id": "161512", "revid": "89787", "url": "https://gl.wikipedia.org/wiki?curid=161512", "title": "Naranjito", "text": "Naranjito foi a mascota da Copa Mundial de F\u00fatbol organizada por Espa\u00f1a no ano 1982.\nCaracter\u00edsticas.\nA mascota foi creada polos publicitarios Mar\u00eda Dolores Salto e Jos\u00e9 Mar\u00eda Mart\u00edn Pacheco , en Sevilla. O personaxe representaba unha laranxa, froito t\u00edpico da zona do Pa\u00eds Valenciano e Andaluc\u00eda, vestida co uniforme da selecci\u00f3n de f\u00fatbol de Espa\u00f1a e cun bal\u00f3n deste deporte debaixo do brazo esquerdo."}
{"id": "161513", "revid": "89787", "url": "https://gl.wikipedia.org/wiki?curid=161513", "title": "InfoV\u00eda", "text": "InfoV\u00eda foi unha rede inform\u00e1tica paralela a Internet creada por Telef\u00f3nica en 1995 e desenvolvida baixo o protocolo TCP/IP, de forma que se pod\u00eda acceder a Internet a trav\u00e9s dela. Debido ao seu alto custo e baixa calidade do servizo, a finais de 1998 desaparecer\u00eda deixando paso a InfoV\u00eda Plus."}
{"id": "161520", "revid": "1131", "url": "https://gl.wikipedia.org/wiki?curid=161520", "title": "Universidade de Copenhague", "text": "A Universidade de Copenhaguen, en dinamarqu\u00e9s \"K\u00f8benhavns Universitet\", \u00e9 a meirande e m\u00e1is antiga universidade e instituto de investigaci\u00f3n de Dinamarca.\nHistoria e caracter\u00edsticas.\nFoi fundada en 1479, e en 2010 contaba con arredor de 37.000 estudantes, a maior\u00eda mulleres (o 59%), e con m\u00e1is de 7.000 empregados. A Universidade conta con diversos campus distribu\u00eddas na cidade de Copenhaguen e na \u00e1rea metropolitana (Stor K\u00f8benhavn). Os m\u00e1is dos cursos son impartidos en lingua dinamarquesa, malia que tam\u00e9n existe oferta en ingl\u00e9s, e m\u00e1is reducida en alem\u00e1n. A Universidade ten case 3.000 estudantes estranxeiros, metade dos cales prove\u00f1en doutros pa\u00edses n\u00f3rdicos."}
{"id": "161521", "revid": "56817", "url": "https://gl.wikipedia.org/wiki?curid=161521", "title": "Juniperus navicularis", "text": "Juniperus navicularis Gand. \u00e9 unha planta arbustiva do x\u00e9nero dos xenebreiros, encadrada na familia Cupressaceae. Vive exclusivamente en areais costeiros portugueses.\nDescrici\u00f3n.\n\u00c9 un arbusto dioico de ata 2 metros de altura. As follas son aciculares, e de 4 a 12\u00a0mm de longo e arredor de 1\u00a0mm de largo, co \u00e1pice redondeado e cun mucr\u00f3n . As follas x\u00fantanse na base en verticilos de tres, xeralmente. Te\u00f1en un nervio central verde moi marcado e, \u00e1s beiras, aparecen d\u00faas bandas estom\u00e1ticas de cor abrancazada na cara.\nOs conos, denominados g\u00e1lbulos, son moi pequenos e te\u00f1en aspecto de baga. Aparecen de xeito axilar. A s\u00faa cor var\u00eda dende os estadios xuven\u00eds onde vai do amarelo \u00f3 vermello, \u00f3s estadios adultos onde a cor \u00e9 casta\u00f1a."}
{"id": "161522", "revid": "85894", "url": "https://gl.wikipedia.org/wiki?curid=161522", "title": "Boqueix\u00f3n, San Vicente de Fervenzas, Aranga", "text": "Boqueix\u00f3n \u00e9 un lugar da parroquia de San Vicente de Fervenzas no concello coru\u00f1\u00e9s de Aranga na comarca de Betanzos. Ti\u00f1a 2 habitantes no ano 2009 segundo datos do Instituto Nacional de Estad\u00edstica, dos cales 1 era home e 1 era muller."}
{"id": "161523", "revid": "56817", "url": "https://gl.wikipedia.org/wiki?curid=161523", "title": "Boqueix\u00f3n (hom\u00f3nimos)", "text": "O top\u00f3nimo galego Boqueix\u00f3n pode referirse a:"}
{"id": "161535", "revid": "56817", "url": "https://gl.wikipedia.org/wiki?curid=161535", "title": "H.", "text": "\"H.\" \u00e9 un sinxelo da banda estadounidense de metal progresivo Tool, editado como segundo sinxelo do seu \u00e1lbum \"\u00c6nima\" en marzo de 1997. Acadou o n\u00famero na lista estadounidense \"Mainstream Rock Tracks\".\nO seu t\u00edtulo mentres traballaban nela era \"Half Empty\"."}
{"id": "161536", "revid": "23204", "url": "https://gl.wikipedia.org/wiki?curid=161536", "title": "Tokusatsu", "text": "Tokusatsu (\"\u7279\u64ae\") \u00e9 a palabra xaponesa para denominar os efectos especiais e que f\u00f3ra do Xap\u00f3n identifica os filmes e series xaponesas que fan un considerable uso dos efectos especiais como filmes ou series de imaxe real tales como os de superheroes, como son as series de Metal Hero; kaijus como Godzilla; as de mecha, como Giant Robot ou aquelas produci\u00f3ns que combinan dous ou m\u00e1is destes x\u00e9neros, como Ultraman ou Super Sentai. En xeral abrangue temas que te\u00f1en que ver coa ficci\u00f3n cient\u00edfica, fantas\u00eda e terror. Constit\u00fae unha das formas de entretemento m\u00e1is populares do Xap\u00f3n, pero f\u00f3ra de Asia apenas te\u00f1en \u00e9xito uns poucos filmes e series, a\u00ednda que si conta cun importante n\u00famero de afeccionados en todo o mundo.\nEtimolox\u00eda e orixe.\nA orixe da palabra \u00e9 unha contracci\u00f3n da expresi\u00f3n \"tokushu satsuei\" (\"\u7279\u6b8a\u64ae\u5f71\"), literalmente \"fotograf\u00eda especial\", a\u00ednda que a palabra \u00e9 recente a orixe do tokusatsu hai que buscala no kabuki coas s\u00faas escenas de acci\u00f3n e loita e no bunraku, coa s\u00faa utilizaci\u00f3n dos monicreques"}
{"id": "161537", "revid": "56817", "url": "https://gl.wikipedia.org/wiki?curid=161537", "title": "Stinkfist", "text": "\"Stinkfist\" \u00e9 un sinxelo da banda estadounidense de metal progresivo Tool, editado como primeiro sinxelo do seu segundo \u00e1lbum, \"\u00c6nima\". Debido ao seu nome, o tema ti\u00f1a as s\u00faas letras alteradas e o seu t\u00edtulo cambiado para os programas de radio e televisi\u00f3n, sendo chamada sinxelamente \"Track #1\", xa que aparece como primeiro tema no \u00e1lbum."}
{"id": "161538", "revid": "85894", "url": "https://gl.wikipedia.org/wiki?curid=161538", "title": "A Carballeira, San Vicente de Fervenzas, Aranga", "text": "A Carballeira \u00e9 un lugar da parroquia de San Vicente de Fervenzas no concello coru\u00f1\u00e9s de Aranga na comarca de Betanzos. Ti\u00f1a 9 habitantes no ano 2009 segundo datos do Instituto Nacional de Estad\u00edstica, dos cales 5 eran homes e 4 eran mulleres."}
{"id": "161539", "revid": "85894", "url": "https://gl.wikipedia.org/wiki?curid=161539", "title": "At\u00e1, San Vicente de Fervenzas, Aranga", "text": "At\u00e1 \u00e9 un lugar da parroquia de San Vicente de Fervenzas no concello coru\u00f1\u00e9s de Aranga na comarca de Betanzos. Segundo o INE en 2009 ti\u00f1a 13 habitantes (5 homes e 8 mulleres)."}
{"id": "161540", "revid": "85894", "url": "https://gl.wikipedia.org/wiki?curid=161540", "title": "Os Casarellos, San Vicente de Fervenzas, Aranga", "text": "Os Casarellos \u00e9 un lugar da parroquia de San Vicente de Fervenzas no concello coru\u00f1\u00e9s de Aranga na comarca de Betanzos. Segundo o Instituto Nacional de Estad\u00edstica en 2009 ti\u00f1a dous habitantes (un home e unha muller)."}
{"id": "161541", "revid": "85894", "url": "https://gl.wikipedia.org/wiki?curid=161541", "title": "O Fervencedo, San Vicente de Fervenzas, Aranga", "text": "O Fervencedo \u00e9 un lugar da parroquia de San Vicente de Fervenzas no concello coru\u00f1\u00e9s de Aranga na comarca de Betanzos. Ti\u00f1a 2 habitantes no ano 2009 segundo datos do Instituto Nacional de Estad\u00edstica, dos cales 1 era home e 1 era muller."}
{"id": "161542", "revid": "23204", "url": "https://gl.wikipedia.org/wiki?curid=161542", "title": "\u00c6nema", "text": "\"\u00c6nema\" \u00e9 un sinxelo da banda estadounidense de metal progresivo Tool, o terceiro editado do seu segundo \u00e1lbum, \"\u00c6nima\". Adam Jones realizou o v\u00eddeo para o tema usando a t\u00e9cnica \"stop motion\". A canci\u00f3n acadou o n\u00famero 25 na lista estadounidense \"Mainstream Rock Tracks\" en agosto de 1997.\nNa canci\u00f3n \u00fasase bastante a t\u00e9cnica da \"hemiola\", onde un patr\u00f3n r\u00edtmico de dous compases ternarios son articulados coma se houbese tres compases binarios. Por exemplo, na primeira parte, o ritmo \u00e9 un 12/8, mentres que cara a metade da canci\u00f3n o ritmo pode percibirse como un 3/4."}
{"id": "161543", "revid": "85894", "url": "https://gl.wikipedia.org/wiki?curid=161543", "title": "Fongarand\u00f3n, San Vicente de Fervenzas, Aranga", "text": "Fongarand\u00f3n \u00e9 un lugar da parroquia de San Vicente de Fervenzas no concello coru\u00f1\u00e9s de Aranga na comarca de Betanzos. Non ti\u00f1a habitantes no ano 2009 segundo datos do Instituto Nacional de Estad\u00edstica."}
{"id": "161544", "revid": "56817", "url": "https://gl.wikipedia.org/wiki?curid=161544", "title": "Forty Six &amp; 2", "text": "\"Forty Six &amp; 2\" \u00e9 un sinxelo da banda estadounidense de metal progresivo Tool, editada como cuarto sinxelo do seu segundo \u00e1lbum \"\u00c6nima\" en 1997. A interpretaci\u00f3n de Justin Chancellor no tema foi nomeada a 39 mellor interpretaci\u00f3n de baixo pola p\u00e1xina nutsie.com no ano 2009.\nO sinxelo promocional foi a \u00fanica edici\u00f3n que Tool realizou a trav\u00e9s do selo Freeworld Entertainment, unha discogr\u00e1fica de vida moi curta. Volcano Entertainment, a nova dona de Zoo Entertainment, o selo da banda ata 1996, disolv\u00e9raa. O ano seguinte, Volcano foi brevemente bautizada como Freeworld Entertainment ata que Zomba mercou a compa\u00f1\u00eda en 1998 e volveo po\u00f1erlle o nome anterior.\nA canci\u00f3n apareceu no trailer do filme \"Captain America: The First Avenger\", estreada en xullo do ano 2011."}
{"id": "161545", "revid": "85894", "url": "https://gl.wikipedia.org/wiki?curid=161545", "title": "A Fonte Vella, San Vicente de Fervenzas, Aranga", "text": "A Fonte Vella \u00e9 un lugar da parroquia de San Vicente de Fervenzas no concello coru\u00f1\u00e9s de Aranga na comarca de Betanzos. Ti\u00f1a 7 habitantes no ano 2009 segundo datos do Instituto Nacional de Estad\u00edstica, dos cales 2 eran homes e 5 eran mulleres."}
{"id": "161546", "revid": "85894", "url": "https://gl.wikipedia.org/wiki?curid=161546", "title": "A Igrexa, San Vicente de Fervenzas, Aranga", "text": "A Igrexa \u00e9 un lugar da parroquia de San Vicente de Fervenzas no concello coru\u00f1\u00e9s de Aranga na comarca de Betanzos. Ti\u00f1a 8 habitantes no ano 2009 segundo datos do Instituto Nacional de Estad\u00edstica, dos cales 3 eran homes e 5 eran mulleres.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "161547", "revid": "85894", "url": "https://gl.wikipedia.org/wiki?curid=161547", "title": "O Mato, San Vicente de Fervenzas, Aranga", "text": "O Mato \u00e9 un lugar da parroquia de San Vicente de Fervenzas no concello coru\u00f1\u00e9s de Aranga na comarca de Betanzos. Ti\u00f1a 22 habitantes no ano 2009 segundo datos do Instituto Nacional de Estad\u00edstica, dos cales 11 eran homes e 11 eran mulleres."}
{"id": "161548", "revid": "85894", "url": "https://gl.wikipedia.org/wiki?curid=161548", "title": "Carballo, Verea, Verea", "text": "Carballo \u00e9 un lugar da parroquia de Verea, no concello ourens\u00e1 de Verea na comarca da Terra de Celanova. Segundo o IGE do 2009 ti\u00f1a 110 habitantes (60 homes e 50 mulleres) o que sup\u00f3n unha diminuci\u00f3n dun habitante con respecto a 2008. Este n\u00facleo \u00e9 a capital do concello de Verea."}
{"id": "161550", "revid": "22570", "url": "https://gl.wikipedia.org/wiki?curid=161550", "title": "OU-540", "text": "A estrada OU-540 \u00e9 unha v\u00eda que une a cidade de Ourense con Portugal. Esta estrada \u00e9 a principal v\u00eda de comunicaci\u00f3n coa cidade das Burgas para os 29.975 habitantes (2009) que residen nas comarcas da Terra de Celanova e a Baixa Limia, onde se atopan vilas como Celanova, Bande ou Lobios.\nOrixinalmente formou parte da estrada nacional N-540."}
{"id": "161551", "revid": "85894", "url": "https://gl.wikipedia.org/wiki?curid=161551", "title": "Mende, San Vicente de Fervenzas, Aranga", "text": "Mende \u00e9 un lugar da parroquia de San Vicente de Fervenzas no concello coru\u00f1\u00e9s de Aranga na comarca de Betanzos. Ti\u00f1a 5 habitantes no ano 2009 segundo datos do Instituto Nacional de Estad\u00edstica, dos cales 3 eran homes e 2 eran mulleres."}
{"id": "161552", "revid": "85894", "url": "https://gl.wikipedia.org/wiki?curid=161552", "title": "Muros, San Vicente de Fervenzas, Aranga", "text": "Muros \u00e9 un lugar da parroquia de San Vicente de Fervenzas no concello coru\u00f1\u00e9s de Aranga na comarca de Betanzos. Ti\u00f1a 2 habitantes no ano 2009 segundo datos do Instituto Nacional de Estad\u00edstica, dos cales 1 era home e 1 era muller."}
{"id": "161558", "revid": "89787", "url": "https://gl.wikipedia.org/wiki?curid=161558", "title": "Xacarandaina", "text": "Xacarandaina \u00e9 unha asociaci\u00f3n cultural, creada na Coru\u00f1a no ano 1978, coa finalidade de recoller, conservar e transmitir o folclore popular galego. A palabra que nomea a agrupaci\u00f3n ten dous sentidos, \u00e9 un sin\u00f3nimo de festa ou foliada e o nome dunhas antigas polainas empregadas para montar a cabalo.\nFoi Premio da Cultura Galega, modalidade Patrimonio Cultural en 2022. Segundo a organizaci\u00f3n: \u00e9 \"referente da recuperaci\u00f3n e catalogaci\u00f3n dunha base importante do legado art\u00edstico tradicional galego\". \nTraxectoria.\nA asociaci\u00f3n foi fundada en outubro de 1978 por diferentes persoas do ambiente folcl\u00f3rico coru\u00f1\u00e9s. Os seus primeiros directores, Rosi Ares e Lino Rivas, proced\u00edan dos agrupaci\u00f3n local dos Coros e danzas franquistas, e desa asociaci\u00f3n importou Xacarandaina os seus primeiros bailes. Cando no ano 1982 a direcci\u00f3n do grupo pasou ao bailador Henrique Pe\u00f3n, a agrupaci\u00f3n comezou a busca dun repertorio propio mediante un intenso traballo de recollas etnogr\u00e1ficas. \nO primeiro destes traballos de campo tivo lugar en Moldes (Melide), continuando desde aquela at\u00e9 o presente, e desenvolv\u00e9ndose con especial intensidade nas d\u00e9cadas de 1980 e 1990. Froito deste labor Xacarandaina adquiriu un importante patrimonio de m\u00fasicas, bailes, danzas, canci\u00f3ns, instrumentos e traxes aut\u00f3ctonos que foi levando aos escenarios, o longo do tempo, en actuaci\u00f3ns por todo o mundo. Con eles creou tam\u00e9n unha unha serie de espect\u00e1culos etnogr\u00e1ficos de grande formato: \"Costumes e saberes dun pobo\" (1992), \"Unha viaxe por noutrora\" (1996), \"Ribeirana\" (1997), \"Cami\u00f1o do Sul\" (1999), \"Atruto\" (2001), \"Prestixio\" (2004)\",\" \"Galicien Amerika Line\" (2012), \"O poder do arcabuz\" (2016).\nNo ano 2019, co gallo do seu 40 aniversario, a agrupaci\u00f3n editou un disco con pezas obtidas nas recollidas, e celebrou unha grande gala de celebraci\u00f3n no Teatro Col\u00f3n da Coru\u00f1a. \nEn xullo de 2022 a agrupaci\u00f3n estreou un novo espect\u00e1culo: \"Endaterra\". Un percorrido pola cultura tradicional do itinerario do Cami\u00f1o Ingl\u00e9s e do Cami\u00f1o Fisterra-Mux\u00eda.\nActividades.\nEscola.\nXacarandaina comezou ensaiando nunha sala cedida polo concello da Coru\u00f1a, no edificio \"La Terraza\" da r\u00faa Juan Fl\u00f3rez. Rematada a concesi\u00f3n adquiriu polos seus propios medios un local na r\u00faa Historiador Ved\u00eda, onde realiza actualmente as s\u00faas actividades. Na s\u00faa escola ens\u00ednanse diversas materias relacionadas co folclore galego: baile tradicional, gaita, pandeireta, percusi\u00f3n etc\u00e9tera.\nGrupo.\nA agrupaci\u00f3n conta cun grupo de m\u00fasica e baile duns 50 compo\u00f1entes, a maior\u00eda sa\u00eddos da propia escola. Por el foron pasando o longo dos anos moitos persoeiros da m\u00fasica galega contempor\u00e1nea: Mercedes Pe\u00f3n, Pablo e Xabier D\u00edaz, Bieito Romero, S\u00e9s, Xurxo Fernandes etc. \nO grupo conta con distintas secci\u00f3ns que act\u00faan decote en solitario: unha charanga tradicional, un grupo de cantos de taberna (Os do fondo da barra), e un grupo de pandeireteiras. Neste \u00faltimo caso foi Xacarandaina a agrupaci\u00f3n folcl\u00f3rica pioneira na s\u00faa incorporaci\u00f3n, sendo hoxe habitual en todos os grupos galegos, e quen as levou por primeira vez a un estudio de gravaci\u00f3n. \nNa actualidade conta tam\u00e9n cun coro propio, a imaxe dos tradicionais coros galegos de finais do s\u00e9culo XIX. \nCalendario anual.\nDentro do calendario anual da asociaci\u00f3n hai unha serie de actividades fixas:"}
{"id": "161559", "revid": "23204", "url": "https://gl.wikipedia.org/wiki?curid=161559", "title": "Espantallo e a se\u00f1ora King", "text": "Espantallo e a se\u00f1ora King \u00e9 unha serie de televisi\u00f3n estadounidense creada por Brad Buckner e Eugenie Ross-Leming que emitiu a CBS entre 1983 e 1987. En Galicia emitiuna a TVG.\nSinopse.\nA serie protagon\u00edzana Kate Jackson e Bruce Boxleitner como a ama de casa divorciada e nai de dous fillos Amanda King e o axente secreto de alto nivel do goberno Lee Stetson que comezan unha estra\u00f1a asociaci\u00f3n resolvendo casos de espionaxe sovi\u00e9tica e intrigas internacionais, e un eventual romance, ao se topar nunha estaci\u00f3n de tren."}
{"id": "161563", "revid": "89787", "url": "https://gl.wikipedia.org/wiki?curid=161563", "title": "Aleix Espargar\u00f3", "text": "Aleix Espargar\u00f3 Vill\u00e0, nado en Granollers, Barcelona, o 30 de xullo de 1989, \u00e9 un piloto catal\u00e1n de motociclismo. Actualmente participa en MotoGP. O seu maior logro foi proclamarse campi\u00f3n de Espa\u00f1a de 125 cc en 2004.\nTen un irm\u00e1n, Pol Espargar\u00f3, que tam\u00e9n \u00e9 piloto de motociclismo, da categor\u00eda de Moto2.\nCarreira Deportiva.\nInicios.\nEn 1998 acabou terceiro no Campionato de Catalu\u00f1a Iniciaci\u00f3n de Enduro. Un ano despois, con dez anos, Espargar\u00f3 proclam\u00e1base campi\u00f3n de Catalu\u00f1a de Enduro na categor\u00eda de 60 cc. Esa tempada complet\u00e1baa co terceiro posto no Campionato de Catalu\u00f1a de Motocr\u00f3s de 60 cc e o oitavo no Open RACC de 50 cc.\nNo 2000, os \u00e9xitos chegaban no Campionato Rieju Supermotard no que acaba terceiro no rexional catal\u00e1n e no espa\u00f1ol desa competici\u00f3n. Unha tempada na que Aleix ga\u00f1aba a Copa Rieju e acababa cuarto no Open RACC de 50 cc. Repetindo o cuarto posto do Open RACC no 2001, Espargar\u00f3 ga\u00f1aba a Copa Rieju Supermotard de Catalu\u00f1a e Espa\u00f1a e quedaba segundo da de Andorra.\nO seguinte paso natural de Aleix foi o catal\u00e1n de velocidade de 125 cc, paso que fixo no 2002. Quinto ese ano, Espargar\u00f3 proclam\u00e1base campi\u00f3n dese campionato a tempada seguinte. Un 2003 no que debutaba no campionato espa\u00f1ol de 125 cc, acabando d\u00e9cimo.\nEn 2004 conseguiu o seu primeiro gran t\u00edtulo ao proclamarse campi\u00f3n de Espa\u00f1a de 125cc. Tam\u00e9n conseguiu ser campi\u00f3n de Catalu\u00f1a.\n125cc.\nCo t\u00edtulo de campi\u00f3n espa\u00f1ol de 125cc abr\u00edronselle as portas do mundial en 2005 e asinou co equipo Seedorf Racing para pilotar unha Honda RS125 tendo como compa\u00f1eiro a \u00c1lvaro Bautista. Non defraudou na s\u00faa primeira tempada mundialista e sumou 36 puntos que lle fixeron acabar en 16\u00ba posici\u00f3n o campionato.\n250cc.\nEn 2006 asinou co equipo Fonda BQR e empezou o mundial de 125cc pero pronto o equipo ascendeulle e colocoulle na s\u00faa estrutura de 250cc puntuando no seu debut no GP de Holanda. Esa tempada sumou 19 puntos e acabou en 20\u00aa posici\u00f3n.\nEn 2007 seguiu no mesmo equipo, agora denominado Blusens Aprilia polo que cambiou a Fonda para pilotar unha Aprilia RS250 non oficial que lle serviu para conseguir 47 puntos e acabar en 15\u00aa posici\u00f3n o campionato.\nAo finalizar a tempada 2007 recibe unha oferta do equipo Lotus Aprilia, campi\u00f3n de 250cc en 2007, para fichar por eles tendo como compa\u00f1eiro a Alex Deb\u00f3n polo que Espargar\u00f3 non desaproveita a oportunidade e pasa a formar parte do equipo. \nEn 2008, Aleix participa no campionato do mundo de 250cc. \nLogo do seu grand\u00edsima tempada, Aleix termina duod\u00e9cimo na xeral. Durante toda a tempada m\u00faltiples fallos mec\u00e1nicos imp\u00eddenlle estar diante.\nTras a marcha de Dani Amatria\u00edn, o equipo Lotus Aprilia (campi\u00f3n de 250cc en 2007) dis\u00f3lvese e quedan tanto Aleix como o seu compa\u00f1eiro Deb\u00f3n sen equipo.\nNa tempada 2009, Aleix non pode participar en 250cc posto que non ten equipo. A principio de tempada empeza a probar a Moto2, nova categor\u00eda e substituta de 250cc en 2010. O 7 de xu\u00f1o, por primeira vez, aparecen as Moto2 no Campionato de Espa\u00f1a de Velocidade. Aleix lidera as primeiras voltas pero debido a problemas mec\u00e1nicos e a unha ca\u00edda ten que abandonar. \nUnha semana antes do Gran Premio de Assen (do campionato do mundo)recibe a noticia de que vai ser o substituto de N\u00e9meth (do equipo Balantoring Team). Logo dunha magn\u00edfico fin de semana, Aleix acaba a carreira en cuarta posici\u00f3n, o seu mellor resultado en 250cc no campionato do mundo.\nMotoGP.\nA tempada 2009 debuta en MotoGP (GP de Indian\u00e1polis), como substituto de Kallio no equipo PRAMAC RACING (Ducati), xa que este substit\u00fae a Casey Stoner no equipo oficial de Ducati. No seu debut suma tres puntos.\nNa tempada 2010, Aleix Espargar\u00f3 fixo unha boa tempada, acabando en 14\u00aa posici\u00f3n no mundial. En 2011 decidiu volver \u00e1 Moto2.\nA finais de 2011 anunciouse a fichaxe polo Mapfre Aspar Team onde pilota unha das novas CRT, xunto ao franc\u00e9s Randy de Puniet na categor\u00eda de MotoGP en 2012."}
{"id": "161566", "revid": "1131", "url": "https://gl.wikipedia.org/wiki?curid=161566", "title": "Constituci\u00f3n de C\u00e1diz", "text": ""}
{"id": "161567", "revid": "1131", "url": "https://gl.wikipedia.org/wiki?curid=161567", "title": "Constituci\u00f3n de 1812", "text": ""}
{"id": "161568", "revid": "75439", "url": "https://gl.wikipedia.org/wiki?curid=161568", "title": "Carole Boyd", "text": "Carole Boyd, nada en 1947, \u00e9 unha actriz brit\u00e1nica, que traballou no teatro, televisi\u00f3n, radio e na gravaci\u00f3n de audiolibro.\nTraxectoria.\nEstudou na Birmingham School of Speech and Drama, onde ga\u00f1ou o principal premio nacional para actores de voces e premio Carleton Hobbs. Como actriz de televisi\u00f3n apareceu nas series \"Hetty Wainthrop Investigates, Virtual Murder\", \"Bodger and Badger\", como actriz de voz p\u00faxolle a voz a todos os caracteres femininos do \"carteiro Pat\" desde 1991. En 2006 interpretou a Esther Hartlieb no filme \"The Thief Lord\". Na radio aparece regularmente en radiodramas da BBC, foi Shirley Edwards durante catro anos en \"Waggoner\u2019s Walk\" e desde 1986 d\u00e1lle voz a Lynda Snell no famoso radio drama \"The Archers\" que radia BBC Radio 4. Ademais gravou arredor de 300 audiolibros."}
{"id": "161576", "revid": "1987", "url": "https://gl.wikipedia.org/wiki?curid=161576", "title": "Solomon Burke", "text": "Solomon Burke, nado en Filadelfia (Pensilvania) o 21 de marzo de 1940 e finado en \u00c1msterdam o 10 de outubro de 2010, foi un m\u00fasico estadounidense, pioneiro do soul-blues, e membro do prestixioso museo Rock and Roll Hall of Fame.\nTraxectoria.\nDe mozo foi predicador baptista na s\u00faa ciade natal, ao tempo que realizaba un show radiof\u00f3nico de gospel. Tras firmar un contrato musical con Atlantic Records comezou a dedicarse \u00e1 m\u00fasica de car\u00e1cter m\u00e1is secular. O seu primeiro \u00e9xito fue \"Just Out Of Reach Of My Open Arms\", unha versi\u00f3n dunha canci\u00f3n country. Malia que obtivo grande aceptaci\u00f3n no c\u00edrculo art\u00edstico e entre a cr\u00edtica, acadando alg\u00fans \u00e9xitos de rhythm and blues e pop, Burke nunca logrou chegar \u00e1s grandes masas, como Sam Cooke ou Otis Redding. Dous dos seus maiores \u00e9xitos foron \"Proud Mary\" (unha versi\u00f3n de Creedence Clearwater Revival) e \"Cry to Me\" (que aparece nunha co\u00f1ecida escena da pel\u00edcula \"Dirty Dancing\").\nEn 1964 escribiu e gravou \"Everybody Needs Somebody To Love\", que ser\u00eda posteriormente versioneada polos Rolling Stones e Wilson Pickett, amais de aparecer na pel\u00edcula \"The Blues Brothers\".\nEn 2002 publicacou \"Don't Give Up On Me\", interpretando composici\u00f3ns escritas especialmente para o \u00e1lbum por artistas como Dylan, Brian Wilson, Van Morrison, Elvis Costello ou Tom Waits. En setembro de 2006 publicou \"Nashville\", un regreso \u00e1s ra\u00edces country, producido por Buddy Miller. No disco colaboraron vocalistas como Emmylou Harris, Dolly Parton, Patty Griffin, Gillian Welch ou Patty Loveless.\nO 24 de xullo de 2006 Solomon Burke actuou en Pontevedra, na praza da Ferrer\u00eda, no marco do XIV Festival Internacional de Jazz e Blues.\nBurke fixo varias colaboraci\u00f3ns na televisi\u00f3n e no cinema. Tivo 21 fillos (14 fillas e 7 fillos), e ao morrer ti\u00f1a 90 netos e 20 bisnetos, alg\u00fans deles adicados \u00e1 m\u00fasica."}
{"id": "161577", "revid": "1131", "url": "https://gl.wikipedia.org/wiki?curid=161577", "title": "Ana Bel\u00e9n Pont\u00f3n Mondelo", "text": ""}
{"id": "161578", "revid": "56817", "url": "https://gl.wikipedia.org/wiki?curid=161578", "title": "Tatsumi Kumashiro", "text": "Tatsumi Kumashiro ou \u795e\u4ee3 \u8fb0\u5df3, nado o 24 de abril de 1927 e finado o 24 de febreiro de 1995, foi un cineasta xapon\u00e9s de cinema porno ben co\u00f1ecido polos seus filmes do subx\u00e9nero \"Roman Porno\", premiados en numerosas ocasi\u00f3ns, e unanimemente ben recibidos pola cr\u00edtica, tal que \"Ichijo Sayuri: Wet Desire\" (1972) ou \"The Woman with Red Hair / Akai Kami No Onna\") (1979)."}
{"id": "161579", "revid": "89787", "url": "https://gl.wikipedia.org/wiki?curid=161579", "title": "Pinku eiga", "text": "O Pinku eiga ou pink film \u00e9 un x\u00e9nero cinematogr\u00e1fico xapon\u00e9s de contido er\u00f3tico ou porno softcore nado contra finais da d\u00e9cada de 1970 e producido a\u00ednda hoxe. Caracter\u00edzase polo baixo custo das produci\u00f3ns as\u00ed como polo brev\u00edsimo tempo de realizaci\u00f3n, por volta dunha semana."}
{"id": "161580", "revid": "23204", "url": "https://gl.wikipedia.org/wiki?curid=161580", "title": "Valery Leontiev", "text": "Valery Yakovlevich Leontiev, nado en Ust-Usa, Rep\u00fablica dos Komis (Rusia) o 19 de marzo de 1949, daquela Uni\u00f3n Sovi\u00e9tica, \u00e9 un cantante pop ruso. \u00c9 co\u00f1ecido como un dos artistas m\u00e1is destacados da m\u00fasica rusa. Ao longo da s\u00faa carreira de moitas d\u00e9cadas, xa gravou m\u00e1is de 30 \u00e1lbums, moitas das cales vendeu en mill\u00f3ns de copias"}
{"id": "161581", "revid": "96271", "url": "https://gl.wikipedia.org/wiki?curid=161581", "title": "Not\u00edcia de torto", "text": "A Not\u00edcia de torto \u00e9 un manuscrito en pergami\u00f1o medieval datado en 1215 ou 1216, considerado o segundo documento m\u00e1is antigo en lingua galego-portuguesa, posterior \u00e1 Not\u00edcia de Fiadores. Tal t\u00edtulo, por\u00e9n, \u00e9 rexeitado por alg\u00fans autores coma Ram\u00f3n Lorenzo que o considera \"un h\u00edbrido latino-galego-portugu\u00e9s\", mentres que outros nin sequera o consideran un documento.\nO t\u00edtulo \u00e9 unha referencia \u00e1 s\u00faa primeira li\u00f1a (\"De noticia de torto que feceru(m) a Laure(n)cius Ferna(n)diz\").\nNel, Louren\u00e7o Fernandes da Cunha fai un minucioso relatorio das malfeitor\u00edas feitas polos fillos de Gonzalo Ramires. O pergami\u00f1o, de 313 por 170 mil\u00edmetros, escrito por ambas caras, foi atopado no mosteiro feminino de Vair\u00e3o, e cons\u00e9rvase no Arquivo Nacional Torre do Tombo de Lisboa. Probabelmente este escrito sexa unha traduci\u00f3n doutro en lingua latina, caracter\u00edstica empregada adoito nos documentos medievais."}
{"id": "161587", "revid": "98629", "url": "https://gl.wikipedia.org/wiki?curid=161587", "title": "Manuel de Pedrolo", "text": "Manuel de Pedrolo i Molina, nado en l'Arany\u00f3, no concello de Els Plans de Si\u00f3 (Segarra), o 1 de abril de 1918 e finado en Barcelona o 26 de xu\u00f1o de 1990, foi un escritor catal\u00e1n. Comezou a escribir moi novo, e a s\u00faa obra converteuno non s\u00f3 no escritor m\u00e1is prol\u00edfico, sen\u00f3n tam\u00e9n nunha das figuras m\u00e1is importantes da literatura catal\u00e1 do s\u00e9culo XX. En 1979 recibiu o Premio de Honra das Lletres Catalanes. Manuel de Pedrolo mantivo as s\u00faas firmes convici\u00f3ns pol\u00edticas at\u00e9 a s\u00faa morte, convert\u00e9ndose non intelectual \u00edntegro comprometido co seu tempo e o seu pa\u00eds. Mostrouse especialmente cr\u00edtico cos partidos pol\u00edticos catal\u00e1ns antes, durante e despois da transici\u00f3n espa\u00f1ola, sendo considerado decote un referente e intelectual da esquerda independentista.\nTraxectoria.\nEstudou o bacharelato en T\u00e0rrega at\u00e9 1935, cando foi a Barcelona. Co estoupido da guerra civil espa\u00f1ola abandonou os estudos de Medicina e afiliouse \u00e1 CNT e \u00e1 FAI, indo traballar como mestre a F\u00edgols de les Mines. Foi artilleiro no Ex\u00e9rcito Popular, estando nas frontes de Falset, Figueres e Barcelona. En 1943 casa e inst\u00e1lase definitivamente en Barcelona. Trala fin do conflito, foi reclu\u00eddo nun campo de concentraci\u00f3n.\nIniciouse no mundo literario en 1950 cun poemario. A s\u00faa primeira novela, \"Es vessa una sang f\u00e0cil\", publicouse en 1953. En 1954 ga\u00f1ou o Premio Joanot Martorell, e desde ent\u00f3n converteuse nun dos valores m\u00e1is firmes da novel\u00edstica catal\u00e1.\nProcurou inclu\u00edr innovaci\u00f3ns nas s\u00faas novelas. Independentemente da tem\u00e1tica, reflect\u00eda sempre cun gran realismo a aventura da persoa suxeita \u00e1 s\u00faa condici\u00f3n humana, con todas as contradici\u00f3ns que iso implica. Fixo algunha aproximaci\u00f3n \u00e1 literatura do absurdo.\nA s\u00faa novela \"Mecanoscrito da segunda orixe\" (\"Mecanoscrit del segon origen\", 1974) foi traducida ao galego por Mar\u00eda Victoria Moreno e publicada por Galaxia en 1989. Outras obras con traduci\u00f3n galega son a novela policial \"Xogo sucio\" (\"Joc brut\", 1965) e a novela negra \"C\u00edrculo vicioso\" (\"Mossegar-se la cua\", 1968) as d\u00faas traducidas por Leandro Garc\u00eda Bugar\u00edn."}
{"id": "161588", "revid": "5863", "url": "https://gl.wikipedia.org/wiki?curid=161588", "title": "Babel Fish", "text": "O Babel Fish foi un servizo de traduci\u00f3ns autom\u00e1ticas ofrecido polos motores de procura Altavista e Yahoo!.\nHistoria e caracter\u00edsticas.\nO seu nome est\u00e1 inspirado no Peixe de Babel. Pode traducir calquera texto ou sitio a outras linguas. Era un dos tradutores en li\u00f1a de Internet m\u00e1is utilizados e o seu uso era gratu\u00edto e estaba dispo\u00f1ible nas linguas m\u00e1is utilizadas. O seu rival m\u00e1is directo era o tradutor de Google, chamado Google Translate. As\u00ed como Google Translate, o Babel Fish pod\u00eda traducir p\u00e1xinas web en tempo real conforme o usuario iba navegando. Nos \u00faltimos tempos, o Babel Fish era xestionado baixo a plataforma de Yahoo, porque o servizo foi absorbido despois da compra por parte deste \u00faltimo \u00e1 empresa Overture Services Inc propietaria do sitio Altavista, que fora o creador do tradutor e cuxa plataforma baixo a que funcionaba ata 2006.\nComo ocorre con todos os tradutores autom\u00e1ticos non sempre se consegu\u00eda unha boa traduci\u00f3n con este sistema. A tecnolox\u00eda detr\u00e1s de Babelfish foi desenvolvida pola Systran, que tam\u00e9n creou un paquete de software comercial co mesmo nome."}
{"id": "161589", "revid": "89787", "url": "https://gl.wikipedia.org/wiki?curid=161589", "title": "Xabier Ron", "text": "Xos\u00e9 Xabier Ron Fern\u00e1ndez, nado en Li\u00f3n o 16 de febreiro de 1969, \u00e9 un profesor e pol\u00edtico galego.\nTraxectoria.\nNaceu en Francia, fillo de emigrantes, e regresou a Galiza, licenci\u00e1ndose en Filolox\u00eda Rom\u00e1nica pola USC. Dende 2016, traballa como docente de lingua francesa no IES de Ames. \u00c9 especialista na l\u00edrica dos trobadores rom\u00e1nicos, sobre todo do cancioneiro galego-portugu\u00e9s, dos que versou a s\u00faa tese de doutoramento defendida en 2016 e titulada \"Fenomenolox\u00eda do don na l\u00edrica rom\u00e1nica das primeiras xeraci\u00f3ns\".\n\u00c9 militante do Partido Comunista de Galicia, sendo membro do Comit\u00e9 Central; \u00e9 igualmente membro da executiva de Esquerda Unida, onde desenvolve a responsabilidade de Secretario de Movementos Sociais e coordinador comarcal en Compostela. Vencellado \u00e1s reivindicaci\u00f3ns do movemento migratorio de Galicia \u00e9 membro do Foro Galego de Inmigraci\u00f3n desde a s\u00faa creaci\u00f3n.\nFoi elixido candidato \u00e1 alcald\u00eda por Esquerda Unida Compostela nas elecci\u00f3ns municipais de 2007 e 2011, e cabeza de lista pola provincia da Coru\u00f1a nas elecci\u00f3ns xerais de 2008. Foi elixido deputado do Parlamento de Galicia nas auton\u00f3micas de 2012 por Alternativa Galega de Esquerda."}
{"id": "161592", "revid": "12452", "url": "https://gl.wikipedia.org/wiki?curid=161592", "title": "Conseller\u00eda de Educaci\u00f3n", "text": ""}
{"id": "161594", "revid": "85894", "url": "https://gl.wikipedia.org/wiki?curid=161594", "title": "O Painzal, San Vicente de Fervenzas, Aranga", "text": "O Painzal \u00e9 un lugar da parroquia de San Vicente de Fervenzas no concello coru\u00f1\u00e9s de Aranga na comarca de Betanzos. Ti\u00f1a 1 habitantes no ano 2009 segundo datos do Instituto Nacional de Estad\u00edstica, dos cales 1 era home e 0 eran mulleres."}
{"id": "161595", "revid": "85894", "url": "https://gl.wikipedia.org/wiki?curid=161595", "title": "Os Para\u00f1os, San Vicente de Fervenzas, Aranga", "text": "Os Para\u00f1os \u00e9 un lugar da parroquia de San Vicente de Fervenzas no concello coru\u00f1\u00e9s de Aranga na comarca de Betanzos. Ti\u00f1a 5 habitantes no ano 2009 segundo datos do Instituto Nacional de Estad\u00edstica, dos cales 2 eran homes e 3 eran mulleres."}
{"id": "161596", "revid": "85894", "url": "https://gl.wikipedia.org/wiki?curid=161596", "title": "Penas do Porto, San Vicente de Fervenzas, Aranga", "text": "Penas do Porto \u00e9 un lugar da parroquia de San Vicente de Fervenzas (segundo o Nomencl\u00e1tor de Galicia) ou da parroquia de Vilarraso (segundo o PXOM) no concello coru\u00f1\u00e9s de Aranga na comarca de Betanzos. Ti\u00f1a 1 habitantes no ano 2009 segundo datos do Instituto Nacional de Estad\u00edstica, dos cales 1 era home e 0 eran mulleres.\nHistoria.\nEclesiasticamente, en 1942, foi incorporado \u00e1 parroquia de Curtis, igual c\u00f3s lugares de Campos, Cencasas, Couceiros, A Lagoa e Porto da parroquia de Fisteus (Curtis)."}
{"id": "161597", "revid": "85894", "url": "https://gl.wikipedia.org/wiki?curid=161597", "title": "Portoscalvos, San Vicente de Fervenzas, Aranga", "text": "Portoscalvos \u00e9 un lugar da parroquia de San Vicente de Fervenzas no concello coru\u00f1\u00e9s de Aranga na comarca de Betanzos. Ti\u00f1a 18 habitantes no ano 2009 segundo datos do Instituto Nacional de Estad\u00edstica, dos cales 9 eran homes e 9 eran mulleres."}
{"id": "161598", "revid": "85894", "url": "https://gl.wikipedia.org/wiki?curid=161598", "title": "R\u00edo de Bexo, San Vicente de Fervenzas, Aranga", "text": "R\u00edo de Bexo \u00e9 un lugar da parroquia de San Vicente de Fervenzas no concello coru\u00f1\u00e9s de Aranga na comarca de Betanzos. Ti\u00f1a 5 habitantes no ano 2009 segundo datos do Instituto Nacional de Estad\u00edstica, dos cales 2 eran homes e 3 eran mulleres."}
{"id": "161599", "revid": "85894", "url": "https://gl.wikipedia.org/wiki?curid=161599", "title": "Silvarredonda, San Vicente de Fervenzas, Aranga", "text": "Silvarredonda \u00e9 un lugar da parroquia de San Vicente de Fervenzas no concello coru\u00f1\u00e9s de Aranga na comarca de Betanzos. Ti\u00f1a 13 habitantes no ano 2009 segundo datos do Instituto Nacional de Estad\u00edstica, dos cales 6 eran homes e 7 eran mulleres."}
{"id": "161600", "revid": "85894", "url": "https://gl.wikipedia.org/wiki?curid=161600", "title": "O Sisto, San Vicente de Fervenzas, Aranga", "text": "O Sisto \u00e9 un lugar da parroquia de San Vicente de Fervenzas no concello coru\u00f1\u00e9s de Aranga na comarca de Betanzos. Ti\u00f1a 9 habitantes no ano 2009 segundo datos do Instituto Nacional de Estad\u00edstica, dos cales 4 eran homes e 5 eran mulleres."}
{"id": "161601", "revid": "85894", "url": "https://gl.wikipedia.org/wiki?curid=161601", "title": "A Tragall\u00eda, San Vicente de Fervenzas, Aranga", "text": "A Tragall\u00eda \u00e9 un lugar da parroquia de San Vicente de Fervenzas no concello coru\u00f1\u00e9s de Aranga na comarca de Betanzos. Ti\u00f1a 30 habitantes no ano 2009 segundo datos do Instituto Nacional de Estad\u00edstica, dos cales 16 eran homes e 14 eran mulleres."}
{"id": "161602", "revid": "785", "url": "https://gl.wikipedia.org/wiki?curid=161602", "title": "Testamento de Afonso II de Portugal", "text": "O Testamento de Afonso II \u00e9 un texto medieval datado en 1214, o documento oficial m\u00e1is antigo escrito en galego. \u00c9 o testamento pol\u00edtico de Afonso II de Portugal, finado en 1223. O manuscrito cons\u00e9rvase na Torre do Tombo."}
{"id": "161607", "revid": "26995", "url": "https://gl.wikipedia.org/wiki?curid=161607", "title": "Edvard Grieg", "text": "Edvard Hagerup Grieg, nado en Bergen o 15 de xu\u00f1o de 1843 e finado na mesma cidade o 4 de setembro de 1907, foi un pianista e compositor noruegu\u00e9s. Son especialmente destac\u00e1beis o seu \"Concerto para piano en A menor\" e a m\u00fasica incidental que, encargada polo escritor Henrik Ibsen, escribiu para o seu drama \"Peer Gynt\" ou as m\u00e1is intimistas \"Pezas l\u00edricas\", para piano. Ademais de Ibsen, tam\u00e9n tivo contacto con outro intelectual noruegu\u00e9s Bj\u00f8rnstjerne Bj\u00f8rnson. Compositor de profundos sentimentos patri\u00f3ticos, inspirouse na m\u00fasica folcl\u00f3rica norueguesa."}
{"id": "161608", "revid": "55340", "url": "https://gl.wikipedia.org/wiki?curid=161608", "title": "Knut Hamsun", "text": "Knut Hamsun, nado como Knut Pedersen en Lom o 4 de agosto de 1859 e finado en Grimstad o 19 de febreiro de 1952, foi un escritor noruegu\u00e9s. Recibiu o premio Nobel de Literatura en 1920. Acadou sona especialmente pola s\u00faa novela \"Sult\" (\"Fame\"). Xunto con August Strindberg, Henrik Ibsen e Sigrid Undset deu sona \u00e1 literatura escandinava a comezos do s\u00e9culo XX. Por\u00e9n, a s\u00faa popularidade decaeu tras o seu apoio \u00e1 figura de Adolf Hitler.\nTraxectoria.\nNaceu no medio rural, no sur de Noruega. Con tres anos a s\u00faa familia mudouse a Hamar\u00f8y, preto do C\u00edrculo Polar \u00c1rtico, mais a familia non chegou a integrarse.. Exerceu diversos oficios durante a s\u00faa vida, errante e aventureira. En 1882 trasladouse aos Estados Unidos de Am\u00e9rica, onde permaneceu en d\u00faas etapas at\u00e9 1888. Froito da s\u00faa experiencia como emigrante en 1889 publicou \"Fra det moderne Amerikas Aandsliv\" (\"A vida espiritual da Am\u00e9rica moderna\"), cunha cr\u00edtica ir\u00f3nica e amarga da vida nese pa\u00eds, se ben m\u00e1is adiante renegar\u00eda deste texto, consider\u00e1ndoo moi pobre e infantil.\nEn 1888 escribiu a novela que lle dar\u00eda sona, \"Sult\" (\"Fame\"), narraci\u00f3n con trazos autobiogr\u00e1ficos que trata a historia de fame, pobreza e cami\u00f1o \u00e1 loucura dun xornalista acosado polos importantes desaxustes f\u00edsicos e psicol\u00f3xicos. A obra comezou a publicarse en 1888 de forma an\u00f3nima na publicaci\u00f3n peri\u00f3dica \"Ny Jord\". En varios aspectos, esta novela presaxia os escritos de Franz Kafka e outros novelistas do s\u00e9culo XX, que exploraron a loucura da condici\u00f3n humana contempor\u00e1nea.\nDe novo tivo inclinaci\u00f3ns anarquistas, mais cun matiz antiigualitario e racialista. En \"Fra det moderne Amerikas Aandsliv\" (1889) expresou o seu rexeitamento cara \u00e1 mestizaxe: \u00abOs negros son e seguir\u00e1n sendo negros, unha incipiente forma humana dos tr\u00f3picos, \u00f3rganos rudimentarios no corpo da sociedade branca. En vez de fundar unha elite intelectual, Estados Unidos estableceu un criadeiro de mulatos\u00bb. Despois da segunda guerra B\u00f3er, adoptou puntos de vista cada vez m\u00e1is conservadores. Chegou a ser co\u00f1ecido como un destacado defensor de Alema\u00f1a e a cultura alem\u00e1, as\u00ed como un opo\u00f1ente ao imperialismo brit\u00e1nico e a Uni\u00f3n Sovi\u00e9tica.\nA s\u00faa admiraci\u00f3n pola vida buc\u00f3lica e o seu rexeitamento pola gran cidade lev\u00e1rono a pasar grandes etapas da s\u00faa vida nunha c\u00f3moda cabana do bosque, onde apenas deixaba entrar \u00e1 s\u00faa muller cando estaba a escribir."}
{"id": "161611", "revid": "23204", "url": "https://gl.wikipedia.org/wiki?curid=161611", "title": "Festival Internacional de Cinema de Berl\u00edn", "text": "O Festival Internacional de Cinema de Berl\u00edn, tam\u00e9n co\u00f1ecido como Berlinale, \u00e9 un prestixioso festival de cinema de car\u00e1cter internacional que se celebra na cidade de Berl\u00edn, en Alema\u00f1a. A figura do premio consiste nun oso, sendo o forxado en ouro o que pos\u00fae maior valor. O Oso de Ouro e os Osos de Prata \u00e1 mellor direcci\u00f3n e \u00e1 mellor interpretaci\u00f3n, tanto masculina como feminina, son entregados durante o mes de febreiro no Berlinale Palast. Tam\u00e9n se concede o Oso de Ouro Honor\u00edfico, por toda unha vida de director, actor ou actriz."}
{"id": "161612", "revid": "6939", "url": "https://gl.wikipedia.org/wiki?curid=161612", "title": "Festival Internacional de Cine de Berl\u00edn", "text": ""}
{"id": "161613", "revid": "6939", "url": "https://gl.wikipedia.org/wiki?curid=161613", "title": "Berlinale", "text": ""}
{"id": "161614", "revid": "23204", "url": "https://gl.wikipedia.org/wiki?curid=161614", "title": "Festival Internacional de Cinema de Karlovy Vary", "text": "O Festival Internacional de Cinema de Karlovy Vary (en ) \u00e9 un dos m\u00e1is antigos festivais de cinema do mundo, celebrado anualmente cada mes de xullo na cidade checa de Karlovy Vary. Foi marxinado durante a \u00e9poca da guerra fr\u00eda en beneficio do Festival Internacional de Cinema de Moscova, mais recuperou a s\u00faa importancia na d\u00e9cada de 1990 para converterse no festival m\u00e1is prestixioso de Europa Central e Oriental."}
{"id": "161615", "revid": "92340", "url": "https://gl.wikipedia.org/wiki?curid=161615", "title": "Karl Renner", "text": "Karl Renner, nado en Unter-Tannowitz (Moravia) o 14 de decembro de 1870 e finado en Viena o 31 de decembro de 1950, foi un pol\u00edtico austr\u00edaco. Renner sempre estivo interesado en pol\u00edtica e chegou a ser bibliotecario no parlamento e membro do Partido Socialdem\u00f3crata de Austria (SP\u00d6) en 1896. Comezou a representar o partido no Reichsrat en 1907."}
{"id": "161616", "revid": "22570", "url": "https://gl.wikipedia.org/wiki?curid=161616", "title": "Partido Socialdem\u00f3crata de Austria", "text": "O Partido Socialdem\u00f3crata de Austria, chamada en alem\u00e1n \"Sozialdemokratische Partei \u00d6sterreichs\", \u00e9 un partido pol\u00edtico socialdem\u00f3crata de Austria. \u00c9 de tendencias centro-esquerdistas e forma parte do Partido Socialista Europeo."}
{"id": "161618", "revid": "35560", "url": "https://gl.wikipedia.org/wiki?curid=161618", "title": "Partido Socialista Europeo", "text": "O Partido Socialista Europeo (PSE ou PES, do ingl\u00e9s \"Party of the European Socialists\") \u00e9 un partido pol\u00edtico paneuropeo cuxos membros son de partidos socialdem\u00f3cratas, socialistas e laboristas de estados membros da Uni\u00f3n Europea, as\u00ed como tam\u00e9n de Noruega."}
{"id": "161619", "revid": "5863", "url": "https://gl.wikipedia.org/wiki?curid=161619", "title": "Barrio vermello", "text": "O barrio vermello (\"Rosse Buurt\" en neerland\u00e9s) \u00e9 un barrio central da cidade de \u00c1msterdam, nos Pa\u00edses Baixos, famoso pola s\u00faa historia, a s\u00faa arquitectura, a s\u00faa vida cultural e por ser un dos barrios m\u00e1is liberalizados do mundo en canto \u00e1 actitude cara \u00e1 prostituci\u00f3n, as drogas e a diversidade sexual. Est\u00e1 formado por tres distritos diferentes: De Wallen, o m\u00e1is famoso deles, Singelgebied e Ruysdaelkade."}
{"id": "161624", "revid": "23204", "url": "https://gl.wikipedia.org/wiki?curid=161624", "title": "Thomas Eakins", "text": "Thomas Cowperthwait Eakins, nado o 25 de xullo de 1844 e finado o 25 de xu\u00f1o de 1916, foi un importante pintor, escultor, profesor e fot\u00f3grafo dos Estados Unidos.\nTraxectoria.\nAo longo de toda s\u00faas carreira Eakins traballou nun estilo realista, tendo o ser humano como centro tem\u00e1tico. Pintou centenares de retratos, que en conxunto dan un panorama da vida intelectual da Filadelfia do seu tempo, e illados son penetrantes visi\u00f3ns sobre os individuos. Como profesor foi un nome altamente respectado e moi influente no circu\u00edto das artes norteamericanas, a pesar de esc\u00e1ndalos persoais prexudicaren un logro m\u00e1is amplo.\nNa fotograf\u00eda foi un innovador, usando abordaxes ousadas para s\u00faa \u00e9poca. Hoxe \u00e9 considerado o m\u00e1is importante realista dos Estados Unidos de finais do s\u00e9culo XIX e comezos do XX."}
{"id": "161625", "revid": "55340", "url": "https://gl.wikipedia.org/wiki?curid=161625", "title": "Wilhelm von Gloeden", "text": "Wilhelm von Gloeden, nado en Wismar o 16 de setembro de 1856 e finado en Taormina (Sicilia) o 16 de febreiro de 1931, foi un arist\u00f3crata e fot\u00f3grafo alem\u00e1n.\nEn Taormina, cidade siciliana na que residiu, produciu unha gran cantidade de fotograf\u00edas que son estudadas como un importante fito dentro da arte homoer\u00f3tica. Ademais, converter\u00edase nun dos pioneiros da fotograf\u00eda ao aire libre."}
{"id": "161626", "revid": "23204", "url": "https://gl.wikipedia.org/wiki?curid=161626", "title": "Sebasti\u00e1n, m\u00e1rtir", "text": "Sebasti\u00e1n, co\u00f1ecido tam\u00e9n como San Sebasti\u00e1n M\u00e1rtir, nado en Narbona (Francia) no ano 256 e finado en Roma contra o ano 288, foi un m\u00e1rtir e santo cristi\u00e1n, que foi supostamente martirizado durante o mandato do emperador romano Diocleciano, perseguidor dos cristi\u00e1ns. Adoita ser representado como un individuo amarrado a un poste e perforado por frechas.\nAs igrexas cat\u00f3licas celebran o seu d\u00eda o 20 de xaneiro. A Igrexa Ortodoxa tam\u00e9n loa este santo.\nTraxectoria.\nEducouse en Mil\u00e1n. Cumpr\u00eda coa disciplina militar, mais non participaba nos sacrificios pag\u00e1ns por consideralos idolatr\u00eda. Coma cristi\u00e1n, exercitaba o apostolado entre os seus compa\u00f1eiros, visitando e alentando a outros cristi\u00e1ns encarcerados por mor da s\u00faa relixi\u00f3n. Acabou por ser descuberto e denunciado ao emperador Maximiano (amigo de Diocleciano), quen o obrigou a escoller entre ser soldado ou seguir a Xes\u00fas Cristo.\nO santo escolleu seguir a Cristo. Decepcionado, o emperador ameazouno de morte, por\u00e9n Sebasti\u00e1n mant\u00edvose firme na s\u00faa fe. Enfurecido, condeouno a morrer asetado. Os soldados do emperador levarono ao estadio, esp\u00edrono, at\u00e1rono a un poste, e dispararon unha choiva de setas, d\u00e1ndoo por morto. Por\u00e9n, os seus amigos acheg\u00e1ronse e, ao velo a\u00ednda con vida, lev\u00e1rono \u00e1 casa dunha nobre cristi\u00e1 romana chamada de Irene ou Erea, dona de C\u00e1stulo, que o mantivo agochado e curoulle as feridas at\u00e9 que quedou restablecido.\nOs seus amigos aconsell\u00e1rono de se ausentar de Roma, mais Sebasti\u00e1n negouse rotundamente. Presentouse perante o emperador, quen, desconcertado, d\u00e1bao por morto, e reprochoulle enerxicamente a s\u00faa conduta por perseguir aos cristi\u00e1ns. Maximiano mandou que o apaleasen at\u00e9 morrer, e os soldados cumpriron desta vez sen erros a misi\u00f3n, botando o seu corpo na Cloaca M\u00e1xima de Roma. Os cristi\u00e1ns recoll\u00e9rono e soterr\u00e1rono na V\u00eda Apia, na c\u00e9lebre catacumba que leva o nome do santo. Finou no ano 288.\nCulto.\nO culto a San Sebasti\u00e1n \u00e9 moi antigo e est\u00e1 moi estendido. Inv\u00f3case contra a peste e contra os inimigos do cristianismo, \u00e9 amais denominado como \"o Apolo cristi\u00e1n\" por ser un dos santos m\u00e1is representados na arte.\nA s\u00faa festividade cel\u00e9brase o 20 de xaneiro, sempre vinculada \u00e1 de san Fabi\u00e1n, na festividade dos \"Santos M\u00e1rtires\".\nEn Galicia v\u00e9xase: ."}
{"id": "161627", "revid": "12452", "url": "https://gl.wikipedia.org/wiki?curid=161627", "title": "San Sebasti\u00e1n m\u00e1rtir", "text": ""}
{"id": "161628", "revid": "5863", "url": "https://gl.wikipedia.org/wiki?curid=161628", "title": "Santa Cristina de la Polvorosa", "text": "Santa Cristina de la Polvorosa \u00e9 un concello da provincia de Zamora, na comunidade aut\u00f3noma de Castela e Le\u00f3n. En 2009 ti\u00f1a 1205 habitantes.\nDatos de interese.\nTen unha \u00e1rea de 39,03\u00a0km\u00b2, cunha densidade de poboaci\u00f3n de 30,87 hab./km\u00b2. At\u00f3pase a 60\u00a0km de Zamora, a nunha altitude de 708 msnm, e est\u00e1 comunicada pola estrada N-525. O alcalde electo en 2007 \u00e9 Pablo Rubio Pern\u00eda (PP).\nO 10 de abril de 1979 un bus cheo de escolares vigueses caeu ao r\u00edo \u00d3rbigo en Santa Cristina de la Polvorosa morrendo 49 persoas."}
{"id": "161629", "revid": "23204", "url": "https://gl.wikipedia.org/wiki?curid=161629", "title": "Mecanoscrito da segunda orixe", "text": "Mecanoscrito da segunda orixe \u00e9 unha novela de ciencia ficci\u00f3n escrita por Manuel de Pedrolo e publicada en 1974, escrita orixinalmente en catal\u00e1n co t\u00edtulo de Mecanoscrit del segon origen. Foi traducida ao galego por Mar\u00eda Victoria Moreno e publicada por Galaxia en 1989.\nMalia que non foi escrita especificamente para ese p\u00fablico, est\u00e1 considerada unha obra para o p\u00fablico xuvenil, entre o que ten unha grande acollida. \u00c9 un dos libros m\u00e1is lidos da literatura catal\u00e1, e foi traducido a diversos idiomas e reeditado en numerosas ocasi\u00f3ns. Da versi\u00f3n en galego fix\u00e9ronse 14 edici\u00f3ns (2010). Foi levada a televisi\u00f3n nunha serie de \u00e9xito producida e emitida por TV3 en 1985, e en 2015 foi levada ao cinema co t\u00edtulo de \"Segon origen\".\nTrama.\nAlba \u00e9 unha moza de 14 anos, e D\u00eddac \u00e9 un rapaz de 9, que viven en Benaura, unha vila rural catal\u00e1. Alba tir\u00e1rase a rescatar a D\u00eddac logo de que uns rapaces lle pegasen e o tirasen ao r\u00edo por ser mulato. Xusto nese momento prod\u00facese un ataque alien\u00edxena que extermina os mam\u00edferos e esnaquiza alg\u00fans edificios, pero eles dous logran sobrevivir ao estar baixo da auga.\nLogo do shock inicial, comezan a adaptarse \u00e1 nova situaci\u00f3n. Fuxindo do perigo dunha epidemia ao estar a vila chea de cad\u00e1veres, marcha \u00e1 fraga. Primeiro inst\u00e1lanse nunha cova xunto a unha fervenza, e despois van a unha mas\u00eda abandonada. Almacenan v\u00edveres e produtos necesarios para sobrevivir. Un d\u00eda te\u00f1en un encontro cun alien\u00edxena, con corpo humanoide, e m\u00e1tano. Sot\u00e9rrano e quedan cunha arma moi perigosa que lanza lume. D\u00eddac pasa o sarampelo e Alba fractura unha tibia. Despois, cando dos corpos dos falecidos xa s\u00f3 quedan os esqueletos, marchan a Barcelona, e comezan a facer unha gran biblioteca rescatando exemplares de libros para preservar o co\u00f1ecemento.\nDespois marchan a unha aldea preto do r\u00edo Llobregat na costa e comezan a cultivar plantas. Atopan o corpo dunha muller morta poucos d\u00edas antes. M\u00e1is adiante inician unha viaxe en barco polo Mediterr\u00e1neo. Nunha praia francesa at\u00f3panse con outros superviventes, pero Alba m\u00e1taos ao ver que son tres rapaces con intenci\u00f3n de matar a D\u00eddac para ter relaci\u00f3ns sexuais con ela. Seguen percorrendo a costa, e chegan a N\u00e1poles. Al\u00ed visitan o castelo e recollen unha estatua. Contin\u00faan cara \u00e1s illas gregas, e unha noite de ver\u00e1n que dormen na praia perden a virxindade. D\u00eddac xa ten 12 anos e ela 17.\nLogo do paso da amizade ao amor, fan a viaxe de regreso. Regresan cara a Catalu\u00f1a e as\u00e9ntanse nunha vila da costa. Al\u00ed, en primavera, Alba d\u00e1 a luz sen problemas, e a vida con Mar (unha criatura moi morena) \u00e9 moi feliz. Por\u00e9n, un d\u00eda D\u00eddac ten un accidente e morre. Alba sot\u00e9rrao, e explica que foi ela quen escribiu o relato, e que desexa que Mar creza para poder teren fillos.\nO \u00faltimo cap\u00edtulo \u00e9 un texto xornal\u00edstico escrito 7.138 anos despois do masacre alien\u00edxena, onde se especula sobre a autenticidade do texto. Consid\u00e9rase a Alba como a nova Eva, a nai da humanidade.\nNarraci\u00f3n.\nO narrador omnisciente emprega moitas descrici\u00f3ns, procurando explicar con claridade tanto as situaci\u00f3ns coas que se atopan os rapaces como os seus pensamentos, desexos e ilusi\u00f3ns. A ambientaci\u00f3n espacial e temporal \u00e9 realista, nome\u00e1ndose numerosas vilas e r\u00faas. Os materiais que usan son os propios da d\u00e9cada de 1970. O autor non explicita a situaci\u00f3n pol\u00edtica existente antes do masacre.\nAn\u00e1lise.\nO poder de suxesti\u00f3n da obra nace das s\u00faas met\u00e1foras, que comparan o novo mundo co actual, indicando novas posibilidades de existencia. O descubrimento de moitos aspectos por parte da parella (como o papel da cultura e a relixi\u00f3n ou a sexualidade) favorecen o \u00e9xito da obra entre o sector xuvenil, ao sentirse os lectores identificados cos personaxes.\nOs nomes dos protagonistas te\u00f1en tam\u00e9n un valor simb\u00f3lico: a moza ch\u00e1mase Alba porque \u00e9 o inicio dunha nova humanidade, e D\u00eddac ven de did\u00e1ctica, pois aprende a sobrevivir e madurar (simbolizando o proceso de crecemento de calquera ser humano). En catal\u00e1n, o nome de Mar \u00e9 tanto masculino como feminino."}
{"id": "161631", "revid": "54336", "url": "https://gl.wikipedia.org/wiki?curid=161631", "title": "Xo\u00e1n o Evanxelista", "text": "San Xo\u00e1n o Evanxelista foi un dos doce ap\u00f3stolos de Xes\u00fas Cristo. Escribiu o Evanxeo de Xo\u00e1n e as tres ep\u00edstolas de Xo\u00e1n. Atrib\u00faellese tam\u00e9n o libro da Apocalipse.\nTraxectoria.\nSegundo a tradici\u00f3n Xo\u00e1n seria o m\u00e1is novo dos doce ap\u00f3stolos. Ti\u00f1a probablemente cerca de vinte e catro anos cando foi chamado por Xes\u00fas. Era solteiro e viv\u00eda cos seus pais en Betsaida. Era pescador e traballaba xunto co seu irm\u00e1n Santiago, e probablemente tam\u00e9n con Andr\u00e9 e Pedro.\nNos libros da Biblia ponse de manifesto a admiraci\u00f3n de Xo\u00e1n por Xes\u00fas. Este chamoulle \"Fillo do Trono\" e m\u00e1is adiante \"Disc\u00edpulo Amado\". Segundo o Novo Testamento, Xo\u00e1n foi o ap\u00f3stolo que seguiu con Xes\u00fas a noite que foi preso e o acompa\u00f1ou at\u00e9 a morte na cruz. Cristo encomendoulle o coidado de Mar\u00eda, a s\u00faa propia nai. Na biblia protestante Xes\u00fas non ser\u00eda o \u00fanico fillo de Mar\u00eda, sen\u00f3n o m\u00e1is vello e por iso ter\u00eda a responsabilidade de coidar de s\u00faa nai tras da morte de Xos\u00e9..\nM\u00e1is adiante Xo\u00e1n estivo fortemente ligado a Pedro nas actividades iniciais do movemento cristi\u00e1n, chegando a ser un dos principais dirixentes da Igrexa de Xerusal\u00e9n. \u00c9 tradici\u00f3n que predicou na Asia Menor, especialmente en \u00c9feso. De todos os doce ap\u00f3stolos, Xo\u00e1n foi o m\u00e1is destacado te\u00f3logo. Morreu de morte natural en \u00c9feso, no ano 103, cando ti\u00f1a 94 anos. C\u00f3ntase que a s\u00faa sepultura estaba baleira cando foi aberta polo emperador Constantino para edificarlle unha igrexa."}
{"id": "161634", "revid": "25871", "url": "https://gl.wikipedia.org/wiki?curid=161634", "title": "Parabola", "text": "\"Parabola\" \u00e9 un sinxelo da banda estadounidense de metal progresivo Tool, segundo do seu terceiro \u00e1lbum, \"Lateralus\". Foi lanzado no 2002 s\u00f3 como sinxelo promocional, por\u00e9n o 20 de decembro do 2005 foi reeditado, inclu\u00edndo a canci\u00f3n e un DVD co v\u00eddeo musical e dous comentarios adicionais no v\u00eddeo feito por Jello Biafra dos Dead Kennedys."}
{"id": "161635", "revid": "25871", "url": "https://gl.wikipedia.org/wiki?curid=161635", "title": "Schism", "text": "\"Schism\" \u00e9 un sinxelo da banda estadounidense de metal progresivo Tool, primeiro do seu terceiro \u00e1lbum, \"Lateralus\". No ano 2002 Tool ga\u00f1ou o premio Grammy \u00e1 mellor interpretaci\u00f3n de metal por esta canci\u00f3n.\n\"Schism\" foi editada como un sinxelo en DVD o 20 de decembro do 2005 que cont\u00e9n o v\u00eddeo musical, un comentario de David Yow e unha remestura feita por Lustmord."}
{"id": "161636", "revid": "25871", "url": "https://gl.wikipedia.org/wiki?curid=161636", "title": "Lateralus (canci\u00f3n)", "text": "\"Lateralus\" \u00e9 o terceiro sinxelo do segundo \u00e1lbum da banda estadounidense de metal progresivo Tool, \"Lateralus\", lanzado no mes de febreiro do 2002. \u00c9 o \u00fanico sinxelo do \u00e1lbum que non conta con v\u00eddeo musical.\nNas estrofas da letra da canci\u00f3n util\u00edzase a serie de Fibonacci no n\u00famero de s\u00edlabas de cada li\u00f1a."}
{"id": "161637", "revid": "56817", "url": "https://gl.wikipedia.org/wiki?curid=161637", "title": "Vicarious", "text": "\"Vicarious\" \u00e9 o primeiro sinxelo do cuarto \u00e1lbum da banda estadounidense de metal progresivo Tool, \"10,000 Days\". Estreouse nas radios o d\u00eda 17 de abril do 2006 e entrou na lista da Billboard \"Modern Rock Tracks\" no n\u00famero 2 e apareceu na lista \"Hot 100\" no posto 55. Foi nomeada \u00e1 mellor interpretaci\u00f3n hard rock na 49 edici\u00f3n dos premios Grammy."}
{"id": "161638", "revid": "23204", "url": "https://gl.wikipedia.org/wiki?curid=161638", "title": "The Pot", "text": "\"The Pot\" \u00e9 un sinxelo da banda estadounidense de metal progresivo Tool. Foi lanzado como segundo sinxelo do seu cuarto \u00e1lbum de estudio, \"10,000 Days\", en xullo do 2006 e foi o primeiro n\u00famero 1 da banda na lista da Billboard \"Mainstream Rock Tracks\". No ano 2008 a canci\u00f3n recibiu un nomeamento \u00e1 mellor interpretaci\u00f3n de hard rock para os premios Grammy."}
{"id": "161639", "revid": "56817", "url": "https://gl.wikipedia.org/wiki?curid=161639", "title": "Jambi", "text": "\"Jambi\" \u00e9 un sinxelo da banda estadounidense de metal progresivo Tool, sacado do seu cuarto \u00e1lbum de estudio, \"10,000 Days\". Puido escoitarse por vez primeiroa nas radios o d\u00eda 12 de febreiro do 2007."}
{"id": "161640", "revid": "17467", "url": "https://gl.wikipedia.org/wiki?curid=161640", "title": "Ministerio de Educaci\u00f3n Cultura e Deporte", "text": ""}
{"id": "161641", "revid": "25871", "url": "https://gl.wikipedia.org/wiki?curid=161641", "title": "Josep Albanell i Tortades", "text": "Josep Albanell i Tortades, nado en Vic (Osona) en 1945, \u00e9 un escritor catal\u00e1n. Publica as s\u00faas obras para p\u00fablico adulto co pseud\u00f3nimo de Pep Albanell, e as obras de literatura infantil e xuvenil como Joles Sennell.\nTraxectoria.\nCreceu en La Seu d'Urgell. Despois da fin da ditadura franquista loitou a prol da recuperaci\u00f3n da cultura catal\u00e1, cultivando os x\u00e9neros menos presentes no panorama literario catal\u00e1n. Comezou como narrador para adultos, pero por consello de Carles Senpau pasouse \u00e1 narrativa xuvenil. Foi un dos fundadores do colectivo Of\u00e8lia Dracs.\nA s\u00faa obra foi traducida a 11 linguas, entre eles o galego. A obra \"A gu\u00eda fant\u00e1stica\" (\"La guia fant\u00e0stica\", 1977) foi traducida por Helena Gonz\u00e1lez e Sabela Labra\u00f1a, e publicada por Galaxia en 1997."}
{"id": "161642", "revid": "1131", "url": "https://gl.wikipedia.org/wiki?curid=161642", "title": "Joles Sennell", "text": ""}
{"id": "161643", "revid": "1131", "url": "https://gl.wikipedia.org/wiki?curid=161643", "title": "Pep Albanell", "text": ""}
{"id": "161644", "revid": "98629", "url": "https://gl.wikipedia.org/wiki?curid=161644", "title": "Lu\u00eds Filipe Lindley Cintra", "text": "Lu\u00eds Filipe Lindley Cintra, nado en Lisboa o 5 de marzo de 1925 e finado en Sesimbra o 18 de agosto de 1991, foi un fil\u00f3logo e ling\u00fcista portugu\u00e9s.\nTraxectoria.\nLu\u00eds Filipe Lindley Cintra \u00e9 unha das figuras principais da ling\u00fc\u00edstica portuguesa. desenvolveu a s\u00faa actividade cient\u00edfica na Facultade de Letras da Universidade de Lisboa, onde se licenciou e doutorou en Filolox\u00eda Rom\u00e1nica (en 1946 e 1952 respectivamente), e onde exerceu a s\u00faa actividade docente, como asistente (1950-1960) profesor extraordinario (1960-1962) e catedr\u00e1tico (de 1962 at\u00e9 a morte).\nFoi director das revistas \"Boletim de Filologia\" e \"Revista Lusitana\" (nova serie). Pertenceu a diversas sociedades cient\u00edficas (Academia Portuguesa de Hist\u00f3ria, Academia das Ci\u00eancias de Lisboa, Academia Espa\u00f1ola de Historia e Academia de Buenas Letras de Barcelona) e organizou en Lisboa encontros como o III Col\u00f3quio Internacional de Estudos Luso-Brasileiros (1957), IX Congresso Internacional de Filologia e Lingu\u00edstica Rom\u00e2nicas (1959) e Congresso sobre a Situa\u00e7\u00e3o Actual da L\u00edngua Portuguesa no Mundo (1983). Creou o Departamento de Ling\u00fc\u00edstica Xeral e Rom\u00e1nica da FLUL, e reformou o Centro de Estudos Filol\u00f3gicos (desde 1975 chamado Centro de Ling\u00fc\u00edstica da Universidade de Lisboa).\nAs s\u00faas investigaci\u00f3ns centr\u00e1ronse principalmente nas \u00e1reas da literatura medieval, da ling\u00fc\u00edstica rom\u00e1nica, da dialectolox\u00eda e a xeograf\u00eda actual da lingua portuguesa. Comezou polo estudo da literatura, nun momento en que esta materia a\u00ednda abarcaba o estudo da lingua, merecedora de atenci\u00f3n cient\u00edfica apenas en tanto que lingua de escritores ou repositorio de arca\u00edsmos e rexionalismos. Dedicou a s\u00faa tese de licenciatura \u00e1 versificaci\u00f3n de Ant\u00f3nio Nobre, e a tese de doutoramento ao que se supu\u00f1a a versi\u00f3n portuguesa da Cr\u00f3nica Geral de Espanha de Afonso X, e que como demostrou, era unha cr\u00f3nica orixinariamente portuguesa, atribu\u00edda ao Conde Pedro de Barcelos, que ocupa actualmente un lugar importante na historiograf\u00eda peninsular. Nas d\u00faas teses Cintra partiu de temas puramente literarios para, desvi\u00e1ndose de abordaxes eruditas, estil\u00edsticas ou interpretativas, atender os fen\u00f3menos de natureza m\u00e1is claramente ling\u00fc\u00edstica, dando como resultando un ensaio sobre o ritmo, a m\u00e9trica e as sonoridades no caso de Nobre, e un manual pr\u00e1ctico de cr\u00edtica textual e de ling\u00fc\u00edstica medieval no caso da \"Cr\u00f3nica Geral\".\nEn 1959 fixo unha terceira tese, \"A linguagem dos Foros de Castelo Rodrigo\", dedicada a un grupo de textos de dereito local do s\u00e9culo XIII, producidos na rexi\u00f3n leon\u00e9s-portuguesa de Ribacoa e interesantes para entender a reconstituci\u00f3n dos movementos ling\u00fc\u00edsticos desencadeados pola Reconquista nunha rexi\u00f3n a\u00ednda hoxe pouco estudada.\nUnha das s\u00faas caracter\u00edsticas como intelectual e cient\u00edfico era que daba pouca importancia \u00e1 teor\u00eda, preferindo a an\u00e1lise dos datos, seguindo o seu gran modelo, Ram\u00f3n Men\u00e9ndez Pidal, co que traballou para o doutoramento. Volveu colaborar co fil\u00f3logo madrile\u00f1o na recollida de material para o \"Atlas Ling\u00fc\u00edstico da Pen\u00ednsula Ib\u00e9rica\", percorrendo Portugal en 1953 e 1954. Isto estimulouno para estudar outros aspectos, como a dialectolox\u00eda e a etnograf\u00eda, disciplinas que desde Leite de Vasconcelos eran pouco estudadas en Lisboa. Amais, o feito de abandonar o gabinete e descubrir a forma de vida popular, espertoulle a consciencia dos problemas sociais e pol\u00edticos. Dez anos m\u00e1is tarde, estas preocupaci\u00f3ns reflect\u00edronse no seu protagonismo nas loitas estudant\u00eds e a s\u00faa coraxe f\u00edsica en episodios hist\u00f3ricos.\nComo ling\u00fcista abarcou dous grandes campos de investigaci\u00f3n: as orixes da lingua portuguesa e o seu espazo xeogr\u00e1fico. Sobre as orixes, preocupouse sobre a Reconquista e o repoboamento do territorio peninsular, a historia dos dialectos galegos e portugueses, a produci\u00f3n documental latina e portuguesa dos primeiros s\u00e9culos nacionais, o aparecemento da literatura escrita en portugu\u00e9s e a literatura oral, manifestada m\u00e1is tarde no romanceiro. Sobre o espazo, definido historicamente como a faixa occidental da Pen\u00ednsula Ib\u00e9rica (inclu\u00edndo por tanto a lingua galega; se ben afirmaba que os seus dialectos pertenc\u00edan ao mesmo sistema que o portugu\u00e9s, nese momento apoiaba a autonom\u00eda da norma ling\u00fc\u00edstica galega) e polas illas atl\u00e1nticas, por Brasil e os pa\u00edses africanos e asi\u00e1ticos lus\u00f3fonos e os crioulos de base portuguesa. Un espazo xeogr\u00e1fico definido como produto da expansi\u00f3n extra-europea da lingua nacida do lat\u00edn vulgar do noroeste peninsular. Esta definici\u00f3n conduc\u00eda \u00e1 valorizaci\u00f3n dos aspectos unitarios: sobre a variedade inevit\u00e1bel dunha lingua transcontinental, Cintra fac\u00eda pairar unha unidade fundamental que non exclu\u00eda o galego nin os crioulos, e moito menos o portugu\u00e9s do Brasil, como demostra, na fase final da s\u00faa vida, a defensa dunha ortograf\u00eda com\u00fan e a colaboraci\u00f3n con Celso Ferreira da Cunha para escribiren a \"Nova Gram\u00e1tica do Portugu\u00eas Contempor\u00e2neo\" (1984), unha gram\u00e1tica escrita para servir de normativa, simultaneamente, \u00e1 lingua usada por portugueses, brasileiros e africanos."}
{"id": "161648", "revid": "23204", "url": "https://gl.wikipedia.org/wiki?curid=161648", "title": "Fernando Hierro", "text": "Fernando Ruiz Hierro, nado en V\u00e9lez-M\u00e1laga o 23 de marzo de 1968, \u00e9 un exfutbolista e actual adestrador de f\u00fatbol espa\u00f1ol. Xogaba principalmente como defensa central e centrocampista defensivo, a\u00ednda que tam\u00e9n desempe\u00f1ou a posici\u00f3n de mediapunta.\nFoi considerado no seu momento como un dos mellores defensores europeos. Na actualidade desempe\u00f1a o cargo de Director Deportivo da Selecci\u00f3n Espa\u00f1ola de f\u00fatbol.\nTraxectoria.\nFormouse na canteira do V\u00e9lez CF e foi rexeitado polo CD M\u00e1laga. Debutou en primeira divisi\u00f3n co Valladolid o 4 de outubro de 1987, nun Real Valladolid-RCD Espanyol, e en 1989, apenas un mes logo de xogar a final da Copa do Rei contra o Real Madrid, foi fichado por este \u00faltimo.\nNo conxunto madridista foi utilizado inicialmente por adestradores como Radomir Anti\u0107 no posto de mediocentro, a\u00ednda que debido \u00e1 ausencia de centrais de confianza en persoal tam\u00e9n desempe\u00f1ou ese papel con frecuencia. O t\u00e9cnico Jorge Valdano situouno definitivamente como central na tempada 1994/1995. Primeiro xunto a Manolo Sanch\u00eds e posteriormente con Rafael Alkorta formou parte de dous das mellores parellas de centrais da historia branca. Tras a retirada de Sanch\u00eds en 2001, Hierro converteuse no capit\u00e1n do equipo. Ao longo dos seus 14 tempadas no Madrid ga\u00f1ou un importante n\u00famero de t\u00edtulos, entre eles 5 Ligas e 3 Copas de Europa.\nTras abandonar o Real Madrid en 2003, xogou no Al-Rayyan qatar\u00ed, e na tempada 2004/05 volveu ao f\u00fatbol europeo co Bolton Wanderers ingl\u00e9s do seu antigo compa\u00f1eiro Iv\u00e1n Campo. O 9 de maio de 2005 anunciou a s\u00faa retirada do f\u00fatbol profesional ao termo da liga.\nDesde o ver\u00e1n de 2007 exerce de Director Deportivo da Real Federaci\u00f3n Espa\u00f1ola de F\u00fatbol.\nSelecci\u00f3n nacional.\nFoi internacional 89 veces. Debutou o 20 de setembro de 1989, nun amigable contra Polonia, e \u00e9 o terceiro goleador hist\u00f3rico da selecci\u00f3n espa\u00f1ola, con 29 goles, logo de Ra\u00fal (44 goles en 102 partidos) e Villa. Tam\u00e9n foi durante anos o capit\u00e1n da selecci\u00f3n.\nRetirouse da s\u00faa selecci\u00f3n despois do Mundial de Corea e o Xap\u00f3n 2002 no cal foi elixido no once ideal do torneo. Disputou os mundiais de 1990 (a\u00ednda que non chegou a xogar), 1994, 1998 e 2002, e as Eurocopas de 1996 e 2000.\nTras a s\u00faa retirada como futbolista, en setembro de 2007 \u00e9 nomeado director deportivo da Selecci\u00f3n Espa\u00f1ola, cargo que depende da RFEF."}
{"id": "161649", "revid": "98629", "url": "https://gl.wikipedia.org/wiki?curid=161649", "title": "Jos\u00e9 Antonio Camacho", "text": "Jos\u00e9 Antonio Camacho Alfaro, nado o 8 de xu\u00f1o de 1955 en Cieza (Murcia), \u00e9 un exfutbolista e actual adestrador de f\u00fatbol espa\u00f1ol. Xogaba de defensa e actualmente adestra a selecci\u00f3n de Gab\u00f3n.\nTraxectoria.\nA s\u00faa carreira como futbolista empezou nos patios e nas r\u00faas de Cieza, aos poucos foise curtindo e destacando entre os demais. Cando o pequeno Jos\u00e9 Antonio conta con seis anos de idade, trasl\u00e1dase xunto coa s\u00faa familia a Albacete. Durante esta etapa a familia pensou nunha volta \u00e1 s\u00faa provincia natal e ata chegou a realizar unhas probas para poder entrar nas categor\u00edas inferiores do Real Murcia, pero os t\u00e9cnicos do club pimentonero decant\u00e1ronse por outros rapaces aludindo que Jos\u00e9 Antonio era demasiado estreito de peito. A familia ao final decidiu permanecer na cidade manchega. As s\u00faas inquietudes futbol\u00edsticas de adolescente cristalizan aos dezaseis anos, xogando no Atl\u00e9tico Jare\u00f1o (un equipo de Villanueva de la Jara, na provincia de Cuenca, a localidade da s\u00faa muller) e despois no equipo xuvenil do Albacete Balompi\u00e9, onde se ali\u00f1a como extremo esquerdo.\nO nome do mozo Jos\u00e9 Antonio Camacho comeza a soar nos c\u00edrculos futbol\u00edsticos do momento e o seleccionador nacional H\u00e9ctor Rial recl\u00e1mao para a Selecci\u00f3n espa\u00f1ola xuvenil. A s\u00faa brillante actuaci\u00f3n ax\u00fadalle a entrar no primeiro equipo do Albacete, que por aquel ent\u00f3n figuraba en Primeira Rexional.\nA calidade t\u00e9cnica de Jos\u00e9 Antonio Camacho non pasa desapercibida para o Real Madrid e o Barcelona, que se interesan de inmediato pola nova promesa. Con todo, Camacho incl\u00ednase polo equipo branco e en marzo de 1973 o Real Madrid f\u00edchao para o seu equipo filial, o Castilla. Na tempada 1973-74 debuta no primeiro equipo, da man de Lu\u00eds Molowny, e rapidamente faise cun posto na defensa madridista. En xaneiro de 1978 sofre unha grave lesi\u00f3n durante un adestramento, pero tras d\u00faas operaci\u00f3ns e 20 meses de baixa consegue volver aos terreos de xogo, permanecendo sempre no Real Madrid ata a s\u00faa retirada ao finalizar a campa\u00f1a 1988-89.\nComo xogador destacou polas s\u00faas f\u00e9rreas marcaxes, anticipaci\u00f3n e velocidade, pero o que lle fixo marcar unha \u00e9poca no Real Madrid e na Selecci\u00f3n Espa\u00f1ola foi, sen d\u00fabida, o seu esp\u00edrito de sacrificio e entrega, o seu af\u00e1n de vitoria e o seu carisma que contribu\u00eda especialmente ao traballo de equipo.\nDisputou 414 partidos de Liga, todos eles co Real Madrid, marcou 9 goles e s\u00f3 foi expulsado unha vez.\nDebutou coa selecci\u00f3n espa\u00f1ola o 5 de febreiro de 1975 nun Espa\u00f1a-Escocia (1-1), chegou a vestir a camiseta nacional en 81 partidos, cifra que foi durante moito tempo marca absoluta de participaci\u00f3ns, disputando os mundiais de 1982 e 1986 e as Eurocopas de 1984 e 1988.\nTras retirarse como futbolista comezou a s\u00faa carreira como adestrador no Rayo Vallecano, ao que logrou subir a Primeira Divisi\u00f3n, e posteriormente dirixiu a Espanyol, Sevilla e Real Madrid (pero neste \u00faltimo caso dimit\u00f3 antes de chegar a exercelo); chegou ao posto de seleccionador dirixindo ao combinado nacional na Eurocopa de 2000 e o Mundial de 2002, tras o cal renunciou ao cargo. Tras o seu paso pola selecci\u00f3n adestrou ao Benfica, ga\u00f1ando unha Copa; e ao Real Madrid Club de F\u00fatbol, deixando o cargo tras s\u00f3 3 xornadas.\nDurante a s\u00faa estancia como seleccionador espa\u00f1ol callou bos resultados, levando \u00e1 selecci\u00f3n espa\u00f1ola a xogar un moi bo xogo e chegando ata os cuartos de final no Mundial de Corea e o Xap\u00f3n de 2002 onde a selecci\u00f3n de Corea de Sur eliminou \u00e1 espa\u00f1ola na quenda de penaltis tras unha pol\u00e9mica actuaci\u00f3n arbitral. A pesar diso, obtivo o mellor resultado da selecci\u00f3n na \u00e9poca moderna: un 5\u00ba posto que foi superado no Mundial de 2010.\nAdestrou ao Club Atl\u00e9tico Osasuna, onde substitu\u00edu a Jos\u00e9 \u00c1ngel Ziganda a finais de 2008.\nNa tempada 2008/2009, como adestrador de Osasuna, consegue a permanencia do equipo navarro na m\u00e1xima categor\u00eda tras unha dif\u00edcil tempada no partido disputado no Reyno de Navarra contra o Real Madrid, que finalizou coa vitoria dos \"rojillos\" no marcador cun 2-1. Durante a tempada 2009/2010, Camacho volve conseguir o obxectivo e Osasuna s\u00e1lvase sen ter que esperar \u00e1 \u00faltima xornada.\nO 14 de febreiro de 2011 anunciouse a s\u00faa destituci\u00f3n como adestrador do CA Osasuna, sendo substitu\u00eddo por Jos\u00e9 Luis Mendilibar.\nSelecci\u00f3n nacional.\nDebutou o 5 de febreiro de 1975 fronte a Escocia. \nparticipou como xogador nos mundiais de Espa\u00f1a e M\u00e9xico e nas Eurocopas de Francia e Alema\u00f1a."}
{"id": "161653", "revid": "839", "url": "https://gl.wikipedia.org/wiki?curid=161653", "title": "Francisco Javier S\u00e1enz de Oiza", "text": "Francisco Javier S\u00e1enz de Oiza , nado en C\u00e1seda (Navarra) o 12 de outubro de 1918 e finado en Madrid o 18 de xullo de 2000, foi un arquitecto espa\u00f1ol.\nTraxectoria.\nObtivo o t\u00edtulo de arquitecto pola Escola T\u00e9cnica Superior de Arquitectura de Madrid no ano 1946, recibindo o \"Premio An\u00edbal Alv\u00e1rez\" \u00f3 mellor expediente acad\u00e9mico. Ese mesmo ano ga\u00f1ou o Premio nacional de Arquitectura. En 1947 viaxa \u00f3s Estados Unidos para ampliar os seus estudos coa bolsa de estudos \"Conde de Cartagena\", da Real Academia de Belas Artes de San Fernando.\nEn 1949 regresou a Espa\u00f1a e comeza a traballar como profesor do Departamento de Instalaci\u00f3ns da ETSAM. No ano 1968 logrou a c\u00e1tedra de Proxectos e entre os anos 1981 e 1983 foi director da dita Escola. Tras xubilarse con 67 anos continuou como profesor em\u00e9rito desta.\nCompaxinou a s\u00faa actividade docente coa profesional. Foi colaborador de Romany na construci\u00f3n de vivendas sociais e no estudio de Manuel Cabe\u00f1es.\nMestre de arquitectos dende a Universidade e dende o seu estudio polo que pasaron entre outros Francisco Alonso, Rafael Moneo (1956-1961) ou Juan Daniel Fullaondo. Consid\u00e9rase unha das figuras m\u00e1is relevantes de arquitectura espa\u00f1ola, foi un creador pol\u00e9mico e arriscado, con obras discutidas que o final acabaron convert\u00e9ndose en s\u00edmbolos.\nTeor\u00eda da arquitectura.\nS\u00e1enz de Oiza defin\u00eda a Arquitectura como:"}
{"id": "161655", "revid": "10599", "url": "https://gl.wikipedia.org/wiki?curid=161655", "title": "Real Club Deportivo Espanyol", "text": ""}
{"id": "161656", "revid": "10599", "url": "https://gl.wikipedia.org/wiki?curid=161656", "title": "ReIal Club Deportiu Espanyol", "text": ""}
{"id": "161659", "revid": "25871", "url": "https://gl.wikipedia.org/wiki?curid=161659", "title": "Made in USA (\u00e1lbum)", "text": "Made in USA \u00e9 un \u00e1lbum da banda estadounidense de rock alternativo Sonic Youth, e \u00e9 a banda sonora da pel\u00edcula do mesmo nome estreada en 1986. O grupo gravou este material en 1986, pouco despois de rematar o seu \u00e1lbum \"EVOL\", pero non ser\u00eda editado ata febreiro de 1995."}
{"id": "161661", "revid": "1131", "url": "https://gl.wikipedia.org/wiki?curid=161661", "title": "Parque de Vigeland", "text": "O parque de Vigeland, un dos m\u00e1is famosos de Noruega, \u00e9 unha \u00e1rea no interior do Frognerparken, situado no oeste da cidade de Oslo, a capital do pa\u00eds.\nFoi creado polo escultor noruegu\u00e9s Gustav Vigeland entre os anos 1907 e 1942 por encargo do concello de Oslo. \u00c9 unha exposici\u00f3n permanente das esculturas de Vigeland de entre os anos 1926 e 1942. Ocupa unha extensi\u00f3n de preto de 32 hect\u00e1reas superficie do parque artic\u00falase en cinco \u00e1reas."}
{"id": "161662", "revid": "22570", "url": "https://gl.wikipedia.org/wiki?curid=161662", "title": "Fantas\u00eda sexual", "text": "Unha fantas\u00eda sexual \u00e9 unha representaci\u00f3n mental creada polo inconsciente tendo como tema principal as relaci\u00f3ns sexuais.\nCaracter\u00edsticas.\nProd\u00facense de forma voluntaria ou involuntaria na nosa mente. A\u00ednda que as fantas\u00edas sexuais son com\u00fans na mente humana. Comezan coa puberdade e adoitan acompa\u00f1ar ao ser humano durante toda a s\u00faa existencia. A pesar da popular crenza de que o home \u00e9 o que te\u00f1en maior actividade sexual e por conseguinte m\u00e1is fantas\u00edas sexuais, probouse que home e mulleres fantasean ao mesmo nivel, s\u00f3 que en diferente forma."}
{"id": "161666", "revid": "51040", "url": "https://gl.wikipedia.org/wiki?curid=161666", "title": "Luna 2", "text": "Luna 2, co\u00f1ecida \u00e1s veces como Lunik 2, foi a segunda nave espacial do programa \"Luna\" da Uni\u00f3n Sovi\u00e9tica, a cal foi lanzada en direcci\u00f3n \u00e1 L\u00faa, e foi o primeiro enxe\u00f1o humano que conseuguiu aluar, ou alcanzar a s\u00faa superficie.\nCaracter\u00edsticas.\nEsta sonda, de 390\u00a0kg de peso e un di\u00e1metro de 0,9 m, estaba destinada a estrelarse coa L\u00faa, obxectivo acadado na posici\u00f3n 29.1\u00ba N 0\u00ba O, correspondente \u00e1 rexi\u00f3n denominada Palus Putredinis, o 13 de setembro de 1959, \u00e1s 21:02h, dous d\u00edas despois do seu lanzamento mediante un foguete Vostok.\nFoi a primeira misi\u00f3n lunar exitosa. A \"Luna 2\" no dese\u00f1o era similar \u00e1 Luna 1, unha nave espacial esf\u00e9rica con antenas sobresa\u00edntes. A instrumentaci\u00f3n tam\u00e9n era semellante, inclu\u00edndo os mostradores de escintileo, os contadores Geiger, o magnet\u00f3metro, os detectores Cherenkov, e os detectores de micrometeorito. Non hab\u00eda ning\u00fan sistema de propulsi\u00f3n na Luna 2."}
{"id": "161669", "revid": "89787", "url": "https://gl.wikipedia.org/wiki?curid=161669", "title": "Movemento antipornograf\u00eda", "text": "O movemento antipornograf\u00eda \u00e9 un movemento c\u00edvico que argumenta que a pornograf\u00eda ten unha serie de efectos nocivos para o ser humano e debe ser erradicada e prohibida por completo.\nArgumentos.\nTales efectos negativos ser\u00edan o \u00e1nimo de tr\u00e1fico de seres humanos, a pedofilia, a deshumanizaci\u00f3n, a explotaci\u00f3n sexual, a disfunci\u00f3n sexual e incapacidade para manter relaci\u00f3ns sexuais sas.\nAs persoas implicadas no movemento de antipornograf\u00eda incl\u00fae grupos ultraconservadores e relixiosos, feministas radicais, antigas estrelas de cinema porno, determinados psic\u00f3logos e individuos en xeral que senten que a pornograf\u00eda xoga unha funci\u00f3n importante na desagregaci\u00f3n de matrimonios e as relaci\u00f3ns afectivas."}
{"id": "161670", "revid": "56817", "url": "https://gl.wikipedia.org/wiki?curid=161670", "title": "WHSV-TV", "text": "WHSV-TV \u00e9 unha canle estadounidense afiliada \u00e1 ABC que opera na \u00e1rea de Harrisonburg, Virxinia, durante a era anal\u00f3xica ocupaba a canle 3 e a\u00ednda se publicita como WHSV News 3, desde o paso \u00e1 televisi\u00f3n dixital ocupa a canle 49, transmitindo simultaneamente na canle 42 para a \u00e1rea de Winchester, Virxinia e Front Royal, Virxinia. \nCaracter\u00edsticas.\nPropiedade de Gray Television os seus transmisores est\u00e1n ao oeste da vila de Stanley servindo 14 condados no Val de Shenandoah que abrangue unha parte de Virxinia e Virxinia Occidental. Ademais da sede de Harrisonburg conta outra en Stauton, Virxinia.\nPara al\u00e9n da canle dixital principal, WHSV opera tres subcanles: WHSV-DT2 afiliada \u00e1 Fox, TV3 Winchester afiliada a ABC e WHSV-DT4 afiliada a My Network TV."}
{"id": "161671", "revid": "51526", "url": "https://gl.wikipedia.org/wiki?curid=161671", "title": "Simbad o mari\u00f1o", "text": "Simbad o mari\u00f1o (en ; romanizado como \"as-Sindib\u0101du al-Ba\u1e25riyy\") \u00e9 un relato co\u00f1ecido en todo o mundo debido ao libro \"As mil e unha noites\", obra \u00e1 que non pertenc\u00eda nas s\u00faas orixes que lle deu moita m\u00e1is fama a este relato que ao de \"Simbad o Terrestre\", tam\u00e9n tradicional e protagonizado por un viaxeiro diferente pero de id\u00e9ntico nome.\nSegundo Ren\u00e9 Khawan, tradutor e cr\u00edtico liban\u00e9s, o relato das aventuras de \"Simbad o mari\u00f1o\" \"s\u00f3 foi introducido nas Noites cara aos inicios do s\u00e9culo XVIII, e con moita cautela, ao abeiro da fantas\u00eda dos copistas\". As\u00ed, a primeira edici\u00f3n impresa en \u00e1rabe d\"'As mil e unha noites\" (Calcuta, 1814-1818) incl\u00fae este relato coma un anexo ao final do libro e s\u00f3 se integra no seu esquema a partir da edici\u00f3n exipcia de 1835, e dun modo resumido e expurgado.\nSegundo o relato, Simbad viaxou sete veces, vivindo en cada ocasi\u00f3n unha m\u00e1is emocionante aventura. Crese que orixinariamente moitos destes relatos est\u00e1n inspirados n\"a Odisea\" de Homero.\nA historia.\nO inicio: Simbad o porteiro e Simbad o mari\u00f1o.\n\"As mil e unha noites\", a colecci\u00f3n de relatos na que atopamos esta historia, adopta a forma de contos que a fermosa Xerezade, unha doncela, lle conta ao rei Sharyar. Este ti\u00f1a como costume deitarse cada noite cunha doncela virxe que mandaba executar \u00e1 ma\u00f1\u00e1 seguinte xa que estaba convencido de que non atopar\u00eda unha muller con boas virtudes. Por iso as historias que lle conta Xerezade te\u00f1en a finalidade de manter vivo o interese do sult\u00e1n para que este desexe escoitala ao d\u00eda seguinte. Isto acontece no per\u00edodo de mil e unha noites.\nNa fin da noite n\u00famero 536 Xerezade d\u00e1 o escenario dos contos de Simbad. Nos d\u00edas de Haroun Al-Rashid, califa de Bagdad, un cargador (o que transporta as mercador\u00edas polos demais no mercado e en toda a cidade) senta para descansar nun banco \u00e1 porta dunha casa dun rico comerciante. Al\u00ed qu\u00e9ixase a Al\u00e1 pola inxustiza dun mundo que lles permite aos ricos vivir na facilidade mentres el debe traballar e segue a ser pobre. O propietario da casa escoita os seus lamentos e ch\u00e1mao. Os dous ch\u00e1manse Simbad. O rico dille ao pobre como chegou a ser o que era \"por Fortuna e Destino\" no transcurso de sete marabillosas viaxes que logo procede a contar.\nA primeira viaxe de Simbad.\nDespois de desbaldir a riqueza que lle deixara o seu pai, Simbad vai ao mar para recuperar a s\u00faa fortuna. Establ\u00e9cese en terra non que parece ser unha illa, pero esta resulta ser un xigantesco peixe ou balea na que as \u00e1rbores botaran ra\u00edces polo longo tempo que estivera durmindo preto da superficie. O peixe som\u00e9rxese nas profundidades, e o buque parte sen Simbad que se salvar\u00e1 pola oportunidade de ter un bocoi enviado\"pola graza de Al\u00e1\". Chega a unha illa na que se lava e o rei, amigo seu, o nomea capit\u00e1n de porto. Un d\u00eda o propio buque de Simbad chega ao porto e recupera os seus bens. O rei d\u00e1lle un rico presente e regresa a Bagdad, onde volve \u00e1 s\u00faa vida de facilidade e pracer.\nNa fin da historia Simbad o mari\u00f1o reg\u00e1lalle ao Cargador un cento de pezas de ouro e prom\u00e9telle m\u00e1is se volve o d\u00eda seguinte para escoitar.\nA segunda viaxe de Simbad o mari\u00f1o.\nNa segunda xornada do conto de Simbad (pero a noite 549 de Xerezade xa que interrompe o conto cada ma\u00f1\u00e1 para burlar as intenci\u00f3ns do rei), Simbad o mari\u00f1o conta a forma na que creceu a s\u00faa inquietude na s\u00faa vida de lecer e como se botou de novo ao mar \"posu\u00eddo pola idea de viaxar polo mundo dos homes e de ver as s\u00faas cidades e illas\".\nAbandonado accidentalmente polo seu buque, enc\u00f3ntrase varado nun inaccesible val de serpes xigantes, e mesmo xigantescas aves, os rocs, que depredan sobre eles. O chan do val est\u00e1 alfombrado con diamantes que os comerciantes colleitan lanzando enormes anacos de carne no val. As aves levar\u00e1n estes anacos de carne ata os seus ni\u00f1os, a onde chegan os homes para recoller os diamantes que chegan pegados a ela. O espelido Simbad ata un dos anacos de carne \u00e1s s\u00faas costas e un paxaro acaba por levalo ata o seu ni\u00f1o, no que enche un gran saco de pedras preciosas. Rescatado polos comerciantes, regresa a Bagadad cunha fortuna en diamantes, vendo moitas marabillas no cami\u00f1o.\nA terceira viaxe de Simbad o mari\u00f1o.\nAnsioso de viaxes e aventuras, Simbad embarca de novo en Basora. Por casualidade el e os seus compa\u00f1eiros chegan a unha illa na que son capturados por \"unha enorme criatura \u00e1 semellanza dun home, de cor negra... cos ollos como brasas de lume e os dentes coma cairos de xabar\u00edn e unha gran mand\u00edbula coma a boca dun pozo. Por outra banda, ten beizos coma os dun camelo, colgando ata o seu peito, as orellas caen sobre os ombros e as unllas das s\u00faas mans eran coma as gadoupas dun le\u00f3n\". Este monstro comeza a comer a tripulaci\u00f3n, primeiro o Mestre, que \u00e9 o m\u00e1is gordo. Na edici\u00f3n de Burton, este toma nota de que o xigante \"\u00e9 claramente Polifemo\".\nSimbad pensa un plan para cegar o xigante cun ferro incandescente. El e o resto dos homes puideron ent\u00f3n escapar. Despois de novas aventuras (entre elas unha xigantesca serpe pit\u00f3n da cal escapa grazas \u00e1 s\u00faa intelixencia), regresa a Bagdad, m\u00e1is rico ca nunca, onde \"lles deron esmola e xenerosidade \u00e1 vi\u00fava e o orfo, coma acci\u00f3n de grazas polo meu feliz regreso, e esqueceron todas as penas, mentres que com\u00eda ben, beb\u00eda ben e vest\u00eda ben, logo de todo o que caera sobre min e todos os perigos e penas que sufrira\".\nA cuarta viaxe de Simbad o mari\u00f1o.\nDada a s\u00faa inquietude, Simbad volve ao mar e, como \u00e9 costume, naufraga e enc\u00f3ntrase cuns salvaxes espidos. A alimentaci\u00f3n dos seus compa\u00f1eiros \u00e9 unha herba que os priva da raz\u00f3n e que os engorda para a mesa. Simbad n\u00e9gase a comer a loucura da induci\u00f3n da planta e cando os can\u00edbales perden o interese nel, escapa. Un barco de recolectores de pementa transp\u00f3rtao a unha illa na que o rei amiga con el e lle regala unha fermosa e adi\u00f1eirada muller.\nSimbad co\u00f1ece moi tarde un curioso costume desa terra: cando unha persoa morre, o seu c\u00f3nxuxe \u00e9 sepultando en vida con ela coas s\u00faas mellores roupas e xoias. A esposa de Simbad cae enferma e morre pouco despois deixando a Simbad atrapado nunha caverna subterr\u00e1nea, unha timba comunal, cun xerro de auga e sete pezas de pan. Cando estes v\u00edveres est\u00e1n a piques de se esgotar, outra parella (o marido morto, a muller a\u00ednda viva) aparece na caverna. Simbad golpea \u00e1 esposa ata a morte e queda coas s\u00faas raci\u00f3ns.\nEses episodios seguen. Pronto Simbad acada unha importante reserva de pan e auga, as\u00ed coma de ouro e xoias dos cad\u00e1veres, pero a\u00ednda non puido escapar. Ata que un d\u00eda un animal salvaxe am\u00f3salle unha pasaxe para o exterior, moi por riba do mar. Dende al\u00ed pasa un buque que o rescata e que o leva a Bagdad, onde d\u00e1 esmola aos pobres e volve \u00e1 vida de pracer.\nA quinta viaxe de Simbad o mari\u00f1o.\n\"Cando xa estivera un tempo en terra logo da mi\u00f1a cuarta viaxe, e cando na mi\u00f1a comodidade e praceres cheos de posibilidades e na ledicia das mi\u00f1as grandes ganancias e beneficios, esquecera todo o que padecera de perigos e sufrimentos, o carnal home foi cativado unha vez m\u00e1is polo desexo de viaxar e ver os pa\u00edses estranxeiros e as illas\". Simbad volve ao mar e, ao pasar por unha illas deserta, a tripulaci\u00f3n atopa un ovo xigante que Simbad reco\u00f1ece coma pertencente a un roc. Por curiosidade a tripulaci\u00f3n desembarca para velo e acaba romp\u00e9ndoo e utiliza o polo coma comida. Simbad reco\u00f1ece inmediatamente a loucora do seu comportamenteo e ordena que todos volvan aos buques.\nPor\u00e9n, os rocs enfurecidos pronto se dan de conta do buque e tratan de destru\u00edlo deixando caer rochas xigantes que levaban nas s\u00faas poutas. Naufraga unha vez m\u00e1is e Simbad \u00e9 escravizado polo Vello do Mar, que cabalga sobre os seus ombreiros coas s\u00faas pernas tortas e rodea o pescozo de Simbad e non o deixa fuxir cabalg\u00e1ndoo de d\u00eda e de noite. Iso fai que Simbad acabe vendo con agrado a morte.\nFinalmente el fai vi\u00f1o e convence ao Vello do Mar para que o beba. Ent\u00f3n, cando se descoida, m\u00e1tao despois de embebedalo e escapa. Un barco l\u00e9vao ata a cidade dos Simios, un lugar cuxos habitantes pasan cada noite en embarcaci\u00f3ns mentres a s\u00faa cidade fica \u00e1 merc\u00e9 dos monos comedores de homes. Por\u00e9n, mediante unha enxe\u00f1osa trampa, Simbad recupera a s\u00faa fortuna grazas aos simios. Unha vez m\u00e1is encontra un barco que o leva de volta a Bagdad.\nA sexta viaxe de Simbad o mari\u00f1o.\n\"A mi\u00f1a alma arela as viaxes e o tr\u00e1fico\". Simbad volve naufragar, desta volta de xeito tan violento que o seu buque desfaise en anacos por cant\u00eds de grande altura. Carecentes de alimentos, os compa\u00f1eiros de Simbad morren, ata que s\u00f3 el queda vivo. Descobre un r\u00edo e constr\u00fae unha balsa, que pasa por unha espenuca, baixo os cant\u00eds. O regato semella estar cheo de pedras preciosas e dec\u00e1tase de que na illa hai m\u00e1is. Simbad queda durmido polas viaxes a trav\u00e9s da escuridade e esperta nunha cidade onde \"os diamantes se atopan nos seus r\u00edos e as perlas est\u00e1n nos seus vales\".\nO rei desl\u00fambrase co que Simbad lle relata sobre o gran Har\u00fan e p\u00eddelle que leve varios agasallos de volta a Bagdad no seu nome: \nE as\u00ed, Simbad regresa a Bagdad, onde o Califa fai moitas preguntas polos informes que Simbad lle d\u00e1 das terras de Ceil\u00e1n.\nA s\u00e9tima e \u00faltima viaxe de Simbad o mari\u00f1o.\nO sempre inquedo Simbad parte unha vez m\u00e1is, co resultado adoito. S\u00f3 nunha terra desolada, Simbad fai unha balsa, navega por un r\u00edo e chega a unha gran cidade. O xefe mercador une a s\u00faa filla con Simbad e nom\u00e9aos os seus herdeiros e, convenientemente, morre. Os habitantes desta cidade transf\u00f3rmanse unha vez ao mes en aves e Simbad sobe a unha das persoas-aves, que o leva at\u00e9 a parte superior do ceo, onde escoita aos anxos que loan a Deus: \"abrai\u00e1bame e exclamei: Louvado sexa Al\u00e1! Loar \u00e1 perfecci\u00f3n de Al\u00e1!\". Pero antes de rematar estas palabras chega un lume do ceo, que consome aos homes-aves. O home-paxaro sobre o que viaxa Simbad an\u00f3xase con el e d\u00e9ixao sobre unha monta\u00f1a, onde se re\u00fane con dous mozos serventes de Al\u00e1 que lle dan unha vara dourada para que rescate a un dos homes-paxaro da gorxa dunha xigantesca cobra.\nAo regresar \u00e1 cidade, Simbad dec\u00e1tase a trav\u00e9s da s\u00faa esposa de que os homes-paxaros son demos, a\u00ednda que ela e o seu pai non son da s\u00faa especie. E as\u00ed, a suxesti\u00f3n dela, Simbad vende t\u00f3dalas s\u00faas posesi\u00f3ns e regresa con ela a Bagdad, onde por fin decide vivir tranquilamente gozando a s\u00faa riqueza, sen buscar m\u00e1is aventuras. \nBurton incl\u00fae unha variante do s\u00e9timo conto, na cal Har\u00fan al-Rashid lle pide a Simbad que leve un agasallo ao rey de Serendib. Simbad responde: \"Por Deus o Omnipotente, oh, meu Se\u00f1or, tomei unha aversi\u00f3n \u00e1s viaxes e cando oio a palabra 'viaxe', as mi\u00f1as extremidades tremen\". Logo c\u00f3ntalle ao califa das s\u00faas desafortunadas viaxes; Har\u00fan concorda en que, cunha historia desas, s\u00f3 el ten o dereito de decidir as s\u00faas viajes. Por\u00e9n, un mandato do califa conv\u00e9nceo e organ\u00edzase a s\u00e9tima viaxe de Simbad, a s\u00faa \u00fanica viaxe diplom\u00e1tica.\nO rei de Serendip est\u00e1 moi compracido cos agasallos, que incl\u00faen, entre outras cousas, a bandexa de comida do rei Salom\u00f3n. Na viaxe de volta ocorre a habitual cat\u00e1strofe: Simbad \u00e9 capturado e vendido como escravo. Xunto co seu mestre, disp\u00e1ralle a uns elefantes con arco e frecha, ata que o rei dos elefantes o leva ao cemiterio dos elefantes. O mestre compr\u00e1cese coas enormes cantidades de almaf\u00ed que hai amoreado e, grazas \u00e1 habelencia do aventureiro, regresan a Bagdad con ouro e almaf\u00ed. \"Aqu\u00ed foime ver o califa e despois de saudalo e bicar as s\u00faas mans, informeille de todo o que me ocorrera; do cal se alegrou pola mi\u00f1a seguridade e deu as grazas ao Deus todopoderoso e fixo que a mi\u00f1a historia sexa escrita en letras de ouro. Ent\u00f3n levoume \u00e1 mi\u00f1a casa e reuniuse coa mi\u00f1a familia e irm\u00e1ns e tal \u00e9 o fin das historias que me ocorreron durante as mi\u00f1as sete viaxes. Loado sexa Deus, o \u00danico, o Creador, o Creador de t\u00f3dalas cousas no Ceo e na Terra!\". \nAqu\u00ed Scheherazada concl\u00fae os contos de Simbad o mari\u00f1o, co rei Shahryar ben compracido e sen facer m\u00e1is menci\u00f3n de Simbad o porteador.\nSimbad na literatura contempor\u00e1nea.\nO mito de Simbad foi reinterpretado en obras da literatura contempor\u00e1nea, como a novela \"Si o vello Sinbad volvese \u00e1s illas...\" (\u00c1lvaro Cunqueiro, 1961), que foi levada ao cinema en 2011 por Ant\u00f3n Dobao co t\u00edtulo de \"Sinbad\"."}
{"id": "161672", "revid": "75439", "url": "https://gl.wikipedia.org/wiki?curid=161672", "title": "O veci\u00f1o do xoves", "text": "O veci\u00f1o do xoves foi un programa de tertulias e entrevistas presentado e dirixido por Xos\u00e9 Ram\u00f3n Gayoso que se emitiu na Televisi\u00f3n de Galicia na tempada 1987-1988. \nCaracter\u00edsticas.\nO programa present\u00e1base como se fose un sal\u00f3n dunha casa onde o presentador recib\u00eda a xente an\u00f3nima e personalidades co\u00f1ecidas da sociedade galega para falar de temas de actualidade nun ambiente relaxado. Tam\u00e9n hab\u00eda actuaci\u00f3ns musicais e humor\u00edsticas, como a habitual de Xos\u00e9 Manuel Olveira \"Pico\". Foi o programa co que quedou m\u00e1is satisfeito Xos\u00e9 Ram\u00f3n Gayoso comezando como guionista a s\u00faa actividade na televisi\u00f3n, Xos\u00e9 Manuel Pereiro."}
{"id": "161674", "revid": "56817", "url": "https://gl.wikipedia.org/wiki?curid=161674", "title": "The Marked", "text": "The Marked foi unha banda estadounidense de rock g\u00f3tico/New Wave formada en Chicago en 1985. Destaca por ser a anterior banda do l\u00edder de The Smashing Pumpkins Billy Corgan.\nHistoria.\nAs orixes de The Marked rem\u00f3ntanse ao ano 1983, cando Billy Corgan co\u00f1eceu a Greg Bates no exterior do club Medusa. Corgan e Bates, ambos vocalista e guitarrista, comezaron a compo\u00f1er temas e pronto formaron unha banda, Coat of Eyes. Dous anos despois, a banda medrou inclu\u00edndo ao baixista Dale Meiners e ao bater\u00eda Ron Roesing. Jim Marcus tam\u00e9n contribu\u00edu con alg\u00fans temas.\nEn 1985 Corgan graduouse no instituto e decidiu dedicarse \u00e1 m\u00fasica a tempo completo. Temerosos dunha fr\u00eda recepci\u00f3n na s\u00faa natal Chicago, a banda, menos Greg Bates, mudouse a San Petersburgo (Florida) e fix\u00e9ronse chamar The Marked, debido a unhas marcas de nacemento que ti\u00f1an Corgan e Roesing. A banda informou que realizar\u00eda uns 20 concertos pola zona de St. Petersburgo antes de que Meiners abandonase o grupo de s\u00fapeto. Corgan e Roesing de mala ga\u00f1a volveron a Chicago. O grupo continuou sendo substitu\u00eddo Meiners brevemente por Len Ayala.\nEn 1987 Corgan sacou o nome \"Smashing Pumpkins\" e pensou en comezar unha nova banda. Co\u00f1eceu a James Iha e, xunto con Roesing, comezaron a tocar como tr\u00edo con Corgan no baixo. Esta formaci\u00f3n de The Smashing Pumpkins produciu unha \u00fanica demo, \"Nothing Ever Changes\", antes de que Roesing marchase."}
{"id": "161675", "revid": "1410", "url": "https://gl.wikipedia.org/wiki?curid=161675", "title": "Manuel Escribano Sub\u00edas", "text": "Carlos Manuel Escribano Sub\u00edas, nado en Carballo o 15 de agosto de 1964, \u00e9 un eclesi\u00e1stico cat\u00f3lico latino galego, dende 2010 bispo de Teruel e Albarrac\u00edn.\nTraxectoria.\nEstudou no Seminario Maior de Lleida e na Pontificia Universidade Gregoriana de Roma, onde obtivo a Licenciatura en Teolox\u00eda Moral (1994-1996). Foi ordenado sacerdote o 14 de xullo de 1996, incardinado na arquidiocese de Zaragoza.\nExerceu de vigairo da parroquia de Santa Engracia (Zaragoza) entre 1996 e 2000. Nese mesmo ano foi destinado como p\u00e1rroco \u00e1 parroquia do Sagrado Coraz\u00f3n da mesma cidade, e no 2008 regresou como p\u00e1rroco a Santa Engracia.\nFoi patrono da Fundaci\u00f3n da Universidade San Xurxo (2006-2008) e da Fundaci\u00f3n San Valero (desde o 2008), amais de consiliario do Movemento Familiar Cristi\u00e1n (2003-2010) e vigairo episcopal do sector Centro da arquidiocese de Zaragoza (2005-2010). Desde 2005 \u00e9 profesor do Centro Rexional de Estudos Teol\u00f3xicos de Arag\u00f3n.\nO 20 de xullo de 2010 foi nomeado bispo de Teruel e Albarrac\u00edn por Bieito XVI, sucedendo a Jos\u00e9 Manuel Lorca Planes. O 26 de setembro dese mesmo ano recibiu a ordeaci\u00f3n episcopal na catedral de Teruel de mans de Antonio Mar\u00eda Rouco Varela, acompa\u00f1ado do nuncio Renzo Fratini e do arcebispo em\u00e9rito de Zaragoza El\u00edas Yanes \u00c1lvarez."}
{"id": "161677", "revid": "92340", "url": "https://gl.wikipedia.org/wiki?curid=161677", "title": "Valerii Gergiev", "text": "Valerii Abisalovich Gergiev (en ), nado en Moscova o 2 de maio de 1953, \u00e9 un director de orquestra e director art\u00edstico de \u00f3pera ruso.\n\u00c9 director xeral do Teatro Mariinski e tam\u00e9n asociado coa \u00d3pera do Metropolitan, a Orquestra Filharm\u00f3nica de Rotterdam e a Orquestra Sinf\u00f3nica de Londres."}
{"id": "161678", "revid": "56817", "url": "https://gl.wikipedia.org/wiki?curid=161678", "title": "Starchildren", "text": "Starchildren foi un proxecto paralelo do l\u00edder de The Smashing Pumpkins Billy Corgan. Dende 1990 ata 1994 a banda realizou un feixe de concertos, normalmente cada un deles con distintas formaci\u00f3ns con s\u00f3 Corgan como \u00fanico membro constante. A banda oficialmente editou dous temas, \"Delusions of Candor\", unha composici\u00f3n de Corgan, e unha versi\u00f3n de \"Isolation\" de Joy Division.\nHistoria.\nA s\u00faa primeira aparici\u00f3n foi en 1990 (daquela escrito coma Star Children), pero pouco se sabe da primeira encarnaci\u00f3n da banda ag\u00e1s que tocou d\u00faas veces no Cabaret Metro de Chicago con distintos membros que inclu\u00edan a Corgan, Jimmy Chamberlin, Neil Jendon, Cliff Fox e Kerry Brown (os tres \u00faltimos da banda Catherine).\nEn 1994 a banda apareceu con m\u00e1is presenza, facendo o 18 de xu\u00f1o un concerto que tivo cobertura como un concerto de inc\u00f3gnito dos Smashing Pumpkins, a pesar de que foi unha actuaci\u00f3n t\u00edpica de Starchildren. No concerto desa noite toc\u00e1ronse varios temas que posteriormente pasar\u00edan a formar parte do repertorio de The Smashing Pumpkins. Entre as canci\u00f3ns tocadas estaba a versi\u00f3n de The Cure \"A Night Like This\" e o tema de James Iha \"The Boy\", que ser\u00eda posteriormente editada na caixa \"The Aeroplane Flies High\", as\u00ed coma unha primeira versi\u00f3n de \"Here is No Why\" do \"Mellon Collie and the Infinite Sadness\".\nA pesar de que Starchildren estivo sempre moi asociado \u00e1 banda Catherine debido a que frecuentemente se solapaban membros das bandas, esta asociaci\u00f3n colleu outro nivel en 1994 ao editarse o vinilo de 7\" compartido \"Songs about Girls/Delusions of Candor\". Unha cara do disco tra\u00eda o tema de Catherine \"Songs about Girls\" mentres que na outra vi\u00f1a a canci\u00f3n de Starchildren \"Delusions of Candor\". Esta \u00e9 a \u00fanica composici\u00f3n orixinal da banda editada ata a data.\nEn 1995 a versi\u00f3n que o grupo fixo do tema \"Isolation\" de Joy Division apareceu no \u00e1lbum tributo \"A Means to an End: The Music of Joy Division\".\nNo mes de xaneiro do 2010 Billy Corgan anunciou os seus plans de crear un novo selo discogr\u00e1fico, co cal ti\u00f1a pensado editar novo material de Starchildren."}
{"id": "161685", "revid": "865", "url": "https://gl.wikipedia.org/wiki?curid=161685", "title": "Hives", "text": ""}
{"id": "161686", "revid": "89787", "url": "https://gl.wikipedia.org/wiki?curid=161686", "title": "Janus Friis", "text": "Janus Friis, nado en Copenhaguen o 26 de xu\u00f1o de 1976, \u00e9 un inform\u00e1tico dinamarqu\u00e9s co\u00f1ecido por ter sido o co-fundador da aplicaci\u00f3ns para compartir ficheiros chamada KaZaA, as\u00ed como a aplicaci\u00f3n de telefon\u00eda peer-to-peer Skype.\nTraxectoria.\nEn setembro de 2005, canda o seu compa\u00f1eiro Niklas Zennstr\u00f6m, Friis vendeu Skype a eBay for 2600 mill\u00f3ns de d\u00f3lares. Tam\u00e9n desenvolveron Joost, un software interactivo para a distribuci\u00f3n de shows televisivos e de v\u00eddeo."}
{"id": "161689", "revid": "89787", "url": "https://gl.wikipedia.org/wiki?curid=161689", "title": "Time", "text": "Time \u00e9 unha das m\u00e1is co\u00f1ecidas revistas semanais de noticias do mundo, publicada nos Estados Unidos de Am\u00e9rica, en lingua inglesa.\nCaracter\u00edsticas.\nConta cunha edici\u00f3n europea (\"Time Europe\", antes co\u00f1ecida por \"Time Atlantic\") publicada en Londres. Esta edici\u00f3n cobre ademais o Oriente Medio, a \u00c1frica e, dende 2003, Am\u00e9rica Latina. Al\u00e9n diso, unha edici\u00f3n asi\u00e1tica (\"Time Asia\") \u00e9 editada de Hong Kong. Unha edici\u00f3n canadense (\"Time Canada\") \u00e9 editada de Toronto. Segundo moitos observadores da prensa mundial, a \"Time\" \u00e9 hoxe a revista semanal de maior circulaci\u00f3n no planeta."}
{"id": "161694", "revid": "89787", "url": "https://gl.wikipedia.org/wiki?curid=161694", "title": "Movemento Provo", "text": "Provo (do neerland\u00e9s \"provoceren\", provocar) foi un movemento de corte anarquista que se desenvolveu nos Pa\u00edses Baixos entre 1965 e 1967. No manifesto fundacional o movemento \"Provo\" declaraba ter \"algo contra o capitalismo, o comunismo, o fascismo, a burocracia, o militarismo, o snobismo, o profesionalismo, o dogmatismo e o autoritarismo\". Os \"provos\" foron os primeiros en Europa que mediante as s\u00faas protestas conseguiron converter a r\u00faa en espazo l\u00fadico a trav\u00e9s dun formato que chamaron \"happening\", consistente en eventos ef\u00e9meros que mesturaban a arte e a performance en lugares p\u00fablicos.\nCaracter\u00edsticas.\nO movemento \"Provo\" tivo a s\u00faa orixe en grupos de adolescentes descontentos chamados \"Nozems\", que pasaban a meirande parte do seu tempo nas r\u00faas cos seus ciclomotores e provocando \u00e1 polic\u00eda. O termo \"Provo\" foi acu\u00f1ado polo soci\u00f3logo holand\u00e9s Buikhuizen nunha descrici\u00f3n dos \"Nozems\". Roel Van Duyn, estudante de filosof\u00eda da Universidade de \u00c1msterdam, foi o primeiro en reco\u00f1ecer o potencial dos Nozems: \"\u00e9 a nosa tarefa converter a s\u00faa agresividade en conciencia revolucionaria\", escribiu en 1965.\nA cabeza visible do movemento \"Provo\" foi Roel van Duijn, seguidor da tradici\u00f3n anarquista holandesa iniciada por Ferdinand Domela e lector dos textos de Piotr Kropotkin. Deuse a co\u00f1ecer co seu libro \"Mensaxe dun anani\u00f1o sabio\". Outro dos fundadores foi Robert Grootveld, artista con especial talento para as \"performance\". O obxectivo primordial do movemento \"Provo\" era romper o medo dos cidad\u00e1ns polo poder. Os seus membros val\u00e9ronse da burla e da parodia das autoridades, e para iso foilles moi \u00fatil caracterizar todas as s\u00faas intervenci\u00f3ns como actos l\u00fadicos. A resposta desmedida das autoridades por medio da polic\u00eda provocou a solidariedade dos cidad\u00e1ns, sobre todo nos sectores de esquerdas, estudantes e intelectuais.\nEn 1966 \"Provo\" participou nas elecci\u00f3ns municipais co lema \"Stem Provo -k\u00e9jje lachen\" (en neerland\u00e9s, \"Vota Provo e ver\u00e1s que risa\"). Ganaron un escano no consello municipal. Non tardaron en chegar as acusaci\u00f3ns de reformismo coa entrada na pol\u00edtica convencional. M\u00e1is tarde present\u00e1ronse tam\u00e9n \u00e1s elecci\u00f3ns xerais. A actuaci\u00f3n desmesurada da Administraci\u00f3n e da polic\u00eda de Amsterdam obrigou ao xefe da polic\u00eda e ao alcalde a dimitir. O 15 de maio de 1967 \"Provo\" autodisolveuse publicamente. Como era habitual ningu\u00e9n sab\u00eda con certeza se a disoluci\u00f3n era real. M\u00e1is adiante un co\u00f1ecido \"provo\" explicou que a entrada en pol\u00edtica foi o causante da disoluci\u00f3n. Tras a desaparici\u00f3n do movemento \"Provo\", o seu lugar veu ser ocupado polos chamados \"kabouters\" (ananos), que obtiveron dous escanos nas elecci\u00f3ns municipais ao concello de Amsterdam.\n\"Plans Brancos\".\nOs \"Provo\" levaron adiante numerosas iniciativas, bautizadas como \"Plans Brancos\". Entre as m\u00e1is salientables est\u00e1n o chamado \"Plan das Bicicletas Brancas\", que co repartimento gratu\u00edto de bicicletas pretend\u00eda ofrecer unha alternativa de mobilidade para un \u00e1mbito urbano xa a esas alturas demasiado conxestionado polo uso masivo do autom\u00f3bil privado. Dentro desta mesma li\u00f1a, o movemento \"Provo\" protestou contra a especulaci\u00f3n inmobiliaria e a contaminaci\u00f3n ambiental con acci\u00f3ns como o \"Plan das Casas Brancas\". Este consist\u00eda en mobilizaci\u00f3ns encami\u00f1adas a ocupar casas baleiras coas que o concello non sab\u00eda que facer, para rehabilitalas e po\u00f1elas de novo en uso. Os \"provos\" publicaban semanalmente unha listaxe de pisos e casas baleiras polo interese xeral de homeless, familias e n\u00f3mades. M\u00e1is adiante isto deu p\u00e9 ao nacemento do primeiro movemento de ocupas, chamado \"de Kraker\", que comezou a s\u00faa andaina en 1969. Tam\u00e9n o \"Plan das Mulleres Brancas\" buscaba a prevenci\u00f3n de embarazos non desexados mediante a apertura de cl\u00ednicas que ofreceran anticonceptivos e informaci\u00f3n m\u00e9dica, e o \"Plan dos Cativos Brancos\" reclamaba garder\u00edas gratis.\nOutros Plans Brancos eran m\u00e1is l\u00fadicos que pol\u00edticos, como o \"Plan das Chemineas Brancas\" (gravar con impostos \u00e1s m\u00e1is contaminantes e pintalas de branco), ou o \"Plan dos Pitos Brancos\", que ti\u00f1a como obxectivo alterar a imaxe dos polic\u00edas (co\u00f1ecidos como \"pitos azuis\") creando un corpo de axentes desarmados e en bicicletas brancas, que ofrec\u00edan primeiros auxilios, mistos, cigarros, polo fritido e anticonceptivos gratis. Outra das li\u00f1as de acci\u00f3n foi o chamado \u201cMarihuettegame\u201d, un xogo de desinformaci\u00f3n consistente en demostrar a completa ignorancia da clase dirixente sobre o c\u00e1nnabis a trav\u00e9s da difusi\u00f3n de desinformaci\u00f3n sobre o tema. Os xogadores ti\u00f1an que pasalo ben, ridiculizar \u00e1 polic\u00eda e fumar marihuana, e consegu\u00eda puntos extra quen conseguise colocarse fumando algunha substancia legal ou se era capaz de atraer unha redada de polic\u00edas adictos \u00e1 nicotina."}
{"id": "161695", "revid": "5749", "url": "https://gl.wikipedia.org/wiki?curid=161695", "title": "Provo", "text": ""}
{"id": "161697", "revid": "98629", "url": "https://gl.wikipedia.org/wiki?curid=161697", "title": "D\u00eda de Acci\u00f3n de Grazas", "text": "O D\u00eda de Acci\u00f3n de Grazas, en ingl\u00e9s \"Thanksgiving\", \u00e9 unha celebraci\u00f3n tradicional dos Estados Unidos e o Canad\u00e1, e habitual tam\u00e9n no Brasil, nalgunhas illas caribe\u00f1as, en Liberia e en diversas comunidades de inmigrantes estadounidenses en Centroam\u00e9rica e Israel.\nNos Estados Unidos cel\u00e9brase o cuarto xoves do mes de novembro, a\u00ednda que orixinalmente se fac\u00eda o \u00faltimo xoves. No Canad\u00e1, pola s\u00faa banda, cel\u00e9brase o segundo luns de outubro. Xeralmente, nesta festividade re\u00fanense arredor dunha mesa familiares e amigos a compartir un banquete. Tr\u00e1tase dunha festividade de orixe relixiosa.\nHistoria.\nCelebrouse por vez primeira en Plymouth (Massachusetts), por parte dos colonos que fundaran a vila, en 1620. No ano seguinte, tras un inverno cru, os colonos tiveron unha boa colleita de millo coa chegada do ver\u00e1n de 1621. Por orde do gobernador da vila, en homenaxe ao progreso desta xeira e as de anos anteriores, fixouse a festa no inicio do outono de 1621. Para a ocasi\u00f3n, os vilegos de Plymouth mataron patos e pavos. Outros alimentos que formaban parte do banquete eran peixes e millo. Cerca de noventa indios participar\u00edan do festexo.\nCon todo, existe certa controversia respecto da orixe da celebraci\u00f3n: os estudosos Robyn Gioia e Michael Gannon, da Universidade de Florida soste\u00f1en que a primeira celebraci\u00f3n deste d\u00eda no territorio que hoxe ocupan os Estados Unidos de Am\u00e9rica foi levada a cabo por colonos espa\u00f1ois o 8 de setembro de 1565, en San Agust\u00edn (Florida)."}
{"id": "161698", "revid": "1888", "url": "https://gl.wikipedia.org/wiki?curid=161698", "title": "Relixi\u00f3n cristi\u00e1", "text": ""}
{"id": "161699", "revid": "2793", "url": "https://gl.wikipedia.org/wiki?curid=161699", "title": "Fernando III de Le\u00f3n e Castela", "text": ""}
{"id": "161703", "revid": "54334", "url": "https://gl.wikipedia.org/wiki?curid=161703", "title": "Lewis Macleod", "text": "Lewis Macleod, nado o 6 de decembro en 1970 en Glasgow, \u00e9 un actor de voz escoc\u00e9s cunha longa carreira que incl\u00fae anuncios de televisi\u00f3n, trailers de filmes, series de animaci\u00f3n, radio e videoxogos.\nTraxectoria.\nMacleod \u00e9 co\u00f1ecido por dar a voz orixinal a Sebulba no filme \"\" e en varios videoxogos, as\u00ed como a do \"carteiro Pat\". Na radio actuou en numerosos programas humor\u00edsticos da BBC como \"Bigipedia\" da BBC Radio 4, \"Newsjack\" da BBC Radio 7 ou \"The Secret World\" da BBC Radio 4, na televisi\u00f3n deulle voz a Mr. Stubborn na serie animada \"The Mr. Men Show\"."}
{"id": "161707", "revid": "4817", "url": "https://gl.wikipedia.org/wiki?curid=161707", "title": "Soiuz TMA-01M", "text": "Soiuz TMA-01M \u00e9 unha misi\u00f3n da nave Soiuz \u00e1 Estaci\u00f3n Espacial Internacional, especialmente a 107\u00aa misi\u00f3n tripulada do programa Soiuz. O lanzamento tivo lugar o 29 de setembro de 2010. A c\u00e1psula espacial deber\u00e1 permanecer en \u00f3rbita at\u00e9 marzo de 2011. A nave leva os integrantes da Expedici\u00f3n 25 \u00e1 EEI, os cosmonautas Aleksandr Kaleri e Oleg Skripochka e o astronauta Scott Kelly."}
{"id": "161708", "revid": "54334", "url": "https://gl.wikipedia.org/wiki?curid=161708", "title": "Poisk", "text": "O Poisk, que en ruso significa \"procura\", tam\u00e9n co\u00f1ecido como o Mini-Research Module 2 ou pequeno m\u00f3dulo de investigaci\u00f3n 2 \u00e9 un m\u00f3dulo da Estaci\u00f3n Espacial Internacional. En esencia \u00e9 o anteriormente cancelado \"Compartimento de Embarque 2\" (DC2). \u00c9 moi semellante \u00e1 C\u00e1mara Pirs (a cal foi dese\u00f1ada soamente para 5 anos). O m\u00f3dulo engalou o 10 de novembro de 2009, \u00e1s 14:22 horas GMT, unido a unha nave Progress, denominada Progress M-MRM2, sobre un foguete Soiuz-U."}
{"id": "161709", "revid": "51526", "url": "https://gl.wikipedia.org/wiki?curid=161709", "title": "Plan das Bicicletas Brancas", "text": "O Plan das Bicicletas Brancas (en neerland\u00e9s \"Witte Fietsenplan\") foi un das acci\u00f3ns levadas a cabo polo movemento \"Provo\", que actuou nos Pa\u00edses Baixos entre 1965 e 1967. Formaba parte dunha serie de acci\u00f3ns que se desenvolveron baixo o nome de \"Plans Brancos\".\nHistoria.\nO Plan das Bicicletas Brancas foi o m\u00e1is famoso dos Plans Brancos. Foi ideado como \u00faltima soluci\u00f3n ao \"\u201ctr\u00e1fico terrorista dunha minor\u00eda motorizada\u201d\". Inventado polo militante \"provo\" e dese\u00f1ador industrial Luud Schimmelpenninck, este plan pretend\u00eda socializar os transporte pechando o centro de \u00c1msterdam ao tr\u00e1fico motorizado, aumentando o transporte p\u00fablico nun 40% e obrigando aos taxis a ser el\u00e9ctricos e non superar os 40\u00a0km/h. Tam\u00e9n defend\u00edan a compra anual de 20.000 bicicletas que haber\u00edan de ser dispostas por toda a cidade. Estas bicicletas estar\u00edan pintadas de branco, sen cadeado e accesibles aos usuarios para asegurar a s\u00faa dispo\u00f1ibilidade. O folleto que anunciaba o plan defin\u00eda a bici branca como o \u201ctransporte comunitario gratu\u00edto\u201d. Schimmelpenninck calculou que, incluso dende un estrito punto de vista econ\u00f3mico, o plan \u00eda proporcionar grandes beneficios para a cidade de \u00c1msterdam.\nOs \"provos\" decidiron po\u00f1er en marcha o Plan das Bicicletas Brancas proporcionando as primeiras cincuenta bicicletas. Como provocaci\u00f3n contra o capitalismo e na defensa da ecolox\u00eda o Plan das Bicicletas Brancas foi un \u00e9xito, por\u00e9n a s\u00faa aplicaci\u00f3n pr\u00e1ctica resultou un fracaso: a polic\u00eda confiscou as primeiras bicicletas socializadas co pretexto de seren unha invitaci\u00f3n ao roubo e acabou incautando toda bicicleta que se atopou na r\u00faa sen cadeado co pretexto de que unha ordenanza municipal prohib\u00eda abandonar bicicletas sen aseguralas. Ante isto os \"provos\" volveron po\u00f1er as bicicletas nas r\u00faas, pero esta vez cun cadeado cuxa combinaci\u00f3n estaba pintada sobre o propio veh\u00edculo. Xa na presentaci\u00f3n da primeira Bicicleta Branca a polic\u00eda cargou con contundencia contra os presentes. Os \"provos\", en represalia, roubaron unhas cantas bicicletas da polic\u00eda.\nParalelamente, os \"provos\" lanzaron o seu \"Plan dos Corpos Brancos\", que establec\u00eda que calquera que causase un accidente mortal de autom\u00f3bil deber\u00eda ser forzado a pintar con pintura branca o perfil do corpo da v\u00edtima na beirarr\u00faa onde se producira o accidente, para impedir que se ignorasen as mortes que causaban os coches."}
{"id": "161710", "revid": "89787", "url": "https://gl.wikipedia.org/wiki?curid=161710", "title": "Proxecto Constelaci\u00f3n", "text": "O Proxecto Constelaci\u00f3n foi un programa da NASA para crear unha nova xeraci\u00f3n de naves espaciais, que consistiu nos foguetes lanzadores Ares I, Ares IV e Ares V, a c\u00e1psula Ori\u00f3n, e un m\u00f3dulo de acceso a superficie lunar.\nCaracter\u00edsticas.\nPretend\u00edase que estas novas naves fosen capaces de realizar unha gran variedade de misi\u00f3ns espaciais, como reabastecer \u00e1 Estaci\u00f3n Espacial e aluar.\nAlg\u00fans dos sistemas e instrumentos deste programa est\u00e1n baseados en dese\u00f1os para o Transbordador Espacial, o m\u00f3dulo Ori\u00f3n e o seu m\u00f3dulo de servizo ten unha influencia e dese\u00f1o moi remarcado nas naves Apolo, e os seus motores eran derivados dos usados nos foguetes Saturno V e Delta IV."}
{"id": "161713", "revid": "56817", "url": "https://gl.wikipedia.org/wiki?curid=161713", "title": "WJAC-TV", "text": "WJAC-TV \u00e9 unha canle estadounidense afiliada \u00e1 NBC que opera na \u00e1rea de Allegheny (Pensilvania) durante a era anal\u00f3xica ocupaba a canle 6 e a\u00ednda se publicita como 6 WJAC, desde o paso \u00e1 televisi\u00f3n dixital ocupa a canle 34, emitindo en alta definici\u00f3n. \nCaracter\u00edsticas.\nPropiedade de Cox Enterprises os seus transmisores est\u00e1n ao noroeste de Johnstown, cidade onde est\u00e1 a sede da canle, ademais conta con oficinas en Altoona e State College.\nPara al\u00e9n da canle dixital principal, WJAC opera outra nunha subcanle: WJAC-DT2 afiliada \u00e1 Retro Television Network."}
{"id": "161714", "revid": "51526", "url": "https://gl.wikipedia.org/wiki?curid=161714", "title": "R\u00edo Toxa", "text": "O r\u00edo Toxa \u00e9 un afluente do r\u00edo Deza. Transcorre de sur a norte. Nace na fronteira dos concellos de Forcarei e Silleda (Pontevedra) e descorre pola parroquia silledense de Graba entre outras moitas.\nCurso.\nDurante os primeiros quil\u00f3metros o r\u00edo discorre encaixado entre altos montes que superan en moitas veces os 700 msnm polo leste e os 600 msnm, na parte occidental, para axi\u00f1a baixar \u00e1s terras ch\u00e1s das parroquias Fiestras, Rellas ou Chapa entre outros lugares. Por estas terras o r\u00edo discorre manso para logo salvar o desnivel das fervenza do Toxa en Pazos, de gran beleza e valor paisax\u00edstico, e morrer metros abaixo no leito do r\u00edo Deza. Neste r\u00edo \u00e9 posible a pesca deportiva sobre todo de troitas.\nO r\u00edo d\u00e1 lugar a un val denominado val do Toxa."}
{"id": "161715", "revid": "112906", "url": "https://gl.wikipedia.org/wiki?curid=161715", "title": "Joan Oliver", "text": "Joan Oliver Sallar\u00e8s, nado en Sabadell en 1899 e finado en Barcelona en 1986, foi un escritor e xornalista catal\u00e1n. Cultivou a poes\u00eda (baixo o pseud\u00f3nimo de Pere Quart), teatro, narraci\u00f3n e traduci\u00f3n.\nTraxectoria.\nConsiderado un dos cinco poetas catal\u00e1ns m\u00e1is importantes do s\u00e9culo XX, a s\u00faa poes\u00eda foi valorada como a m\u00e1is orixinal de todas. O seu primeiro libro de poemas, \"Les decapitacions\" (1934), xa adianta como ser\u00e1 despois a s\u00faa poes\u00eda: \u00e1xil, anecd\u00f3tica e atra\u00edda polo realismo, reflexo da traum\u00e1tica experiencia da guerra civil espa\u00f1ola e o exilio, cunha desolada e esc\u00e9ptica visi\u00f3n do mundo. Procedente dunha familia da burgues\u00eda industrial, cofundador do Grup de Sabadell con Francesc Trabal e Armand Obiols, mant\u00e9n como escritor un estilo marcado pola iron\u00eda contra as convenci\u00f3ns. Como tradutor recibe na d\u00e9cada dos cincuenta o Premio do Presidente da Rep\u00fablica Francesa pola versi\u00f3n del misantrop de Moli\u00e8re. En 1970 \u00e9 distinguido co \"Premio de Honra das Letras Catal\u00e1s\". Nos anos oitenta recibe os premios \"Ciutat de Barcelona, Josep Maria de Sagarra de traduci\u00f3n\" e o da \"Generalitat de Catalu\u00f1a de poes\u00eda\". Non obstante, fiel ao seu inconformismo e \u00e1 s\u00faa actitude cr\u00edtica, rexeita a \"Creu de Sant Jordi da Generalitat\".\nFoi membro e Socio de Honra da \"Associaci\u00f3 d'Escriptors en Llengua Catalana\"."}
{"id": "161716", "revid": "22169", "url": "https://gl.wikipedia.org/wiki?curid=161716", "title": "Pere Quart", "text": ""}
{"id": "161717", "revid": "25871", "url": "https://gl.wikipedia.org/wiki?curid=161717", "title": "Burn", "text": "\"Burn\" \u00e9 un sinxelo da banda estadounidense de rock industrial Nine Inch Nails, editado en 1994 como parte da banda sonora do filme \"Asasinos natos\". Debido a isto tr\u00e1tase s\u00f3 dun sinxelo promocional e nunha apareceu co seu n\u00famero \"halo\" oficial. O tema foi inclu\u00eddo como canci\u00f3n extra na edici\u00f3n do d\u00e9cimo aniversario de \"The Downward Spiral\", e tam\u00e9n ten o seu propio v\u00eddeo (dirixido por Hank Corwin e Trent Reznor). Unha interpretaci\u00f3n ao vivo da canci\u00f3n aparece no DVD \"Beside You In Time\".\nO seu v\u00eddeo musical foi co-dirixido por Hank Corwin e Trent Reznor. Nel aparece Reznor actuando fronte a unha pantalla de proxecci\u00f3n onde se ve un montaxe de imaxes da pel\u00edcula \"Natural Born Killers\", empregando moitas das t\u00e9cnicas que aparecen no filme."}
{"id": "161718", "revid": "6500099", "url": "https://gl.wikipedia.org/wiki?curid=161718", "title": "Pota", "text": "A pota, choupa ou lura pota, \u00e9 un [[molusco]] [[cefal\u00f3podo]] [[mar|mari\u00f1o]] da [[Orde (biolox\u00eda)|orde]] dos [[Teuthida|t\u00e9utidos]], [[suborde]] dos [[Oegopsina|egopsinos]]. \u00c9 a [[especie tipo]] da [[Familia (biolox\u00eda)|familia]], da [[subfamilia]] e do [[X\u00e9nero (biolox\u00eda)|x\u00e9nero]].\nO nome procede da palabra catal\u00e1 \"pota\", que quere dicir [[pouta]].\nTaxonom\u00eda.\nDescrici\u00f3n.\nA especie foi descrita en [[1798]] polo [[naturalista]] [[Francia|franc\u00e9s]] [[Jean-Baptiste Lamarck]] baixo o nome de\n\"Loligo sagittata\".\nNome vulgar.\nO seu nome vulgar en [[Lingua galega|galego]] \u00e9, como quedou dito, pota ou lura pota.\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos: \nCaracter\u00edsticas.\n[[Ficheiro:C Merculiano - Cephalopoda 1.jpg|miniatura|230px|esquerda|L\u00e1mina de \"Todarodes sagittatus\"]] \nComo os demais [[cefal\u00f3podo]]s, as potas te\u00f1en [[cabeza]] diferenciada, [[simetr\u00eda bilateral]], [[manto]], oito [[brazo]]s con [[funci\u00f3n]] [[alimento|alimenticia]] e dous [[tent\u00e1culo]]s m\u00e1is longos con funci\u00f3n [[reproduci\u00f3n|reprodutiva]].\nPerderon a [[cuncha]] dos seus devanceiros na s\u00faa [[evoluci\u00f3n]], conservando s\u00f3 unha \"pluma\" no interior do manto que serve para lles dar rixidez e apoio aos [[m\u00fasculo]]s. \nMalia teren d\u00faas [[aleta]]s, estas xeralmente non son o seu medio de propulsi\u00f3n, sen\u00f3n que a conseguen exectando auga a presi\u00f3n a trav\u00e9s dun [[sif\u00f3n]].\nSon grandes nadadoras, e poden 'voar' en distancias curtas fora da auga.\nA pel est\u00e1 cuberta de [[cromat\u00f3foro]]s, o que lles permite camuflar a s\u00faa cor cos seus arredores.\nPesca e comercializaci\u00f3n.\nA pesca das potas \u00e9 por [[pesca de arrastre]] en [[Altura (magnitude)|altura]], e usando [[poteira]]s cando se fai en [[pesca de baixura]]. \u00c9 unha especie con valor comercial polo seu uso [[gastron\u00f3mico]], similar ao das [[lura]]s pero de menor calidade. Son obxecto de gran comercializaci\u00f3n e consumo en forma de [[anel|aneis]] [[Conxelaci\u00f3n dos alimentos|conxelados]], para o seu coci\u00f1ado \"\u00e1 romana\".\nV\u00e9xase tam\u00e9n.\nLigaz\u00f3ns externas.\n[[Categor\u00eda:Cefal\u00f3podos]]\n[[Categor\u00eda:Gastronom\u00eda]]\n[[Categor\u00eda:Pesca]]"}
{"id": "161719", "revid": "1822", "url": "https://gl.wikipedia.org/wiki?curid=161719", "title": "Choco", "text": "Choco pode referirse a:"}
{"id": "161720", "revid": "20847", "url": "https://gl.wikipedia.org/wiki?curid=161720", "title": "Sepia", "text": ""}
{"id": "161721", "revid": "98629", "url": "https://gl.wikipedia.org/wiki?curid=161721", "title": "Closer (sinxelo de NIN)", "text": "\"Closer \" (tam\u00e9n co\u00f1ecido coma \"Halo 9\") \u00e9 un sinxelo da banda estadounidense de rock industrial Nine Inch Nails, editado o 30 de maio de 1994 e sacado do seu \u00e1lbum \"The Downward Spiral\". Moitas versi\u00f3ns do sinxelo aparecen co t\u00edtulo \"Closer to God\", un estra\u00f1o exemplo na m\u00fasica dun sinxelo cun t\u00edtulo distinto ao do tema da cara-A (\"Closer to God\" \u00e9 tam\u00e9n o t\u00edtulo dunha versi\u00f3n alternativa de \"Closer\" que aparece no sinxelo). \nA pesar da contundente mensaxe sexual e profana que aparece na s\u00faa letra, \"Closer\" converteuse no maior \u00e9xito de Nine Inch Nails ata ese momento, cementando o status de Reznor de superestrela do rock industrial's status as an industrial rock superstar, e sendo a canci\u00f3n m\u00e1is co\u00f1ecida do grupo na actualidade. Fortemente editadas versi\u00f3ns da canci\u00f3n e do seu v\u00eddeo musical (dirixido por Mark Romanek) foron emitidas frecuentemente pola radio e pola MTV.\nInterpretaci\u00f3n ao vivo.\nDurante as xiras \"Self Destruct\" e \"Fragility\", o baixista Danny Lohner e o guitarrista Robin Finck un\u00edanse aos teclados con Reznor para tocar esta canci\u00f3n, realizando Reznor un extenso solo cos sintetizadores.\nHai v\u00eddeos da canci\u00f3ns ao vivo en \"And All that Could Have Been\" e \"Beside You in Time\".\nNas xiras que seguiron \u00e1 edici\u00f3n de \"With Teeth\", Nine Inch Nails interpretou unha versi\u00f3n m\u00e1is curta de \"Closer\" co solo de teclado realizado con guitarra e unha ruptura que incorporaba un anaco de \"The Only Time\", un tema de \"Pretty Hate Machine\". D\u00faas interpretaci\u00f3ns desta versi\u00f3n aparecen en \"Beside You in Time\"."}
{"id": "161722", "revid": "22570", "url": "https://gl.wikipedia.org/wiki?curid=161722", "title": "Hurt", "text": "\"Hurt\" \u00e9 un sinxelo da banda estadounidense de rock industrial Nine Inch Nails, editado o 17 de abril de 1995 como parte do seu \u00e1lbum \"The Downward Spiral\". No ano 2002 \"Hurt\" foi versionada por Johnny Cash sendo unha das s\u00faas \u00faltimas edici\u00f3ns antes da s\u00faa morte. A versi\u00f3n foi un \u00e9xito de cr\u00edtica, e o seu v\u00eddeo est\u00e1 composto por imaxes da vida de Cash, sendo nomeado ao mellor v\u00eddeo do ano nos premios Grammy e nos Country Music Awards.\nNine Inch Nails nunca lanzou comercialmente \"Hurt\" para o p\u00fablico. Por\u00e9n, un sinxelo promocional foi distribu\u00eddo con mesturas censuradas e sen censurar do tema. O disco est\u00e1 etiquetado coma \"Halo 10\", como o primeiro disco promocional de \"Piggy\". Non se considera un \"Halo\" oficial, e o disco \"Further Down the Spiral\" levouse a numeraci\u00f3n \"Halo 10\" oficial.\nO significado de \"Hurt\" \u00e9 moi discutido; alg\u00fans o\u00edntes din que a canci\u00f3n act\u00faa como unha nota de suicidio con toques de depresi\u00f3n, mentres que outros ven nela a descrici\u00f3n de algu\u00e9n que atopa unha raz\u00f3n para vivir. Oficialmente, a canci\u00f3n fala sobre diferenzas entre a sociedade e a automutilaci\u00f3n. O tema que d\u00e1 t\u00edtulo a \"The Downward Spiral\", ao estilo de \"Hurt\", ten de protagonista a algu\u00e9n que se suicida cunha arma de fogo apuntando \u00e1 \"s\u00faa cara\" (a in\u00e9dita \"Just Do It\" fala dun destino semellante, mentres que a violencia con armas cargadas de \"Big Man with a Gun\" pode escoitarse \u00e1s veces como un final alternativo do \u00e1lbum \u2013 este \u00faltima co seu protagonsta matando a outra persoa en vez de suicidarse), seguido por cambios no ambiente da personaxe."}
{"id": "161723", "revid": "25871", "url": "https://gl.wikipedia.org/wiki?curid=161723", "title": "Starfuckers, Inc.", "text": "\"Starfuckers, Inc.\" (tam\u00e9n co\u00f1ecido coma \"Starsuckers, Inc.\" na s\u00faa forma editada) \u00e9 un sinxelo da banda estadounidense de rock industrial Nine Inch Nails, editado o 2 de maio do 2000 como parte do seu \u00e1lbum \"The Fragile\". A pesar de non ter o seu \"halo\" oficial, un sinxelo promocional de \"Starfuckers, Inc.\" co t\u00edtulo \"Starsuckers, Inc.\", foi distribu\u00eddo para a radio e realizouse un v\u00eddeo."}
{"id": "161724", "revid": "25871", "url": "https://gl.wikipedia.org/wiki?curid=161724", "title": "Deep", "text": "\"Deep\" \u00e9 un sinxelo promocional da banda estadounidense de rock industrial Nine Inch Nails, feito para a banda sonora da pel\u00edcula \"Lara Croft: Tomb Raider\". Debido ao feito de ser s\u00f3 un sinxelo promocional nunca apareceu co seu n\u00famero \"halo\" e nunca foi editado nun \u00e1lbum da banda, a pesar de ter un v\u00eddeo musical dirixido por Enda McCallion.\nA pesar de aparecer s\u00f3 na banda sonora de \"Lara Croft: Tomb Raider\", o seu videoclip non ten relaci\u00f3n algunha coa pel\u00edcula. O v\u00eddeo amosa a Reznor como un ladr\u00f3n de bancos que, xunto a unha rapaza, rouba d\u00faas caixas da casa da moeda nacional."}
{"id": "161725", "revid": "55340", "url": "https://gl.wikipedia.org/wiki?curid=161725", "title": "Hoax", "text": "Co\u00f1\u00e9cense como hoax ou loiada as historias falsas aparecidas na rede, xa ve\u00f1an por correo electr\u00f3nico, da lectura de sitios web ou de redes sociais. Consisten por exemplo en chamamentos dram\u00e1ticos de cu\u00f1o sentimental ou relixioso, supostas campa\u00f1as filantr\u00f3picas, humanitarias ou de socorro persoal ou mesmo falsos virus que ameazan destru\u00edr, contaminar ou formatar o disco r\u00edxido do computador."}
{"id": "161726", "revid": "20847", "url": "https://gl.wikipedia.org/wiki?curid=161726", "title": "Choupa", "text": ""}
{"id": "161727", "revid": "20847", "url": "https://gl.wikipedia.org/wiki?curid=161727", "title": "Voador", "text": ""}
{"id": "161728", "revid": "22810", "url": "https://gl.wikipedia.org/wiki?curid=161728", "title": "FDDI", "text": ""}
{"id": "161733", "revid": "5312", "url": "https://gl.wikipedia.org/wiki?curid=161733", "title": "Alessandro Malaspina", "text": "Alessandro Malaspina, nado en Mulazzo, Gran Ducado de Toscana, o 5 de novembro de 1754 e finado en Pontremoli, Reino de Etruria, o 9 de abril de 1809, foi un nobre e mari\u00f1o italiano ao servizo de Espa\u00f1a desde, c\u00e9lebre por protagonizar unha das grandes viaxes cient\u00edficas da era ilustrada, a chamada \"Expedici\u00f3n Malaspina\", unha viaxe ao redor do mundo, de 1789 a 1794, especialmente ao longo do oc\u00e9ano Pac\u00edfico, explorando e cartografando gran parte da costa oeste de Am\u00e9rica desde o cabo de Fornos at\u00e9 o golfo de Alasca, cruzando logo a Guam e as Filipinas, e facendo escalas en Nova Zelandia, Australia e Tonga.\nTras conspirar para derrubar a Godoy, caeu en desgraza, o que levou ao esquecemento dos seus logros.\nXuventude.\nAlessandro Malaspina naceu o 5 de novembro de 1754 en Mulazzo, actual Italia, daquela no Gran Ducado de Toscana (que formaba parte do Sacro Imperio Romano Xerm\u00e1nico). Seus pais foron o marqu\u00e9s Carlo Morelo e Caterina Meli Lupi di Soragna.\nDesde 1762 a 1765 el a a s\u00faa familia viviron en Palermo, Sicilia, baixo a protecci\u00f3n de seu t\u00edo, o vicerrei de Sicilia Giovanni Fogliani d'Aragona (daquela Sicilia formaba parte da coroa espa\u00f1ola).\nDe 1765 a 1773 Malaspina estudou no Colexio Clementino de Roma, aceptando en 1773 ingresar na Orde de Malta. Viviu en Malta un ano, onde aprendeu rudimentos de navegaci\u00f3n na frota da Orde.\nAo servizo de Espa\u00f1a.\nAcci\u00f3ns militares e primeiras grandes viaxes.\nEn 1774 ingresou na Mari\u00f1a Real espa\u00f1ola, recibindo o 18 de novembro dese ano o grao de gardamari\u00f1a.\nDurante os anos 1775 e 1776 tomou parte en varias acci\u00f3ns armadas no norte de \u00c1frica (unha delas, en xaneiro de 1775, unha expedici\u00f3n en auxilio de Melilla, asediada por partidas de piratas b\u00e9rberes).\nDe 1777 a 1779, a bordo da fragata \"Astrea\", participou nunha viaxe \u00e1s Filipinas (ida e volta, rodeando o Cabo da Boa Esperanza). Durante esta viaxe foi ascendido a tenente de Fragata (1778). Tomou parte en varias acci\u00f3ns contra os brit\u00e1nicos, en 1780, tras o cal foi ascendido a tenente de Nav\u00edo.\nEn 1782 foi denunciado ante a Inquisici\u00f3n espa\u00f1ola como herexe, pero non foi encarcerado nin xulgado. Ese ano tomou parte no Grande Asedio a Xibraltar.\nDurante 1783 e 1784, como segundo comandante da fragata \"Asunci\u00f3n\", levou a cabo unha segunda viaxe a Filipinas.\nCircunnavegaci\u00f3n.\nDe setembro de 1786 a maio de 1788 Malaspina, ao mando da fragata \"Astrea\", fixo unha terceira viaxe \u00e1s Filipinas, comisionado pola Real Compa\u00f1\u00eda de Filipinas. Esta vez trat\u00e1base dunha volta ao mundo. A s\u00faa rota foi v\u00eda o cabo de Fornos e o regreso, v\u00eda o cabo da Boa Esperanza.\nA \"Astrea\" chegou a Concepci\u00f3n, en Chile en febreiro de 1787; o seu gobernador militar, nacido en Irlanda, Ambrosio O'Higgins (o pai de Bernardo O'Higgins, o futuro \"pai da patria\" chilena), recomendara seis meses antes a goberno de Espa\u00f1a que organizara unha expedici\u00f3n ao Pac\u00edfico similar \u00e1s dirixidas por Lap\u00e9rouse e Cook.\nHiggins fixera esta recomendaci\u00f3n despois da visita da expedici\u00f3n Lap\u00e9rouse a Concepci\u00f3n en marzo de 1786, e presumibelmente discutiu con Malaspina mentres a \"Astrea\" estivo en Concepci\u00f3n. Ao regreso da \"Astrea\" a Espa\u00f1a, Malaspina fixo, en asociaci\u00f3n con Jos\u00e9 de Bustamante, unha proposta para unha expedici\u00f3n ao segundo as ideas reflectidas no memorando que lle deu Higgins. Pouco tempo despois, o 14 de outubro de 1788, Malaspina informose da aceptaci\u00f3n polo goberno do seu plan. Jos\u00e9 de Espinoza y Tello, un dos oficiais da expedici\u00f3n Malaspina, confirmou posteriormente a importancia da informaci\u00f3n enviada por Higgins para estimular ao goberno para que iniciase un amplo programa de exploraci\u00f3ns no Pac\u00edfico.\nA r\u00e1pida aceptaci\u00f3n da proposta de Malaspina foi estimulada polas noticias de que o goberno ruso estaba preparando a \"expedici\u00f3n Mulovsky\" no Pac\u00edfico Norte, que ti\u00f1a como obxectivo a reivindicaci\u00f3n de territorios ao redor da ba\u00eda de Nootka, na illa de Vancouver, que tam\u00e9n eran reclamados por Espa\u00f1a e que deu lugar \u00e1 chamada crise de Nootka, incidente diplom\u00e1tico e pol\u00edtico entre os reinos da Gran Breta\u00f1a e Espa\u00f1a.\nA expedici\u00f3n Malaspina.\nEn setembro de 1788 Alessandro Malaspina e o seu colega Jos\u00e9 de Bustamante y Guerra present\u00e1ronsese perante o goberno espa\u00f1ol, ao que propuxeron organizar unha expedici\u00f3n pol\u00edtico-cient\u00edfica co fin de visitar case todas as posesi\u00f3ns espa\u00f1olas en Am\u00e9rica e Asia. O rei Carlos III, promotor da ciencia no Imperio espa\u00f1ol, aprobouna. Esta viaxe co\u00f1ecer\u00edase como a expedici\u00f3n Malaspina.\nD\u00faas corvetas, \"Descubierta\" e \"Atrevida\", foron constru\u00eddas, baixo a direcci\u00f3n de Malaspina, para esta expedici\u00f3n. Malaspina mandou a \"Descubierta\" e Bustamante a \"Atrevida\". Os nomes dos barcos foron elixidos por Malaspina en honor de James Cook, que mandara o \"HMS Discovery\" e o \"HMS Resolution\". As d\u00faas corvetas foron constru\u00eddas polo carpinteiro de ribeira T\u00f3mas Mu\u00f1oz no estaleiro do arsenal de La Carraca (San Fernando, C\u00e1diz). Ti\u00f1an 36 metros de eslora e desprazaban 306 toneladas. Bot\u00e1ronse xuntas o 8 de abril de 1789.\nA expedici\u00f3n estar\u00eda baico o \"mando dual\" de Malaspina e Bustamante. A\u00ednda que co tempo a expedici\u00f3n pasou a denominarse como \"de Malaspina\", Bustamante nunca foi considerado como un subordinado. Malaspina insistiu na s\u00faa igualdade pero, as\u00ed e todo, Bustamante reco\u00f1eceu pronto a Malaspina como o \"defe da expedici\u00f3n\".\nA viaxe partiu de C\u00e1diz o 30 de xullo de 1789.\nA expedici\u00f3n ti\u00f1a metas explicitamente cient\u00edficas, similares \u00e1s das recentes viaxes de James Cook e Lap\u00e9rouse. Alg\u00fans dos principais cient\u00edficos espa\u00f1ois da \u00e9poca acompa\u00f1aron a Malaspina. Os datos que os cient\u00edficos recolleron durante a expedici\u00f3n sobrepasaron en moito \u00e1 de Cook pero, debido \u00e1s circunstancias pol\u00edticas cambiantes en Espa\u00f1a, Malaspina foi encarcerado ao seu regreso e\nas colecci\u00f3ns poron gardadas, e prohibiuse a publicaci\u00f3n dos informes. A expedici\u00f3n e os seus resultados segu\u00edan sendo escuros e non foron case estudadas polos historiadores at\u00e9 o s\u00e9culo XX.\nDurante os cinco anos que durou esta expedici\u00f3n, Malaspina fixou as medidas da costa occidental de Am\u00e9rica cunha precisi\u00f3n nunca antes alcanzada. Mediu a altura do monte San El\u00edas, en Alasca e explorou os xigantescos glaciares alasquianos, entre eles o \"glaciar de Malaspina\", as\u00ed denominado na s\u00faa honra. Ademais, demostru a viabilidade dun pos\u00edble canal en Panam\u00e1 e esbozou plans para a s\u00faa construci\u00f3n.\nAdemais, a expedici\u00f3n Malaspina foi a primeira viaxe importante de longa distancia por mar na que non se experimentou practicamente ning\u00fan caso de escorbuto. O oficial m\u00e9dico de Malaspina, Pedro Gonz\u00e1lez, estaba convencido de que os lim\u00f3ns e as laranxas frescas eran fundamentais para previren o escorbuto. Soamente ocorreu un gromo, durante unha viaxe de 56 d\u00edas a trav\u00e9s do mar aberto: cinco mari\u00f1eiros tiveron que ser dados de baixa porque amosaron os s\u00edntomas da enefermidade, un deles seriamente afectado; pero despois de tres d\u00edas en Guam os cinco estaban xa curados. James Cook xa fixera grandes avances contra a doenza, pero outros capit\u00e1ns brit\u00e1nicos, tales como George Vancouver, encontraron a s\u00faa realizaci\u00f3n dif\u00edcil de p\u00f3r en funcionamento. Co\u00f1ec\u00edase desde mediados do s\u00e9culo XVIII que os froitos dos c\u00edtricos eran efectivos contra o escorbuto, pero durante d\u00e9cadas foi pouco pr\u00e1ctico almacenar froitas ou zume de froitas durante longos per\u00edodos de tempo nas naves sen que perderan o \u00e1cido asc\u00f3rbico necesario. O grande Imperio espa\u00f1ol, con moitos portos de escala, fac\u00eda m\u00e1is f\u00e1cil adquirir froita fresca.\nRegreso e ca\u00edda en desgraza.\nMalaspina regresou a Espa\u00f1a o 21 de setembro de 1794 e, en decembro dese ano, foi recibido polo rei Carlos IV e o seu primeiro ministro Manuel Godoy, aos que presentou un informe, \"Viaje pol\u00edtico-cient\u00edfico alrededor del mundo\". Neste encontro todo foi moi ben, e Malaspina foi ascendido a brigadier da frota en marzo de 1795.\nPero o manuscrito de Malaspina inclu\u00eda un informe pol\u00edtico confidencial, con observaci\u00f3ns cr\u00edticas de car\u00e1cter pol\u00edtico acerca das instituci\u00f3ns coloniais espa\u00f1olas e favor\u00e1bel \u00e1 concesi\u00f3n dunha ampla autonom\u00eda \u00e1s colonias espa\u00f1olas americanas e do Pac\u00edfico, dentro dunha confederaci\u00f3n de estados relacionados mediante o comercio.\nEn setembro de 1795, enviou ao Goberno espa\u00f1ol os seus escritos, pero este xulgou pouco oportuna a s\u00faa publicaci\u00f3n na situaci\u00f3n pol\u00edtica daquela existente. Desencantado, Malaspina tomou parte nunha conspiraci\u00f3n para derrubar a Godoy, o que conduciu ao seu arresto o 23 de novembro. Tras un xu\u00edzo dubidoso, o 20 de abril de 1796 foi condenado a dez anos de prisi\u00f3n no Castelo de San Ant\u00f3n da Coru\u00f1a. Durante o seu cativerio, Malaspina escribiu ensaios sobre est\u00e9tica, econom\u00eda e literatura.\nRegreso a Italia, e actividades pol\u00edticas na \u00e9poca napole\u00f3nica.\nMalaspina non chegou a cumprir a totalidade da condena, pois a finais de 1802 foi posto en liberdade debido \u00e1s presi\u00f3ns de Napole\u00f3n (a instancias de Francesco Melzi d'Eril) e deportado a Italia. Malaspina partiu para a s\u00faa localidade natal a trav\u00e9s de X\u00e9nova, asent\u00e1ndose finalmente en Pontremoli, a 10\u00a0km de Mulazzo, daquela parte do reino de Etruria. Al\u00ed involucrouse na pol\u00edtica local.\nEn 1803 desprazouse a Mil\u00e1n, capital da Rep\u00fablica Cisalpina. En decembro dese ano, o goberno da rep\u00fablica encargoulle a organizaci\u00f3n da corentena entre a rep\u00fablica e o reino de Etruria durante unha epidemia de febre amarela en Livorno.\nEn 1805 foi nomeado membro do Consello de Estado do napole\u00f3nico Reino de Italia (no que se transformara a Rep\u00fablica Cisalpina). A ra\u00ed\u00f1a de Etruria, Mar\u00eda Lu\u00edsa de Borb\u00f3n (filla de Carlos IV) recibiuno na s\u00faa corte de Florencia en decembro de 1806. Pouco despois ingresou na Sociedade Colombina de Florencia co t\u00edtulo de \"Addomesticato\".\nA primeira manifestaci\u00f3n dunha enfermidade incur\u00e1bel ocorreu en 1807. Dous anos m\u00e1is tarde, Alessandro Malaspina morr\u00eda en Pontremoli, reino de Etruria, o 9 de abril de 1809, aos 55 anos.\nA noticia da s\u00faa morte foi publicada na \"Gazzetta di Genova\" o 18 de abril de 1810:"}
{"id": "161735", "revid": "23204", "url": "https://gl.wikipedia.org/wiki?curid=161735", "title": "Selecci\u00f3n de f\u00fatbol sub-21 de Espa\u00f1a", "text": "A selecci\u00f3n de f\u00fatbol sub-21 de Espa\u00f1a \u00e9 o equipo formado por xogadores de nacionalidade espa\u00f1ola menores de 21 anos, que representa \u00e1 Real Federaci\u00f3n Espa\u00f1ola de F\u00fatbol, o m\u00e1ximo organismo do f\u00fatbol en Espa\u00f1a, nas competici\u00f3ns oficiais organizadas pola FIFA e a UEFA da categor\u00eda sub-21. \u00c9 a categor\u00eda inferior \u00e1 Selecci\u00f3n absoluta de f\u00fatbol de Espa\u00f1a e \u00e9 co\u00f1ecida co alcume de La Rojita.\nTecnicamente, tr\u00e1tase dunha selecci\u00f3n que pode tam\u00e9n ser considerada sub-23, xa que o requisito de que os seus xogadores deban de ser menores de 21 anos es\u00edxese ao comezo de cada Eurocopa, pero ao durar esta dous anos, alg\u00fans futbolistas disp\u00fatana ata os 23 anos. O cambio de denominaci\u00f3n de sub-23 a sub-21 produciuse en 1976.\nO equipo sub-21 proclamouse campi\u00f3n da Eurocopa en catro ocasi\u00f3ns e foi subcampi\u00f3n noutras tres. S\u00f3 Italia, con 5 copas, ga\u00f1ou m\u00e1is veces esta competici\u00f3n.\nXogadores.\nCadro actual.\nOs seguintes xogadores foron convocados para os encontros de clasificaci\u00f3n para a Eurocopa sub-21 de 2017 contra San Marino e Estonia, disputados os d\u00edas 5 e 10 de outubro de 2016."}
{"id": "161737", "revid": "25871", "url": "https://gl.wikipedia.org/wiki?curid=161737", "title": "Fiber Distributed Data Interface", "text": "Fiber Distributed Data Interface (FDDI) proporciona un est\u00e1ndar \u00f3ptico de transmisi\u00f3n de datos a 100 Mbit/s nunha rede de \u00e1rea local que pode acadar un rango de ata 200 quil\u00f3metros. A\u00ednda que a topolox\u00eda l\u00f3xica de FDDI bas\u00e9ase un anel de tipo \"token ring\", non emprega o protocolo IEEE 802.5 Token Ring para a s\u00faa definici\u00f3n; por\u00e9n, o protocolo empregado deriva do IEEE 802.4 Token Bus na s\u00faa variante \"timed token\". Ademais de cubrir extensas \u00e1reas xeogr\u00e1ficas, as redes de \u00e1rea local FDDI poden soportar miles de usuarios. O est\u00e1ndar marca coma medio de transmisi\u00f3n a fibra \u00f3ptica, a\u00ednda que pode empregar tam\u00e9n cable de cobre, recibindo nese caso o nome de CDDI (Copper Distributed Data Interface). \nHistoria.\nFDDI foi considerada na primeira metade da d\u00e9cada de 1990 unha tecnolox\u00eda moi atractiva para a conexi\u00f3n a nivel de \"campus\", xa que as redes Ethernet existentes soamente ofrec\u00edan velocidades de transferencia de 10 Mbit/s e as redes Token Ring pod\u00edan proporcionar velocidades de 4 ou 16 Mbit/s. De t\u00f3dolos xeitos, FDDI rematou por quedar obsoleta coa aparici\u00f3n de Fast Ethernet, que ofrec\u00eda os mesmos 100 Mbit/s a un custo moi inferior e, dende 1998, por Gigabit Ethernet.\nCaracter\u00edsticas.\nFDDI, coma produto do est\u00e1ndar ANSI X3T9.5 (now X3T12), segue o modelo OSI por capas empregado en moitos outros protocolos. FDDI-II, unha versi\u00f3n de FDDI, incorpora a posibilidade de engadir \u00e1 rede soporte para conmutaci\u00f3n de circu\u00edtos, de forma que poida manexar sinais tanto de voz coma de v\u00eddeo.\nUnha rede FDDI componse de dous aneis, funcionando un deles como anel secundario en caso de que o primario sufra alg\u00fan tipo de fallo. Este anel primario ofrece unha capacidade de ata 100 Mbit/s. Cando unha rede non precisa do anel secundario, este tam\u00e9n pode empregarse para o transporte de datos, elevando a capacidade ata 200 Mbit/s. Un s\u00f3 anel pode estenderse ata a distancia m\u00e1xima marcada polo est\u00e1ndar, mentres que un dobre s\u00f3 pode cubrir a metade de dita distancia, \u00e9 dicir, 100\u00a0km. Por outra banda, FDDI emprega unha trama de maior tama\u00f1o (4352 bytes) que o est\u00e1ndar Ethernet de 100 Mbit/s, o cal s\u00f3 soporta tramas dun m\u00e1ximo de 1500 bytes. Isto redunda, en principio, nun mellor rendemento das redes FDDI.\nTopolox\u00edas soportadas.\nOs enxe\u00f1eiros normalmente dese\u00f1an aneis FDDI coa forma de \"anel dual de \u00e1rbores\" (v\u00e9xase topolox\u00eda de rede). Un pequeno n\u00famero de dispositivos (normalmente dispositivos de infraestrutura coma enrutadores ou concentradores de rede) son conectados a ambos aneis. En cambio, os equipos finais son directamente conectados aos enrutadores ou concentradores. Deste xeito, os dispositivos de infraestrutura, conectados directamente ao anel dobre, act\u00faan coma elementos ra\u00edz de varias \u00e1rbores de interconexi\u00f3n de ordenadores.\nEst\u00e1ndares.\nOs est\u00e1ndares FDDI incl\u00faen:"}
{"id": "161740", "revid": "25871", "url": "https://gl.wikipedia.org/wiki?curid=161740", "title": "Os novos (serie de televisi\u00f3n)", "text": "Os novos (t\u00edtulo orixinal en ingl\u00e9s: The Young Ones) \u00e9 unha comedia de situaci\u00f3n brit\u00e1nica escrita por Rik Mayall, Ben Elton e Lise Mayer, e protagonizada por Adrian Edmondson, Mayall, Nigel Planer, Christopher Ryan e Alexei Sayle, que se emitiu por primeira vez na BBC Two en d\u00faas tempadas en 1982 e 1984. O seu humorismo an\u00e1rquico e inconformista axudou a desenvolver a comedia alternativa na televisi\u00f3n da d\u00e9cada de 1980 e converteu en co\u00f1ecidos aos seus actores e guionistas. Foi traducida ao galego por Lois Pereiro na s\u00faa primeira dobraxe, e por Mar\u00eda Alonso na segunda emitida na TVG.\nCaracter\u00edsticas.\nOs protagonistas principais son catro estudantes que comparten unha casa, un violento fan do metal punk Vyvyan, interpretado por Adrian Edmondso, o fachendoso anarquista Rick (Rik Mayall), o hippie Neil (Nigel Planer) e o sofisticado Mike (Christopher Ryan). Tam\u00e9n interv\u00e9n Alexei Sayle, interpretando o caseiro, Jerzy Balowski, e outros membros da familia Balowski. Ambientada no norte de Londres, a\u00ednda que a maior\u00eda dos exteriores se gravaron en Bristol. Cada episodio inclu\u00eda un segmento musical no que actuaban na casa ou na r\u00faa grupos convidados.\nNa serie comb\u00ednase o estilo tradicional dunha comedia de situaci\u00f3n co \"slapstick\" violento, o absurdo e o surrealismo mesturados con estereotipos das clases traballadores e baixas brit\u00e1nicas."}
{"id": "161741", "revid": "21293", "url": "https://gl.wikipedia.org/wiki?curid=161741", "title": "BBC2", "text": ""}
{"id": "161748", "revid": "5749", "url": "https://gl.wikipedia.org/wiki?curid=161748", "title": "Xaqu\u00edn Campo Freire", "text": "Xoaqu\u00edn Orlando Campo Freire, co\u00f1ecido como Xaqu\u00edn Campo Freire ou polo pseud\u00f3nimo Xaqu\u00edn da Roca, nado en Nar\u00f3n o 20 de maio de 1937, \u00e9 un relixioso galeguista.\nTraxectoria.\nTen o graduado social como ATS pola Universidade de Santiago de Compostela, a diplomatura en Xerontolox\u00eda Social pola Universidade Complutense de Madrid e \u00e9 licenciado en \"Teolox\u00eda Pastoral Sanitaria\", pola Universidade Camillianum de Roma dende 2005.\n\u00c9 membro do consello de redacci\u00f3n da revista \"Encrucillada\" as\u00ed como membro ordinario da AELG. Traballou de enfermeiro en Fene e de capel\u00e1n de Residencia de Anci\u00e1ns. Na actualidade \u00e9 director do Centro de Acompa\u00f1amento e Relaci\u00f3n de Axuda e da Escola de Sa\u00fade e Centro de Escoita Activa \"Mons. Ara\u00faxo\"."}
{"id": "161749", "revid": "6939", "url": "https://gl.wikipedia.org/wiki?curid=161749", "title": "Xoaqu\u00edn Orlando Campo Freire", "text": ""}
{"id": "161750", "revid": "6939", "url": "https://gl.wikipedia.org/wiki?curid=161750", "title": "Xaqu\u00edn da Roca", "text": ""}
{"id": "161754", "revid": "98629", "url": "https://gl.wikipedia.org/wiki?curid=161754", "title": "Juniperus oxycedrus", "text": "Juniperus oxycedrus L. \u00e9 unha planta con\u00edfera e dioica do x\u00e9nero dos xenebreiros, encadrada na familia das cupres\u00e1ceas (\"Cupressaceae\").\nDescrici\u00f3n.\nPode medrar como un arbusto de 2-3 metros ou ben como unha pequena \u00e1rbore que pode acadar nalg\u00fans casos os 15 metros. \u00c9 unha especie moi resinosa. A copa ten unha forma c\u00f3nica irregular, coas ramas tendentes a ser ascendentes. A casca do tronco \u00e9 gris con raias lonxitudinais casta\u00f1o-avermelladas. As follas aciculares disp\u00f3\u00f1ense en verticilos de tres e te\u00f1en un longo de 11 a 20\u00a0mm. e un largo de 1 ou 2\u00a0mm. Te\u00f1en na cara a unha dobre banda de estomas separadas por un nervio central de cor verde. O per\u00edodo de floraci\u00f3n \u00e9 de abril a maio, e no segundo ano de maduraci\u00f3n f\u00f3rmanse os g\u00e1lbulos (conos con forma de baga esf\u00e9rica), que polo xeral levan tres sementes. O tama\u00f1o dos g\u00e1lbulos depende da subespecie: os da subespecie oxycedrus te\u00f1en un di\u00e1metro de 6 a 12\u00a0mm, os da subespecie badia de 10 a 12\u00a0mm. e os da subespecie macrocarpa son lixeiramente maiores, de at\u00e9 20\u00a0mm.\nSistem\u00e1tica.\n\"Juniperus oxycedrus\" apareceu por vez primeira en 1753 na obra de Carl von Linn\u00e9, \"Species Plantarum\".\nHai tres subespecies:\nUnha subespecie tornouse en especie independente:\nAlg\u00fans \"Juniperus oxycedrus\" subsp. \"oxycedrus\" de Italia e m\u00e1is \u00f3 leste cara a Ir\u00e1n e Israel separ\u00e1ronse como especies cr\u00edpticas por Robert P. Adams, baixo a denominaci\u00f3n \"Juniperus deltoides\" R.P. Adams."}
{"id": "161755", "revid": "56817", "url": "https://gl.wikipedia.org/wiki?curid=161755", "title": "Tinto Brass", "text": "Giovanni Brass, co\u00f1ecido como Tinto Brass, nado o 26 de marzo de 1933 en Mil\u00e1n, \u00e9 un realizador italiano de renome no x\u00e9nero er\u00f3tico. Importantes filmes seus son \"Cos\u00ec fan tutte\", \"Paprika\", \"Monella\" ou \"Trasgredire\". O 18 de abril de 2010 sufriu unha hemorraxia cranial."}
{"id": "161756", "revid": "23204", "url": "https://gl.wikipedia.org/wiki?curid=161756", "title": "Caligula (filme)", "text": "Cal\u00edgula \u00e9 un filme de produci\u00f3n italo-estadounidense rodado en 1979 e dirixido por Tinto Brass, sobre o pol\u00e9mico emperador romano do mesmo nome, Cal\u00edgula.\nCaracter\u00edsticas.\nO filme contou cun destacado elenco encabezado por Malcolm McDowell, Peter O'Toole, John Gielgud e Helen Mirren. O gui\u00f3n foi escrito polo autor estadounidense Gore Vidal.\nDesta fita existen d\u00faas versi\u00f3ns: a orixinal do produtor Tinto Brass, con escenas sexuais, pero apta para a exhibici\u00f3n en salas comerciais; e a versi\u00f3n sen censura de 1984, estendida polo produtor Bob Guccione que incl\u00fae escenas de sexo l\u00e9sbico e mesmo o incesto."}
{"id": "161757", "revid": "23204", "url": "https://gl.wikipedia.org/wiki?curid=161757", "title": "Helen Mirren", "text": "Helen Mirren, nada en Chiswick (Londres) o 26 de xullo de 1945, \u00e9 unha actriz brit\u00e1nica. Tr\u00e1tase dunha das poucas actrices que conta cos premios principais dentro do chamado cinema comercial, pola s\u00faa participaci\u00f3n nun mesmo filme, \"The Queen\": o premio Oscar, o BAFTA, o Globo de Ouro e m\u00e1is o Premio do Sindicato de Actores."}
{"id": "161758", "revid": "23204", "url": "https://gl.wikipedia.org/wiki?curid=161758", "title": "Convenci\u00f3ns de Xenebra", "text": "As Convenci\u00f3ns de Xenebra son unha serie de tratados formulados en Xenebra (Su\u00edza) definindo as normas para as leis internacionais relativas ao Dereito Humanitario Internacional. As convenci\u00f3ns foron o resultado de esforzos de Henri Dunant, e que foi motivado polos horrores dos que foi testemu\u00f1a na Batalla de Solferino.\nEstes tratados definen os dereitos e os deberes de persoas, combatentes ou non, en tempo de guerra. Tales tratados son in\u00e9ditos, consistindo na base dos dereitos humanitarios internacionais. Foron elaborados durante catro Convenci\u00f3ns de Xenebra que aconteceron de 1864 a 1949."}
{"id": "161767", "revid": "5863", "url": "https://gl.wikipedia.org/wiki?curid=161767", "title": "Jaime Sol\u00e1", "text": "Jaime Sol\u00e1 Mestre, nado en Vigo o 11 de setembro de 1874 e finado en Vigo o 9 de xaneiro de 1940, foi un escritor e xornalista galego.\nTraxectoria.\nFoi sobri\u00f1o do tam\u00e9n xornalista Luis Antonio Mestre e viviu no Grove na s\u00faa infancia. A s\u00faa nai foi herdeira dunha parte do Gran Hotel da Toxa en 1891.\nEstudou Dereito en Santiago de Compostela e Valladolid, pero profesionalmente dedicouse ao xornalismo. En 1903 mercou o xornal \"El Independiente\" de Vigo, que pasou a chamarse \"Noticiero de Vigo\". Pasou un tempo en Madrid, onde formou parte da redacci\u00f3n de \"El Globo\" e colaborou noutros xornais. Dirixiu as revistas \"Poquita Cosa\" e \"Vigo Juvenil\".\nA s\u00faa contribuci\u00f3n m\u00e1is importante foi a revista \"Vida Gallega\", que dirixiu dende a s\u00faa creaci\u00f3n en 1904 ata o final da s\u00faa segunda \u00e9poca en 1938. Desde as p\u00e1xinas de \"Vida Gallega\" fixo unha clara promoci\u00f3n do complexo hoteleiro da Toxa, sendo accionista da sociedade an\u00f3nima que o xestionaba. Tam\u00e9n dirixiu o semanario sat\u00edrico \"Don Verdades\".\nIngresou na Real Academia Galega o 22 de abril de 1939.\nObras.\nNarrativa.\nEn \"Vida Gallega\" apareceron os relatos: \"Anduri\u00f1a\" (1917), \"Diablillo\" (1920-21) e \"Mis memorias\"."}
{"id": "161768", "revid": "1888", "url": "https://gl.wikipedia.org/wiki?curid=161768", "title": "Jaime Sol\u00e1 Mestre", "text": ""}
{"id": "161769", "revid": "5132", "url": "https://gl.wikipedia.org/wiki?curid=161769", "title": "Dereito Internacional", "text": ""}
{"id": "161770", "revid": "54334", "url": "https://gl.wikipedia.org/wiki?curid=161770", "title": "Convenci\u00f3n das Naci\u00f3ns Unidas sobre o Dereito do Mar", "text": "A Convenci\u00f3n das Naci\u00f3ns Unidas sobre o Dereito do Mar (\"CNUDM\", \"Convenci\u00f3n sobre o Dereito do Mar\" ou \"Convenci\u00f3n do Mar\", \u00e1s veces tam\u00e9n chamada \"CONVEMAR\") \u00e9 considerada un dos tratados multilaterais m\u00e1is importantes da historia, dende a aprobaci\u00f3n da Carta das Naci\u00f3ns Unidas, sendo cualificada como a \"Constituci\u00f3n dos oc\u00e9anos\". Define conceptos herdados do dereito internacional costumeiro*, como mar territorial, zona econ\u00f3mica exclusiva, plataforma continental e outros, e estabelece os principios xerais da explotaci\u00f3n dos recursos naturais do mar, como os recursos vivos, os do solo e os do subsolo. A Convenci\u00f3n tam\u00e9n creou o \"Tribunal Internacional do Dereito do Mar\", competente para xulgar as controversias relativas \u00e1 interpretaci\u00f3n e \u00e1 aplicaci\u00f3n daquel tratado.\nFoi aprobada, tras nove anos de traballo, o 30 de abril de 1982 en Nova York (Estados Unidos) e aberta \u00e1 s\u00faa firma por parte dos Estados, o 10 de decembro de 1982, en Montego Bay (Xamaica), na 182\u00ba sesi\u00f3n plenaria da \"III Conferencia das Naci\u00f3ns Unidas sobre o Dereito do Mar\". Entrou en vigor o 16 de novembro de 1994, un ano despois da 60\u00aa ratificaci\u00f3n (realizada por G\u00fciana). A Convenci\u00f3n regula unha gran provincia do dereito internacional, a saber, o dereito do mar, que comprende non s\u00f3 as regras acerca da soberan\u00eda do Estado costeiro sobre as augas adxacentes, mais tam\u00e9n as normas respecto \u00e1 xesti\u00f3n dos recursos mari\u00f1os e do control da poluci\u00f3n.\nAntecedentes.\nA comezos do s\u00e9culo XVII, baseado en principios de dereito romano, Hugo Grocio postulou a \"doutrina do mar libre\" na s\u00faa obra \"Mare Liberum\" (Mar Libre), segundo a cal os mares non pod\u00eda ser suxeitos de apropiaci\u00f3n, porque non eran susceptibles de ocupaci\u00f3n, como as terras, e por iso deb\u00edan ser libres para todos (\"liberdade dos mares\"). Con todo, no s\u00e9culo XVIII Cornelius van Bynkershoek logrou sentar o principio segundo o cal o mar adxacente \u00e1s costas dun pa\u00eds quedaban baixo o seu soberan\u00eda. A extensi\u00f3n desta franxa mari\u00f1a pr\u00f3xima ao bordo costeiro quedou entregada, en xeral, \u00e1 capacidade de control que o Estado pod\u00eda exercer sobre ela. Por iso, o criterio utilizado para fixar a s\u00faa anchura foi a posibilidade de control desde a costa, que permitiu o xurdindo da norma do tres millas n\u00e1uticas, baseada na tese da \"bala de can\u00f3n\".\nNo s\u00e9culo XX moitos Estados expresaron a necesidade de estender o mar territorial, co fin de protexer os recursos pesqueiros e mineiros e aplicar medidas de control e fiscalizaci\u00f3n para evitar contaminaci\u00f3n da \u00e1rea. Esta situaci\u00f3n foi reco\u00f1ecida pola Sociedade de Naci\u00f3ns e pola Conferencia da Haia sobre Codificaci\u00f3n do Dereito Internacional de 1930. Nesta conferencia non se logrou ning\u00fan acordo para establecer a anchura para o mar territorial, a\u00ednda que se reco\u00f1eceu a existencia dunha zona contigua, dunha extensi\u00f3n m\u00e1xima de 12 millas n\u00e1uticas.\nO 28 de setembro de 1945, o Presidente Harry Truman declarou que que \"\"o Goberno de Estados Unidos de Am\u00e9rica considera os recursos naturais do subsolo e do fondo do mar da plataforma continental por baixo da alta mar pr\u00f3xima \u00e1s costas de Estados Unidos, como pertencentes a este e sometidos \u00e1 s\u00faa xurisdici\u00f3n e control\" e que se reservaba o dereito a establecer \"zonas de conservaci\u00f3n en certas \u00e1reas de alta mar contiguas \u00e1s costas de Estados Unidos cando as actividades pesqueiras foron desenvolvidas e mantidas ou poden selo no futuro nunha escala substancial\"\".\nConferencias das Naci\u00f3ns Unidas sobre o Dereito do Mar.\nI Conferencia.\nEn 1956, as Naci\u00f3ns Unidas convocaron \u00e1 \"I Conferencia das Naci\u00f3ns Unidas sobre o Dereito do Mar\" en Xenebra (Su\u00edza). Dita conferencia conclu\u00edu, en 1958, coa elaboraci\u00f3n de catro convenci\u00f3ns relativas \u00e1 regulaci\u00f3n do mar, a partir de proxectos elaborados pola Comisi\u00f3n de Dereito Internacional da ONU:\nA\u00ednda que, no seu momento, foron considerados un \u00e9xito hist\u00f3rico e lograron entrar en vixencia, a s\u00faa aplicaci\u00f3n foi bastante reducida, polo limitado n\u00famero de Estados partes.\nII Conferencia.\nEn 1960 convocouse \u00e1 \"II Conferencia das Naci\u00f3ns Unidas sobre o Dereito do Mar\", que non produciu ning\u00fan acordo internacional, pois ningunha das proposici\u00f3ns relativas \u00e1 anchura do mar territorial alcanzou o qu\u00f3rum necesario de dous terzos.\nnada mais\nIII Conferencia.\nEn 1967, a Asemblea Xeral das Naci\u00f3ns Unidas crea o \"Comit\u00e9 para a Utilizaci\u00f3n con Fins Pac\u00edficos dos Fondos Mari\u00f1os e Oce\u00e1nicos m\u00e1is al\u00f3 dos L\u00edmites da Xurisdici\u00f3n Nacional\" (ou \"Comit\u00e9 de Fondos Mari\u00f1os\"), que se transformar\u00eda m\u00e1is tarde no Comit\u00e9 das Naci\u00f3ns Unidas que preparar\u00eda a III Conferencia sobre o Dereito do Mar. En decembro de 1970, a Asemblea Xeral das Naci\u00f3ns Unidas convoca \u00e1 \"III Conferencia das Naci\u00f3ns Unidas sobre o Dereito do Mar\", que se realizar\u00eda desde decembro de 1973 at\u00e9 1982.\nA III Conferencia desenvolveuse en 11 per\u00edodos de sesi\u00f3ns. O primeiro realizouse en Caracas (Venezuela) e o \u00faltimo en Xamaica, no cal se aprobou a \"Convenci\u00f3n das Naci\u00f3ns Unidas sobre o Dereito do Mar\" por 130 votos a favor, 4 en contra e 17 abstenci\u00f3ns, o 30 de abril de 1982.\nCaracter\u00edsticas.\nA \"Convenci\u00f3n das Naci\u00f3ns Unidas sobre o Dereito do Mar\" caracter\u00edzase por confirmar o dereito internacional do mar vixente, ao incorporar moitos aspectos das Convenci\u00f3ns de Xenebra de 1958 e, ademais, por desenvolver progresivamente o dereito internacional do mar, ao establecer novos institutos na materia, como a zona econ\u00f3mica exclusiva. Ten aplicaci\u00f3n preferente, entre os seus membros, fronte \u00e1s Convenci\u00f3ns de Xenebra de 1958; no entanto, as Convenci\u00f3ns de Xenebra seguen tendo vixencia entre os Estados partes que non adheriron a esta Convenci\u00f3n.\nContido.\nA Convenci\u00f3n do Dereito do Mar consta dun \"Pre\u00e1mbulo\", 17 \"Partes\" e 9 \"Anexos\". \nEntre outros, cobre os seguintes temas de dereito do mar: l\u00edmites das zonas mar\u00edtimas; zona econ\u00f3mica exclusiva; plataforma continental e mar aberto; dereitos de navegaci\u00f3n e estreitos para a navegaci\u00f3n internacional; estados arquipel\u00e1xicos; paz e a seguridade nos oc\u00e9anos e os mares; conservaci\u00f3n e xesti\u00f3n dos recursos mari\u00f1os vivos; protecci\u00f3n e preservaci\u00f3n do medio mari\u00f1o; investigaci\u00f3n cient\u00edfica mari\u00f1a; e procedementos para a soluci\u00f3n de controversias.\nMar territorial.\nA Convenci\u00f3n establece que todo Estado ten dereito a establecer a anchura do seu mar territorial at\u00e9 un l\u00edmite que non exceda de 12 millas na\u00faticas, medidas a partir de li\u00f1as de base determinadas de conformidade coa mesma Convenci\u00f3n. Cando as costas de dous Estados son adxacentes ou se achen situadas fronte a fronte, ning\u00fan dos devanditos Estados ten dereito, salvo acordo en contrario, a estender o seu mar territorial m\u00e1is al\u00f3 dunha li\u00f1a media cuxos puntos sexan equidistantes dos puntos m\u00e1is pr\u00f3ximos das li\u00f1as de base a partir das cales se mida a anchura do mar territorial de cada un dos devanditos Estados. Salvo que pola existencia de dereitos hist\u00f3ricos ou por outras circunstancias especiais, sexa necesario delimitar o mar territorial de ambos os Estados noutra forma.\nZona contigua.\nEstablece unha zona adxacente ao mar territorial, designada co nome de zona contigua, co obxecto que o Estado ribeirego poida tomar as medidas de fiscalizaci\u00f3n necesarias para:\nA zona contigua non pode estenderse m\u00e1is al\u00f3 de 24 millas n\u00e1uticas contadas desde as li\u00f1as de base a partir das cales se mide a anchura do mar territorial.\nZona econ\u00f3mica exclusiva.\nReco\u00f1ece unha zona econ\u00f3mica exclusiva, como unha \u00e1rea situada m\u00e1is al\u00f3 do mar territorial adxacente a este, suxeita ao r\u00e9xime xur\u00eddico espec\u00edfico establecido na Convenci\u00f3n. Na zona econ\u00f3mica exclusiva, o Estado ribeirego ten:\nA zona econ\u00f3mica exclusiva non pode estenderse m\u00e1is al\u00f3 de 200 millas n\u00e1uticas contadas desde as li\u00f1as de base a partir das cales se mide a anchura do mar territorial.\nPlataforma continental.\nA plataforma continental \u00e9 a prolongaci\u00f3n natural dun continente, que queda cuberto durante os per\u00edodos interglaciares como a \u00e9poca actual por mar\u00e9 relativamente pouco profundos e golfos. A plataforma nace, ent\u00f3n, na costa, e adoita terminar nun punto da comarca pendente crecente (chamado \"barreira continental\"). O fondo mari\u00f1o tras esta barreira \u00e9 o \"noiro continental\". Tras o noiro est\u00e1 a \"elevaci\u00f3n continental\", que termina por unirse co fondo mari\u00f1o profundo, a chaira abisal.\nDe acordo \u00e1 Convenci\u00f3n, a plataforma continental dun Estado ribeirego comprende o leito e o subsolo das \u00e1reas submarinas que se estenden m\u00e1is al\u00f3 do seu mar territorial e a todo o longo da prolongaci\u00f3n natural do seu territorio at\u00e9 o bordo exterior da marxe continental, ou ben at\u00e9 unha distancia de 200 millas n\u00e1uticas contadas desde as li\u00f1as de base a partir das cales se mide a anchura do mar territorial, nos casos en que o bordo exterior da marxe continental non chegue a esa distancia. \u00c1 s\u00faa vez, a marxe continental comprende a prolongaci\u00f3n mergullada da masa continental do Estado ribeirego e est\u00e1 constitu\u00eddo polo leito e o subsolo da plataforma, o noiro e a emersi\u00f3n continental. Non comprende o fondo oce\u00e1nico profundo coas s\u00faas cristas oce\u00e1nicas nin o seu subsolo.\nOs puntos fixos que constit\u00faen a li\u00f1a do l\u00edmite exterior da plataforma continental no leito do mar, deben estar situados a unha distancia que non exceda de 350 millas n\u00e1uticas contadas desde as li\u00f1as de base a partir das cales se mide a anchura do mar territorial ou de 100 millas n\u00e1uticas contadas desde a is\u00f3bata de 2.500 metros, que \u00e9 unha li\u00f1a que une profundidades de 2.500 metros.\nOutras materias.\nA Convenci\u00f3n, entre outras materias, establece unha definici\u00f3n de estado arquipel\u00e1xico e a forma como estes pode determinar os seus l\u00edmites. Establece obrigaci\u00f3ns xerais para protexer o medio ambiente mari\u00f1o e a liberdade de investigaci\u00f3n cient\u00edfica na mar aberto. Tam\u00e9n crea un innovador r\u00e9xime xur\u00eddico para a organizaci\u00f3n e control das actividades nos fondos mari\u00f1os e oce\u00e1nicos e o seu subsolo f\u00f3ra dos l\u00edmites da xurisdici\u00f3n nacional (sector denominado a \"Zona\"), declarados patrimonio com\u00fan da humanidade (a Zona e os seus recursos), e que est\u00e1 a cargo da Autoridade Internacional dos Fondos Mari\u00f1os, particularmente con miras \u00e1 administraci\u00f3n dos seus recursos.\nReco\u00f1ece aos estados sen litoral, \u00e9 dicir, que non te\u00f1en costa mar\u00edtima, o dereito de acceso ao mar e desde o mar, sen estar suxeito a dereitos de aduana, impostos ou outros gravames por parte dos Estados de tr\u00e1nsito, con excepci\u00f3n das taxas impostas por servizos espec\u00edficos prestados en relaci\u00f3n co devandito tr\u00e1fico."}
{"id": "161771", "revid": "5132", "url": "https://gl.wikipedia.org/wiki?curid=161771", "title": "Convenci\u00f3n de Dereito do Mar", "text": ""}
{"id": "161772", "revid": "5132", "url": "https://gl.wikipedia.org/wiki?curid=161772", "title": "Convenci\u00f3n do Mar", "text": ""}
{"id": "161773", "revid": "5132", "url": "https://gl.wikipedia.org/wiki?curid=161773", "title": "Convenci\u00f3n sobre o Dereito do Mar", "text": ""}
{"id": "161774", "revid": "5132", "url": "https://gl.wikipedia.org/wiki?curid=161774", "title": "Convenci\u00f3n sobre Dereito do Mar", "text": ""}
{"id": "161775", "revid": "5132", "url": "https://gl.wikipedia.org/wiki?curid=161775", "title": "Conferencia de Montego Bay", "text": ""}
{"id": "161776", "revid": "5132", "url": "https://gl.wikipedia.org/wiki?curid=161776", "title": "Convenci\u00f3n das Naci\u00f3ns Unidas para o Dereito do Mar", "text": ""}
{"id": "161777", "revid": "5132", "url": "https://gl.wikipedia.org/wiki?curid=161777", "title": "Convenci\u00f3n das Naci\u00f3ns Unidas sobre o dereito do mar", "text": ""}
{"id": "161778", "revid": "98629", "url": "https://gl.wikipedia.org/wiki?curid=161778", "title": "Mosteiro de Santo Estevo de Ribas de Sil", "text": "O mosteiro de Santo Estevo de Ribas de Sil \u00e9 un vello mosteiro beneditino de tres claustros situado en Santo Estevo de Ribas de Sil (Nogueira de Ramu\u00edn), rehabilitado como establecemento hoteleiro pola Xunta de Galicia e cedido a Paradores de Turismo de Espa\u00f1a. Est\u00e1 considerado un ben de interese cultural.\nHistoria.\nAs orixes rem\u00f3ntanse \u00e1 neboenta \u00e9poca do eremitismo cristi\u00e1n do per\u00edodo do Reino suevo impulsada por Marti\u00f1o de Dumio que tivo na Ribeira Sacra un enclave privilexiado. Por\u00e9n non ser\u00e1 ata o 921 cando se te\u00f1a a primeira testemu\u00f1a documental; tr\u00e1tase dunha autorizaci\u00f3n do rei de Galicia Ordo\u00f1o II ao abade Franquila para a reconstruci\u00f3n dun moi antigo cenobio adicado ao primeiro m\u00e1rtir do cristianismo, santo Estevo.\nCando a regra de Bieito de Nursia comezou a espallarse, avanzado o s\u00e9culo X, por Galicia, este mosteiro aparece como un dos grandes centros mon\u00e1sticos do Reino de Galicia tras o pulo dado ao monacato por Aldara de Celanova e o seu fillo Rosendo de Celanova. Desa \u00e9poca \u00e9 a tradici\u00f3n que fala da retirada a este mosteiro de nove bispos, as\u00ed como da posible residencia nel da ra\u00ed\u00f1a Goto trala morte do seu home o rei de Galicia Sancho Ord\u00f3\u00f1ez. Os nomes dos nove bispos eran Vimarasio, Gonzalo, Osorio, Froalengo, Servando, Viliulfo, Paio, Afonso e Pedro. Proced\u00edan das dioceses de Co\u00edmbra, Ourense, Iria e Astorga. Todos eles foron tidos por santos pola veneraci\u00f3n popular, o que fixo de Santo Estevo de Ribas de Sil un centro de peregrinaci\u00f3n.\nO rei de Galicia e Le\u00f3n Afonso VIII dotouno dun amplo couto xurisdicional, que fixo deste mosteiro non s\u00f3 un centro de estudo, oraci\u00f3n, esmola e hospitalidade sen\u00f3n tam\u00e9n un n\u00facleo de poder feudal libre do dominio se\u00f1orial. Entre os seus priorados estaba outras importantes comunidades (mosteiro de Santa Cristina de Ribas de Sil, mosteiro de San Vicenzo de Pombeiro, tam\u00e9n na Ribeira Sacra) todos eles catalizadores de actividades agr\u00edcolas, forestais e artesanais, ademais das propiamente culturais e relixiosas.\nAs medidas pol\u00edticas dos Reis Cat\u00f3licos, co sometemento dos mosteiros do Reino de Galicia \u00e1s novas cabeceiras castel\u00e1s, fixeron que este fose integrado na Congregaci\u00f3n de Valladolid. Tras a axitaci\u00f3n dos \u00faltimos anos da Idade Media (revoluci\u00f3n irmandi\u00f1a, descabezamento da nobreza galega, implantaci\u00f3n da Santa Irmandade e da Real Audiencia do Reino de Galicia, amenceu un per\u00edodo de estabilidade e boas colleitas que propiciaron unha importante renovaci\u00f3n arquitect\u00f3nica en estilo renacentista e barroco. A chegada do abade de San Marti\u00f1o Pinario e de frei Juan de Corcuera, encargados de aplicar a reforma beneditina nos mosteiros desta orde no Reino de Galicia, impulsaron as obras de reforma sobre a estrutura medieval.\nA desamortizaci\u00f3n acabar\u00eda co esplendor deste mosteiro. Ser\u00e1 iniciativa de Aurelio Miras Portugal, de acordo co bispo de Ourense monse\u00f1or Carlos Osoro, acometer a s\u00faa rehabilitaci\u00f3n integral para uso hoteleiro en 1998, o que permitir\u00e1 que no 2004, mediante convenio coa Xunta de Galicia, o Estado Espa\u00f1ol instalase nel un Parador de Turismo para a dinamizaci\u00f3n tur\u00edstica da Ribeira Sacra.\nO proxecto de rehabilitaci\u00f3n foi redactado polo arquitecto Alfredo Freixedo Alemparte.\nNo ano 2020 un equipo de restauraci\u00f3n atopou, nos retablos relicarios laterais do mosteiro, catro antigos aneis. Segundo a tradici\u00f3n, estes poder\u00edan ser alg\u00fans dos 'aneis milagrosos' dos nove bispos galegos soterrados no cenobio entre os s\u00e9culos X e XI. Estes aneis atopabanse en paradoiro desco\u00f1ecido desde hai s\u00e9culos.\nArquitectura.\nA Igrexa \u00e9 rom\u00e1nica e protog\u00f3tica. A actual encetouse en 1183 e consta de tres naves e unha tripla \u00e1bsida semicircular. As tres naves est\u00e1n cubertas por b\u00f3vedas de crucer\u00eda. A \u00e1bsida central presenta a peculiaridade de ser m\u00e1is baixa que as laterais. A fachada \u00e9 simple e dunha \u00e9poca posterior (s\u00e9culo XVIII), presidida por unha imaxe de santo Estevo e enmarcadas por sendas torres piramidais e balc\u00f3ns corridos. No interior o retablo de catro corpos \u00e9 obra de Ju\u00e1n de Ang\u00e9s. Salienta un retablo en pedra medieval onde se representa a Xesucristo cos doce ap\u00f3stolos.\nO claustro procesional ou dos Bispos presenta arcos de medio punto rom\u00e1nicos na planta baixa e arcos carpaneis renacentistas na superior, coroada por unha obra de trazar\u00eda t\u00edpica dun g\u00f3tico florido tard\u00edo. Soste\u00f1en a estrutura contrafortes de secci\u00f3n prism\u00e1tica. No s\u00e9culo XVI substit\u00faese a cuberta de madeira por b\u00f3vedas de crucer\u00eda estrelada.\nO claustro da Porter\u00eda, de grandes dimensi\u00f3ns e con \u00e1s distribu\u00eddas en tres corpos, e un terceiro claustro, de dous corpos, te\u00f1en influencia herreriana da man de Diego de Isla con arcos de medio punto.\nA coci\u00f1a \u00e9 de planta cadrada e est\u00e1 cuberta por b\u00f3vedas de crucer\u00eda encol de arcos de medio punto."}
{"id": "161779", "revid": "23204", "url": "https://gl.wikipedia.org/wiki?curid=161779", "title": "Jolly Roger", "text": "Jolly Roger \u00e9 o nome dado a calquera das diferentes bandeiras que se izaban para identificar tripulaci\u00f3n dun barco pirata. A m\u00e1is comunmente identificada como a \"Jolly Roger\" \u00e9 a da caveira e os \u00f3sos, un pavill\u00f3n composto por un cranio humano enriba dun par de \u00f3sos cruzados en forma de \"x\" sobre un campo negro. Este dese\u00f1o foi utilizado por diversos piratas, inclu\u00eddos os Capit\u00e1ns Edward England e John Taylor. Algunhas bandeiras Jolly Roger tam\u00e9n inclu\u00edan un reloxo de area, un s\u00edmbolo com\u00fan de representaci\u00f3n da morte durante os s\u00e9culos XVII e XVIII en Europa.\nA pesar da s\u00faa preeminencia na cultura popular, as bandeiras m\u00e1is com\u00fans utilizadas polos piratas durante os s\u00e9culos XVII e XVIII consist\u00edan tan s\u00f3 nun pano negro. Historicamente, a bandeira foi izada polos piratas para amedrentar \u00e1s s\u00faas v\u00edtimas para se entregar sen loita, xa que transmit\u00eda a mensaxe de eran bandidos que non se consideraban vinculados \u00e1s regras usuais de inclusi\u00f3n e pod\u00edan, polo tanto, abater aos derrotados. A mesma mensaxe foi transmitida, \u00e1s veces, cunha bandeira vermella.\nUso.\nA primeira vista, pode parecer unha mala idea advertir das intenci\u00f3ns izando a Jolly Roger. Con todo, isto pode ser visto como unha forma de guerra psicol\u00f3xica. O interese principal dun pirata \u00e9 capturar o barco obxectivo intacto, xunto con calquera carga que puidese conter. Cunha reputaci\u00f3n o suficientemente sanguinaria, un pirata que lanzase ao vento a Jolly Roger poder\u00eda intimidar a tripulaci\u00f3n inimiga e obrigala a renderse sen disparar nin un s\u00f3 can\u00f3n. Tipicamente, se un barco decid\u00eda resistirse, a Jolly Roger era recollida e alz\u00e1base a bandeira vermella, indicando que os piratas \u00edan tomar o barco pola forza e sen mostrar ningunha compaix\u00f3n. Esper\u00e1base en moitas tripulaci\u00f3ns que este curso da acci\u00f3n poder\u00eda axudar a estender a idea de que resistirse era unha mala idea para o barco.\nIzar a Jolly Roger demasiado pronto como \u00fanica bandeira ti\u00f1a tam\u00e9n as s\u00faas desvantaxes. O barco inimigo poder\u00eda ter suficiente tempo para escapar. Ademais, as naves de guerra estaban a mi\u00fado baixo ordes de disparar a calquera barco que mostrase esta bandeira.\nGaler\u00eda de Jolly Roger.\nNa seguinte galer\u00eda am\u00f3sanse diferentes dese\u00f1os da Jolly Roger, figurando ao p\u00e9 o nome do pirata que a utilizaba."}
{"id": "161781", "revid": "6939", "url": "https://gl.wikipedia.org/wiki?curid=161781", "title": "O Gran Sushi", "text": ""}
{"id": "161783", "revid": "22570", "url": "https://gl.wikipedia.org/wiki?curid=161783", "title": "BookCrossing", "text": "O BookCrossing \u00e9 un movemento nacido nos Estados Unidos que se caracteriza por po\u00f1er en pr\u00e1ctica a liberaci\u00f3n de libros en espazos p\u00fablicos para que outros o atopen, os lean e volvan liberalos.\nHistoria e caracter\u00edsticas.\nO obxectivo \u00e9 transformar o mundo enteiro nunha biblioteca, no canto de manter os libros parados nas s\u00faas librer\u00edas, de xeito que o acceso \u00e1 cultura, e especialmente \u00e1 lectura, sexa verdadeiramente universal.\nTam\u00e9n o termo \"BookCrossing\" fai referencia \u00e1 comunidade virtual xerada en torno do sitio web que foi creado coa intenci\u00f3n de seguir o traxecto dos libros rexistrados e liberados, a trav\u00e9s dun n\u00famero identificador escrito dentro de cada un dos libros.\nO \"BookCrossing\" foi creado en marzo do 2001 por Ron Hornbaker, socio da Humankind Systems, Inc. O 17 de abril a idea concretouse no lanzamento do sitio en Internet. Dende ent\u00f3n o \"BookCrossing\" creceu de xeito exponencial, torn\u00e1ndose un movemento global. O 31 de marzo do 2010 a comunidade internacional do \"BookCrossing\" contaba xa con 852.371 membros e 6\u00a0221\u00a0685 libros rexistrados."}
{"id": "161789", "revid": "89787", "url": "https://gl.wikipedia.org/wiki?curid=161789", "title": "V\u00eda XVII", "text": "A V\u00eda XVII era unha calzada romana do itinerario de Antonino. Un\u00eda as cidades de Bracara Augusta (Braga) e Asturica Augusta (Astorga) pasando pola cidade de Aquae Flaviae (Chaves).\nCons\u00e9rvanse 80 miliarios."}
{"id": "161790", "revid": "89787", "url": "https://gl.wikipedia.org/wiki?curid=161790", "title": "V\u00eda XIX", "text": "A V\u00eda XIX era unha calzada romana da \u00e9poca de Augusto, descrita no Itinerario de Antonino. Un\u00eda as cidades de Bracara Augusta (Braga) e Asturica Augusta (Astorga), pasando por Ponte de Lima, Tude (Tui), Turoqua (Pontevedra), Aquis Celenis (Caldas de Reis), Iria Flavia, Martiae (Marz\u00e1n) e Lucus Augusti (Lugo)\nCons\u00e9rvase dela 105 miliarios."}
{"id": "161791", "revid": "89787", "url": "https://gl.wikipedia.org/wiki?curid=161791", "title": "V\u00eda XX", "text": "A V\u00eda XX, per loca maritima, era unha calzada romana, recollida no itinerario de Antonino. Un\u00eda as cidades de Bracara Augusta (Braga) e Asturica Augusta (Astorga) bordeando o litoral atl\u00e1ntico da Gallaecia e pasando polas cidades de Brigantium e Lucus Augusti, onde se un\u00eda \u00e1 V\u00eda XIX que comeza na vertente atl\u00e1ntica at\u00e9 \"Brigantium\", que actualmente ser\u00eda A Coru\u00f1a ou Betanzos. Certos relevos tam\u00e9n os menciona o An\u00f3nimo de R\u00e1vena.\nDela cons\u00e9rvanse varios miliarios."}
{"id": "161792", "revid": "1987", "url": "https://gl.wikipedia.org/wiki?curid=161792", "title": "Tratado de Zamora", "text": "O Tratado de Zamora foi un diploma resultante da conferencia de paz entre Afonso Henriques e seu curm\u00e1n, Afonso VII de Le\u00f3n e Castela. Celebrado en Zamora o 5 de outubro de 1143, esta \u00e9 considerada como a data da independencia de Portugal e o inicio da dinast\u00eda afonsina.\nContexto hist\u00f3rico.\nVitorioso na batalla de Ourique en 1139, Afonso Henriques beneficiouse da acci\u00f3n desenvolvida, en favor da constituci\u00f3n do novo Reino de Portugal, polo arcebispo de Braga, Jo\u00e3o Peculiar. Este procurara conciliar os dous reis e fixo que se encontrasen en Zamora nos d\u00edas 4 e 5 de outubro de 1143 na presenza do cardeal Guido de Vico.\nPolos termos do tratado, Afonso VII concordou que o Condado Portucalense pasase a ser Reino, tendo a Afonso Henriques como o seu \"rex\" (rei). Malia reco\u00f1ecer a independencia, Afonso Henriques continuaba a ser vasalo, pois Afonso VII, amais de ser rei de Le\u00f3n e Castela, era Emperador de toda Hispania. Con todo nunca Afonso Henriques prestou vasalaxe ao Emperador, sendo caso \u00fanico de entre todos os reis existentes na Pen\u00ednsula Ib\u00e9rica.\nA soberan\u00eda portuguesa, reco\u00f1ecida por Afonso VII en Zamora, s\u00f3 veu ser confirmada polo papa Alexandre III en 1179, mais o t\u00edtulo de \"rex\", que Afonso Henriques usaba desde 1140, foi confirmado en Zamora, compromet\u00e9ndose ent\u00f3n o monarca portugu\u00e9s, ante o cardeal, a considerarse vasalo da Santa S\u00e9, obrig\u00e1ndose, por si e polos seus descendentes, ao pagamento dun censo anual.\nEn Zamora revogouse o anterior tratado de Tui datado en 1137.\nA partir de 1143 D. Afonso Henriques vai enviar ao Papa remisorias declar\u00e1ndose seu vasalo lixio e compromet\u00e9ndose a enviar anualmente unha determinada cont\u00eda en ouro. As negociaci\u00f3ns van durar varios anos, de 1143 a 1179. En 1179 Alexandre III env\u00eda a Afonso Henriques a \"Bula Manifestis probatum\", na que o Papa acepta que Afonso Henriques lle preste vasalaxe directa, reco\u00f1\u00e9cese definitivamente a independencia do Reino de Portugal sen vasalaxe en relaci\u00f3n a Afonso VII de Le\u00f3n e Castela (pois ning\u00fan vasalo pod\u00eda ter dous se\u00f1ores directos) e Afonso Henriques como primeiro rei de Portugal, ou sexa, Afonso I de Portugal."}
{"id": "161793", "revid": "98629", "url": "https://gl.wikipedia.org/wiki?curid=161793", "title": "Eero Saarinen", "text": "Eero Saarinen, nado o 20 de agosto de 1910 en Helsinqui e finado o 1 de setembro de 1961, foi un arquitecto estadounidense de orixe finlandesa. O seu pai foi o co\u00f1ecido arquitecto Eliel Saarinen.\nTraxectoria.\nCando ti\u00f1a 13 anos, os seus pais emigraron \u00f3s Estados Unidos. Saarinen estudou primeiramente escultura na Academia da \"Grand Chaumi\u00e9re\" de Par\u00eds e posteriormente arquitectura na Universidade Yale. Recibiu unha bolsa para viaxar de novo a Europa, onde estivo dous anos. De volta \u00f3s Estados Unidos foi profesor de Arquitectura na \"Academia de Arte Cranbrook\". En 1937 comezou a dese\u00f1ar mobles en colaboraci\u00f3n cun socio, polos que recibiron varios premios do Museo de Arte Moderna de Nova York. \nM\u00e1is tarde dese\u00f1ou tam\u00e9n mobles para a compa\u00f1\u00eda Knoll, que se converteron en cl\u00e1sicos.\nComo arquitecto, Saarinen traballou no estudio do seu pai ata a morte deste. F\u00edxose famoso polos seus dese\u00f1os en li\u00f1as curvas, especialmete nas cubertas dos edificios, coas que consegu\u00eda darlles gran lixeireza. Asociouse acot\u00edo co que se denominou \"arquitectura internacional\". Un dos edificios m\u00e1is representativos e co\u00f1ecidos popularmente \u00e9 a terminal da TWA no aeroporto Kennedy de Nova York, inaugurada en 1962 e renovada na d\u00e9cada de 2000."}
{"id": "161797", "revid": "74806", "url": "https://gl.wikipedia.org/wiki?curid=161797", "title": "Barbara Strozzi", "text": "Barbara Strozzi, nada en Venecia o 6 de agosto de 1619 e finada en Padua o 11 de novembro de 1677, foi unha cantante e compositora italiana do Barroco.\nObra.\nA meirande parte dos seus traballos foron cantatas para soprano solista e baixo continuo, polo que \u00e9 pos\u00edbel pensar que foron escritas para ser interpretadas por ela mesma.\nA s\u00faa m\u00fasica est\u00e1 profundamente arraigada na t\u00e9cnica denominada \"segunda pr\u00e1ctica\", cuxo principal exemplo \u00e9 a obra de Claudio Monteverdi. Con todo, os seus traballos presentan maior \u00e9nfase na l\u00edrica, baseados posibelmente na extensi\u00f3n da s\u00faa propia voz. Moitas das letras das s\u00faas pezas foron escritas polo seu pai Giulio Strozzi. Barbara Strozzi escribiu arias, cantatas dram\u00e1ticas, madrigais e duetos. Publicou oito volumes de obras, inclu\u00edndo m\u00e1is cantatas que calquera outro compositor do s\u00e9culo XVII."}
{"id": "161801", "revid": "22570", "url": "https://gl.wikipedia.org/wiki?curid=161801", "title": "Melisma", "text": "Melisma en m\u00fasica \u00e9 a t\u00e9cnica de alterar a nota dunha s\u00edlaba dun texto mentres est\u00e1 a ser cantada.\nHistoria e caracter\u00edsticas.\nA m\u00fasica cantada neste estilo recibe o nome de \"melism\u00e1tica\", que \u00e9 o contrario de \"sil\u00e1bica\", cando cada s\u00edlaba de texto corresponde a unha \u00fanica nota. A m\u00fasica das culturas antigas usaban t\u00e9cnicas melism\u00e1ticas para acadar un estado hipn\u00f3tico no ouvinte, \u00fatil para ritos m\u00edsticos de iniciaci\u00f3n (\"Misterios Eleusinianos\") e cultos relixiosos. Esta calidade a\u00ednda \u00e9 encontrada na m\u00fasica contempor\u00e1nea hind\u00fa e musulm\u00e1. Na m\u00fasica occidental, o termo ref\u00edrese m\u00e1is comumente ao Canto gregoriano, mais pode ser usado para describir a m\u00fasica de calquera x\u00e9nero, inclu\u00edndo o canto barroco e m\u00e1is tarde o gospel.\nCadaqu\u00e9n na s\u00faa \u00e9poca, Barbara Strozzi ou Aretha Franklin son consideradas algunhas das mellores empregadoras desta t\u00e9cnica."}
{"id": "161803", "revid": "89787", "url": "https://gl.wikipedia.org/wiki?curid=161803", "title": "Xestaci\u00f3n por substituci\u00f3n", "text": "A xestaci\u00f3n por substituci\u00f3n, ou, m\u00e1is popularmente, ventre de alugueiro \u00e9 o proceso polo que unha muller xesta e d\u00e1 a luz un fillo proveniente da implantaci\u00f3n no seu \u00fatero dun \u00f3vulo doutra muller fecundado \"in vitro\".\nHabitualmente a muller que quere ser nai e non pode selo por problemas de infertilidade ten a posibilidade de someterse a un tratamento de fecundaci\u00f3n artificial. Estes tratamentos de procreaci\u00f3n medicamente asistida non s\u00f3 asisten a matrimonios, sen\u00f3n tam\u00e9n a mulleres solteiras e parellas heterosexuais e homosexuais.\nEn varios pa\u00edses existe unha regulaci\u00f3n xur\u00eddica detallada dos procesos de xestaci\u00f3n por substituci\u00f3n. Na actualidade (2010) en Espa\u00f1a a lei vixente nesta materia \u00e9 a 14/2006, de 26 de maio, sobre t\u00e9cnicas de reproduci\u00f3n humana asistida, que non permite a xestaci\u00f3n por substituci\u00f3n e est\u00e1n investigadas as axencias que operan.\nOposici\u00f3n \u00e1 xestaci\u00f3n por substituci\u00f3n.\nOs detractores da xestaci\u00f3n por substituci\u00f3n din que esta pr\u00e1ctica lexitima a cousificaci\u00f3n da muller e a mercantilizaci\u00f3n do seu corpo propia dun sistema capitalista neoliberal. Defenden que o suposto altru\u00edsmo reforza a enraizada definici\u00f3n das mulleres, caracter\u00edstica das relixi\u00f3ns, como \u00abseres para outros\u00bb cuxa \u00fanica funci\u00f3n \u00e9 o \u00abservizo\u00bb aos demais. Ademais, declaran que a s\u00faa legalizaci\u00f3n \u00e9 directamente proporcional ao tr\u00e1fico reprodutivo que afecta as mulleres obreiras, que debido \u00e1 s\u00faa situaci\u00f3n econ\u00f3mica desfavorecida vense obrigadas a suplir a demanda.\nNos contratos a xestante perde todo dereito de decidir en materia de dereitos sexuais e reprodutivos, de xeito que non pos\u00fae capacidade de elecci\u00f3n. No caso de infrinxir ou alterar as condici\u00f3ns do contrato cont\u00e9mplase a aplicaci\u00f3n de medidas punitivas sobre a embarazada.\nO XXIX Congreso Estatal de Mulleres Avogadas pediu en 2018 a s\u00faa prohibici\u00f3n universal."}
{"id": "161810", "revid": "98629", "url": "https://gl.wikipedia.org/wiki?curid=161810", "title": "Moonspell", "text": "Moonspell \u00e9 unha banda de doom metal portuguesa con elementos tomados do death metal, gothic metal, folk metal, black metal e metal industrial formada no 1992. Publicaron o seu primeiro EP \"Under the Moonspell\" no 1994, un ano antes de lanzar o primeiro \u00e1lbum \"Wolfheart\". A banda axi\u00f1a acadou un status e se converteu nunha das m\u00e1is co\u00f1ecidas de Portugal.\nMoonspell acadou o primeiro posto nas listas portuguesas co seu \u00e1lbum \"Sin/Pecado\" e foi, xunto con Metallica e Iron Maiden, a \u00fanica banda de metal en acadar o primeiro posto nas listas co seu \u00e1lbum \"Memorial\", no 2006. Con ese mesmo disco, Moonspell tam\u00e9n se volveu a primeira banda portuguesa de metal en conseguir un disco de ouro.\nHistoria.\nPrimeiros anos (1992-1994).\nInda que levaban tocando baixo o nome de \"Morbid God\" dende o 1989, non foi ata 1992 que se cambiaron o nome por Moonspell. Ese mesmo ano lanzan o sinxelo de promoci\u00f3n \"Serpent Angel\". No 1993, o cantante Fernando Ribeiro, o bater\u00eda Miguel Gaspar e o baixista Ares gravan a demo \"Anno Satanae\", que garantiu un contrato coa editora francesa \"Adipocere\" para a gravaci\u00f3n dun mini-cd que foi editado un ano despois co nome \"Under the Moonspell\".\n\"Wolfheart\" e \"Irreligious\" (1995-1997).\nDespois do lanzamento de \"Under the Moonspell\", Moonspell firmou coa Century Media para seis Cds. \"Wolfheart\" foi gravado en Alema\u00f1a e lanzado no 1995. Neste \u00e1lbum abandonan en parte o estilo Black Metal e enf\u00f3canse m\u00e1is cara o Gothic Metal e o Folk Metal. O \u00e1lbum foi todo un \u00e9xito, destacando a calidade das s\u00faas letras. Este \u00e9xito levounos de xira por Europa, entrando as\u00ed na escena internacional. Durante a xira o guitarrista Mantus abandona a abanda e \u00e9 remplazado por Ricardo Amorim.\nO seguinte CD foi o \"Irreligious\", lanzado no 1996. O estilo deste \u00e1lbum ad\u00e9ntrase a\u00ednda m\u00e1is no Gothic Metal c\u00f3s seus antecesores, m\u00e1is de corte Black Metal. A canci\u00f3n \"Opium\" conv\u00e9rtese no primeiro sinxelo de Moonspell, tema este inspirado no poema \"Opi\u00e1rio\" de \u00c1lvaro de Campos, heter\u00f3nimo de Fernando Pessoa. Este CD vendeu 10.000 copias en Potugal.\nLogo de conflitos legais coa banda, o baixista Ares deixa Moonspell e \u00e9 remplazado por S\u00e9rgio Crestana.\n\"Sin Pecado\" e \"The Butterfly Effect\" (1998-2000).\n\"Sin/Pecado\" (\u201cSin\u201d significa \u201cPecado\u201d en ingl\u00e9s) foi lanzado no 1998. \u00c9 un traballo moito m\u00e1is experimental que os seus predecesores. A canci\u00f3n \"2econd Skin\" foi lanzada coma sinxelo. \u00c9 neste per\u00edodo do cando se grava o primeiro e \u00fanico \u00e1lbum de Daemonarch, proxecto paralelo constitu\u00eddo polos integrantes de Moonspell excepto o bater\u00eda Mike Gaspar. Este \u00e1lbum sup\u00f3n un retorno \u00e1s s\u00faas ra\u00edces Black Metal e as s\u00faas letras foron todas escritas por Fernando Ribeiro cando ti\u00f1a entre 14 e 16 anos.\nO seguinte \u00e1lbum \u00e9 \"The Butterfly Effect\", gravado en Londres no 1999. \u00c9 o \u00e1lbum m\u00e1is experimental da banda e incl\u00fae riffs de guitarras afinadas de xeito m\u00e1is grave e inquietantes pasaxes de sintetizador. Este \u00e1lbum foi composto polo guitarrista/teclista Pedro Paix\u00e3o e non foi moi ben recibido polos cr\u00edticos de metal.\n\"Darkness and Hope\" e \"The Antidote\" (2001\u20132005).\n\"Darkness and Hope\" foi lanzado no 2001. Este traballo acadou o posto 79 nas listas Xermanas e as edici\u00f3ns especiais inclu\u00edron versi\u00f3ns de Madredeus, Ozzy Osbourne e Joy Division. O tema \"Nocturna\" foi lanzado coma un sinxelo e con videoclip.\nNo 2003 a banda lanza \"The Antidote\", con Niclas Etel\u00e4vuori de Amorphis tocando o baixo como m\u00fasico de sesi\u00f3n. O \u00e1lbum foi lanzado cun libro hom\u00f3nimo escrito polo portugu\u00e9s Jos\u00e9 Lu\u00eds Peixoto. Tanto o libro coma o CD comparten o mesmo concepto e historia e cada canci\u00f3n do CD \u00e9 irm\u00e1 dun cap\u00edtulo do libro e resalta a historia das letras. \"Everything Invaded\" foi lanzado coma sinxelo e videoclip. A banda xirou por todo o mundo tocando mesmo no Rock in Rio de Lisboa no 2004. Dende este \u00e1lbum nas xiras toca o baixo Aires Pereira\nA comezos do 2004 a banda gravou unha versi\u00f3n do est\u00e1ndar de jazz \"I'll see you in my dreams\" para a banda sonora da pel\u00edcula portuguesa co mesmo t\u00edtulo.\n\"Memorial\", \"Under Satan\u00e6\" e \"Night Eternal\" (2006\u2013presente).\n\"Memorial\" foi lanzado no 2006. \u00c9 o primeiro baixo a s\u00faa nova etiqueta SPV Steamhammer. O \u00e1lbum encabezou a lista portuguesa na s\u00faa primeira semana e tam\u00e9n entrou no Top 100 Alem\u00e1n co n\u00famero 68.\nA pesar de que o \u00e1lbum e m\u00e1is duro que os anteriores foi moi ben recibido e mesmo sa\u00edu anunciado o seu lanzamento nos programas de novas portuguesas. Un novo lanzamento do \u00e1lbum a finais do 2006 inclu\u00edu un DVD con actuaci\u00f3ns en directo e os videoclups de \"Finisterra\" e \" Luna\".\nO 2 de novembro do 2006, Moonspell ga\u00f1ou un MTV Europe Music Award na categor\u00eda de mellor interpretaci\u00f3n portuguesa.\n\"The Great Silver Eye\", un \u00e1lbum recompilatorio de grandes \u00e9xitos foi lanzado no 2007.\nNeste mesmo ano, Moonspell lanza \"Under Satan\u00e6\", unha regravaci\u00f3n dalg\u00fans dos primeiros temas da banda.\nO \u00faltimo \u00e1lbum ch\u00e1mase \"Night Eternal\", lanzado no 2008. O tema principal do CD, \"Scorpion Flower\", conta coa colaboraci\u00f3n da cantante holandesa Anneke van Giersbergen (antiga membro de The Gathering).\nMoonspell participou na xira \"Blackest Of The Black\" con Danzig, Winds Of Plague, Dimmu Borgir e Skeletonwitch.\nTam\u00e9n particupou na xira \"The Darkest Tour: Filthfest\" no 2008 con Cradle of Filth, Gorgoroth, Septic Flesh e Asrai.\nProxectos futuros.\nMoonspell esta traballando nun novo \u00e1lbum, que prob\u00e1belmente saia \u00e1 luz no 2011. Fernando describiu a s\u00faa m\u00fasica como \u201ca cousa m\u00e1is emocionante, sexy, escura, pesada e pegadiza escrita en anos\u201d.\nInfluencia da cultura portuguesa.\nAs influencias portuguesas poden atoparse na m\u00fasica de Moonspell na maior parte a trav\u00e9s dos poemas l\u00edricos. A pesar de que a maior\u00eda das s\u00faas canci\u00f3ns est\u00e1n en ingl\u00e9s, \"Trebraruna\", \"Alma Mater\" e \"At\u00e6gina\" de \"Wolfheart\"; \"Full Moon Madness\" do \"Irreligious\"; \"Than The Serpents In My Hands\" do \"Darkness And Hope\" est\u00e1n cantadas en portugu\u00e9s ou te\u00f1en caracter\u00edsiticas da cultura ou lingua portuguesa. Na m\u00fasica \"Chorai Lusit\u00e2nia\" do \"Under The Moonspell\" \u00e9 pos\u00edbel o\u00edr arranxos de guitarra portuguesa tradicionais. \"Tebreruna\" e \"Ataegina\" versan sobre as deusas da mitolox\u00eda lusitana. Os primeiros catro versos de \"Than The Serpents In My Hand\" foron escritos por M\u00e1rio Cesariny. \"Os senhores da guerra\" \u00e9 unha versi\u00f3n do grupo luso Madredeus."}
{"id": "161812", "revid": "1822", "url": "https://gl.wikipedia.org/wiki?curid=161812", "title": "Escarapote", "text": "O escarapote, a\u00ednda que tam\u00e9n reciben este nome outras especies do mesmo x\u00e9nero, ou bispo, \"Scorpaena scrofa\" \u00e9 un [[peixe]] da familia dos escorp\u00e9nidos de cor vermella e cuberta de espi\u00f1as. O seu peso pode chegar at\u00e9 case os 3 [[kg]] pero son raros os exemplares de m\u00e1is de 1,5\u20132\u00a0kg. Normalmente at\u00f3pase a profundidades desde os 10 aos 500 [[metro|m]], a\u00ednda que \u00e9 posible atopalos con pouca auga semienterrados na area.\nCaracter\u00edsticas.\nDurante o d\u00eda permanecen aletargados en fendas rochosas, e pola noite saen dos seus agochos para buscar comida, quedan inm\u00f3biles e grazas \u00e1 s\u00faa camuflaxe conseguen capturar pequenos peixes e crust\u00e1ceos. A s\u00faa pel c\u00f3brese de algas e aproximadamente cada d\u00faas semanas realizan unha muda da mesma.\nNome com\u00fan.\nCo\u00f1ecido normalmente por escarapote, en [[Lingua castel\u00e1|castel\u00e1n]] denom\u00ednase \"escorpena\" ou \"rascacio\" (hai varias especies do x\u00e9nero \"[[Scorpaena]]\"). En [[Catalu\u00f1a]] ch\u00e1mase \"esc\u00f3rpora\" e no Cant\u00e1brico como \"cabracho\", sendo tam\u00e9n co\u00f1ecido en [[Asturias]] como \"ti\u00f1osu\". En [[Baleares]] ch\u00e1mase \"cap roig\" e en [[Rexi\u00f3n de Murcia|Murcia]] como \"gallina\". No [[Euskadi|Pa\u00eds Vasco]] co\u00f1\u00e9cese como \"itsaskabra\" (cabra de mar en [[euskara]]). Nas [[Canarias]] co\u00f1\u00e9cese como \"cantarero\".\nUsos.\nEn culinaria \u00e9 un peixe moi valorado, de alt\u00edsima calidade.\nEn Catalu\u00f1a prep\u00e1rase cocido con patacas, nun famoso prato que se co\u00f1ece co nome de \"suquet de peix\".\n\u00c9 com\u00fan facer un pastel deste peixe, co\u00f1ecido como [[pastel de escarapote]].\nV\u00e9xase tam\u00e9n.\nLigaz\u00f3ns externas.\n[[Categor\u00eda:Escorpeniformes]]\n[[Categor\u00eda:Animais descritos en 1758]]"}
{"id": "161814", "revid": "1822", "url": "https://gl.wikipedia.org/wiki?curid=161814", "title": "Scorpaena scrofa", "text": ""}
{"id": "161819", "revid": "736", "url": "https://gl.wikipedia.org/wiki?curid=161819", "title": "Xenebro", "text": ""}
{"id": "161822", "revid": "1987", "url": "https://gl.wikipedia.org/wiki?curid=161822", "title": "Agust\u00ed Bartra", "text": "Agust\u00ed Bartra i Lleonart, nado en Barcelona o 8 de novembro de 1908 e finado en Terrassa en 1982, foi un escritor e profesor universitario catal\u00e1n. Cultivou a poes\u00eda, novela, teatro e traduci\u00f3n en lingua catal\u00e1.\nTraxectoria.\nNaceu en Barcelona, descendente dunha familia labrega, e pasou parte da s\u00faa infancia en Sabadell. Ao regresar a Barcelona coa s\u00faa familia, entrou a traballar no sector t\u00e9xtil. En 1934 ga\u00f1ou un concurso de contos sociais, e pouco despois comezou a colaborar en \"Amic\" e \"Meridi\u00e0\".\nParticipou na guerra civil espa\u00f1ola co bando republicano, e ex\u00edliase a comezos de 1939. Estivo nos campos de refuxiados de Sant Cebri\u00e0, Argelers e Agde, antes de chegar a Roissy-en Brie (Par\u00eds), onde co\u00f1ece a escritora Anna Muri\u00e0, tam\u00e9n exiliada, coa que casou e tivo dous fillos. En 1940 embarcan cara \u00e1 Rep\u00fablica Dominicana, e despois marchan a Cuba e M\u00e9xico, onde fixan o seu domicilio e funda a revista \"Lletres\" (1944-1947). Tivo longas estancias nos EUA, especialmente entre 1949-1950, 1960 e 1963, sendo nomenado en 1969 catedr\u00e1tico de poesia hispanoamericana na Universidade de Maryland.\nEn 1970 regresa a Catalu\u00f1a, establec\u00e9ndose en Terrassa. En 1973 foi galardonado co Premio Carles Riba de poes\u00eda pola s\u00faa obra \"Els himnes\", e en 1981 a Generalitat de Catalu\u00f1a concedeulle a coa Creu de Sant Jordi. En 1982 recibiu o Premio da Cr\u00edtica de poes\u00eda catal\u00e1 por \"Haik\u00fas d'Arinsal\".\nObra.\nEntre a s\u00faa obra destaca a novela \"Crist de 200\u00a0000 bra\u00e7os\" (\"Cristo de 200\u00a0000 brazos\", 1968) onde relata a aventura colectiva nos campos de concentraci\u00f3n, e o libro de poemas \"Ecce homo\" (1968), onde reflicte a cosmolox\u00eda particular do autor, os catro elementos cl\u00e1sicos: terra, lume, aire e auga.\nTradicionalmente, a poes\u00eda de Bartra foi relacionada coa do notable autor norteamericano Walt Whitman. Non obstante, tam\u00e9n cabe destacar a influencia que os poetas rom\u00e1nticos alem\u00e1ns como Novalis, H\u00f6lderlin e Rilke, exerceron sobre el.\ne a trilox\u00eda de \"Soleia\":"}
{"id": "161824", "revid": "1505", "url": "https://gl.wikipedia.org/wiki?curid=161824", "title": "S\u00e1enz de Oiza", "text": ""}
{"id": "161826", "revid": "21864", "url": "https://gl.wikipedia.org/wiki?curid=161826", "title": "Atl\u00e9tico Baleares", "text": ""}
{"id": "161827", "revid": "21864", "url": "https://gl.wikipedia.org/wiki?curid=161827", "title": "CD Atl\u00e9tico Baleares", "text": ""}
{"id": "161828", "revid": "22570", "url": "https://gl.wikipedia.org/wiki?curid=161828", "title": "Fernando Chueca Goitia", "text": "Fernando Chueca Goitia nado en Madrid o 29 de maio de 1911 e finado o 30 de outubro de 2004, foi un arquitecto e escritor espa\u00f1ol, ademais de acad\u00e9mico, historiador e erudito.\nTraxectoria.\nFoi catedr\u00e1tico de Historia da Arte da Escuela Superior de Arquitectura de Madrid, membro da Real Academia de Belas Artes de San Fernando e da Real Academia da Historia. Presidente do Instituto de Espa\u00f1a entre os anos 1978 e 1986 e Decano do Colexio Oficial de Arquitectos de Madrid entre 1999 e 2002.\nUnha r\u00faa do barrio madrile\u00f1o de Vallecas leva o seu nome.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Arquitectos de Espa\u00f1a do s\u00e9culo XX]]\n[[Categor\u00eda:Nados en Madrid]]\n[[Categor\u00eda:Nados en 1911]]\n[[Categor\u00eda:Finados en 2004]]\n[[Categor\u00eda:Premio Nacional de Arquitectura de Espa\u00f1a]]\n[[Categor\u00eda:Acad\u00e9micos da Real Academia da Historia]]\n[[Categor\u00eda:Premio Nacional de Historia de Espa\u00f1a]]\n[[Categor\u00eda:Acad\u00e9micos da Real Academia de Belas Artes de San Fernando]]"}
{"id": "161829", "revid": "98629", "url": "https://gl.wikipedia.org/wiki?curid=161829", "title": "Historia da bicicleta", "text": "A historia da bicicleta rem\u00f3ntase ao s\u00e9culo XV, cando apareceron os primeiros dese\u00f1os de artefactos de cuxa evoluci\u00f3n prov\u00e9n a actual bicicleta. Na corte de Lu\u00eds XVI de Francia comezaron a utilizarse aparellos semellantes cun fin puramente l\u00fadico. M\u00e1is adiante, tras a Revoluci\u00f3n Industrial e a chegada de novos materiais, apareceron certos aparellos que son considerados os precursores directos da actual bicicleta. En vista do interese que pod\u00eda ter a s\u00faa aplicaci\u00f3n pr\u00e1ctica comezou un proceso de perfeccionamento t\u00e9cnico do dese\u00f1o que posibilitou que hoxe sexa o veh\u00edculo m\u00e1is utilizado de planeta.\nPrimeiros dese\u00f1os.\nOs primeiros dese\u00f1os dos que se ten noticia son uns esbozos de Leonardo da Vinci de 1490 aproximadamente, recollidos na s\u00faa obra \"Codex Atlanticus\". Neles pode verse o esquema dunha bicicleta con transmisi\u00f3n de cadea impulsada por uns pedais, o mesmo m\u00e9todo empregado pola maior\u00eda das actuais. Non se lle aprecia ning\u00fan sistema de direcci\u00f3n nin freo. Non se ten noticia de se foi levado \u00e1 pr\u00e1ctica ou non. Os dese\u00f1os conserv\u00e1ronse na Biblioteca Ambrosiana de Mil\u00e1n.\nEn 1420 Giovanni di Fontana dese\u00f1ou o chamado \"carro que se move por el mesmo\". En 1680 Stephan Farffler ideou un carro de tracci\u00f3n muscular con tres rodas movido por unha manivela.\nNo s\u00e9culo XVII o matem\u00e1tico franc\u00e9s Jacques Ozanam enunciou as vantaxes te\u00f3ricas que ter\u00eda un carro movido polo ser humano \"no cal un pode conducirse a si mesmo a onde prefira, sen necesidade de cabalos\", formando parte da serie de problemas \"\u00fatiles e entretenidos\" que Ozanam identificou nas s\u00faas co\u00f1ecidas \"Recreations Mathematiques et Physiques\", publicadas en 1696. A soluci\u00f3n proposta neste mesmo traballo era o carro movido por pedais que dese\u00f1ara en 1690 Elie Richard, un f\u00edsico de La Rochelle. Nos seguintes anos constru\u00edronse algunhas variaci\u00f3ns deste veh\u00edculo ata que en 1779 o inventor Jean-Pierre Blanchard creo outro carro similar coa axuda de M. Masurier, co que adoitaban circular por Par\u00eds despertando a curiosidade dos viandantes. Blanchard non foi quen de popularizar o uso do seu invento e, ante o seu fracaso, centrou o seu traballo na construci\u00f3n de globos aerost\u00e1ticos. Anos m\u00e1is tarde, en 1804 un mec\u00e1nico estadounidense chamado J. Bolton patentou un veh\u00edculo de catro rodas e tracci\u00f3n traseira para varios pasaxeiros no que as rodas motrices eran accionadas por un xogo de pi\u00f1\u00f3ns de distintos di\u00e1metros movidos por medio de pancas de man. Por\u00e9n a idea non tivo \u00e9xito.\nModelos sen transmisi\u00f3n.\nO conde franc\u00e9s Mede de Sivrac inventou o \"velocif\u00e9re\" en 1790, que se puxo de moda entre os mozos da alta sociedade. Consist\u00eda nun cadro de madeira con forma de ponte que ti\u00f1a d\u00faas rodas, unha en cada extremo. As rodas estaban fixas. O condutor d\u00e1base impulso cos p\u00e9s sobre o chan e para variar a direcci\u00f3n ti\u00f1a que deterse e desviar a roda dianteira.\nA primitiva \"draisienne\".\nEn 1813 o bar\u00f3n alem\u00e1n Karl von Drais constru\u00edu un veh\u00edculo mec\u00e1nico de catro rodas para dous pasaxeiros movido coas pernas. Por\u00e9n as oficinas de patentes de Baden e Austria rexeitaron a s\u00faa solicitude. Tras o seu fracaso, en 1816 Drais creou a \"laufmaschine\" ou m\u00e1quina de correr, que pronto foi co\u00f1ecida como \"draisienne\" ou veloc\u00edpede. A \"draisienne\" estaba feita de madeira case totalmente e ti\u00f1a d\u00faas rodas de carro ensambladas nun bastidor sobre o que se sosti\u00f1a a sela. Non ti\u00f1a sistema de freado.\nEn 1818 o estado de Baden concedeulle a Drais a s\u00faa primeira patente, e un mes m\u00e1is tarde obtivo a patente francesa. A \"draisienne\" adquiriu unha gran popularidade entre as elites europeas, a pesar de que recibiu moitas cr\u00edticas da prensa, que o acusaba de non ser axeitado ao mal estado xeral do pavimento das estradas. No ver\u00e1n de 1818 Drais, a trav\u00e9s dos seus axentes, estableceu postos de alugueiro de \"draisiennes\" en diferentes capitais de Europa, que tiveron un notable \u00e9xito.\nDesenvolvemento da \"draisienne\".\nO londiniense Denis Johnson, de case sesenta anos de idade, comezou en 1818 a constru\u00edr veloc\u00edpedes cun modelo que el chamou \"hobby-horse\". Contaba con d\u00faas rodas ali\u00f1adas sobre un bastidor de madeira, pero o corpo do usuario \u00eda acomodado no centro para dar cabida a rodas m\u00e1is grandes unidas por unha forcada de ferro diante e dous tirantes atr\u00e1s. O resultado era un veh\u00edculo m\u00e1is elegante e m\u00e1is lixeiro que a \"draisienne\". En 1819 Johnson abriu unha escola de velocipedistas que lle serviu como publicidade. Organizou unha serie de exhibici\u00f3ns que pouco a pouco foron proporcion\u00e1ndolle popularidade. Johnson deu por rematada a construci\u00f3n de \"draisiennes\" e retomou a de carruaxes cando o Colexio de Cirurxi\u00e1ns de Londres advertiu do perigo que supu\u00f1a o uso deste veh\u00edculo.\nEn 1818 o norteamericano J. Stewart, de Baltimore, base\u00e1ndose en dese\u00f1os europeos, constru\u00edu un veh\u00edculo que chamou \"tracena\". Na mesma \u00e9poca Ambrose Salisbury, de Boston, fabricante de carros, presentou un modelo de fabricaci\u00f3n propia, pero non tivo moito \u00e9xito. O primeiro mercado receptivo foi o de Filadelfia, onde o pintor Charles Willson Peale creou un modelo propio de \"draisienne\" a partir dun dese\u00f1o dun xornal brit\u00e1nico. En 1819 un desco\u00f1ecido cabaleiro ingl\u00e9s presentou nunha carreira en Nova York un veh\u00edculo an\u00e1logo ao que chamou \"criterion\". Este mesmo cabaleiro abriu unha pista de carreiras en Manhattan na que alugaba \"criterions\" para uso do p\u00fablico. A municipalidade prohibiu o seu uso nas r\u00faas. S\u00e1bese da aparici\u00f3n de veh\u00edculos similares en Savannah (Xeorxia) e New Haven (Connecticut) nesas mesmas datas e con m\u00e1is ou menos \u00e9xito.\nDurante o seguinte medio s\u00e9culo seguiu desenvolv\u00e9ndose o cabalo mec\u00e1nico, agora baixo o nome xen\u00e9rico de \"veloc\u00edpede\", sobre todo en talleres de mec\u00e1nica brit\u00e1nicos. O cient\u00edfico Lewis Gompertz, de Londres, en 1821 engadiu unhas pancas sobre a forcada para aproveitar na carreira a forza dos brazos. Tam\u00e9n en 1819 o ingl\u00e9s Krnught constru\u00edu un modelo de \"draisienne\" de ferro. Contra 1838 o escoc\u00e9s Macmillan engadiulle un sistema de freo e dous pedais curtos fixados ao cubo da roda posterior e conectados por barras de pancas longas que se encaixaban no cadro na parte frontal..\nTras este per\u00edodo de decadencia, o veloc\u00edpede reapareceu en 1867, cando Pierre Michaux, mec\u00e1nico parisiense, sacou \u00e1 venda unha \"draisienne\" con bastidor de ferro e dous pedais sobre o cubo dianteiro, rodas m\u00e1is xuntas, freo e suspensi\u00f3n baixo a sela. Michaux fundou a primeira compa\u00f1\u00eda adicada \u00e1 fabricaci\u00f3n de \"byciclettes\", como pronto foron co\u00f1ecidas, na que el supervisaba a produci\u00f3n. Michaux levaba anos investindo en introducir novas melloras na m\u00e1quina e somet\u00e9ndoas a proba. A \"byciclette\" foi exhibida na Exposici\u00f3n Universal de Par\u00eds de 1867 e a empresa ofrec\u00eda clases aos seus clientes, de modo que o seu uso se estendeu rapidamente por Francia, en especial pola corte.\nEn xullo de 1865 o mec\u00e1nico Pierre Lallement viaxou aos Estados Unidos cun dese\u00f1o propio moi semellante \u00e1 \"byciclette\" de Michaux e estableceuse en Ansonia, Connecticut. O ano seguinte asociouse con James Carroll, con quen pretendeu sen \u00e9xito comercializar o seu produto. En 1868 Lallement regresou a Francia, pero enseguida comezaron a aparecer patentes americanas de melloras do seu dese\u00f1o. Thomas R. Pickering creou un cadro de tubos de ferro que empregaba compo\u00f1entes intercambiables. A \"bycicle\", adaptaci\u00f3n do franc\u00e9s \"byciclette\", p\u00faxose de moda en Nova York, onde os irm\u00e1ns Pearsall abriron a primeira escola de ciclismo. O fabricante de coches George C. Eliot, de Providence, alcanzou as 250 unidades producidas \u00e1 semana. Pickering comezou a publicar unha revista especializada, \"The Velocipedist\", e as pistas de ciclismo proliferaron pola costa leste. Carroll e Lallement vend\u00e9ronlle a s\u00faa patente a un empresario chamado Witty, que ingresou 40.000 d\u00f3lares polas licenzas de explotaci\u00f3n que repartiu, e baixo as que se fabricaron 16.000 bicicletas, arredor dunha cuarta parte delas na cidade de Nova York. Durante xaneiro e febreiro de 1869 a oficina de patentes dos Estados Unidos recibiu m\u00e1is dun cento de solicitudes relacionadas coa bicicleta, e en marzo un cento m\u00e1is.\nNo entanto, a aparici\u00f3n dos veloc\u00edpedes na Europa decimon\u00f3nica veu coincidir cunha \u00e9poca de cambios no status social e familiar da muller: as reivindicaci\u00f3ns do movemento sufraxista, as propostas de simplificaci\u00f3n da indumentaria como as de Amelia Bloomer, a propugnaci\u00f3n do exercicio f\u00edsico como unha necesidade de sa\u00fade facilitaron a aceptaci\u00f3n do novo veh\u00edculo en c\u00edrculos femininos (a sufraxista Susan B. Anthony declarou que \"a bicicleta fixo m\u00e1is para emancipar \u00e1 muller que calquera outra cousa\"). Publicaci\u00f3ns como \"La Vie Parisienne\" defend\u00edan a simplificaci\u00f3n dos vestidos para adaptalos ao novo deporte, en vista de que os fabricantes non se decid\u00edan a crear modelos para mulleres. En Francia apareceron pistas de ciclismo s\u00f3 para mulleres nas que as mulleres recib\u00edan clases de mulleres. Consider\u00e1base que unha muller non deb\u00eda ser vista sobre un veloc\u00edpede por un home, pois non casaba ben coa s\u00faa natural delicadeza, por\u00e9n enseguida apareceron espect\u00e1culos para homes nos que mulleres sensualmente vestidas recorr\u00edan a pista pedaleando. En Gran Breta\u00f1a, \"The Englishwoman's Domestic Magazine\" conclu\u00eda que as bicicletas non son para mulleres e que lles era preferible usar un t\u00e1ndem que permitise \u00e1 muller sentar de costado mentres o home pedaleaba.\nO veloc\u00edpede de roda alta.\nCoa incorporaci\u00f3n dos pedais, os veloc\u00edpedes adquiriron a capacidade de alcanzar velocidades superiores \u00e1s oito millas por hora. Ademais o esforzo do desprazamento non era maior do dun cami\u00f1ante e pronto os usuarios decat\u00e1ronse dos seus beneficios para a econom\u00eda e a sa\u00fade.\nCunha roda dianteira dun metro de di\u00e1metro obt\u00ed\u00f1ase un desenvolvemento de tres metros, co que efectuando 30 voltas de pedal por minuto se chegaba a unha velocidade de 5\u00a0km/h. A falta de suspensi\u00f3n mitigouse aumentando o tama\u00f1o da roda dianteira, o cal permitiu alcanzar maiores velocidades pero fixo perder estabilidade. Este novo modelo chamouse veloc\u00edpede. Os enxe\u00f1eiros ingleses James Starley e William Hillman patentaron en 1870 o primeiro modelo de veloc\u00edpede met\u00e1lico, que foi ga\u00f1ando popularidade e estivo de moda ata a d\u00e9cada de 1890.\nOs primeiros usuarios de veloc\u00edpedes eran mozos de clase acomodada que cos seus veh\u00edculos comezaron a facer un uso diferente e esencialmente recreativo do espazo p\u00fablico que esix\u00eda unha certa coraxe e habilidade. O veloc\u00edpede non era un veh\u00edculo apto para percorridos longos e as mulleres e as persoas de idade avanzada consider\u00e1bano perigoso e inseguro. Para os mozos de boa sociedade, en troques, que empregaban o veloc\u00edpede como instrumento de relaci\u00f3n social e de competici\u00f3n deportiva, o desenvolvemento m\u00e1is axeitado aos seus fins era a roda anterior grande, o cal implicaba m\u00e1is velocidade e m\u00e1is risco. Dilema an\u00e1logo ofrec\u00edan o n\u00famero de rodas e outras caracter\u00edsticas t\u00e9cnicas, o cal redundou nunha proliferaci\u00f3n de modelos triciclos, monociclos e biciclos con soluci\u00f3ns variadas. Na d\u00e9cada de 1880 hab\u00eda no mercado m\u00e1is de 200 modelos diferentes, inclu\u00edndo os t\u00e1ndems.\nO motivo fundamental da evoluci\u00f3n do veloc\u00edpede ata o modelo de roda alta foi a busca da maior velocidade posible. O veloc\u00edpede ti\u00f1a d\u00faas rodas de tama\u00f1o desigual unidas por un arco sobre o cal se asentaba a sela, e as bielas exerc\u00edan a s\u00faa forza directamente sobre o eixo da roda dianteira, a de maior tama\u00f1o. Por este motivo a velocidade era directamente proporcional s\u00f3 ao radio da roda, e este era como m\u00e1ximo un pouco inferior \u00e1 lonxitude da perna do velocipedista. Esta limitaci\u00f3n anat\u00f3mica non permitiu que as rodas m\u00e1is grandes chegasen ao metro e medio de di\u00e1metro. Con estas dimensi\u00f3ns, a cada pedalada o veloc\u00edpede de roda grande avanzaba algo menos de cinco metros. Por outra banda, a dimensi\u00f3n da roda obrigaba a situar a sela a alturas sobre o chan que pod\u00edan andar arredor de 1,40 m, e moi pouco atrasada con respecto da vertical do eixo. Por este motivo case todo o peso do velocipedista descansaba sobre a roda dianteira, o cal, e dado que a columna de direcci\u00f3n era perfectamente vertical, fac\u00eda do veloc\u00edpede un veh\u00edculo moi inestable. Non hai nin que dicir que as ca\u00eddas dende un veloc\u00edpede eran moito m\u00e1is aparatosas e provocaban lesi\u00f3ns moito m\u00e1is graves.\nModelos con transmisi\u00f3n.\nTriciclos e cuadriciclos.\nGrazas \u00e1 iniciativa de Drais, o mercado de veh\u00edculos de tracci\u00f3n humana estaba creado. Os t\u00edmidos avances no eido da mellor usabilidade do seu veh\u00edculo estimulou a moitos mec\u00e1nicos, sobre todo brit\u00e1nicos, a propo\u00f1er plans alternativos de mellora de veh\u00edculos de tres e catro rodas. En Canterbury f\u00edxose popular un veh\u00edculo franc\u00e9s, en Nova York un home recorreu o Battery Park a 15 millas por hora nun triciclo a pedais de tracci\u00f3n traseira feito por el mesmo. En Dumfries (Escocia) un mec\u00e1nico dese\u00f1ou un veh\u00edculo de catro rodas. Pero o primeiro dese\u00f1o alternativo en ga\u00f1ar publicidade foi o \"velocimano\", constru\u00eddo en 1819 polo milan\u00e9s Gaetano Brianza. O \"velocimano\" mov\u00edase accionando coas mans unhas pancas laterais conectadas ao eixo traseiro. A medida que a \"draisienne\" ca\u00eda no esquecemento, a prensa comezou a prestarlle atenci\u00f3n a estes inventos. Tam\u00e9n en 1819 J. Birch, de Londres, inventou tres triciclos. Un deles, chamado \"trivector\", ti\u00f1a capacidade para tres pasaxeiros dos cales todos pod\u00edan intervir na propulsi\u00f3n. Mov\u00edase a trav\u00e9s de pancas manuais e a direcci\u00f3n era de accionada polos p\u00e9s. Co \"trivector\" f\u00edxose unha proba consistente en percorrer as 54 millas entre Londres e Brighton en sete horas. A partir da d\u00e9cada de 1840 estendeuse o uso do triciclo polos Estados Unidos e Europa, pero non como veh\u00edculo para persoas adultas e capaces, sen\u00f3n como xoguete para nenos e como cadeiras de rodas para discapacitados.\nA emerxente demanda de veh\u00edculos auxiliares e de recreo como estes posibilitou aos fabricantes americanos continuar experimentando con veh\u00edculos de tres e catro rodas para adultos. En Inglaterra, por\u00e9n, Willard Sawyer, de Dover, foi o \u00fanico fabricante que seguiu producindo veh\u00edculos de catro rodas. A s\u00faa principasl innovaci\u00f3n consistiu en aumentar o tama\u00f1o da roda dianteira para evitar posibles encontros desta coas pernas e, de paso, incrementar a velocidade: as rodas chegaron a ter 3 p\u00e9s e 6 polgadas de di\u00e1metro e a velocidade acadaba as 8 millas \u00e1 hora. Sawyer enviou un modelo a unha exposici\u00f3n en Nova York e na mesma \u00e9poca alugaba os seus veh\u00edculos no ver\u00e1n no Crystal Palace de Londres. A pesar diso, en 1856 recriminaba ao concello de Dover que a s\u00faa ordenanza contraria aos veloc\u00edpedes lle fac\u00eda imposible obter beneficios. Por fortuna ao ano seguinte o pr\u00edncipe de Gales f\u00edxolle o que ser\u00eda o primeiro encargo servido a casas reais, entre as que figuraron a de Rusia, a de Francia ou a de Hannover. No seu amplo cat\u00e1logo tam\u00e9n ti\u00f1a modelos m\u00e1is econ\u00f3micos, entre cuxos compradores se contaban os primeiros ciclousuarios que fixeron do veloc\u00edpede un uso non recreativo.\nA \"bicicleta de seguridade\".\nA adaptaci\u00f3n da transmisi\u00f3n a base de cadea, catarina e pi\u00f1\u00f3n, obra do brit\u00e1nico H.J. Lawson e do franc\u00e9s Guilmet en 1879 foi mellorada por H. Renold en 1880 na primeira bicicleta chamada segura ou baixa, con rodas practicamente do mesmo tama\u00f1o e movida por tracci\u00f3n traseira grazas ao uso de rodamentos de bolas, que permit\u00edan reducir o rozamento ao m\u00ednimo mantendo o eixo permanentemente lubricado dentro do cubo. En 1885 John Kemp Starley creou a \"bicicleta de seguridade\". Esta mellorou o equilibrio e a direcci\u00f3n ao colocar de novo ao usuario entre as d\u00faas rodas de igual tama\u00f1o, a\u00ednda que repousando a meirande parte do peso sobre a traseira. Esta m\u00e1quina foi esbozada por vez primeira en 1876, pero o \u00e9xito comercial non lle chegou ata a bicicleta de Rover de 1885. En 1888 incorporouse o uso de pneum\u00e1ticos de caucho inflados de aire creados polo irland\u00e9s John Boyd Dunlop un ano antes e que ti\u00f1an o seu precedente na patente do escoc\u00e9s Robert William Thomson de 1846. Pouco despois en Francia os irm\u00e1ns Michelin e en Italia Giovanni Battista Pirelli inventaron o pneum\u00e1tico desmontable. Se ben a necesidade de amortecer as vibraci\u00f3ns estaba solucionada pola suspensi\u00f3n dos coches de tracci\u00f3n animal, o contacto dos ciclistas co chan era moito m\u00e1is directo, polo que a suavidade que proporcionou o colch\u00f3n de aire supuxo unha mellora moi notable que, adaptada, permitiu a difusi\u00f3n posterior dos veh\u00edculos a motor.\nA finais do s\u00e9culo fix\u00e9ronse d\u00faas importantes innovaci\u00f3ns que levaron a bicicleta ao seu actual grado de desenvolvemento. Unha foi a invenci\u00f3n da roda libre, sistema polo cal o movemento da roda se fai independente do movemento do pi\u00f1\u00f3n, de forma que a roda pode manterse en movemento sen necesidade de seguir pedaleando. Este invento posibilitou a creaci\u00f3n de sistemas derivados como o \"retro-direct\", hoxe pouco estendido. Outra foi o avance da forcada, \u00e9 dicir, a pequena curvatura que te\u00f1en os extremos cara a adiante para ali\u00f1ar a columna de direcci\u00f3n co punto de contacto da roda co chan e que lle aporta \u00e1 bicicleta m\u00e1is estabilidade no seu desprazamento frontal. Ademais un fabricante ingl\u00e9s crea un cambio de buxeiro con tres velocidades, o cal proporcionou maior comodidade para subir e baixar costas con menor esforzo.\nEstas innovaci\u00f3ns e outras posteriores permitiron aumentar a velocidade e posibilitaron que a bicicleta pasase a ser un medio de transporte cun uso al\u00e9n do estritamente deportivo. A bicicleta de seguridade estendeuse rapidamente por todo o mundo industrializado. En 1896 unha bicicleta pod\u00eda custar o salario de tres meses dun traballador medio, pero xa en 1909 reduc\u00edrase a menos dun mes de traballo.\nEn Espa\u00f1a, por\u00e9n, o uso da bicicleta permanecer\u00e1 restrinxido \u00e1 clase burguesa, que fac\u00eda dela un pasatempo ben afastado do uso utilitario como medio de locomoci\u00f3n que lle daban as clases populares noutros pa\u00edses europeos. S\u00f3 a adopci\u00f3n da bicicleta por parte da clase media a popularizar\u00e1 en instrumento produtivo. Entre as causas do pouco uso da bicicleta v\u00edase daquela o mal estado das estradas e o seu elevado prezo, que derivaba de que no estado non hab\u00eda nin unha soa empresa que as fabricase de forma industrial. Das cifras de exportaci\u00f3ns brit\u00e1nicas de bicicletas de 1894, Espa\u00f1a non gastaba m\u00e1is de 10.000 libras esterlinas en importar bicicletas e repostos ingleses, moi por debaixo de Francia, con 230.958 libras, B\u00e9lxica, con 131.610, ou Alema\u00f1a, con 68.943 e onde se fabricaban ademais bicicletas de calidade equiparable \u00e1s brit\u00e1nicas. A modo de exemplo, ao finalizar a primeira metade do s\u00e9culo XX hab\u00eda matriculadas en \u00c1raba 14.499 bicicletas; delas 7.505 en Vitoria, que en 1963 chegaron a ser 10.984.\nTipos especializados.\nDende que en 1910 comeza a era do autom\u00f3bil nos Estados Unidos a bicicleta queda en segundo plano como veh\u00edculo de transporte. Na d\u00e9cada de 1940 en Europa comezan a fabricarse modelos con ata cinco velocidades e na de 1960 ata dez, a\u00ednda que a maior\u00eda seguen tendo entre 3 e 5. Haber\u00e1 que esperar ata 1984 para atopar bicicletas con 10, logo 12, 18, 21 e ata 24 velocidades.\nAntes de que a mediados da d\u00e9cada de 1980 sa\u00edsen ao mercado as primeiras bicicletas de monta\u00f1a, un grupo de afeccionados ao ciclismo que ti\u00f1an predilecci\u00f3n polos terreos accidentados introduciron modificaci\u00f3ns no equipamento para adaptalo a condici\u00f3ns extremas: montaban unidades personalizadas con freos de tambor para motocicletas e pneum\u00e1ticos resistentes ou con cravos para circular pola neve. M\u00e1is adiante todas esas innovaci\u00f3ns xeneraliz\u00e1ronse entre os ciclistas de monta\u00f1a. Esta especialidade creceu ata contar con m\u00e1is de medio mill\u00f3n de practicantes antes de que as empresas comezaran a fabricar bicicletas espec\u00edficas para as necesidades destes usuarios. Actualmente as vendas de bicicletas de monta\u00f1a moven m\u00e1is de 60.000 mill\u00f3ns de d\u00f3lares ao ano e representan arredor do 65% das vendas do mercado de bicicletas estadounidense."}
{"id": "161830", "revid": "1131", "url": "https://gl.wikipedia.org/wiki?curid=161830", "title": "Agust\u00ed Bartra i Lleonart", "text": ""}
{"id": "161831", "revid": "89787", "url": "https://gl.wikipedia.org/wiki?curid=161831", "title": "Teresa Barro", "text": "Mar\u00eda Teresa Barro Mu\u00f1oz-Ortiz, nada na Coru\u00f1a o 8 de marzo de 1936, \u00e9 unha tradutora e escritora galega.\nTraxectoria.\nEstudou Filosof\u00eda e Letras na Universidade de Santiago de Compostela e na de Madrid, licenci\u00e1ndose nesta \u00faltima en Pedagox\u00eda en 1960. En 1962 casou con Fernando P\u00e9rez-Barreiro Nolla, co que en 1964 se traslada a Londres, onde traballou como tradutora, residindo desde 2008 en Lancaster (Inglaterra). Membro fundadora do Grupo de Traballo Galego de Londres, ten colaborado con distintas publicaci\u00f3ns galegas, como \"Grial\", \"A Nosa Terra\" e \"Sermos Galiza\", as\u00ed como nos programas de radio da BBC. En 1980 obtivo o certificado da \"Faculty of the Astrological Studies\" de Londres."}
{"id": "161833", "revid": "1131", "url": "https://gl.wikipedia.org/wiki?curid=161833", "title": "Alejo Carrera Mu\u00f1oz", "text": ""}
{"id": "161839", "revid": "72012", "url": "https://gl.wikipedia.org/wiki?curid=161839", "title": "Suso D\u00edaz Seoane", "text": "Suso D\u00edaz Seoane, nado o 15 de xullo en Su\u00edza en 1971 e finado en Ourense o 12 de outubro de 2010, foi un actor, escen\u00f3grafo, iluminador, dese\u00f1ador gr\u00e1fico, director e autor teatral galego.\nTraxectoria.\nSuso D\u00edaz estivo vinculado a Sarabela Teatro dende 1988 ata o seu falecemento, e con este grupo de Ourense desempe\u00f1ou diversos labores teatrais, pero fundamentalmente o de escen\u00f3grafo, iluminador, actor e dese\u00f1ador gr\u00e1fico. Colaborou tam\u00e9n como docente na Aula Universitaria de Teatro de Ourense, e contribu\u00eda \u00e1 organizaci\u00f3n da Mostra Internacional de Teatro Universitario (Miteu) e a Mostra de Teatro Infantil (MOTI), desenvolvidas por Sarabela Teatro en Ourense.\nEn 2006 cofundou a compa\u00f1\u00eda La Imagina Machina, coa que dirixiu montaxes como \"A viaxe de Efi\" autor Suso D\u00edaz (2006) e \"Ub\u00fa Rei\", de Alfred Jarry (2008).\nO 10 de novembro de 2011 estr\u00e9ase o SUFESTIVAL no Teatro Principal de Ourense, m\u00e1is de medio centenar de artistas reun\u00edronse para homenaxear a Suso D\u00edaz un ano despois do seu falecemento.\nGalard\u00f3ns.\nObtivo 7 premios Mar\u00eda Casares:\nVida persoal.\nNon se fixeron p\u00fablicas as causas da s\u00faa morte. Foi soterrado no camposanto de Pazos de San Clodio, en San Cibrao das Vi\u00f1as. Instalouse a s\u00faa capela ardente no Auditorio de Ourense."}
{"id": "161840", "revid": "85894", "url": "https://gl.wikipedia.org/wiki?curid=161840", "title": "Pyongyang", "text": "Pyongyang \u00e9 a capital e maior cidade de Corea do Norte. Sit\u00faase na beira occidental do r\u00edo Taedong preto da costa oeste do pa\u00eds, \u00e1 que ba\u00f1a o Mar Amarelo. A poboaci\u00f3n estimada para o 2007 \u00e9 duns 3.000.000 de habitantes.\nPyongyang \u00e9 unha das m\u00e1is antigas cidades do Extremo Oriente. A s\u00faa historia arrinca na lenda sendo dende o principio un centro das sucesivas culturas e dinast\u00edas primixenias coreanas. As\u00ed, a s\u00faa fundaci\u00f3n m\u00edtica f\u00edxase no 2333 aC, e os primeiros escritos referidos \u00e1 zona datan do ano 108 aC, sendo dende o ano 427 capital do reino de Koguryo.\nHistoria.\nComezos controvertidos.\nCara o s\u00e9culo IV a.C. a capital de Gojoseon disque se trasladou a Pyongyang (identificada por alg\u00fans coa \"Wanggeom-seong\" capital de 194 a 108 a.C. que outros sit\u00faan en Manchuria). Tratar\u00edase ent\u00f3n da m\u00e1is avanzada das cidades-estado amuralladas do bronce temper\u00e1n na rexi\u00f3n. Inda que semella haber deca\u00eddo trala conquista chinesa de Gojoseon (108 a.C.), tam\u00e9n materia de disputa \u00e9 a posici\u00f3n da cidade coma capital e importante avanzada comercial e cultural tanto de Nanglang-guk (reino de Nakrang) como da comandancia de Lelang, xa durante o per\u00edodo dos Han Orientais (ano 25 ata o 313). De feito no distrito de Rakrang da urbe actual hai tumbas do tempo coa Fortaleza de Terra de Nakrang na beira do r\u00edo Taedong coma posible sito da devandita capital.\nEn todo caso, no 313 a expansi\u00f3n do reino de Kogury\u014f (Goguryeo), un dos Tres Reinos que conformaron a moderna Corea, pon fin \u00e1 ocupaci\u00f3n chinesa e por causa da rivalidade cos outros dous, os sure\u00f1os Paekche e Silla, no 427 o rei Changsu (Jangsu, fillo do gran conquistador Guanggaeto) traslada a capital do reino dende Manchuria \u00e1 pen\u00ednsula de Corea, concretamente a Pyongyang.\nEsplendor da capital de Koguryo.\nCo gallo do traslado o rei aproveitou para fornece-lo reino, no apoxeo da s\u00faa expansi\u00f3n, cunha maior e magn\u00edfica capital. A Pyongyang das d\u00faas centurias seguintes converterase nunha das cidades m\u00e1is prominentes de Asia.\nContaba con pazos, pavill\u00f3ns reais, templos e, entre 552 e 586, foron erixidas un conxunto de murallas (\"Jangan\") que definiron as diferentes partes da urbe: \"Naesong\" (ou castelo interior) onde se localizaba o pazo real; \"Jungsong\" (castelo central ou intermedio), o centro administrativo de Koguryo; \"Woesong\" (castelo exterior), cos principais barrios residenciais; \"Puksong\", fortificaci\u00f3ns no outeiro Moran. Eran 16\u00a0km de per\u00edmetro (23\u00a0km en total) con 16 portas e preto de 12 km\u00b2 defendidos ademais polos r\u00edos Taedong ao sur e leste e o seu afluente Pothong no oeste co outeiro Moran polo norte .\nAbandono e reconstruci\u00f3n.\nEntre o 661 e o 668 a cidade cae ante o ataque aliado de chineses e o reino de Silla co posterior colapso final do reino de Koguryo. Pyongyang \u00e9 abandonada a ru\u00edna por m\u00e1is de dous s\u00e9culos chegando a ser alcumada \"cidade das malas herbas\".\nEn 918 Wang Geon funda a dinast\u00eda Koryo (Goryeo) e manda reconstru\u00edla pensando en designala novamente como capital do reino. Finalmente rematar\u00e1 sendo unha capital secundaria co nome de Seogyeong (S\u014fgy\u014fng, \"capital occidental\"). Semella que a poboaci\u00f3n se aglutinou desta vez na cidade interior (\"Naesong\") a car\u00f3n do pazo real deixando coma terra de labor a antiga cidade exterior (\"Woesong\"). As fortificaci\u00f3ns foron reconstru\u00eddas en pedra s\u00f3 en \"Puksong\" e \"Naesong\", e en terra as intermedias e exteriores.\nCapital provincial.\nInda que mantendo o seu lendario ascendiente e prestixio , durante o per\u00edodo da dinast\u00eda Joseon (1392-1897) Pyongyang comezou a ceder a primac\u00eda ante o ascenso de Se\u00fal coma capital do reino de Corea, pasando a se converteres en simple capital de provincia . \nStatus que mantivo baixo a ocupaci\u00f3n xaponesa co nome de Heijo (1910-1945) cando a cidade acadou as infraestruturas dunha cidade moderna (ferrocarril, pontes sobor do Taedong) acompa\u00f1ando a s\u00faa industrializaci\u00f3n. A expansi\u00f3n urbana produciuse f\u00f3ra das antigas murallas de \"Naesong\", cara a estaci\u00f3n do tren no sur e, xa preto do final do per\u00edodo (1930-45), na beira oriental do r\u00edo .\nEn 1945 foi ocupada por forzas sovi\u00e9ticas e de 1950 a 1954 practicamente destru\u00edda polos bombardeos da Guerra de Corea.\nCapital de Corea do Norte.\nA guerra rematou coa divisi\u00f3n do pa\u00eds e a posterior ratificaci\u00f3n de Pyongyang coma capital de Corea do Norte.\nA s\u00faa pronta reconstruci\u00f3n financiada coa axuda sovi\u00e9tica tivo por iso as caracter\u00edsticas do urbanismo estalinista da \u00e9poca, e viron a s\u00faa continuidade no posterior desenvolvemento grandilocuente representativo dun r\u00e9xime personalista de culto ao l\u00edder e aos eslogans do partido \u00fanico, e que marcan ata hoxe a fisionom\u00eda de Pyongyang ."}
{"id": "161841", "revid": "89787", "url": "https://gl.wikipedia.org/wiki?curid=161841", "title": "Herse (l\u00faa)", "text": "Herse (ou en grego \"\u1f1d\u03c1\u03c3\u03b7\"), tam\u00e9n co\u00f1ecida coma X\u00fapiter L, e anteriormente co\u00f1ecida coa designaci\u00f3n provisional , \u00e9 unha l\u00faa irregular retr\u00f3grada de X\u00fapiter. Foi descuberta o 8 de febreiro do ano 2003 polos astr\u00f3nomos Brett J. Gladman, John J. Kavelaars, Jean-Marc Petit, e Lynne Allen. Recibiu o nome de Herse ('rexio'), na mitolox\u00eda grega era filla de Zeus e da deusa lunar Selene.\nHerse ten uns 2 quil\u00f3metros de di\u00e1metro, e orbita X\u00fapiter a unha distancia media de 22,134 mill\u00f3ns de kms, tarda 672,752 d\u00edas en completar unha \u00f3rbita, ten unha inclinaci\u00f3n de 165\u00b0 con respecto \u00e1 ecl\u00edptica , e pos\u00fae unha excentricidade orbital de 0,2493. Herse pertence \u00f3 grupo de sat\u00e9lites Carme, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 23 a 24 mill\u00f3ns de kms, con inclinaci\u00f3ns duns 165\u00b0.\nV\u00e9xase tam\u00e9n.\nOutros artigos.\n&lt;br&gt;"}
{"id": "161842", "revid": "54334", "url": "https://gl.wikipedia.org/wiki?curid=161842", "title": "S/2003 J 10", "text": " \u00e9 unha l\u00faa irregular retr\u00f3grada de X\u00fapiter. Foi descuberta por un grupo de astr\u00f3nomos da Universidade de Hawaii encabezado por Scott S. Sheppard no ano 2003.\n ten uns 2 quil\u00f3metros de di\u00e1metro, e orbita X\u00fapiter a unha distancia media de 22,731 mill\u00f3ns de kms, tarda 700,129 d\u00edas en completar unha \u00f3rbita, ten unha inclinaci\u00f3n de 164\u00b0 con respecto \u00e1 ecl\u00edptica (166\u00b0 respecto do ecuador de X\u00fapiter), e pos\u00fae unha excentricidade orbital de 0,3438. Esta l\u00faa pertence \u00f3 grupo de sat\u00e9lites Carme, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 23 a 24 mill\u00f3ns de kms, con inclinaci\u00f3ns duns 165\u00b0.\nV\u00e9xase tam\u00e9n.\nOutros artigos.\n&lt;br&gt;"}
{"id": "161843", "revid": "1822", "url": "https://gl.wikipedia.org/wiki?curid=161843", "title": "Pas\u00edtea (l\u00faa)", "text": "Pas\u00edtea (ou en grego \"\u03a0\u03b1\u03c3\u03b9\u03b8\u03ad\u03b1\"), tam\u00e9n co\u00f1ecida coma ', \u00e9 unha l\u00faa irregular retr\u00f3grada de X\u00fapiter. Foi descuberta por un grupo de astr\u00f3nomos da Universidade de Hawaii encabezado por Scott S. Sheppard no ano 2001, e recibiu a designaci\u00f3n temporal '.\nPas\u00edtea ten uns 2 quil\u00f3metros de di\u00e1metro, e orbita X\u00fapiter a unha distancia media de 23,307 mill\u00f3ns de kms, tarda 727,933 d\u00edas en completar unha \u00f3rbita, ten unha inclinaci\u00f3n de 166\u00b0 con respecto \u00e1 ecl\u00edptica (164\u00b0 respecto do ecuador de X\u00fapiter), e pos\u00fae unha excentricidade orbital de 0,3289. Esta l\u00faa pertence \u00f3 grupo de sat\u00e9lites Carme, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 23 a 24 mill\u00f3ns de kms, con inclinaci\u00f3ns duns 165\u00b0.\nRecibiu oficialmente o seu nome en agosto do ano 2003, Pas\u00edtea era unha das tres Grazas, deusas do encanto, a beleza, a natureza, a creatividade humana e a fertilidade, na mitox\u00eda grega, fillas de Zeus (X\u00fapiter) e Eur\u00ednome. Pas\u00edtea, era m\u00e1is co\u00f1ecida coma Aglaia ou Aglaea, a cal era a muller de Hypnos (O Sono) e presid\u00eda as alucinaci\u00f3ns.\nV\u00e9xase tam\u00e9n.\nOutros artigos.\n&lt;br&gt;"}
{"id": "161844", "revid": "54334", "url": "https://gl.wikipedia.org/wiki?curid=161844", "title": "Caldene (l\u00faa)", "text": "Caldene (ou en grego \"\u03a7\u03b1\u03bb\u03b4\u03b7\u03bd\u03b7\"), tam\u00e9n co\u00f1ecida coma ', \u00e9 unha l\u00faa irregular retr\u00f3grada de X\u00fapiter. Foi descuberta por un grupo de astr\u00f3nomos da Universidade de Hawaii encabezado por Scott S. Sheppard no ano 2000, e recibiu a designaci\u00f3n temporal '.\nCaldene ten uns 3,8 quil\u00f3metros de di\u00e1metro, e orbita X\u00fapiter a unha distancia media de 22,713 mill\u00f3ns de kms, tarda 699,327 d\u00edas en completar unha \u00f3rbita, ten unha inclinaci\u00f3n de 167\u00b0 con respecto \u00e1 ecl\u00edptica (169\u00b0 respecto do ecuador de X\u00fapiter), e pos\u00fae unha excentricidade orbital de 0,2916. Esta l\u00faa pertence \u00f3 grupo de sat\u00e9lites Carme, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 23 a 24 mill\u00f3ns de kms, con inclinaci\u00f3ns duns 165\u00b0.\nRecibiu oficialmente o seu nome en outubro do 2002, Caldene era nai de Solimos (o seu pai era Zeus) dentro da mitolox\u00eda grega.\nV\u00e9xase tam\u00e9n.\nOutros artigos.\n&lt;br&gt;"}
{"id": "161847", "revid": "98629", "url": "https://gl.wikipedia.org/wiki?curid=161847", "title": "Villa Borghese", "text": "Villa Borghese \u00e9 un parque municipal de 80 hect\u00e1reas que est\u00e1 situado en Roma, Italia e re\u00fane a un grande conxunto de xard\u00edns e museos romanos e instituci\u00f3ns culturais, inclu\u00edndo a \"Academia de Francia\" en Roma, tam\u00e9n co\u00f1ecida como Villa Medici. Est\u00e1 situado cerca da Porta del Popolo, \u00f3 comezo da Via Flaminia.\nHistoria.\nOs xard\u00edns de Villa Borghese foron creados por Flaminio Ponzio partindo dos planos do cardenal Scipione Borghese para facer m\u00e1is agradable a mansi\u00f3n que el mesmo constru\u00edra \u00e1s aforas da cidade para a s\u00faa colecci\u00f3n de arte. En 1605, fixo transformar unha vi\u00f1a en luxosos xard\u00edns frondosos e umbr\u00edos regados por numerosas fontes. Este parque \u00e9 o m\u00e1is importante dos constru\u00eddos en Roma despois da \u00e9poca antiga. O conxunto da vila foi rematado de constru\u00edr no ano 1633. Os xard\u00edns actuais datan do s\u00e9culo XIX e son de estilo ingl\u00e9s."}
{"id": "161848", "revid": "839", "url": "https://gl.wikipedia.org/wiki?curid=161848", "title": "Bego\u00f1a Mu\u00f1oz", "text": "Bego\u00f1a Mu\u00f1oz Saa, nada en Barakaldo en 1961 e finada en Ourense o 17 de abril de 2010, foi unha profesora e autora teatral galega.\nTraxectoria.\nLicenciada en Filolox\u00eda Hisp\u00e1nica pola Universidade de Santiago de Compostela, foi profesora de Lingua Galega e Literatura e de Iniciaci\u00f3n \u00e1 Arte Dram\u00e1tica no IES Otero Pedrayo.\nFoi coautora, con Xos\u00e9 Carlos Couceiro, \u00c1nxeles Cu\u00f1a e Fernando Dacosta, das obras \"Afecci\u00f3n\", \"Tics\" e \"Os so\u00f1os de Ca\u00edn\" representadas pola compa\u00f1\u00eda Sarabela Teatro. Foi co-adaptadora de \"Xacobe ou a submisi\u00f3n\", de Eug\u00e8ne Ionesco; \"Madame de Sade\", de Yukio Mishima; \"As sillas\", de Ionesco; \"Cama dous por dous para dous (Talem)\", de Sergi Belbel; \"A esmorga\", a partir da novela hom\u00f3nima de Eduardo Blanco Amor; \"O lapis de carpinteiro\", segundo a novela de Manuel Rivas; e \"Sexismunda\", adaptaci\u00f3n de \"La vida es sue\u00f1o\" de Calder\u00f3n de la Barca, tam\u00e9n representadas por Sarabela Teatro."}
{"id": "161851", "revid": "22570", "url": "https://gl.wikipedia.org/wiki?curid=161851", "title": "Trompeta amarela", "text": "A Trompeta amarela (Craterellus lutescens, anteriormente \"Cantharellus lutescens\", do lat\u00edn \"Cantharellus\" diminutivo do grego \"k\u00e1ntharos\": copa; do lat\u00edn \"lutescens\": que se volve amarelo, outros nomes son \"Cantharellus xanthopus\" ou \"Cantharellus aurora\"), \u00e9 un cogomelo que vive nos bosques de pi\u00f1eiros, principalmente nos de pi\u00f1eiro rubio, e \u00e9 bo comestible. Medran formando grandes colonias nos musgos sombr\u00edos polo cal son moi doados de atopar.\nTam\u00e9n se co\u00f1ecen co nome com\u00fan de gulas do monte.\nDe chapeu moreno agrisado, nun principio convexo-umbilicado e despois embutiforme, de 3 a 6\u00a0cm de di\u00e1metro e marxe moi ondulada. A cara inferior, que \u00e9 dunha bela cor laranxa suave, primeiro lisa e despois veada, sen l\u00e1minas definidas, \u00fanese sen soluci\u00f3n de continuidade co p\u00e9, da mesma cor.\nA carne, que \u00e9 el\u00e1stica, s\u00e9case de forma doada e desprende ent\u00f3n un perfume intenso, de caldo de carne. Se se deixa secar de todo despois pode moerse. Tam\u00e9n se pode conservar ferv\u00e9ndoa e despois gard\u00e1ndoa no conxelador."}
{"id": "161852", "revid": "5863", "url": "https://gl.wikipedia.org/wiki?curid=161852", "title": "Vicente Mar\u00eda de Acevedo", "text": "Vicente Mar\u00eda de Acevedo Pola, nado en Vigo en 1726 e finado en Reinosa (Cantabria) en 1808, foi un militar galego que loitou na Guerra da Independencia Espa\u00f1ola co rango de xeneral.\nTraxectoria.\nNo levantamento de Asturias contra as tropas francesas foi nomeado xeneral en xefe da Divisi\u00f3n Asturiana, incorpor\u00e1ndose posteriormente ao ex\u00e9rcito que actuaba en Biscaia.\nNa batalla de Espinosa caeu ferido, sendo substitu\u00eddo por Rafael del Riego. Tras a derrota, foron capturados na s\u00faa retirada nas inmediaci\u00f3ns de Reinosa por unha patrulla francesa, que deu morte ao xeneral vigu\u00e9s."}
{"id": "161857", "revid": "72012", "url": "https://gl.wikipedia.org/wiki?curid=161857", "title": "Blanca Andreu", "text": "Blanca Andreu, nada na Coru\u00f1a o 4 de agosto de 1959, \u00e9 unha poeta galega en lingua castel\u00e1.\nTraxectoria.\nDe nai galega e pai valenciano pasou a s\u00faa infancia e adolescencia en Orihuela, onde resid\u00eda e reside a s\u00faa familia actualmente. Estudou no Colexio de Jes\u00fas-Mar\u00eda de San Agust\u00edn de Orihuela. Iniciou estudos de Filolox\u00eda en Murcia. De Orihuela trasladouse a Madrid con vinte anos, coa intenci\u00f3n de terminar os seus estudos. Al\u00ed co\u00f1ece ao escritor Francisco Limiar, quen a introduciu nos c\u00edrculos literarios madrile\u00f1os. Abandona a carreira e comeza a dedicarse \u00e1 poes\u00eda profesionalmente. \nEn 1980 obt\u00e9n o Premio Adonais co libro \"Dunha nena de provincias que se veu a vivir nun Chagall\", obra de linguaxe surrealista e que \u00e9 considerada como o punto de partida da \"xeraci\u00f3n postnov\u00edsima\". Posteriormente publicou varios poemarios m\u00e1is nos que se ha ir afastando do surrealismo da s\u00faa primeira obra. \nEn 1985 contraeu matrimonio co novelista Juan Benet. Trala morte do seu esposo en 1993, regresa \u00e1 Coru\u00f1a onde vive apartada de toda actividade p\u00fablica, alternando a s\u00faa residencia entre A Coru\u00f1a e Orihuela onde pasa longas tempadas. \nOs temas principais na s\u00faa obra son o amor, a infancia e o paso do tempo. A\u00ednda que as s\u00faas catro primeiras obras foron escritas durante os seus momentos de dor, a poetisa declarou que esta dor lle serviu para evolucionar cara a unha nova etapa na que a s\u00faa tendencia foi escribir unha poes\u00eda m\u00e1is sinxela e profunda. \nA s\u00faa ruptura cos nov\u00edsimos non responde a un enfrontamento xeracional, algo no que coincide con outras autoras da poes\u00eda espa\u00f1ola contempor\u00e1nea nos anos 80-90 como Luisa Castro, Almudena Guzm\u00e1n ou Ana Merino. En certa forma, Blanca Andreu adianta algunhas das caracter\u00edsticas do que ser\u00e1 este grupo de poetas indiferentes \u00e1s familias literarias, caracter\u00edsticas como son o coidado formal, a ausencia de referencias sociais e a disparidade de influencias ata nun mesmo autor. "}
{"id": "161858", "revid": "8354", "url": "https://gl.wikipedia.org/wiki?curid=161858", "title": "Juli\u00e1n Sim\u00f3n", "text": "Juli\u00e1n Sim\u00f3n Sesmero (Villaca\u00f1as, Toledo, Espa\u00f1a, 3 de abril de 1987) \u00e9 un piloto profesional de motociclismo. A s\u00faa estatura \u00e9 de 1,67 m e o seu peso 56\u00a0kg.\nA s\u00faa carreira nos campionatos mundiais comezou no 2002 no Gran Premio de Espa\u00f1a. correu cos equipos Honda (2002) Malaguti (2003), Aprilia (2004) e KTM (2005). Participou en 66 \"Grand Prix\" de motociclismo e ga\u00f1ou un, en 2005, o Gran Premio Brit\u00e1nico, na clase 125cc. En 2007 pasou a competir en 250cc, co equipo Repsol Honda.\nNa tempada 2009 decide baixar de categor\u00eda e volver competir en 125cc no equipo de Aspar cunha Aprilia RSA125 oficial para converterse o 18 de outubro de 2009 en 125 cc no circu\u00edto de Phillip Island en Australia."}
{"id": "161859", "revid": "1093", "url": "https://gl.wikipedia.org/wiki?curid=161859", "title": "Premio Mar\u00eda Casares ao mellor vestiario", "text": ""}
{"id": "161864", "revid": "98629", "url": "https://gl.wikipedia.org/wiki?curid=161864", "title": "Batalla de Belchite (1937)", "text": "A batalla de Belchite foi un conxunto de operaci\u00f3ns militares desenvolvidas durante a guerra civil espa\u00f1ola entre o 24 de agosto e o 6 de setembro de 1937 nos arredores e interior desta poboaci\u00f3n zaragozana.\nAntecedentes.\nDespois do fracasado intento de demorar o avance dos nacionais no norte, mediante o ataque a Brunete, o Goberno republicano presidido por Negr\u00edn e con Prieto como ministro de Defensa, decide levar a cabo unha nova ofensiva en Arag\u00f3n co mesmo obxectivo que a anterior, isto \u00e9 ralentizar o avance das forzas sublevadas na fronte do norte, onde xa tomaran Santander.\nNon obstante, a decisi\u00f3n non s\u00f3 ti\u00f1a raz\u00f3ns de orde militar, sen\u00f3n tam\u00e9n pol\u00edtico. Os autonomistas e anarquistas catal\u00e1ns queix\u00e1banse de que o goberno central non prestaba atenci\u00f3n \u00e1 fronte de Arag\u00f3n, o que provocaba falta de moral entre as s\u00faas forzas debido \u00e1 inactividade. Pola s\u00faa parte, o goberno central estaba preocupado pola influencia dos anarquistas e do POUM na zona, onde o Consello Rexional de Defensa de Arag\u00f3n, presidido por Joaqu\u00edn Ascaso, funcionaba na pr\u00e1ctica como un goberno independente. As\u00ed se pensou que coa introduci\u00f3n de forzas comunistas e a incorporaci\u00f3n de tres divisi\u00f3ns anarquistas ao acabo de crear \"Ex\u00e9rcito do Leste\", ao mando do xeneral Pozas, se poder\u00eda po\u00f1er fin m\u00e1is facilmente a esa influencia anarquista, como as\u00ed foi. O obxectivo militar era a toma de Zaragoza, situada a poucos quil\u00f3metros tras as li\u00f1as inimigas, acci\u00f3n que supor\u00eda un triunfo m\u00e1is que simb\u00f3lico, xa que esta cidade era o centro de comunicaci\u00f3ns de toda a fronte de Arag\u00f3n e a s\u00faa ocupaci\u00f3n pola Rep\u00fablica dificultar\u00eda sobremaneira o control dos rebeldes sobre solo aragon\u00e9s. Ademais, tras un ano de guerra, reforz\u00e1rase a crenza entre os mandos do Ex\u00e9rcito Popular da Rep\u00fablica de que a posesi\u00f3n de cidades clave era unha estratexia moito m\u00e1is vantaxosa que o control de grandes \u00e1reas de territorio despoboado.\nCon estas premisas, o xeneral Pozas e o seu Xefe de Estado Maior, o coronel Antonio Cord\u00f3n, estableceron o seu cuartel xeneral en Bujaraloz. O seu plan era atacar por sete puntos diferentes nunha franxa central de 100\u00a0km entre Zuera e Belchite. O dividir as forzas atacantes entre sete puntos distintos ti\u00f1a por obxecto dificultar o contraataque dos nacionais, as\u00ed como ofrecer o menor branco pos\u00edbel aos ataques a\u00e9reos.\nOfensiva republicana.\nDe acordo ao plan trazado, o 24 de agosto o xeneral Pozas, co novo Ex\u00e9rcito do Leste e as XI e XV Brigadas Internacionais, lanza un ataque simult\u00e1neo por tres puntos fundamentais e cinco secundarios en direcci\u00f3n a Zaragoza.\nParticipan 80\u00a0000 homes, tres escuadrillas da aviaci\u00f3n republicana con Polikarpov I-16 (\"moscas\"), Polikarpov I-15 (\"chatos\") (uns 90 avi\u00f3ns en total) e 105 carros T-26 sovi\u00e9ticos.\nNas d\u00faas primeiras frontes (norte e centro) s\u00f3 se logrou ocupar terreo baleiro. Na fronte sur as poboaci\u00f3ns de Quinto, Mediana de Arag\u00f3n e Codo estaban escasamente guarnecidas e caeron en poder do ex\u00e9rcito republicano o 26 de agosto, a\u00ednda que as tropas republicanas da Divisi\u00f3n 11\u00b0 (mandada por Enrique L\u00edster) e da Divisi\u00f3n 25\u00b0 (dirixida por Juan Modesto) gastan alg\u00fans d\u00edas m\u00e1is en reducir os n\u00facleos de resistencia do bando nacional que van quedando atr\u00e1s, detendo o avance cara a Fuentes de Ebro.\nAs tropas da 45\u00b0 Divisi\u00f3n, dirixidas por Emilio Kl\u00e9ber, chegan a seis quil\u00f3metros de Zaragoza e ameazan directamente a cidade, pero non logran lanzar un ataque contra ela porque mentres tanto as Divisi\u00f3ns 11\u00b0 e 25\u00b0 ad\u00edcanse a eliminar un inesperado foco de resistencia dos nacionais situado na localidade de Belchite. Para ent\u00f3n dita localidade formara unha bolsa de resistencia apreciable, onde a defensa dos nacionais sitiados foi considerable, a\u00ednda que s\u00f3 estaban concentrados al\u00ed uns 7\u00a0000 soldados dirixidos polo comandante Alfonso Trallero, que pereceu na defensa.\nParapetados en fortificaci\u00f3ns de ferro e cemento e dispo\u00f1endo de varios ni\u00f1os de metralladoras, os nacionais aproveitaron os edificios de Belchite para instalar o seu dispositivo de defensa, colocando sacos de area como barricadas nas r\u00faas da localidade, para retardar o avance das forzas republicanas que trataban de reducir a \"bolsa\" desde o 1 de setembro. A\u00ednda cercados, os sublevados defend\u00e9ronse tenazmente durante varios d\u00edas, mentres que as tropas republicanas deti\u00f1an o seu avance noutras zonas para adicarse a sufocar a resistencia de Belchite.\nEnt\u00f3n o maior de milicias Juan Modesto decidiu lanzar toda a Divisi\u00f3n 25\u00b0 da Rep\u00fablica contra Belchite, para eliminar este basti\u00f3n \u00e1 retagarda das s\u00faas tropas, a aviaci\u00f3n republicana colaborou neste esforzo, at\u00e9 que a propia poboaci\u00f3n quedou destru\u00edda polos ataques de artiller\u00eda e bombardeos a\u00e9reos; a acumulaci\u00f3n de entullos en Belchite dificultou m\u00e1is \u00e1 infanter\u00eda republicana a s\u00faa tarefa de reducir aos defensores da vila. Esta operaci\u00f3n significou unha demora de cinco d\u00edas m\u00e1is, pois os nacionais cercados en Belchite resistiron at\u00e9 o 7 de setembro. Para ese momento, a fronte dos nacionais recibira reforzos, e desde Zaragoza planificouse unha contraofensiva a partir do 30 de agosto, que recuperou alg\u00fan terreo pero foi detida pola 45\u00b0 Divisi\u00f3n de Kl\u00e9ber e non logrou socorrer aos nacionais cercados en Belchite. De feito, cando a 11\u00b0 Divisi\u00f3n de Modesto sufocou a resistencia en Belchite, o avance da 45\u00b0 Divisi\u00f3n xa fora repelido polos nacionais.\nA ofensiva fracasou porque en lugar de avanzar sobre Zaragoza, as forzas republicanas concentr\u00e1ronse en tomar Belchite que formara unha bolsa en medio do territorio ga\u00f1ado, cunha cantidade de tropas dez veces menor \u00e1s tropas da Rep\u00fablica. Pese \u00e1 abafadora vantaxe num\u00e9rica das tropas republicanas sobre os nacionais cercados en Belchite, as divisi\u00f3ns de Modesto e L\u00edster deron prioridade \u00e1 toma desta localidade e tornaron moi lentos os seus avances, prexudicando \u00e1 divisi\u00f3n de Emilio Kl\u00e9ber que no poder\u00eda lanzar por si soa un ataque decisivo contra a capital aragonesa. Esta \"operaci\u00f3n de limpeza\" produciu un atraso considerable, que deu lugar a que os nacionais puideran reforzar as s\u00faas posici\u00f3ns e a fronte quedara estabilizada.\nContraofensiva nacional.\nAntes da ofensiva republicana, os nacionais s\u00f3 dispo\u00f1\u00edan na zona de tres divisi\u00f3ns, a 51\u00aa, a 52\u00aa e a 105\u00aa, despregadas ao longo dos 300\u00a0km da fronte, coa maior\u00eda das tropas concentradas en cidades.\nOs efectivos nacionais tras o comezo da ofensiva compo\u00f1\u00edanse de cinco divisi\u00f3ns ao agregarse tam\u00e9n a 13\u00aa e a 150\u00aa, que foron retiradas da fronte de Madrid, artiller\u00eda (da que carec\u00eda o bando republicano) e 65 Fiat CR-32, Heinkel He-46, Savoia Sm-79 e Messerschmitt Bf-109. A contraofensiva iniciouse o 30 de agosto e acabou o 6 de setembro, coincidindo coa rendici\u00f3n dos defensores nacionais de Belchite e ser tomada esta poboaci\u00f3n polos republicanos.\nOs \u00fanicos \u00e9xitos nacionais foron o derribo de cinco I-15, posto que non se lograron traspasar as posici\u00f3ns republicanas en Mediana de Arag\u00f3n e Puebla de Albort\u00f3n."}
{"id": "161866", "revid": "98629", "url": "https://gl.wikipedia.org/wiki?curid=161866", "title": "Agrupaci\u00f3n Folkl\u00f3rica Aturuxo", "text": "A Agrupaci\u00f3n Folkl\u00f3rica Aturuxo \u00e9 unha asociaci\u00f3n cultural formada o 20 de marzo de 1955, como continuaci\u00f3n das actividades desenvolvidas polo coro Br\u00e9temas e Raiolas, disolto o ano anterior. Entre os seus fundadores est\u00e1n Sebasti\u00e1n Mart\u00ednez Risco (pol\u00edgrafo e expresidente da Real Academia Galega) e Francisco Vales Villamar\u00edn (historiador e exsecretario perpetuo da RAG).\nTraxectoria.\nNa s\u00faa primeira etapa, a agrupaci\u00f3n dedicouse sobre todo a escenificaci\u00f3n dos costumes populares. Nesta \u00e9poca o director era Antonio Naveira e a mestra de baile era Mar\u00eda Victoria Canedo. Representou obras como \"Roseira de costumes\", \"A morte do gaiteiro\", \"Lendas e costumes\" e \"Noitegas\". Deste traballo nacer\u00eda, a finais dos anos 50, un ballet galego do que formar\u00edan parte bailar\u00edns procedentes de Aturuxo.\nNos anos sesenta e comezos dos setenta o grupo centrouse no baile e canto tradicionais. Dirix\u00edan o grupo Adolfo Anta Seoane, Ramiro Cartelle e Edilberto Su\u00e1rez \u00e1 batuta. Manuel Cajaraville Pensado asumiu m\u00e1is tarde o cargo de director art\u00edstico, d\u00e1ndolle unha maior relevancia ao baile. Levou a cabo unha importante labor de investigaci\u00f3n e divulgaci\u00f3n, recuperando bailes como o maneo e o fandango, que xa estaban practicamente esquecidos. Nesta mesma etapa incorporouse a Aturuxo un grupo de cantareiras co\u00f1ecidas como Pandeireteiras de Mens, procedentes de Mens, en Malpica de Berganti\u00f1os. Nesa \u00e9poca, a agrupaci\u00f3n acadou importantes premios en diversos certames, tales como as xornadas folcl\u00f3ricas de Santiago de Compostela (medalla de ouro) ou Ourense.\nDende o seu nacemento o grupo actuou en toda Galicia, boa parte de Espa\u00f1a, Francia, Portugal e a Arxentina. Varios dos bailes do seu repertorio, como a Mui\u00f1eira de La\u00f1as, o Fandango Murad\u00e1n ou o Maneo de Mens, forman parte hoxe en d\u00eda do acervo folcl\u00f3rico galego.\nAturuxo \u00e9 membro fundador da Federaci\u00f3n Galega de Grupos de Danza. Conta entre os seus membros con varios reco\u00f1ecementos individuais, como son tres medallas de prata \"Marcial del Adalid\" ao m\u00e9rito art\u00edstico e unha de ouro (a Manuel Cajaraville), concedidas pola Real Academia Galega de Belas Artes."}
{"id": "161873", "revid": "1093", "url": "https://gl.wikipedia.org/wiki?curid=161873", "title": "Xos\u00e9 Manuel Olveira", "text": ""}
{"id": "161877", "revid": "89787", "url": "https://gl.wikipedia.org/wiki?curid=161877", "title": "Adam Brody", "text": "Adam Jared Brody, nado o 15 de decembro de 1979 en San Diego (California), \u00e9 un actor de televisi\u00f3n e cine estadounidense.\nTraxectoria.\nComezou a s\u00faa carreira en 1995, aparencen en \"Gilmore Girls\" e outras series, chegando \u00e1 fama polo seu papel como Seth Cohen, un mozo de dezasete anos, en \"The O.C.\". Posteriormente interpretou varios papeis no cine como \"Mr. &amp; Mrs. Smith\", \"Thank You for Smoking\", \"Jennifer's Body\", \"In the Land of Women\" e \"Vaia dous polic\u00edas\" e coprotagonizou \"Scream 4\"."}
{"id": "161880", "revid": "98629", "url": "https://gl.wikipedia.org/wiki?curid=161880", "title": "Maladroit", "text": "Maladroit \u00e9 o cuarto \u00e1lbum de estudio da banda estadounidense de rock alternativo Weezer, editado o 14 de maio do 2002 a trav\u00e9s do selo Geffen Records. \u00c9 o primeiro disco da banda no que aparece o baixista Scott Shriner, despois da marcha de Mikey Welsh no 2001. Destaca a aparici\u00f3n de numerosos riffs de heavy metal, pouco com\u00fans en anteriores edici\u00f3ns de Weezer.\nEn decembro do 2007 o \u00e1lbum levaba vendidas 605.000 copias nos Estados Unidos, estando as primeiras 600.000 numeradas. \"Maladroit\" acadou o n\u00famero 3 da lista \"Billboard 200\".\nListaxe de canci\u00f3ns.\nTodos os temas compostos por Rivers Cuomo.\nAs versi\u00f3ns europea e australiana do \u00e1lbum conte\u00f1en \"Island in the Sun\", do \"The Green Album\" como canci\u00f3n extra. Alg\u00fans dos exemplares europeos tam\u00e9n te\u00f1en a cara-b \"Living Without You\", que aparece entre \"December\" e \"Island in the Sun\". Na edici\u00f3n numerada do disco hai 7 v\u00eddeos: \"The Quiet Storm\", \"Dope Nose (live)\", \"Death And Destruction (live)\", \"Burndt Jamb (live)\", \"The Cobo Challenge\", \"Keep Fishin' (live)\" e \"Take Control (live)\"."}
{"id": "161881", "revid": "1888", "url": "https://gl.wikipedia.org/wiki?curid=161881", "title": "Ant\u00f3n Pulido", "text": "O nome de Ant\u00f3n Pulido pode referirse a:"}
{"id": "161882", "revid": "23204", "url": "https://gl.wikipedia.org/wiki?curid=161882", "title": "Make Believe", "text": "Make Believe \u00e9 o quinto \u00e1lbum de estudio da banda estadounidense de rock alternativo Weezer, editado o 10 de maio do 2005, xusto 11 despois do lanzamento do seu primeiro traballo, \"Weezer\". Grazas ao seu sinxelo \"Beverly Hills\", o \u00e1lbum foi o que m\u00e1is alto chegou nas listas da banda, acadando o posto 11 en Reino Unido, o 1 no Canad\u00e1 e o 2 nos Estados Unidos. O sinxelo deulle tam\u00e9n \u00e1 banda o seu primeiro nomeamento a un premio Grammy, na categor\u00eda de mellor canci\u00f3n de rock. A pesar disto, \"Make Believe\" tivo opini\u00f3ns divididas, tanto entre o p\u00fablico como entre a cr\u00edtica.\nNo mes de decembro do 2007 \"Make Believe\" levaba vendidas 1,215.000 copias s\u00f3 nos Estados Unidos. O \u00e1lbum conta cos dous primeiros temas da banda que acadaron a cima da lista \"Billboard Modern Rock Tracks\",\"Beverly Hills\" e \"Perfect Situation\".\nListaxe de canci\u00f3ns.\nTodos os temas compostos por Rivers Cuomo.\nAs edici\u00f3ns brit\u00e1nica e xaponesa do \u00e1lbum traen dous cortes adicionais, versi\u00f3ns ao vivo de \"Butterfly\" e \"Island In The Sun\". A xaponesa ademais tam\u00e9n conta cunha versi\u00f3n ao vivo do tema \"Burndt Jamb."}
{"id": "161884", "revid": "54334", "url": "https://gl.wikipedia.org/wiki?curid=161884", "title": "Weezer (Red Album)", "text": "Weezer (alcumado como The Red Album, pola cor da s\u00faa capa) \u00e9 o sexto \u00e1lbum de estudio da banda estadounidense de rock alternativo Weezer, editado o 3 de xu\u00f1o do 2008. Ao igual que o primeiro traballo do grupo, os outros membros da banda contribu\u00edron coas s\u00faas composici\u00f3ns (no resto dos discos Rivers Cuomo foi o principal compositor e vocalista). Este \u00e9 o primeiro \u00e1lbum de Weezer que conta con voces de todos os membros da banda.\nO v\u00eddeo do primeiro sinxelo do \u00e1lbum, \"Pork and Beans\", converteuse no m\u00e1is visto en internet a semana seguinte ao seu lanzamento. As vendas de \"Weezer\" foron menores que as do seu predecesor, \"Make Believe\", vendendo 200.000 copias menos no mesmo per\u00edodo de tempo."}
{"id": "161889", "revid": "56817", "url": "https://gl.wikipedia.org/wiki?curid=161889", "title": "Raditude", "text": "Raditude \u00e9 o s\u00e9timo \u00e1lbum de estudio da banda estadounidense de rock alternativo Weezer, editado inicialmente o 30 de outubro do 2009 en Australia, o 2 de novembro no Reino Unido e un d\u00eda m\u00e1is tarde nos Estados Unidos. O \u00e1lbum estreouse no n\u00famero sete da lista \"Billboard 200\", vendendo 66.000 copias na s\u00faa primeira semana. No mes de setembro do 2010 levaba vendidas 240.000 unidades."}
{"id": "161893", "revid": "56817", "url": "https://gl.wikipedia.org/wiki?curid=161893", "title": "Hurley", "text": "Hurley \u00e9 o oitavo \u00e1lbum de estudio da banda estadounidense de rock alternativo Weezer, editado o 10 de setembro do 2010 a trav\u00e9s do selo Epitaph Records."}
{"id": "161894", "revid": "69467", "url": "https://gl.wikipedia.org/wiki?curid=161894", "title": "Arque (l\u00faa)", "text": "Arque (ou en grego \"\u0391\u03c1\u03c7\u03ae\"), tam\u00e9n co\u00f1ecida coma ', \u00e9 unha l\u00faa irregular retr\u00f3grada de X\u00fapiter. Foi descuberta por un grupo de astr\u00f3nomos da Universidade de Hawaii encabezado por Scott S. Sheppard no ano 2002, e recibiu a designaci\u00f3n temporal '.\nArche ten uns 3 quil\u00f3metros de di\u00e1metro, e orbita X\u00fapiter a unha distancia media de 23,717 mill\u00f3ns de kms, tarda 746,185 d\u00edas en completar unha \u00f3rbita, ten unha inclinaci\u00f3n de 165\u00b0 con respecto \u00e1 ecl\u00edptica (162\u00b0 respecto do ecuador de X\u00fapiter), e pos\u00fae unha excentricidade orbital de 0,149. Esta l\u00faa pertence \u00f3 grupo de sat\u00e9lites Carme, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 23 a 24 mill\u00f3ns de kms, con inclinaci\u00f3ns duns 165\u00b0.\nRecibiu oficialmente o seu nome no ano 2005, Arque na mitolox\u00eda grega era segundo alg\u00fans escritores gregos unha das catro Musas orixinais, engadida \u00e1s tres primeiras e anteriores (Aoede, Melete, e Mneme)."}
{"id": "161895", "revid": "89787", "url": "https://gl.wikipedia.org/wiki?curid=161895", "title": "Altostratus", "text": "Os Altostratus ou altostratos, abreviadamente As, son un x\u00e9nero de nubes que, segundo a definici\u00f3n adoptada pola Organizaci\u00f3n Meteorol\u00f3xica Mundial, se caracterizan por constitu\u00edren unha l\u00e1mina ou capa agrisada ou azulada, de aspecto estriado, fibroso ou uniforme, que cobre por enteiro ou parcialmente o ceo, como unha gran saba. Te\u00f1en partes delgadas dabondo que permiten distinguir vagamente o Sol. A diferenza dos Cirrostratus non producen halo.\nCaracter\u00edsticas.\nAdoitan ser o groso dunha fronte c\u00e1lida e atop\u00e1nse mesturados cos Nimbostratus na s\u00faa parte m\u00e1is activa. Tam\u00e9n poden formar parte da secci\u00f3n media e baixa dun Cumulonimbus. Sit\u00faanse a entre 3 e 7 quil\u00f3metros de altura e o seu espesor var\u00eda entre 1 e 4 quil\u00f3metros. Asociados \u00e1s frontes c\u00e1lidas adoitan orixinar chuvias ou nevaradas febles. Unha precipitaci\u00f3n caracter\u00edstica dos altostratos \u00e9 a virga, precipitaci\u00f3n l\u00edquida ou s\u00f3lida que se evapora antes de chegar ao chan. Son nubes medias que se forman entre 3 e 7 quil\u00f3metros de altitude.\nEspecies.\nNon ten."}
{"id": "161898", "revid": "16394", "url": "https://gl.wikipedia.org/wiki?curid=161898", "title": "Cirros", "text": ""}
{"id": "161899", "revid": "16394", "url": "https://gl.wikipedia.org/wiki?curid=161899", "title": "Cirroestratos", "text": ""}
{"id": "161900", "revid": "16394", "url": "https://gl.wikipedia.org/wiki?curid=161900", "title": "Altoestratos", "text": ""}
{"id": "161901", "revid": "16394", "url": "https://gl.wikipedia.org/wiki?curid=161901", "title": "C\u00famulonimbos", "text": ""}
{"id": "161902", "revid": "16394", "url": "https://gl.wikipedia.org/wiki?curid=161902", "title": "Estratoc\u00famulos", "text": ""}
{"id": "161904", "revid": "1093", "url": "https://gl.wikipedia.org/wiki?curid=161904", "title": "Sarabela", "text": ""}
{"id": "161906", "revid": "54334", "url": "https://gl.wikipedia.org/wiki?curid=161906", "title": "Isonoe (l\u00faa)", "text": "Isonoe (ou en grego \"\u0399\u03c3\u03bf\u03bd\u03cc\u03b7\"), ou tam\u00e9n co\u00f1ecida coma ', \u00e9 unha l\u00faa irregular retr\u00f3grada de X\u00fapiter. Foi descuberta por un grupo de astr\u00f3nomos da Universidade de Hawaii encabezado por Scott S. Sheppard no ano 2000, e recibiu a designaci\u00f3n temporal '.\nIsonoe ten uns 3,8 quil\u00f3metros de di\u00e1metro, e orbita X\u00fapiter a unha distancia media de 23,833 mill\u00f3ns de kms, tarda 751,647 d\u00edas en completar unha \u00f3rbita, ten unha inclinaci\u00f3n de 166\u00b0 con respecto \u00e1 ecl\u00edptica (169\u00b0 respecto do ecuador de X\u00fapiter), e pos\u00fae unha excentricidade orbital de 0,166. Esta l\u00faa pertence \u00f3 grupo de sat\u00e9lites Carme, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 23 a 24 mill\u00f3ns de kms, con inclinaci\u00f3ns duns 165\u00b0.\nRecibiu oficialmente o seu nome en outubro do ano 2002, Isonoe na mitolox\u00eda grega era unha das Danaides, e tam\u00e9n era amante de Zeus (X\u00fapiter)."}
{"id": "161912", "revid": "85894", "url": "https://gl.wikipedia.org/wiki?curid=161912", "title": "Manuel Bra\u00f1as Abad", "text": "Manuel Bra\u00f1as Abad, nado en Aranga en 1950 e finado o 2 de maio de 2011, foi un pol\u00edtico galego do PPdeG.\nTraxectoria.\nLabrego de profesi\u00f3n e concelleiro polo Partido Popular de Galicia en Aranga, en xu\u00f1o de 2002 accedeu \u00e1 cadeira municipal tralo falecemento do anterior alcalde, Jos\u00e9 Mosquera Maceiras o 26 de maio. Nas municipais de 2003 encabezou de lista do PPdeG, e acadou a vitoria (57%), a\u00ednda que perdeu tres concelleiros fronte ao seu predecesor. Nas municipais de 2007 conseguiu revalidar a maior\u00eda absoluta co 48% dos votos, se ben cedeu un concelleiro.\nEn 2008 a fiscal\u00eda iniciou unha investigaci\u00f3n por presunta prevaricaci\u00f3n, ao recualific\u00e1rense 320.000 metros cadrados no lugar de Montesalgueiro para que o empresario Jos\u00e9 Collazo promovese un pol\u00edgono industrial. O acordo entre o concello e o empresario provocou fortes protestas veci\u00f1ais .\nFaleceu pouco antes da celebraci\u00f3n das municipais de 2011 nas que volv\u00eda ser candidato, sendo substitu\u00eddo polo tenente de alcalde Alberto Platas.\nVida persoal.\nEstaba casado."}
{"id": "161913", "revid": "89787", "url": "https://gl.wikipedia.org/wiki?curid=161913", "title": "Erinome (l\u00faa)", "text": "Erinome (ou en grego \"\u0395\u03c1\u03b9\u03bd\u03cc\u03bc\u03b7\"), tam\u00e9n co\u00f1ecida coma , \u00e9 unha l\u00faa irregular retr\u00f3grada de X\u00fapiter. Foi descuberta por un grupo de astr\u00f3nomos da Universidade de Hawaii encabezado por Scott S. Sheppard no ano 2000, e recibiu a designaci\u00f3n temporal \"'.\nErinome ten uns 3,2 quil\u00f3metros de di\u00e1metro, e orbita X\u00fapiter a unha distancia media de 22,986 mill\u00f3ns de kms, tarda 711,965 d\u00edas en completar unha \u00f3rbita, ten unha inclinaci\u00f3n de 164\u00b0 con respecto \u00e1 ecl\u00edptica (162\u00b0 respecto do ecuador de X\u00fapiter), e pos\u00fae unha excentricidade orbital de 0,2552. Esta l\u00faa pertence \u00f3 grupo de sat\u00e9lites Carme, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 23 a 24 mill\u00f3ns de kms, con inclinaci\u00f3ns duns 165\u00b0.\nRecibiu oficialmente o seu nome en outubro do ano 2002, Erinome na mitolox\u00eda greco-romana era filla de Celes, e foi obrigada por Venus a namorarse de X\u00fapiter."}
{"id": "161917", "revid": "5863", "url": "https://gl.wikipedia.org/wiki?curid=161917", "title": "Jes\u00fas V\u00e1zquez Almu\u00ed\u00f1a", "text": "Jes\u00fas V\u00e1zquez Almu\u00ed\u00f1a, chamado Sito, nado en Baiona en 1962, \u00e9 un m\u00e9dico e pol\u00edtico galego, que foi conselleiro de Sanidade de 2015 a 2020 e alcalde de Baiona de 2004 a 2015 e de novo desde 2023.\nTraxectoria.\nLicenciouse en Medicina na Universidade de Santiago de Compostela e exerceu como m\u00e9dico dende o comezo da s\u00faa carreira profesional no policl\u00ednico de Povisa, en Vigo. Entre 1994 e 1996 accedeu a unha praza en Segovia, pero en 1997 volveu a Vigo e en 1998 pasou a traballar no Hospital Meixoeiro de Vigo. En 2001 foi nomeado director-xerente dese hospital e en 2003 pasou a ser director provincial do SERGAS en Pontevedra.\nCabeza de lista polo Partido Popular de Galicia nas municipais de 2003 en Baiona, o seu partido sofre un rev\u00e9s ao baixar dous concelleiros e perder a alcald\u00eda. Por\u00e9n, en novembro de 2004, e grazas ao apoio de Coalici\u00f3n Mi\u00f1orana e dos Veci\u00f1os Independentes de Baiona, accede \u00e1 alcald\u00eda mediante unha moci\u00f3n de censura. En 2007 revalida a vitoria electoral, aumenta tres concelleiros, e chega a pacto coa Coalici\u00f3n Mi\u00f1orana para manterse na alcald\u00eda. Nas municipais de 2011 volveu ser elixido alcalde, agora con maior\u00eda absoluta. Nas municipais de 2015 volveu ser elixido alcalde, tam\u00e9n con maior\u00eda absoluta.\nAdemais, dende xu\u00f1o de 2003 \u00e9 deputado na Deputaci\u00f3n de Pontevedra.\nEn outubro de 2015 foi nomeado Conselleiro de Sanidade, e o seu curm\u00e1n, \u00c1ngel Roldal Almu\u00ed\u00f1a tomou o relevo na alcald\u00eda de Baiona.. Foi elixido deputado no Parlamento de Galicia nas auton\u00f3micas de 2016. En xaneiro de 2017 renunciou ao seu cargo de deputado no Parlamento de Galicia.\nEn setembro de 2020 Alberto N\u00fa\u00f1ez Feij\u00f3o prescindiu del na formaci\u00f3n do novo goberno que seguiu \u00e1s elecci\u00f3ns galegas dese ano, durante a pandemia da COVID-19.\nDende novembro de 2020 a 2023 foi o presidente da Autoridade Portuaria de Vigo."}
{"id": "161922", "revid": "1888", "url": "https://gl.wikipedia.org/wiki?curid=161922", "title": "Batalla de Belchite", "text": ""}
{"id": "161924", "revid": "865", "url": "https://gl.wikipedia.org/wiki?curid=161924", "title": "Lemonheads", "text": ""}
{"id": "161925", "revid": "1131", "url": "https://gl.wikipedia.org/wiki?curid=161925", "title": "Igrexa de San Marti\u00f1o de Tours de Belchite", "text": "A igrexa de San Marti\u00f1o de Tours foi unha igrexa cat\u00f3lica situada no concello aragon\u00e9s de Belchite (provincia de Zaragoza). Actualmente cons\u00e9rvase en ru\u00ednas, tras ser destru\u00edda en 1937 durante a Guerra Civil Espa\u00f1ola.\nHistoria.\nFoi constru\u00edda nas primeiras d\u00e9cadas do s\u00e9culo XV, a\u00ednda que con posterioridade, entre 1550 e 1560, sufriu algunhas reformas. Entre estas destacaron a elevaci\u00f3n da nave, a construci\u00f3n dunha galer\u00eda superior, o cegamento dalg\u00fans vans e a apertura doutros novos, as\u00ed como a decoraci\u00f3n exterior da \u00e1bsida. Ademais no s\u00e9culo XVIII ampliouse a nave cun tramo m\u00e1is aos p\u00e9s, modific\u00e1ronse algunhas capelas laterais e constru\u00eduse a portada monumental.\nCaracter\u00edsticas.\nA igrexa at\u00f3pase actualmente en ru\u00edna debido aos efectos da Guerra Civil Espa\u00f1ola durante a Batalla de Belchite e ao estado total de abandono ao que se viu sometida durante as d\u00e9cadas posteriores. Tanto a igrexa como a torre te\u00f1en un basamento de perpia\u00f1o, a\u00ednda que o resto da construci\u00f3n est\u00e1 realizada en ladrillo. Orixinalmente se trataba dunha igrexa g\u00f3tico-mud\u00e9xar con \u00e1bsida poligonal e nave \u00fanica cuberta con b\u00f3vedas de crucer\u00eda, sometida \u00e1s citadas ampliaci\u00f3ns e reformas. A torre, acaroada ao lado meridional da igrexa, ten planta cadrada e estrutura de alminar almohade con mach\u00f3n central.\nExteriormente aparece dividida en tres pisos, o primeiro non presenta apenas decoraci\u00f3n mentres que no segundo obs\u00e9rvanse diversos motivos de tradici\u00f3n mud\u00e9xar como zig-zags, esquini\u00f1as, rombos... por outro lado, o terceiro piso, que cumpr\u00eda a funci\u00f3n de corpo de camp\u00e1s, foi o m\u00e1is danado polos bombardeos, a\u00ednda que a\u00ednda se mant\u00e9n o chapitel piramidal como remate.\nFoi declarada Ben de Interese Cultural."}
{"id": "161927", "revid": "55821", "url": "https://gl.wikipedia.org/wiki?curid=161927", "title": "Pazo da Cultura de Pontevedra", "text": "O Auditorio e Pazo de Congresos de Pontevedra ou Pazo da Cultura \u00e9 un edificio que acolle congresos, exposici\u00f3ns, concertos, obras de teatro e espect\u00e1culos de ballet e danza en Pontevedra. Est\u00e1 situado na zona norte da cidade, \u00e1 beira do r\u00edo L\u00e9rez e \u00e1 altura da ponte dos Tirantes e foi dese\u00f1ado polo arquitecto Manuel de las Casas.\nHistoria.\nA construci\u00f3n do Auditorio e Pazo de Congresos de Pontevedra planificouse a principios da d\u00e9cada dos noventa como parte dun amplo proxecto urban\u00edstico para o desenvolvemento da zona nord\u00e9s da cidade, nos terreos desecados dunha antiga marisma.\nO proxecto inclu\u00eda a construci\u00f3n dunha ponte atirantada, a ponte dos Tirantes, para dar servizo ao auditorio e como sa\u00edda da cidade cara ao norte, un recinto feiral anexo ao Auditorio fronte ao Parque Rosal\u00eda de Castro, e a urbanizaci\u00f3n das ribeiras do r\u00edo L\u00e9rez e o parque da Illa das Esculturas.\nO arquitecto Manuel de las Casas ga\u00f1ou o concurso de ideas para a construci\u00f3n do pazo de congresos, cuxa resoluci\u00f3n se deu a co\u00f1ecer o 2 de novembro de 1991. Realizou o proxecto en 1992. A construci\u00f3n do pazo de congresos comezou en 1993 e o auditorio inaugurouse en 1997, mentres que o recinto feiral inaugurouse en 1998.\nO pazo inaugurouse o 20 de setembro de 1997, coa exposici\u00f3n \"A neutralidade da Orde\" de Manuel de las Casas e un concerto da mezzosoprano Teresa Berganza e a Real Filharmon\u00eda de Galicia dirixida por Maximino Zumalave.\nXusto despois, o 24 e 25 de setembro desenvolveuse no pazo de congresos un congreso sobre Infraestruturas, Medio Ambiente e Desenvolvemento Rexional.\nDescrici\u00f3n.\nCoa s\u00faa arquitectura contempor\u00e1nea, o pazo comprende un complexo de edificios de 10.000 m2, que incl\u00fae unha zona de exposici\u00f3ns, salas de reuni\u00f3ns, un auditorio e unha zona de restauraci\u00f3n. \u00c9 un edificio polivalente que permite utilizar todos os seus espazos ao mesmo tempo.\nO aspecto m\u00e1is caracter\u00edstico do exterior do pazo son as laxas de lousa verde, o aceiro corten, o cobre e o vidro que, xunto co conxunto harm\u00f3nico dos volumes do edificio, como o cubo da sala de exposici\u00f3ns, favorecen a s\u00faa integraci\u00f3n na paisaxe e a vexetaci\u00f3n da contorna. Manuel de las Casas organizou o terreo dese\u00f1ando plataformas artificiais, prazas e terrazas de pedra que se asoman \u00e1 r\u00eda, ao L\u00e9rez e \u00e1 cidade.\nO complexo componse de volumes puros cun cilindro para o Auditorio e dous prismas en diferentes plantas, que albergan unha gran sala de exposici\u00f3ns, o centro de congresos, un restaurante e unha cafeter\u00eda. A sala de congresos e as salas de reuni\u00f3ns at\u00f3panse no interior do prisma trapezoidal. No prisma de base cadrada, a entrada e a grande claraboia conducen \u00e1 sala de exposici\u00f3ns no nivel inferior. Na beira do L\u00e9rez, acc\u00e9dese ao edificio por unha escaleira de pedra protexida por un muro de lousa verde.\nO Pazo de Congresos de Pontevedra foi dese\u00f1ado para acoller diferentes tipos de eventos, convenci\u00f3ns, sal\u00f3ns, mostras, eventos corporativos, reuni\u00f3ns de negocios, seminarios, simposios, conferencias, calquera que sexa o formato ou o ton que os organizadores queiran darlle. As s\u00faas vantaxes res\u00famense en d\u00faas palabras: modularidade e funcionalidade.\nSuperficies e n\u00famero de prazas.\nO pazo de congresos ten:\nEventos.\nAdemais de concertos e espect\u00e1culos, o pazo de congresos acolle sal\u00f3ns e exposici\u00f3ns como Culturgal, a feira de actividades culturais e editoriais de Galicia,Pont Up Store, Cantos na mar\u00e9, Etiqueta Negra, Edugal, Debut, etc."}
{"id": "161929", "revid": "23204", "url": "https://gl.wikipedia.org/wiki?curid=161929", "title": "Margo Martindale", "text": "Margo Martindale, nada en Jacksonville o 18 de xullo de 1951, \u00e9 unha actriz estadounidense de teatro, cine e televisi\u00f3n nomeada aos Premios Tony."}
{"id": "161930", "revid": "65337", "url": "https://gl.wikipedia.org/wiki?curid=161930", "title": "Mans libres", "text": "Ch\u00e1manse mans libres os dispositivos que se empregan para falar por tel\u00e9fono sen ter a necesidade de usar as mans nin ter que soster os aparellos xunto \u00e1 cabeza.\nExisten diferentes tipos de mans libres, uns que usan cascos auriculares e outros que empregan un altofalante para aumentar o volume da voz."}
{"id": "161931", "revid": "23204", "url": "https://gl.wikipedia.org/wiki?curid=161931", "title": "Jason Lee", "text": "Jason Michael Lee, nado en Orange (California) o 25 de abril de 1970, \u00e9 un actor estadounidense co\u00f1ecido sobre todo polo seu papel de Earl en \"My Name Is Earl\".\nCreceu en Huntington Beach e comezou con papeis secundarios en videoclips ou series."}
{"id": "161932", "revid": "98629", "url": "https://gl.wikipedia.org/wiki?curid=161932", "title": "Ethan Suplee", "text": "Ethan Suplee (Manhattan, 25 de maio de 1976) \u00e9 un actor estadounidense co\u00f1ecido por interpretar a Seth Ryan en \"American History X\", Louie Lastik en \"Remember the Titans\", Frankie en \"Boy Meets World\", Randy Hickey en \"My Name Is Earl\", Thumper en \"The Butterfly Effect\" e Dewey en \"Unstoppable\"."}
{"id": "161933", "revid": "96302", "url": "https://gl.wikipedia.org/wiki?curid=161933", "title": "Alina Orlova", "text": "Alina Orlova (en ruso \u0410\u043b\u0438\u043d\u0430 \u041e\u0440\u043b\u043e\u0432\u0430), nada en Visaginas o 28 de xu\u00f1o de 1988, \u00e9 unha cantautora lituana en lituano, ingl\u00e9s e ruso.\nSacou o seu primeiro disco en 2008, \"Laukinis \u0161uo dingo\"."}
{"id": "161934", "revid": "98629", "url": "https://gl.wikipedia.org/wiki?curid=161934", "title": "Armando Husillos", "text": "Armando Mario Husillos, nado en Mor\u00f3n o 5 de febreiro de 1959, \u00e9 un exfutbolista e adestrador de f\u00fatbol arxentino. Xogaba de dianteiro.\nTraxectoria.\nComezou en 1977 no Boca Juniors, e m\u00e1is tarde xogou no Loma Negra, no San Lorenzo e no Club Estudiantes de La Plata da Arxentina; e no C\u00e1diz Club de F\u00fatbol, no Real Murcia Club de F\u00fatbol, no Club Deportivo Tenerife, no M\u00e1laga Club de F\u00fatbol e no Cartagena FC de Espa\u00f1a.\nFoi adestrador do Club Almagro e do Real Murcia Club de F\u00fatbol."}
{"id": "161935", "revid": "92340", "url": "https://gl.wikipedia.org/wiki?curid=161935", "title": "Olga Orozco", "text": "Olga Nilda Gugliotta Orozco, nada en Toay (La Pampa) o 17 de marzo de 1920 e finada en Buenos Aires o 15 de agosto de 1999, foi unha poeta arxentina.\nTraxectoria.\nA s\u00faa infancia transcorreu en Bah\u00eda Branca e con 16 anos mudouse cos seus pais a Buenos Aires. Estudou na Facultade de Filosof\u00eda e Letras da UBA, traballou como xornalista e foi integrante do grupo literario surrealista Tercera Vanguardia."}
{"id": "161936", "revid": "25871", "url": "https://gl.wikipedia.org/wiki?curid=161936", "title": "Vilborg Dav\u00ed\u00f0sd\u00f3ttir", "text": "Vilborg Dav\u00ed\u00f0sd\u00f3ttir, nada en \u00feingeyri o 3 de setembro de 1965, \u00e9 unha escritora e xornalista islandesa.\nObras.\nAs s\u00faas d\u00faas primeiras obras, \"Vin\u00f0 Ur\u00f0arbrunn\" (1993) e \"Normad\u00f3mur\" (1994), est\u00e1n influenciadas polas sagas de islandeses, ambientadas na \u00e9poca dos viquingos."}
{"id": "161937", "revid": "737", "url": "https://gl.wikipedia.org/wiki?curid=161937", "title": "Vilborg Davidhsdottir", "text": ""}
{"id": "161938", "revid": "12452", "url": "https://gl.wikipedia.org/wiki?curid=161938", "title": "Vilborg Davi\u00f0sdottir", "text": ""}
{"id": "161939", "revid": "5312", "url": "https://gl.wikipedia.org/wiki?curid=161939", "title": "Bando nacional", "text": "Bando nacional foi o nome co que se autodenominaron os sublevados, a ra\u00edz do golpe de Estado do 18 de xullo de 1936 contra o Goberno da Segunda Rep\u00fablica Espa\u00f1ola, formado tras o triunfo da Fronte Popular nas elecci\u00f3ns de febreiro dese ano, e que dar\u00eda orixe \u00e1 guerra civil espa\u00f1ola (1936-1939).\nBase sociol\u00f3xica.\nO bando nacional era apoiado fundamentalmente polas clases conservadoras, profesi\u00f3ns liberais e sectores relixiosos. Tivo maior aceptaci\u00f3n nas zonas rurais e en rexi\u00f3ns de corte conservador, como Castela, Navarra, a provincia de C\u00e1ceres e parte de Andaluc\u00eda. No pol\u00edtico este bando era un conglomerado de partidos e organizaci\u00f3ns en moitos casos con ideolox\u00edas opostas e incluso enfrontadas, tales como conservadores (CEDA), radicais de Lerroux (liberais), cat\u00f3licos, falanxistas, mon\u00e1rquicos (agraristas) e carlistas (requet\u00e9s).\nApoios internacionais.\nO seu apoio exterior veu das que ser\u00edan denominadas potencias do Eixo europeas na segunda guerra mundial, o Reino de Italia, a Alema\u00f1a nazi e pequenos continxentes de voluntarios doutros pa\u00edses, como Irlanda, Polonia ou Portugal que ademais permitiu o paso de subministraci\u00f3ns alem\u00e1s a trav\u00e9s dos seus portos, as\u00ed como de rusos brancos, opostos ao r\u00e9xime sovi\u00e9tico da URSS. O ex\u00e9rcito sublevado contou tam\u00e9n con abundantes tropas de choque procedentes do que ent\u00f3n era o Marrocos espa\u00f1ol."}
{"id": "161940", "revid": "75439", "url": "https://gl.wikipedia.org/wiki?curid=161940", "title": "Aapeli", "text": "Simo Tapio Puupponen, nado en Kuopio o 23 de outubro de 1915 e finado en Helsinqui o 11 de outubro de 1967, foi un escritor finland\u00e9s m\u00e1is co\u00f1ecido polo seu pseud\u00f3nimo de escritor Aapeli.\nAapeli traballou para os xornais Pohjois-Savo e Savon Sanomat. En 1959 obtivo os premios Eino Leino e o premio estatal de literatura finlandesa. Trala s\u00faa morte, algunhas das s\u00faas novelas adapt\u00e1ronse ao cine e ao teatro."}
{"id": "161941", "revid": "737", "url": "https://gl.wikipedia.org/wiki?curid=161941", "title": "Simo Puupponen", "text": ""}
{"id": "161942", "revid": "89787", "url": "https://gl.wikipedia.org/wiki?curid=161942", "title": "Venres Show", "text": "Venres Show foi un programa de variedades da Televisi\u00f3n de Galicia que se emitiu na tempada entre 1987 e 1989.\nDesenvolvemento.\nProgramado para o venres pola noite combinaba as actuaci\u00f3ns musicais, espect\u00e1culos de maxia e humor coas entrevistas, na primeira tempada grav\u00e1base na discoteca de Vigo \"Nova Olimpia\" dirixido por Pedro Pablo Guti\u00e9rrez e presentado por Bego\u00f1a Fontenla e Esteban Plarza, na segunda tempada grav\u00e1base na Coru\u00f1a dirixido por Fernando Navarrete e presentado por Pem\u00f3n Bouzas.\n\"Noite de estrelas\".\nA partir do 12 de outubro de 1989 o programa cambiou de nome pasando a denominarse \"Noite de estrelas\" ao cambiar o d\u00eda de emisi\u00f3n para o xoves pero o formato, o presentador e o lugar de gravaci\u00f3n continuou a ser o mesmo da \u00faltima tempada de \"Venres Show\"."}
{"id": "161943", "revid": "895", "url": "https://gl.wikipedia.org/wiki?curid=161943", "title": "Ex\u00e9rcito Popular Republicano", "text": ""}
{"id": "161944", "revid": "89787", "url": "https://gl.wikipedia.org/wiki?curid=161944", "title": "V\u00edctor Garc\u00eda Hernando", "text": "V\u00edctor Garc\u00eda Hernando, nado en Santander o 15 de xullo de 1915 e finado na mesma cidade o 3 de agosto de 1943, foi un futbolista espa\u00f1ol. Xogaba de defensa.\nTraxectoria.\nDebutou na tempada 1934\u201335 en Primeira Divisi\u00f3n co Racing de Santander, participando nesa campa\u00f1a en dous encontros, xogando s\u00f3 catro na seguinte. Pasada a Guerra Civil, na tempada 1939\u201340 f\u00edxose un oco no once titular e conseguiu anotar dous tantos. Con todo, o club c\u00e1ntabro descendeu a Segunda Divisi\u00f3n.\nNa tempada 1941\u201342 foi contratado polo Deportivo da Coru\u00f1a, onde permaneceu tres anos, facendo grande amizade con Juan Acu\u00f1a. A s\u00faa primeira campa\u00f1a foi a m\u00e1is regular no club coru\u00f1\u00e9s, perdendo presenza no once inicial nas d\u00faas restantes tempadas debido \u00e1 doenza de tuberculose que padec\u00eda.\nFaleceu no ver\u00e1n de 1943 en Santander."}
{"id": "161945", "revid": "88215", "url": "https://gl.wikipedia.org/wiki?curid=161945", "title": "Antonio Montserrat Carrasquer", "text": "Antonio Montserrat Carrasquer, nado en Barcelona o 9 de agosto de 1919 e finado na mesma cidade o 15 de novembro de 1988, foi un futbolista espa\u00f1ol. Xogaba de defensa.\nTraxectoria.\nFormouse no Sant Just Desvern e no J\u00fapiter de Barcelona, e rematada a Guerra Civil foi destinado a Galicia para realizar o servizo militar. Al\u00ed foi posto a proba polo Celta de Vigo, xunto a outros futbolistas como Sans\u00f3n, Cons ou O'Donell, pero finalmente non foi fichado. Uns meses despois fichou polo Compostela, co que participou na Serie B galega, proclam\u00e1ndose campi\u00f3n.\nPara a tempada 1940/41 fichou polo Deportivo da Coru\u00f1a, co que debutou nun derbi contra o Celta de Vigo, correspondente \u00e1 Copa dos Alcaldes. O 29 de setembro estreouse na Segunda Divisi\u00f3n, nunha vitoria por 1-3 contra o Sporting de Gij\u00f3n no Molin\u00f3n, onde formou li\u00f1a defensiva xunto con Pedrito. O coru\u00f1\u00e9s pasou a maior parte da tempada lesionado, polo que o seu compa\u00f1eiro habitual na defensa foi Novo. Montserrat disputou 21 dos 22 encontros de liga, e participou tam\u00e9n na fase de ascenso, na que o Deportivo conseguiu subir por primeira vez na s\u00faa historia \u00e1 Primeira Divisi\u00f3n.\nDebutou na m\u00e1xima categor\u00eda na primeira xornada da tempada 1941/42, nunha vitoria contra o Castell\u00f3n (2\u20131), no vello campo de Riazor. Xogou 10 partidos, correpondentes \u00e1s 10 primeiras xornadas, ata que caeu lesionado. En marzo de 1942 deixou unilateralmente o Deportivo e regresou a Barcelona, sendo declarado \"en rebeld\u00eda\" polo club. Finalmente o Deportivo chegou a un acordo co FC Barcelona para que Montserrat se incorporase ao club catal\u00e1n, a cambio de que estes renunciasen a recuperar a Muntan\u00e9, que estaba xogando cedido na Coru\u00f1a.\nNo Barcelona apenas contou con minutos de xogo, pois o club catal\u00e1n contaba con destacados defensas como Curta, Rosalench ou Jaume El\u00edas. Disputou s\u00f3 9 partidos en dous anos, pasando na tempada 1944/45 ao Sabadell, tam\u00e9n de Primeira, onde xogou seis partidos de liga. Durante os seguintes anos defendeu as camisetas do Igualada, do CD La Bisbal, do Martinenc, do CD Valls, da UE Sant Andreu e do Ripoll.\nAdemais xogou dous partidos coa selecci\u00f3n de Catalu\u00f1a, en 1942 e 1944. Faleceu en Barcelona o 15 de novembro de 1988."}
{"id": "161946", "revid": "89787", "url": "https://gl.wikipedia.org/wiki?curid=161946", "title": "Operador m\u00f3bil virtual", "text": "Un operador m\u00f3bil virtual ou OMV (en ingl\u00e9s, \"Mobile Virtual Network Operator\" ou \"MVNO\") \u00e9 unha compa\u00f1\u00eda de telefon\u00eda m\u00f3bil que non pos\u00fae unha concesi\u00f3n de espectro de frecuencia, e polo tanto carece dunha rede propia de radio. Para dar servizo, debe recorrer \u00e1 cobertura de rede doutra empresa (ou empresas) con rede propia (un \"Operador M\u00f3bil con Rede,\" ou OMR) coa(s) que debe subscribir un acordo.\nOs OMVs existen como figura comercial nun gran n\u00famero de pa\u00edses de Europa,destacando o Reino Unido e os pa\u00edses escandinavos en canto a cantidade e antig\u00fcidade de OMVs existentes. En principio, poden operar en calquera das tecnolox\u00edas de telefon\u00eda m\u00f3bil existentes, como GSM, UMTS ou CDMA2000, dado que a s\u00faa existencia est\u00e1 ligada a un factor empresarial m\u00e1is ca tecnol\u00f3xico.\nTipos de operadores m\u00f3biles virtuais.\nOs papeis e a relaci\u00f3n dun OMV coa operadora m\u00f3bil propietaria da rede (OMR) var\u00eda segundo a situaci\u00f3n comercial do mercado e a regulaci\u00f3n legal do pa\u00eds no que operen. En xeral, un OMV \u00e9 unha entidade independente da operadora con rede que lle d\u00e1 o servizo, o que permite fixar as s\u00faas propias tarifas.\nPor definici\u00f3n, un OMV non disp\u00f3n de ningunha infraestrutura de radio, ao non ter autorizaci\u00f3n legar para prestar o servizo. As\u00ed, ning\u00fan OMV dispor\u00e1 de estaci\u00f3ns base propias, dando servizo ao cliente a do OMR correspondente.\nPor\u00e9n, en canto ao resto de infraestrutura as cousas poden ser distintas.\nXeralmente os OMV non pos\u00faen ningunha infraestrutura de GSM ou UMTS, m\u00e1is al\u00f3 da elaboraci\u00f3n de tarxetas SIM, que en moitos casos incluso levan o c\u00f3digo de rede do seu OMR ou un espec\u00edfico para os seus revendedores. Se un OMV depende completamente do seu OMR denom\u00ednaselle OMV revendedor (ou en ingl\u00e9s \"service provider),\" dado que o \u00fanico que fai \u00e9 p\u00f3r a s\u00faa marca nas tarxetas SIM e realizar labores comerciais, carecendo absolutamente de elementos de rede. Son o tipo de OMV m\u00e1is abundantes.\nOutros OMVs poden disp\u00f3r de departamentos t\u00e9cnicos propios; segundo o operador virtual en particular, pode posu\u00edr o seu propio rexistro de localizaci\u00f3n (en tecnolox\u00eda GSM, denominado HLR) ou un centro de conmutaci\u00f3n de telefon\u00eda m\u00f3bil (MSC). Isto permite ao operador virtual gozar de maior flexibilidade, psoto que o autoriza para mudar de prestador de rede no futuro ou mesmo empregar varias redes nun mesmo pa\u00eds. Igualmente, e segundo o grao de independencia do operador virtual, poder\u00eda dispor de departamentos de facturaci\u00f3n. Aos OMV que dispo\u00f1en dos seus propios elementos de rede ch\u00e1maselles xeralmente OMVs completos (en ingl\u00e9s,\"full MVNOs)\".\nSituaci\u00f3n en Espa\u00f1a.\nEn virtude da Orde Ministerial CTE/601/2002 e a medida proposta pola CMT, os operadores m\u00f3biles virtuais ter\u00e1n acceso \u00e1 rede de telefon\u00eda m\u00f3bil -Movistar, Vodafone, Orange e Yoigo- e poden ofrecer servizos aos usuarios finais coa s\u00faa propia marca.\nA decisi\u00f3n da CMT de abrir forzosamente o mercado aos operadores virtuais foi contestada por Telef\u00f3nica, o operador dominante, en forma de recurso administrativo. Este recurso foi desestimado pola Sala do Contencioso da Audiencia Nacional en xaneiro de 2009, confirmando a legalidade dos OMVs e insistindo no car\u00e1cter de \"oligopolio estreito\" do mercado de telefon\u00eda m\u00f3bil espa\u00f1ol.\nA inmensa maior\u00eda dos operadores virtuais espa\u00f1ois centr\u00e1ronse na reduci\u00f3n do prezo, e alg\u00fans especializ\u00e1ronse en nichos de mercado como os inmigrantes (chamadas internacionais econ\u00f3micas), as empresas ou o acceso a Internet.\nListaxe de OMVs.\nAlg\u00fans dos OMVs existentes en Espa\u00f1a son (listaxe non exhaustiva, dada a enorme cantidade de operadores lanzados recentemente):\nO caso galego.\nEn Galiza, R \u00e9 o primeiro OMV. Comezou a operar o 20 de novembro de 2007 cunha mostra de 500 clientes, comercialmente dende o 3 de decembro de 2007.\nTr\u00e1tase dun OMV completo que funciona baixo a rede de Vodafone e disp\u00f3n de todos os servizos dun operador. Na actualidade \u00e9 o 4\u00ba operador de telefon\u00eda m\u00f3bil en Galiza, cunha conta de mercado do 3,39 %, superando a outros operadores tradicionais con rede, como Yoigo (Yoigo e o resto de OMV suman un 2,71 %).\nAdemais R v\u00e9n de aliarse con Euskaltel, Telecable e Ono para conformar o 5\u00ba operador con rede propia e poder facerse con algunha das licenzas que lles permitan despregar novas tecnolox\u00edas, como 4G."}
{"id": "161948", "revid": "98629", "url": "https://gl.wikipedia.org/wiki?curid=161948", "title": "Juan Muntaner Roig", "text": "Juan Muntaner Roig, nado na Habana o 2 de febreiro de 1917 e finado en Barcelona o 30 de xullo de 2001, foi un futbolista cubano. Xogaba de centrocampista.\nTraxectoria.\nNaceu na Habana pero trasladouse sendo novo a Barcelona, onde se formou futbolisticamente, xogando no FC Gr\u00e0cia e no CE Europa. Na tempada 1939\u201340 debutou co FC Barcelona en Primeira Divisi\u00f3n.\nNa tempada 1940\u201341 foi cedido ao Deportivo da Coru\u00f1a, adestrado por Hilario, ao ser destinado na Coru\u00f1a para facer o servizo militar. Ese mesmo ano participou do primeiro ascenso do club \u00e1 Primeira Divisi\u00f3n. Tras unha segunda tempada cedido en Primeira, o Deportivo chegou a un acordo co Barcelona, polo que ese club renunciaba aos dereitos do xogador a cambio da incorporaci\u00f3n do defensa Montserrat. Xogou tres tempadas m\u00e1is no Deportivo, na m\u00e1xima categor\u00eda, formando parte do mediocentro xunto a Reboredo, Cuqui Bienzobas e Manuel Guimer\u00e1ns, pero disputando menos partidos ca estes. Como branquiazul firmou 63 partidos e anotou 3 goles, un deles contra o seu exequipo, o Barcelona.\nPosteriormente xogou no Igualada e no Sants."}
{"id": "161950", "revid": "89787", "url": "https://gl.wikipedia.org/wiki?curid=161950", "title": "Ricardo Garc\u00eda Mart\u00ednez", "text": "Ricardo Garc\u00eda Mart\u00ednez, co\u00f1ecido como Cuca, nado en Sama (Langreu) o 23 de decembro de 1914 e finado o 10 de xullo de 1971, foi un futbolista espa\u00f1ol. Xogaba de dianteiro.\nTraxectoria.\nNa tempada 1935\u201336 xogou co Racing de Santander en Primeira Divisi\u00f3n, club co que descendeu a Segunda Divisi\u00f3n na campa\u00f1a 1939\u201340, pasada a Guerra Civil. Durante a s\u00faa estad\u00eda no club c\u00e1ntabro participou en 34 encontros e anotou 12 goles.\nNa tempada 1941\u201342 foi contratado polo Deportivo da Coru\u00f1a, onde xogou d\u00faas tempadas na m\u00e1xima categor\u00eda participando en 44 partidos e anotando 4 goles. As\u00ed, na tempada 1943\u201344, fichou polo Real Madrid CF, club no que estivo tan s\u00f3 unha campa\u00f1a e onde xogou 8 partidos e anotou un gol.\nNa tempada 1945\u201346 fichou polo Sporting de Gij\u00f3n, onde xogou d\u00faas campa\u00f1as. Na tempada 1949\u201350 foi xogador do Real Oviedo, descendendo ao final da campa\u00f1a \u00e1 Segunda Divisi\u00f3n."}
{"id": "161951", "revid": "85894", "url": "https://gl.wikipedia.org/wiki?curid=161951", "title": "Jos\u00e9 Gonz\u00e1lez Caballero", "text": "Jos\u00e9 Gonz\u00e1lez Caballero, co\u00f1ecido como Caballero, nado en Alcal\u00e1 de Guada\u00edra (Sevilla) o 15 de xaneiro de 1916 e finado o 8 de xaneiro de 1967, foi un futbolista espa\u00f1ol. Xogaba de dianteiro.\nTraxectoria.\nNa tempada 1933\u201334 debutou en Primeira Divisi\u00f3n co Real Betis, onde permaneceu at\u00e9 1940.\nNa tempada 1941\u201342 formou parte do equipo do Deportivo da Coru\u00f1a que debutou en Primeira Divisi\u00f3n, da man do adestrador pontevedr\u00e9s Celso Mari\u00f1o, sendo un habitual da dianteira xunto a Ricardo Garc\u00eda \"Cuca\", Antonio Villar Chao e Julio Antonio El\u00edcegui. Permaneceu no club coru\u00f1\u00e9s 4 temporadas, participando en 83 partidos e anotando 20 goles. Na campa\u00f1a 1944\u201345 descendeu a Segunda Divisi\u00f3n.\nNa tempada 1945\u201346 fichou polo SD Ceuta, de Segunda Divisi\u00f3n."}
{"id": "161952", "revid": "56817", "url": "https://gl.wikipedia.org/wiki?curid=161952", "title": "Bruce Campbell", "text": "Bruce Lorne Campbell, nado o 22 de xu\u00f1o de 1958 en Royal Oak, M\u00edchigan, \u00e9 un produtor, escritor, director e actor estadounidense.\nTraxectoria.\nReco\u00f1ecido actor de serie B, Campbell \u00e9 famoso polos seus papeis en filmes de terror como \"The Evil Dead\", \"Evil Dead 2\", \"Crimewave\", \"Army of Darkness\", \"Maniac Cop\", \"Bubba Ho-Tep\", ' e ', mesmo parodiou o seu status de icona da serie B no filme dirixido e producido por el en 2007 \"My Name Is Bruce\". Entre as s\u00faas actuaci\u00f3ns f\u00f3ra da serie B salientan \"Cloudy with a Chance of Meatballs\", \"Congo\" e \"McHale's Navy\". Desde o 2007 interpreta a Sam Axe en \"Burn Notice\" que se emite en USA Network."}
{"id": "161954", "revid": "88215", "url": "https://gl.wikipedia.org/wiki?curid=161954", "title": "Antonio Villar Chao", "text": "Antonio Villar Chao, nado na Coru\u00f1a o 26 de marzo de 1921 e finado nos Estados Unidos o 23 de maio de 2000, foi un futbolista e adestrador galego. Xogaba de dianteiro.\nFillo do galeguista Ant\u00f3n Villar Ponte, destacou principalmente no Deportivo da Coru\u00f1a, no que xogou durante dez tempadas e tivo un destacado papel na tempada do primeiro ascenso do club \u00e1 Primeira Divisi\u00f3n, con 18 goles. Posteriormente militou no M\u00e1laga, o Am\u00e9rica de M\u00e9xico e o Xuvenil, antes de comezar unha carreira de adestrador na propia Galicia e en Venezuela.\nTraxectoria.\nXogou como infantil e xuvenil na Uni\u00f3n Sportiva de Santa Luc\u00eda e en 1939 pasou ao Deportivo. Na tempada 1941\u201342 debutou co Deportivo da Coru\u00f1a en Primeira Divisi\u00f3n, estre\u00e1ndose da man do adestrador Celso Mari\u00f1o na xornada 4, nunha derrota fronte o Celta de Vigo a domicilio (2\u20131), no que supuxo o primeiro derbi entre dous equipos galegos na m\u00e1xima categor\u00eda. O seu primeiro tanto chegou na xornada 13, nun empate fronte o Real Oviedo (1\u20131). Foi un habitual da dianteira coru\u00f1esa, compartindo posto con Cuca, Caballero e El\u00edcegui. O equipo logrou un cuarto posto na t\u00e1boa.\nCo Deportivo viviu dous descensos a Segunda Divisi\u00f3n (nas tempadas 1944\u201345 e 1946\u201347), con ascensos consecutivos. O seu r\u00e9cord goleador logrouno na tempada 1940\u201341, a do primeiro ascenso a Primeira do club, na que logrou 18 tantos en Segunda Divisi\u00f3n, tres deles na fase de promoci\u00f3n. Ao remate da tempada 1948/49, na que anotou 10 goles en Primeira, abandonou a disciplina branquiazul despois dunha d\u00e9cada e sendo naquel ent\u00f3n o segundo m\u00e1ximo goleador hist\u00f3rico do club, con 68 goles, s\u00f3 por detr\u00e1s do seu compa\u00f1eiro Guimer\u00e1ns.\nNa tempada 1949\u201350 fichou polo CD M\u00e1laga, onde permaneceu d\u00faas campa\u00f1as. En 1950 xogou en M\u00e9xico coa selecci\u00f3n de Espa\u00f1a B e acabou pasando ao f\u00fatbol mexicano, ingresando no Club Am\u00e9rica en 1951. Na s\u00faa primeira tempada no equipo mexicano tivo como adestrador a Jos\u00e9 Luis Borbolla, ex compa\u00f1eiro seu do Deportivo. Con todo, nin Borbolla nin o seu substituto uns meses despois, Donato Alonso, contaron moito co xogador galego, que disputou s\u00f3 5 partidos esa tempada. Coa chegada do t\u00e9cnico Octavio Vial Chao comezou a xogar habitualmente e a marcar goles ata que unha lesi\u00f3n lle fixo perder case todo o que restaba de tempada.\nVolveu a Galicia en 1953, e xogou no Xuvenil os \u00faltimos partidos da tempada 1953/54, marcando un triplete no partido contra o Atl\u00e9tico Zamora en Riazor e contribu\u00edndo ao ascenso do equipo coru\u00f1\u00e9s \u00e1 Segunda Divisi\u00f3n. \nComezou despois a s\u00faa carreira como adestrador, fac\u00e9ndose cargo en xullo de 1955 do Xuvenil, ao que adestrou ata a s\u00faa dimisi\u00f3n en abril de 1956. Na tempada 1956/57 adestrou o Fabril e logo estivo \u00e1 fronte da selecci\u00f3n galega de xuven\u00eds. \nEn 1958 emigrou a Venezuela, onde adestrou en Primeira Divisi\u00f3n ao Deportivo Celta e logo ao seu sucesor, o Deportivo Galicia. M\u00e1is tarde adestrou o Sporting Coru\u00f1\u00e9s, co que se proclamou campi\u00f3n do Torneo Ib\u00e9rico na tempada 1967/68. Regresou a Galicia en 1970, volvendo po\u00f1erse \u00e1 fronte da selecci\u00f3n galega xuvenil ata 1971, cando marchou de novo a Venezuela.\nMorreu nos Estados Unidos mentres se trataba dunha infecci\u00f3n.\nVida persoal.\nEra fillo do galeguista Ant\u00f3n Vilar Ponte, sobri\u00f1o de Ram\u00f3n Villar Ponte e curm\u00e1n do pintor Jos\u00e9 Ram\u00f3n Villar Chao."}
{"id": "161957", "revid": "98629", "url": "https://gl.wikipedia.org/wiki?curid=161957", "title": "Jos\u00e9 Guti\u00e9rrez Verd\u00edn", "text": "Jos\u00e9 Guti\u00e9rrez Verd\u00edn, nado en Salinas (Castrill\u00f3n, Asturias) o 18 de agosto de 1918 e finado o 1 de febreiro de 1966, foi un exfutbolista espa\u00f1ol. Xogaba de dianteiro.\nTraxectoria.\nNa tempada 1941\u201342 formou parte do equipo do Deportivo da Coru\u00f1a\u00a0que debutou en Primeira Divisi\u00f3n. A s\u00faa estrea produciuse na primeira xornada, da man do adestrador galego Celso Mari\u00f1o, nunha vitoria no vello campo de Riazor fronte o CD Castell\u00f3n (2\u20131). Esa campa\u00f1a xogou 11 partidos, non sendo un habitual do ataque coru\u00f1\u00e9s a\u00ednda que empezou a temporada de titular. Relegado \u00e1 suplencia, os dianteiros habituais nesa campa\u00f1a foron Cuca, Caballero, Antonio Chao e El\u00edcegui.\nNas d\u00faas seguintes campa\u00f1as non participou case en ning\u00fan partido, xogando tan s\u00f3 9 partidos en dous anos. O seu \u00fanico gol en Primeira Divisi\u00f3n anotouno na tempada 1943\u201344, na xornada 19, nun empate a domicilio contra o Sevilla FC (2\u20132)."}
{"id": "161958", "revid": "88215", "url": "https://gl.wikipedia.org/wiki?curid=161958", "title": "Ram\u00f3n \u00c1lvarez S\u00e1nchez", "text": "Ram\u00f3n \u00c1lvarez S\u00e1nchez, co\u00f1ecido como Molaza, nado en Langreu o 16 de abril de 1917 e finado o 27 de xaneiro de 1977, foi un futbolista espa\u00f1ol. Xogaba de centrocampista.\nTraxectoria.\nXogou no Deportivo da Coru\u00f1a en Primeira Divisi\u00f3n durante varios anos na d\u00e9cada de 1940, sufrindo dous descensos a Segunda Divisi\u00f3n, nas tempadas 1944\u201345 e 1946\u201347."}
{"id": "161959", "revid": "23204", "url": "https://gl.wikipedia.org/wiki?curid=161959", "title": "Ram\u00f3n Mayoral Manero", "text": "Ram\u00f3n Mayoral Manero, nado en Palafrugell o 16 de setembro de 1918, \u00e9 un exfutbolista espa\u00f1ol. Xogaba de centrocampista. Xogou tres partidos do campionato de Catalu\u00f1a co FC Barcelona na temporada 1939-40."}
{"id": "161963", "revid": "21293", "url": "https://gl.wikipedia.org/wiki?curid=161963", "title": "TV Canaria", "text": ""}
{"id": "161964", "revid": "1131", "url": "https://gl.wikipedia.org/wiki?curid=161964", "title": "Laura Ponte", "text": "O nome de Laura Ponte pode referirse a:"}
{"id": "161965", "revid": "23204", "url": "https://gl.wikipedia.org/wiki?curid=161965", "title": "Daniel Craig", "text": "Daniel Wroughton Craig, nado o 2 de marzo de 1968 en Chester, \u00e9 un actor e produtor brit\u00e1nico.\nTraxectoria.\nA s\u00faa carreira comezou interpretando filmes como \"Elizabeth\", \"The Power of One\", \"A Kid in King Arthur's Court\" e dramas e series para a televisi\u00f3n como \"Sharpe's Eagle\", \"Zorro\" e \"The Young Indiana Jones Chronicles: Daredevils of the Desert\". Comezou a ser co\u00f1ecido polos seus papeis en \"Layer Cake\", \"Some Voices\" e \"\".\nJames Bond.\nPero foi ao ser escollido como o sexto actor en interpretar o axente secreto ao servizo da S\u00faa Maxestade James Bond na series de filmes de James Bond, a primeira que estreou en 2006 foi \"007 Casino Royale\", a s\u00faa interpretaci\u00f3n que foi reco\u00f1ecida pola cr\u00edtica, val\u00e9ndolle un nomeamento para os BAFTA.. En 2008 estreouse \"Quantum of Solace\", o 22\u00ba filme na serie de James Bond. \n\"Pu\u00f1ais polas costas\".\n\"Pu\u00f1ais polas costas\" \u00e9 un filme estadounidense de 2019 protagonizado por Daniel Craig. En marzo de 2021, f\u00edxose p\u00fablico que Netflix pagou m\u00e1is de 450 mill\u00f3ns de d\u00f3lares polos dereitos de d\u00faas secuelas que ser\u00e1n escritas e dirixidas por Johnson, con Craig retomando o seu papel como o detective Benoit Blanc. A rodaxe de \"\" comezou en xu\u00f1o de 2021."}
{"id": "161973", "revid": "5749", "url": "https://gl.wikipedia.org/wiki?curid=161973", "title": "Charolesa (ovella)", "text": ""}
{"id": "161979", "revid": "88215", "url": "https://gl.wikipedia.org/wiki?curid=161979", "title": "Masaharu Fukuyama", "text": ", nado o 6 de febreiro de 1969 en Nagasaki, \u00e9 un cantautor, guitarrista, produtor musical, actor e presentador de radio xapon\u00e9s.\nTraxectoria.\nNasaharu \u00e9 un dos artistas xaponeses m\u00e1is reco\u00f1ecidos, \u00e9 membro da compa\u00f1\u00eda Amuse, Inc., e \u00e9 co\u00f1ecido pola s\u00faa voz baixa e fonda. Entre os fans co\u00f1\u00e9cese polos alcumes de Masha, Masha-nii ou Fuku-chan. Comezou a s\u00faa carreira art\u00edstica en 1990 co sinxelo \"Tsuioku no Ame no Naka\". Con varios sinxelos entre o n\u00famero un das listas de \u00e9xitos, protagonizou numerosos dramas da televisi\u00f3n xaponesa entre outros o filme \"Y\u014dgisha X no Kenshin\" en 2008."}
{"id": "161983", "revid": "89787", "url": "https://gl.wikipedia.org/wiki?curid=161983", "title": "Oriol Bohigas", "text": "Oriol Bohigas i Guardiola, nado en Barcelona o 20 de decembro de 1925 e finado o 30 de novembro de 2021, foi un arquitecto catal\u00e1n.\nTraxectoria.\nEn 1943 ingresou na Escola T\u00e9cnica Superior de Arquitectura de Barcelona, onde se graduou en 1951. En 1961 obtivo o t\u00edtulo de urbanista e no ano 1963 o de Doutor Arquitecto. \u00d3 rematar os seus estudos, en 1951 fundou xunto a outros arquitectos o \"Grupo R\". Ese mesmo ano asociouse con Josep Martorell e en 1962 con David Mackay formando o estudio de arquitectura MBM Arquitectes. Foi presidente da editorial \"Edicions 62\" (1975-1979). No ano 1977 foi nomeado Director da Escola T\u00e9cnica Superior de Arquitectura de Barcelona (ETSAB), cargo que abandonou en 1980 para ser nomeado, polo alcalde socialista Narc\u00eds Serra, delegado da \u00e1rea de Urbanismo do concello de Barcelona ata 1984. Desde ese momento pasou a ser concelleiro de Urbanismo do concello de Barcelona, con Pasqual Maragall, o que lle permitiu proxectar a pol\u00edtica urban\u00edstica das grandes infraestruturas para Barcelona co motivo dos Xogos Ol\u00edmpicos de 1992.\nEn 1991, foi elixido concelleiro de Cultura. Entre 1981 e 1988 foi presidente da Fundaci\u00f3n Joan Mir\u00f3. Dende o 2007 \u00e9 o presidente do Ateneo Barcelon\u00e9s, cargo dende o cal iniciou a restauraci\u00f3n e mellora da s\u00faa biblioteca. \nFoi catedr\u00e1tico em\u00e9rito pola Universidade Polit\u00e9cnica de Catalu\u00f1a e \"Doutor honoris causa\" pola Universidade T\u00e9cnica de Darmstadt e a Universidade Men\u00e9ndez Pelayo."}
{"id": "161985", "revid": "51040", "url": "https://gl.wikipedia.org/wiki?curid=161985", "title": "Bloque", "text": " \nBloque, quinteiro ou rueiro \u00e9 un conxunto de edificios que forman unha unidade dentro da estrutura dunha cidade, normalmente este conxunto est\u00e1 delimitado por r\u00faas. En xeral a s\u00faa forma \u00e9 cuadrangular, mais en moitas cidades, especialmente en Europa, os quinteiros son totalmente irregulares.\nO tama\u00f1o dun bloque pode variar moito. As dimensi\u00f3ns (en metros) dos quinteiros do ensanche de:"}
{"id": "161986", "revid": "1131", "url": "https://gl.wikipedia.org/wiki?curid=161986", "title": "Ponte Oct\u00e1vio Frias de Oliveira", "text": "A Ponte Oct\u00e1vio Frias de Oliveira (co\u00f1ecida localmente como \"Ponte Estaiada\") \u00e9 unha ponte colgante situada na cidade brasileira de S\u00e3o Paulo, sobre o r\u00edo Pinheiros. F\u00f3rmana d\u00faas pistas penduradas en curvas independentes de 60\u00ba, sendo a \u00fanica ponte colgante do mundo con d\u00faas pistas en curva conectadas a un mesmo mastro. Foi inaugurada o 10 de maio de 2008, tras tres anos de construci\u00f3n, e hoxe \u00e9 unha das m\u00e1is famosas tarxetas postais da cidade"}
{"id": "161988", "revid": "85894", "url": "https://gl.wikipedia.org/wiki?curid=161988", "title": "Vallo, San Vicente de Fervenzas, Aranga", "text": "Vallo \u00e9 un lugar da parroquia de San Vicente de Fervenzas no concello coru\u00f1\u00e9s de Aranga na comarca de Betanzos. Ti\u00f1a 7 habitantes no ano 2009 segundo datos do Instituto Nacional de Estad\u00edstica, dos cales 4 eran homes e 3 eran mulleres.\nNa zona existen varios t\u00famulos funerarios catalogados e protexidos."}
{"id": "161989", "revid": "1987", "url": "https://gl.wikipedia.org/wiki?curid=161989", "title": "Vallo", "text": "Co top\u00f3nimo Vallo podemos atopar:"}
{"id": "161990", "revid": "85894", "url": "https://gl.wikipedia.org/wiki?curid=161990", "title": "O Vall\u00f3, San Vicente de Fervenzas, Aranga", "text": "O Vall\u00f3 \u00e9 un lugar da parroquia de San Vicente de Fervenzas no concello coru\u00f1\u00e9s de Aranga na comarca de Betanzos. Ti\u00f1a 6 habitantes no ano 2009 segundo datos do Instituto Nacional de Estad\u00edstica, dos cales 3 eran homes e 3 eran mulleres."}
{"id": "161991", "revid": "85894", "url": "https://gl.wikipedia.org/wiki?curid=161991", "title": "Benade, Muniferral, Aranga", "text": "Benade \u00e9 un lugar da parroquia de Muniferral no concello coru\u00f1\u00e9s de Aranga na comarca de Betanzos. Ti\u00f1a 5 habitantes no ano 2009 segundo datos do Instituto Nacional de Estad\u00edstica, dos cales 3 eran homes e 2 eran mulleres."}
{"id": "161992", "revid": "85894", "url": "https://gl.wikipedia.org/wiki?curid=161992", "title": "O Canedo, Muniferral, Aranga", "text": "O Canedo \u00e9 un lugar da parroquia de Muniferral no concello coru\u00f1\u00e9s de Aranga na comarca de Betanzos. Segundo o Instituto Nacional de Estad\u00edstica en 2009 estaba deshabitado."}
{"id": "161993", "revid": "85894", "url": "https://gl.wikipedia.org/wiki?curid=161993", "title": "Castelos, Muniferral, Aranga", "text": "Castelos \u00e9 un lugar da parroquia de Muniferral no concello coru\u00f1\u00e9s de Aranga na comarca de Betanzos. Ti\u00f1a 8 habitantes no ano 2009 segundo datos do Instituto Nacional de Estad\u00edstica, dos cales 3 eran homes e 5 eran mulleres."}
{"id": "161994", "revid": "85894", "url": "https://gl.wikipedia.org/wiki?curid=161994", "title": "Castromil, Muniferral, Aranga", "text": "Castromil \u00e9 un lugar da parroquia de Muniferral no concello coru\u00f1\u00e9s de Aranga na comarca de Betanzos. Ti\u00f1a 18 habitantes no ano 2009 segundo datos do Instituto Nacional de Estad\u00edstica, dos cales 8 eran homes e 10 eran mulleres."}
{"id": "161995", "revid": "56817", "url": "https://gl.wikipedia.org/wiki?curid=161995", "title": "Canedo", "text": "O top\u00f3nimo galego Canedo, ao igual que Canaval, fai referencia a un lugar poboado de canas. Pode referirse a:"}
{"id": "161996", "revid": "85894", "url": "https://gl.wikipedia.org/wiki?curid=161996", "title": "A Costa, Muniferral, Aranga", "text": "A Costa \u00e9 un lugar da parroquia de Muniferral no concello coru\u00f1\u00e9s de Aranga na Comarca de Betanzos. Non ti\u00f1a habitantes no ano 2009 segundo datos do Instituto Nacional de Estad\u00edstica."}
{"id": "161998", "revid": "54334", "url": "https://gl.wikipedia.org/wiki?curid=161998", "title": "Cale (l\u00faa)", "text": "Cale (ou en grego \"\u039a\u03b1\u03bb\u03ae\"), tam\u00e9n co\u00f1ecida coma ', \u00e9 unha l\u00faa irregular retr\u00f3grada de X\u00fapiter. Foi descuberta no ano 2001 polos astr\u00f3nomos S. Sheppard, D. Jewitt, e J. Kleyna, e foi temporalmente designada coma '.\nCale ten uns 2 quil\u00f3metros de di\u00e1metro, e orbita X\u00fapiter a unha distancia media de 22,409 mill\u00f3ns de kms, tarda 685,324 d\u00edas en completar unha \u00f3rbita, ten unha inclinaci\u00f3n de 165\u00b0 con respecto \u00e1 ecl\u00edptica (166\u00b0 respecto do ecuador de X\u00fapiter), e pos\u00fae unha excentricidade orbital de 0,2011. Esta l\u00faa pertence \u00f3 grupo de sat\u00e9lites Carme, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 23 a 24 mill\u00f3ns de kms, con inclinaci\u00f3ns duns 165\u00b0.\nRecibiu oficialmente o seu nome en agosto do ano 2003, Cale na mitolox\u00eda grega era unha da Gracias, fillas de Zeus (X\u00fapiter). Cale era a muller de Hefesto segundo alg\u00fans autores (a meirande parte atrib\u00faelle este feito a Afrodita)."}
{"id": "161999", "revid": "54334", "url": "https://gl.wikipedia.org/wiki?curid=161999", "title": "Aitne (l\u00faa)", "text": "Aitne (ou en grego \"\u0391\u03af\u03c4\u03bd\u03b7\"), tam\u00e9n co\u00f1ecida coma ', \u00e9 unha l\u00faa irregular retr\u00f3grada de X\u00fapiter. Foi descuberta por un grupo de astr\u00f3nomos da Universidade de Hawaii encabezado por Scott S. Sheppard no ano 2001, e recibiu a designaci\u00f3n temporal '.\nCaracter\u00edsticas.\nAitne ten uns 3 quil\u00f3metros de di\u00e1metro, e orbita X\u00fapiter a unha distancia media de 22,285 mill\u00f3ns de kms, tarda 679,641 d\u00edas en completar unha \u00f3rbita, ten unha inclinaci\u00f3n de 166\u00b0 con respecto \u00e1 ecl\u00edptica (164\u00b0 respecto do ecuador de X\u00fapiter), e pos\u00fae unha excentricidade orbital de 0,393. Esta l\u00faa pertence \u00f3 grupo de sat\u00e9lites Carme, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 23 a 24 mill\u00f3ns de kms, con inclinaci\u00f3ns duns 165\u00b0.\nRecibiu oficialmente o seu nome en agosto do ano 2003, Aitne ou Aitna na mitolox\u00eda grega era a divindade personificada do Monte Etna, Os fillos que tivo con Zeus eran os Palicos, dous irm\u00e1ns xemelgos, deuses das augas termais e dos geysers (outros autores aseguran quen son fillos de Tal\u00eda e/ou de Hefesto)."}
{"id": "162000", "revid": "1822", "url": "https://gl.wikipedia.org/wiki?curid=162000", "title": "T\u00e1ixete (l\u00faa)", "text": "T\u00e1ixete (ou en grego \"\u03a4\u03b1\u03cb\u03b3\u03ad\u03c4\u03b7\"), tam\u00e9n co\u00f1ecida coma ', \u00e9 unha l\u00faa irregular retr\u00f3grada de X\u00fapiter. Foi descuberta por un grupo de astr\u00f3nomos da Universidade de Hawaii encabezado por Scott S. Sheppard no ano 2000, e recibiu a designaci\u00f3n temporal '.\nT\u00e1ixete ten uns 5 quil\u00f3metros de di\u00e1metro, e orbita X\u00fapiter a unha distancia media de 22,439 mill\u00f3ns de kms, tarda 686,675 d\u00edas en completar unha \u00f3rbita, ten unha inclinaci\u00f3n de 165\u00b0 con respecto \u00e1 ecl\u00edptica (163\u00b0 respecto do ecuador de X\u00fapiter), e pos\u00fae unha excentricidade orbital de 0,3678. Esta l\u00faa pertence \u00f3 grupo de sat\u00e9lites Carme, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 23 a 24 mill\u00f3ns de kms, con inclinaci\u00f3ns duns 165\u00b0.\nRecibiu oficialmente o seu nome en outubro do ano 2002 , T\u00e1ixete na mitolox\u00eda grega era unha das Pl\u00e9iades, filla do Tit\u00e1n Atlas e nai de Lacedemonia (que tam\u00e9n era filla de Zeus)."}
{"id": "162001", "revid": "54334", "url": "https://gl.wikipedia.org/wiki?curid=162001", "title": "S/2003 J 9", "text": " \u00e9 unha l\u00faa irregular retr\u00f3grada de X\u00fapiter. Foi descuberta por un grupo de astr\u00f3nomos da Universidade de Hawaii encabezado por Scott S. Sheppard no ano 2003.\n ten un 1 quil\u00f3metro de di\u00e1metro, e orbita X\u00fapiter a unha distancia media de 23,858 mill\u00f3ns de kms, tarda 752,839 d\u00edas en completar unha \u00f3rbita, ten unha inclinaci\u00f3n de 165\u00b0 con respecto \u00e1 ecl\u00edptica (165\u00b0 respecto do ecuador de X\u00fapiter), e pos\u00fae unha excentricidade orbital de 0,276. Esta l\u00faa pertence \u00f3 grupo de sat\u00e9lites Carme, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 23 a 24 mill\u00f3ns de kms, con inclinaci\u00f3ns duns 165\u00b0."}
{"id": "162002", "revid": "54334", "url": "https://gl.wikipedia.org/wiki?curid=162002", "title": "S/2003 J 5", "text": " \u00e9 unha l\u00faa irregular retr\u00f3grada de X\u00fapiter. Foi descuberta por un grupo de astr\u00f3nomos da Universidade de Hawaii encabezado por Scott S. Sheppard no ano 2003.\n ten uns 4 quil\u00f3metros de di\u00e1metro, e orbita X\u00fapiter a unha distancia media de 23,974 mill\u00f3ns de kms, tarda 758,341 d\u00edas en completar unha \u00f3rbita, ten unha inclinaci\u00f3n de 166\u00b0 con respecto \u00e1 ecl\u00edptica (167\u00b0 respecto do ecuador de X\u00fapiter), e pos\u00fae unha excentricidade orbital de 0,307. Esta l\u00faa pertence \u00f3 grupo de sat\u00e9lites Carme, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 23 a 24 mill\u00f3ns de kms, con inclinaci\u00f3ns duns 165\u00b0."}
{"id": "162003", "revid": "89787", "url": "https://gl.wikipedia.org/wiki?curid=162003", "title": "S/2003 J 19", "text": " \u00e9 unha l\u00faa irregular retr\u00f3grada de X\u00fapiter. Foi descuberta por un grupo de astr\u00f3nomos encabezado por Brett J. Gladman no ano 2003.\n ten uns 2 quil\u00f3metros de di\u00e1metro, e orbita X\u00fapiter a unha distancia media de 22,709 mill\u00f3ns de kms, tarda 699,125 d\u00edas en completar unha \u00f3rbita, ten unha inclinaci\u00f3n de 165\u00b0 con respecto \u00e1 ecl\u00edptica (164\u00b0 respecto do ecuador de X\u00fapiter), e pos\u00fae unha excentricidade orbital de 0,1961. Esta l\u00faa pertence \u00f3 grupo de sat\u00e9lites Carme, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 23 a 24 mill\u00f3ns de kms, con inclinaci\u00f3ns duns 165\u00b0."}
{"id": "162004", "revid": "54334", "url": "https://gl.wikipedia.org/wiki?curid=162004", "title": "Calique (l\u00faa)", "text": "Calique (ou en grego \"\u039a\u03b1\u03bb\u03cd\u03ba\u03b7\"), tam\u00e9n co\u00f1ecida coma ', \u00e9 unha l\u00faa irregular retr\u00f3grada de X\u00fapiter. Foi descuberta por un grupo de astr\u00f3nomos da Universidade de Hawaii encabezado por Scott S. Sheppard no ano 2000, e recibiu a designaci\u00f3n temporal '.\nCalique ten uns 5,2 quil\u00f3metros de di\u00e1metro, e orbita X\u00fapiter a unha distancia media de 23,181 mill\u00f3ns de kms, tarda 721,021 d\u00edas en completar unha \u00f3rbita, ten unha inclinaci\u00f3n de 166\u00b0 con respecto \u00e1 ecl\u00edptica (165\u00b0 respecto do ecuador de X\u00fapiter), e pos\u00fae unha excentricidade orbital de 0,2140. Esta l\u00faa pertence \u00f3 grupo de sat\u00e9lites Carme, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 23 a 24 mill\u00f3ns de kms, con inclinaci\u00f3ns duns 165\u00b0.\nRecibiu oficialmente o seu nome en outubro do ano 2002, segundo alg\u00fans autores, Calique era unha Nis\u00edade, unha das ninfas que coidaron de Dioniso."}
{"id": "162005", "revid": "54334", "url": "https://gl.wikipedia.org/wiki?curid=162005", "title": "Euquelade (l\u00faa)", "text": "Euquelade (ou en grego \"\u0395\u03c5\u03ba\u03b5\u03bb\u03ac\u03b4\u03b7\"), tam\u00e9n co\u00f1ecida coma ', \u00e9 unha l\u00faa irregular retr\u00f3grada de X\u00fapiter. Foi descuberta por un grupo de astr\u00f3nomos da Universidade de Hawaii encabezado por Scott S. Sheppard no ano 2003, e recibiu a designaci\u00f3n temporal '.\nEuquelade ten uns 4 quil\u00f3metros de di\u00e1metro, e orbita X\u00fapiter a unha distancia media de 23,484 mill\u00f3ns de kms, tarda 735,200 d\u00edas en completar unha \u00f3rbita, ten unha inclinaci\u00f3n de 164\u00b0 con respecto \u00e1 ecl\u00edptica (165\u00b0 respecto do ecuador de X\u00fapiter), e pos\u00fae unha excentricidade orbital de 0,2829. Esta l\u00faa pertence \u00f3 grupo de sat\u00e9lites Carme, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 23 a 24 mill\u00f3ns de kms, con inclinaci\u00f3ns duns 165\u00b0.\nRecibiu oficialmente o seu nome en marzo do 2005, segundo alg\u00fans autores, Euquelade era unha das Musas, e coma tal filla de Zeus."}
{"id": "162007", "revid": "54334", "url": "https://gl.wikipedia.org/wiki?curid=162007", "title": "Calicore (l\u00faa)", "text": "Calicore (ou en grego \"\u039a\u03b1\u03bb\u03bb\u03b9\u03c7\u03cc\u03c1\u03b7\"), tam\u00e9n co\u00f1ecida coma ', \u00e9 unha l\u00faa irregular retr\u00f3grada de X\u00fapiter. Foi descuberta por un grupo de astr\u00f3nomos da Universidade de Hawaii encabezado por Scott S. Sheppard no ano 2003, e recibiu a designaci\u00f3n temporal '.\nCalicore ten uns 2 quil\u00f3metros de di\u00e1metro, e orbita X\u00fapiter a unha distancia media de 23,112 mill\u00f3ns de kms, tarda 717,806 d\u00edas en completar unha \u00f3rbita, ten unha inclinaci\u00f3n de 165\u00b0 con respecto \u00e1 ecl\u00edptica (164\u00b0 respecto do ecuador de X\u00fapiter), e pos\u00fae unha excentricidade orbital de 0,2042. Esta l\u00faa pertence \u00f3 grupo de sat\u00e9lites Carme, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 23 a 24 mill\u00f3ns de kms, con inclinaci\u00f3ns duns 165\u00b0.\nRecibiu oficialmente o seu nome en marzo do ano 2005, segundo alg\u00fans autores, Calicore era unha Nis\u00edade, unha das ninfas que coidaron de Dioniso e segundo outros autores era unha das Musas, e coma tal filla de Zeus."}
{"id": "162008", "revid": "98629", "url": "https://gl.wikipedia.org/wiki?curid=162008", "title": "Visi\u00f3ns (programa)", "text": "Visi\u00f3ns foi un programa cultural da TVG que se emitiu na tempada 1987-1988.\nEstaba dirixido e presentado por Xos\u00e9 Antonio Perozo, coa colaboraci\u00f3n, entre outros de, Lu\u00eds Rei N\u00fa\u00f1ez, Miguel Anxo Seixas, Xaime Aguiar, Xos\u00e9 Henrique Rivadulla Cord\u00f3n, Xos\u00e9 Manuel Barreira, Antonio Reigosa, Modesto Hermida e Xo\u00e1n Ramiro Cuba. O programa consist\u00eda en entrevistas e reportaxes arredor da cultura galega"}
{"id": "162011", "revid": "25871", "url": "https://gl.wikipedia.org/wiki?curid=162011", "title": "Gabriele Benni", "text": "Gabriele Benni, nado en Bologna en 1948, \u00e9 un empresario, actor, animador de televisi\u00f3n e m\u00fasico italiano.\nTraxectoria.\nBenni iniciouse como empresario agr\u00edcola viaxando por varios pa\u00edses para establecer negocios, estabiliz\u00e1ndose en Buenos Aires. Un produtor televisivo de Telefe, interesado nel pola s\u00faa linguaxe bocapodre, animouno a co-animar un programa, o que rexeitou por mor de compromisos anteriores.\nMarchou a Chile animado por un amigo, e al\u00ed, canso do negocio agr\u00edcola, comezou a gravar episodios pilotos de televisi\u00f3n para envialos ao canal Red Televisi\u00f3n, sen acadar moito \u00e9xito. Por\u00e9n, foi contratado por Gran Santiago Televisi\u00f3n (actual M\u00e1s Canal 22) para levar adiante un programa en horario de madrugada, titulado \"De noche con Benni\", xerando simpat\u00eda no p\u00fablico polo modo de falar mezclando o modismo chileno da lingua castel\u00e1 con acento italiano.\nDespois pasou a UCV TV, onde levou a cabo \"El Show de Benni\" os s\u00e1bados na medianoite, onde Benni entrevistaba coa s\u00faa linguaxe propia a persoas desco\u00f1ecidas. Polo estra\u00f1o que resultaba o programa, converteuse axi\u00f1a nun espazo de culto. Posteriormente fixo aparici\u00f3ns noutros programas, como \"V\u00e9rtigo\" ou \"CQC\", o que contribu\u00edu \u00e1 s\u00faa difusi\u00f3n.\nA finais de 2006 gravou unha peza de reggaeton chamada \"Enchufa\", que se converteu na canci\u00f3n do ver\u00e1n en Chile, axudada pola s\u00faa difusi\u00f3n en sitios web como YouTube.\nPosteriormente f\u00edxose monologuista con \"En la Lucha Total\", contando as s\u00faas aventuras polo mundo e analizando a idiosincrasia chilena.\nParticipou no programa \"Fiebre de Baile III\", de Chilevisi\u00f3n."}
{"id": "162012", "revid": "1131", "url": "https://gl.wikipedia.org/wiki?curid=162012", "title": "Galer\u00eda de imaxes de Xornes, Ponteceso", "text": "San Xo\u00e1n de Xornes \u00e9 unha parroquia que se localiza no concello de Ponteceso."}
{"id": "162017", "revid": "5863", "url": "https://gl.wikipedia.org/wiki?curid=162017", "title": "Parador de Baiona", "text": ""}
{"id": "162022", "revid": "109216", "url": "https://gl.wikipedia.org/wiki?curid=162022", "title": "Candid Camera", "text": "Candid Camera foi un programa estadounidense de c\u00e1mara oculta creado por Allen Funt, que tivo a s\u00faa orixe nun programa de radio Candid Microphone realizado polo propio Funt e que comezou a emitirse o 28 de xu\u00f1o de 1947, pasando \u00e1 televisi\u00f3n o 10 de agosto de 1948. \nDesenvolvemento.\nA premisa do programa \u00e9 amosar as respostas de xente corrente ou famosa a situaci\u00f3ns infrecuentes creadas artificialmente que se gravan \u00e1s agachadas cre\u00e1ndose situaci\u00f3ns c\u00f3micas, o momento da revelaci\u00f3n da broma sin\u00e1lase cun retrouso: \"Smile, you're on \"Candid Camera\".\" (Sorr\u00eda, est\u00e1 en \"Candid Camera\"). Ata 1992 presentouno e produciuno Funt, o seu fillo Peter Funt que desde 1987 presentara os especiais co seu pai foi o produtor desde aquela. O programa foi o precursor doutros moitos do mesmo formato \"Punk'd\", \"Girls Behaving Badly\", \"Just For Laughs Gags\", \"The Jamie Kennedy Experiment\", \"Boiling Points\", \"Trigger Happy TV\" ou \"Howie Do It\", e tam\u00e9n est\u00e1 considerado o que poder\u00eda ser o primeiro programa de telerealidade."}
{"id": "162028", "revid": "23204", "url": "https://gl.wikipedia.org/wiki?curid=162028", "title": "Alyson Hannigan", "text": "Alyson Lee Hannigan, nada en Washington, D.C. o 24 de marzo de 1974, \u00e9 unha actriz estadounidense.\nTraxectoria.\nCando ti\u00f1a dous anos mudouse \u00e1 casa da s\u00faa nai en Atlanta, comezou a actuar en anuncios publicitarios e en 1985 estableceuse nos \u00c1nxeles, comezando a actuar en filmes, o seu primeiro papel foi en \"Impure Thoughts\" (1986) pero o seu primeiro traballo de relevancia foi na comedia de ficci\u00f3n cient\u00edfica \"My Stepmother Is an Alien\" (1988), ao ano seguinte conseguiu a s\u00faa primeira participaci\u00f3n regular nunha serie de televisi\u00f3n, foi en \"Free Spirit\", unha sitcom fant\u00e1stica da ABC que s\u00f3 se mantivo en antena catro meses. F\u00edxose co\u00f1ecida pola s\u00faa interpretaci\u00f3n de Willow Rosenberg na serie de televisi\u00f3n \"Buffy the Vampire Slayer\" permit\u00edndolle aparecer en varios filmes dirixidos a adolescentes, dando vida a Michelle Flaherty nos tres primeiros filmes da serie \"American Pie\", as\u00ed como \"Boys and Girls\"; no ano 2004 estreou no West End unha versi\u00f3n teatral de When Harry Met Sally..., e desde 2005 interpreta a Lily Aldrin na comedia de situaci\u00f3n da CBS \"How I Met Your Mother\"."}
{"id": "162030", "revid": "1131", "url": "https://gl.wikipedia.org/wiki?curid=162030", "title": "Manuel Antelo", "text": "Manuel Antelo Pazos, nado en Urroa (Vimianzo) o 1 de outubro de 1965, \u00e9 un profesor e pol\u00edtico galego vinculado durante anos ao Bloque Nacionalista Galego.\nTraxectoria.\n1983 - 2016: Etapa no BNG.\nMilitou no BNG desde 1983, sendo membro de ERGA entre 1983 e 1988, da que foi o \u00faltimo secretario xeral. En 1988 foi un dos fundadores de Galiza Nova, a organizaci\u00f3n xuvenil do BNG, da que foi secretario portavoz entre 1990 e 1992.\nFoi responsable comarcal do BNG na Costa da Morte no per\u00edodo de 1993 a 1995. En 1999 foi elixido concelleiro en Vimianzo e nomeado portavoz municipal. Foi membro do Consello Nacional do BNG entre 1993 e 1995 e tam\u00e9n o o foi dende o ano 2002.\nNo ver\u00e1n de 2009 tomou posesi\u00f3n como membro do consello de administraci\u00f3n da Corporaci\u00f3n de Radio e Televisi\u00f3n de Galicia a proposta do BNG, consello do que ser\u00eda nomeado presidente en marzo de 2011.\nLogo das elecci\u00f3ns municipais de 2011 sa\u00edu elixido alcalde de Vimianzo grazas a un pacto co PSdeG-PSOE. Durante esta etapa ser\u00eda, asemade, secretario de \"acci\u00f3n municipal\" do BNG.\nTralas municipais de 2015 obtivo a maior\u00eda absoluta e volveu ser elixido alcalde.\nDende 2016 : Abandono do BNG e integraci\u00f3n en En Marea.\nEn abril de 2016 anunciou o seu abandono do BNG xunto co de todo o grupo municipal pasando a formar parte do grupo municipal dos non adscritos e anunciou a creaci\u00f3n dunha nova formaci\u00f3n pol\u00edtica chamada Foro Galego.\nO 30 de xullo de 2016 participou en Vigo na reuni\u00f3n de En Marea destinada a lanzar o proxecto cara as elecci\u00f3ns ao Parlamento de Galicia 2016. Do encontro sa\u00edu a coordinadora presidida polo hist\u00f3rico l\u00edder nacionalista Xos\u00e9 Manuel Beiras e na que Antelo \u00e9 un dos 11 membros.\nNas elecci\u00f3ns municipais de 2019 perdeu a alcald\u00eda, tras ser derrotado pola candidata do PSdeG M\u00f3nica Rodr\u00edguez Ord\u00f3\u00f1ez."}
{"id": "162031", "revid": "85894", "url": "https://gl.wikipedia.org/wiki?curid=162031", "title": "Cerdelo, Muniferral, Aranga", "text": "Cerdelo \u00e9 un lugar da parroquia de Muniferral no concello coru\u00f1\u00e9s de Aranga na comarca de Betanzos. Ti\u00f1a 44 habitantes no ano 2009 segundo datos do Instituto Nacional de Estad\u00edstica, dos cales 23 eran homes e 21 eran mulleres."}
{"id": "162032", "revid": "85894", "url": "https://gl.wikipedia.org/wiki?curid=162032", "title": "Curra, Muniferral, Aranga", "text": "Curra \u00e9 un lugar da parroquia de Muniferral no concello coru\u00f1\u00e9s de Aranga na comarca de Betanzos. Ti\u00f1a 8 habitantes no ano 2009 segundo datos do Instituto Nacional de Estad\u00edstica, dos cales 4 eran homes e 4 eran mulleres."}
{"id": "162034", "revid": "56817", "url": "https://gl.wikipedia.org/wiki?curid=162034", "title": "Lee Min Ho", "text": "Lee Min-ho (Hangul: \uc774\ubbfc\ud638), nado o 22 de xu\u00f1o de 1987 en Se\u00fal, \u00e9 un actor de Corea do Sur.\nTraxectoria.\nComezou a s\u00faa carreira en 2006, actuando en anuncios, series e pel\u00edculas de televisi\u00f3n pero sobre todo \u00e9 co\u00f1ecido polo papel de \"Gu Jun Pyo\", o l\u00edder dos F4, na adaptaci\u00f3n surcoreana de 2009 do manga xapon\u00e9s \"Hana Yori Dango\", titulado \"Kkot Boda Namja\"."}
{"id": "162040", "revid": "85894", "url": "https://gl.wikipedia.org/wiki?curid=162040", "title": "A Falgarosa, Muniferral, Aranga", "text": "A Falgarosa \u00e9 un lugar da parroquia de Muniferral no concello coru\u00f1\u00e9s de Aranga na comarca de Betanzos. Ti\u00f1a 3 habitantes no ano 2009 segundo datos do Instituto Nacional de Estad\u00edstica, dos cales 2 eran homes e 1 era muller."}
{"id": "162044", "revid": "85894", "url": "https://gl.wikipedia.org/wiki?curid=162044", "title": "A Figueira, Muniferral, Aranga", "text": "A Figueira \u00e9 un lugar da parroquia de Muniferral no concello coru\u00f1\u00e9s de Aranga na comarca de Betanzos. Ti\u00f1a 5 habitantes no ano 2009 segundo datos do Instituto Nacional de Estad\u00edstica, dos cales 3 eran homes e 2 eran mulleres."}
{"id": "162046", "revid": "85894", "url": "https://gl.wikipedia.org/wiki?curid=162046", "title": "As Fontelas, Muniferral, Aranga", "text": "As Fontelas \u00e9 un lugar da parroquia de Muniferral no concello coru\u00f1\u00e9s de Aranga na comarca de Betanzos. Segundo o Instituto Nacional de Estad\u00edstica no 2009 s\u00f3 estaba habitado por unha muller."}
{"id": "162047", "revid": "85894", "url": "https://gl.wikipedia.org/wiki?curid=162047", "title": "Montesalgueiro, Muniferral, Aranga", "text": "Montesalgueiro \u00e9 un lugar da parroquia de Muniferral no concello coru\u00f1\u00e9s de Aranga na comarca de Betanzos. Ti\u00f1a 54 habitantes no ano 2009 segundo datos do Instituto Nacional de Estad\u00edstica, dos cales 27 eran homes e 27 eran mulleres."}
{"id": "162048", "revid": "85894", "url": "https://gl.wikipedia.org/wiki?curid=162048", "title": "As Nogueiras, Muniferral, Aranga", "text": "As Nogueiras \u00e9 un lugar da parroquia de Muniferral no concello coru\u00f1\u00e9s de Aranga na comarca de Betanzos. Ti\u00f1a 5 habitantes no ano 2009 segundo datos do Instituto Nacional de Estad\u00edstica, dos cales 2 eran homes e 3 eran mulleres."}
{"id": "162051", "revid": "81969", "url": "https://gl.wikipedia.org/wiki?curid=162051", "title": "FCSB", "text": "O FCSB , co\u00f1ecido popularmente como Steaua Bucarest, \u00e9 un club deportivo de Roman\u00eda, da cidade de Bucarest. Fundouse o 7 de xu\u00f1o de 1947 por un decreto do xeneral Mihail Lasc\u0103r co nome de \"Asocia\u0163ia Sportiv\u0103 a Armatei Bucure\u015fti'."}
{"id": "162052", "revid": "6567667", "url": "https://gl.wikipedia.org/wiki?curid=162052", "title": "Historia de Lugo", "text": "Lugo \u00e9 o asentamento urbano m\u00e1is antigo de Galicia. Arredor do ano 25 a. C, Caius Antistus Vetus, legado de Octavio Augusto na Tarraconense ao mando das tropas romanas que loitaban nas Guerras C\u00e1ntabras, establece na \u00e1rea do que hoxe \u00e9 Lugo un campamento militar. Posteriormente, en nome do emperador, Paulo Fabio M\u00e1ximo funda \"Lucus Augusti\" sobre este campamento (algunhas voces soste\u00f1en que a nova cidade asentouse tam\u00e9n sobre a antiga localizaci\u00f3n dun castro galaico). A partir do ano 50 as\u00edstese \u00e1 expansi\u00f3n da cidade co asentamento de galaicos dos castros pr\u00f3ximos. Posteriormente a cidade conv\u00e9rtese nun importante n\u00facleo urbano, representativo da cultura e do modo de vida romano.\nDende a chegada dos suevos a Galicia altern\u00e1ronse na cidade ciclos de decadencia e rexurdimento. No ano 585 o Reino de Galicia pasa a mans visigodas, perdendo Lugo a s\u00faa condici\u00f3n de s\u00e9 metropolitana por mor da fin da divisi\u00f3n de Galicia en d\u00faas provincias. In\u00edciase as\u00ed un per\u00edodo de decadencia que se ver\u00eda acentuado pola invasi\u00f3n musulm\u00e1 de principios do s\u00e9culo VIII.\nEntre os s\u00e9culos XI e XIII, coma outras cidades do Cami\u00f1o Xacobeo, foi protagonista duna serie de revoltas populares contra o poder feudal. En Lugo esta rebeli\u00f3n ser\u00eda contra o bispo, quen compart\u00eda a s\u00faa \"potestas\" co Cabido. A comezos do s\u00e9culo XIII, os burgueses de Lugo comezaron a desafiar, coma nunca antes fixeran, esta potestade xurisdicional.\nA principios do s\u00e9culo XVI, a pesar de ser nomeada capital do Reino de Galicia por Carlos I, Lugo iniciou un longo declive. Esta etapa prolongouse at\u00e9 finais do s\u00e9culo XVII, mentres que Santiago de Compostela cobraba protagonismo. No s\u00e9culo XVIII comeza un novo ascenso econ\u00f3mico e cultural da cidade, convert\u00e9ndose na gran capital agraria de Galicia. As feiras de San Froil\u00e1n cobran unha extraordinaria importancia econ\u00f3mica, abastecendo de gando cabalar e mular a Le\u00f3n e Castela; importancia que se reforzou coa chegada do ferrocarril en 1875 e que fixo de Lugo o maior mercado gandeiro de vac\u00fan de toda a pen\u00ednsula.\nEtapa prerromana.\nDiversas zonas do contorno da cidade estiveron habitadas dende idades moi antigas, por mor quizais das condici\u00f3ns hidrol\u00f3xicas e edafol\u00f3xicas favorables para a explotaci\u00f3n do terreo.\nEntre os restos m\u00e1is destacables achados na zona est\u00e1n un pico ou bifaz do Paleol\u00edtico Inferior atopado en Silvarrei ou unhas pezas de s\u00edlex preto da actual Porta de San Pedro. Mais sobre todo, o conxunto prehist\u00f3rico m\u00e1is importante \u00e9 o sitio arqueol\u00f3xico de Cova da Vali\u00f1a en Bola\u00f1o, un asentamento de cazadores e recolectores entre o Paleol\u00edtico Medio e o Superior (ao redor do 30.000 a. C.).\nMoito m\u00e1is numerosos son os restos da etapa megal\u00edtica, coma necr\u00f3poles de t\u00famulos megal\u00edticos, que demostran que no contorno da cidade houbo unha ocupaci\u00f3n humana numerosa e activa. Entre os exemplos m\u00e1is destacados est\u00e1n os conxuntos de m\u00e1moas de Santo Mat\u00edas, As Arieiras e Pi\u00fagos, ou os grupos do val de Mera, Orbazai e Adai onde hai hoxe unha c\u00e1mara dolm\u00e9nica visible. Todos estes (e outros moitos atopados coma por exemplo en Parada ou Bonxe) est\u00e1n datados entre o 3200 e o 1800 a. C. Tam\u00e9n se encadran no per\u00edodo precastrexo alg\u00fans achados, escasos, da Idade de Bronce, coma o vaso cer\u00e1mico de Martul, a\u00ednda que non se deron vencellado a ning\u00fan asentamento en concreto. \u00c1 mesma \u00e9poca \u00e9 probable que tam\u00e9n pertenzan alg\u00fans gravados rupestres atopados no monte do Castrill\u00f3n de Adai, que hoxe comparten lugar con marcas feitas na Idade Media ou m\u00e1is modernas.\nOs castrexos.\nNo ano 2017 atop\u00e1ronse na r\u00faa dos Cregos restos de vivendas castrexas, constitu\u00edndo o primeiro indicio que fai plausible a idea de que a cidade romana puido levantarse parcialmente enriba dun castro. Este achado hai que sumalo a outro feito dez anos antes, no 2007, cando no barrio da Piringalla se atoparon os restos doutro castro, a\u00ednda que neste caso localiz\u00e1base lonxe do casco antigo de cidade. Conv\u00e9n indicar que tradicionalmente coid\u00e1base improbable a existencia dun castro baixo o centro da cidade de Lugo.\nTanto na \u00e1rea actual da cidade coma no val que esta ocupa existiu un denso poboamento castrexo, sobre todo nas zonas monta\u00f1osas (e ag\u00e1s no noroeste e sueste deste val). Densidade de poboamento propiciada presuntamente pola explotaci\u00f3n dos seus recursos, polo que se poder\u00eda adxudicar a alg\u00fans dos pobos que cita Plinio na listaxe de \"populi\" desta zona da Gallaecia. As\u00ed, a\u00ednda que tempo despois a zona fose chamada polos propios romanos coma \"Conventus lucensis\", de \"Lucus\", considerouse que no lugar da cidade habitasen os caporos, lindando polo oeste cos supertamarcos, ao norte cos egobarros e ao sur cos cibarcos. \u00c9 dif\u00edcil saber, debido aos datos difusos, se esta densidade de poboamentos foi unha das causas que motivou aos romanos fundar a\u00ed \"Lucus Augusti\".\nLucus Augusti.\nO Alto Imperio.\nA orixe de Lucus Augusti.\nExisten d\u00faas teor\u00edas contrapostas sobre a orixe de Lucus Augusti:\nA primeira, a \u00fanica ata data recente, fala da fundaci\u00f3n de Lugo sobre o campamento que Caius Antistus Vetus, o xeneral romano que dirix\u00eda as tropas que participaban nas Guerras C\u00e1ntabras (debido \u00e1 ausencia por enfermidade do emperador Augusto) procedentes de Lusitania, estableceu na zona da actual Lugo. Neste campamento, base do que ser\u00eda Lucus Augusti, crear\u00eda unha ceca para cu\u00f1ar moeda provincial romana de bronce para pagar \u00e1 media lexi\u00f3n (cinco cohortes) que ti\u00f1a ao seu mando.\nPor outra banda, outras investigaci\u00f3ns apuntan cara a unha orixe relixiosa ou simb\u00f3lica, o que coincidir\u00eda coa explicaci\u00f3n etimol\u00f3xica do nome ind\u00edxena, por canto o termo \"Lucus\" semella proceder dunha ra\u00edz \"Luc-\", \"Lug-\" ou \"Llug-\", coincidente co nome de \"Lugh\", unha divindade c\u00e9ltica relacionada coa luz e con todo o que brilla. Ademais, en dous lugares lucenses (Sinoga-R\u00e1bade) e (Li\u00f1ar\u00e1n-Sober) aparecen deuses co apelativo \"Lugobes\", \"Lucoubus\" e semellantes. Outra teor\u00eda sobre a etimolox\u00eda do top\u00f3nimo fala sobre que os romanos formaron un \"Lucus\" (do lat\u00edn: \"claro na fraga\") ou bosque sagrado, sendo o sitio un lugar sagrado de reuni\u00f3n por t\u00f3dolos castrexos de arredores.\nEsta tese ref\u00f3rzaa o feito de que, nuns momentos onde a difusi\u00f3n do culto imperial era case tan importante coma as campa\u00f1as militares, un lugar destas caracter\u00edsticas ser\u00eda id\u00f3neo para instalar nel unha cidade adicada a Augusto. O nome da cidade recibir\u00eda o t\u00edtulo de \"Augusti\" a xeito de propaganda, para asimilarse \u00e1 tradici\u00f3n ind\u00edxena.\nPor\u00e9n, a teor\u00eda que m\u00e1is forza est\u00e1 a ga\u00f1ar nos \u00faltimos anos \u00e9 a do campamento militar. E, en calquera caso, a elecci\u00f3n da localizaci\u00f3n da nova capital conventual (considerando a inexistencia de cidades previas \u00e1s romanas en todo o noroeste) cumpr\u00eda perfectamente as s\u00faas necesidades ao ser accesible para t\u00f3dolos pobos que pertenc\u00edan ao \"conventus\", estar ben comunicada, contar con augas termais e contar cun r\u00edo navegable ata o Sil.\nA fundaci\u00f3n de Lucus Augusti.\nEn calquera caso, pouco despois (entre o 15 a. C. e o 13 a. C.) Paulo Fabio M\u00e1ximo, legado do emperador Octavio Augusto que participaba na organizaci\u00f3n pol\u00edtica do noroeste da Pen\u00ednsula Ib\u00e9rica, funda nas coordenadas tolemaicas de 7\u00ba25' - 44\u00ba25') a cidade de Lucus Augusti. Deste xeito consagr\u00e1base o pacto sagrado, \"Sacramentum\", entre Augusto e os habitantes da Gallaecia polos que estes manter\u00edanse leais e en paz constante, habitando as cidades e campamentos romanos. Para selar este pacto sagrado, un dos catro que Augusto estableceu cos pobos do limes do Imperio, Augusto mandar\u00eda acu\u00f1ar entre o 12 a. C. e o 14 d. C. unha serie de moedas conmemorativas. Para poboala, Paulo Fabio M\u00e1ximo, licenciou aos soldados de maior idade d\u00e1ndolles terras para cultivar e substitu\u00edndoos con soldados galaicos.\nCons\u00e9rvanse hoxe tres mon\u00f3litos fundacionais da cidade, crese que falta un por atopar xa que, segundo o rito fundacional, deber\u00eda haber catro.\nO desenvolvemento de Lucus Augusti durante o Alto Imperio.\nDende a fundaci\u00f3n da \"urbs de Lucus\" non se dispo\u00f1en moitos datos da s\u00faa evoluci\u00f3n inicial, con todo suponse que comezou a medrar pouco a pouco.\nA s\u00faa posible orixe non militar non representar\u00eda ning\u00fan atranco da cara \u00e1 importancia que foi adquirindo case desde o seu comezo tanto dende a perspectiva pol\u00edtico-administrativa (coma capital do convento xur\u00eddico do noroeste hisp\u00e1nico, o \"Conventus lucensis\") coma econ\u00f3mico (control da explotaci\u00f3n e distribuci\u00f3n das riquezas aur\u00edferas do pa\u00eds galaico, centro comercial agrario, punto de sa\u00edda das tres v\u00edas cara a Brigantium, Iria Flavia e Dactonium e lugar de parada da que \u00eda dende Bracara a Asturica Augusta) e mesmo militar, coma evidencia a muralla que se levantar\u00eda durante o s\u00e9culo III.\nLucus Augusti foi un importante n\u00f3 de comunicaci\u00f3ns debido \u00e1s s\u00faa situaci\u00f3n central entre os principais n\u00facleos da Gallaecia, ademais de estar entre a costa e as zonas do interior, explotadas coma minas (un dos principais motivos da conquista pola s\u00faa significaci\u00f3n econ\u00f3mica). As\u00ed, por Lucus, xa dende un comezo, pasar\u00edan as v\u00edas romanas XIX e XX, a medio cami\u00f1o entre Asturica Augusta (Astorga) e Bracara Augusta (Braga), as outras d\u00faas capitais dos conventos galaicos. Estas v\u00edas tam\u00e9n conectar\u00edan con Iria Flavia (a XX) e con Brigantium (a XIX). Das entradas \u00e1 cidade (constru\u00edda xa a muralla) suponse que hab\u00eda unha (polo sueste), as\u00ed coma d\u00faas sa\u00eddas (unha cara ao norte e outra cara ao oeste).\nFalando destas v\u00edas de comunicaci\u00f3n c\u00f3mpre nomear a Ponte romana, a\u00ednda hoxe en p\u00e9, que formou parte da XIX cami\u00f1o de Bracara Augusta, pasando por Iria Flavia.\nNo s\u00e9culo I constr\u00faese o acueduto que captaba as s\u00faas augas nos mananciais que se achaban preto do castro da Pringalla.\nEntre 214 e 216 Lugo conv\u00e9rtese na capital dunha nova provincia, Hispania Superior, creada por Caracalla xebrando os conventos lucense e bracaranse (o territorio co\u00f1ecido coma Gallaecia) da Hispania Citerior. En 235 Maximino o Tracio reunifica \u00e1mbalas d\u00faas provincias.\nO Baixo Imperio.\nA finais do s\u00e9culo III ten lugar un novo episodio reformista en todo o imperio impulsado por Diocleciano, dentro do cal se incl\u00fae a creaci\u00f3n da nova provincia da Gallaecia. Este novo pulo econ\u00f3mico, pol\u00edtico e administrativo vai permitir que Lugo mante\u00f1a o seu vigor nun momento no que outras urbes comezan un declive urbano e de poboaci\u00f3n. Eran tempos cr\u00edticos dende o punto de vista pol\u00edtico e militar por mor das invasi\u00f3ns dos \"limes\" levadas a cabo polos pobos xerm\u00e1nicos.\nA partir dese momento e durante todo o s\u00e9culo IV a cidade co\u00f1ece un novo per\u00edodo de reformas urban\u00edsticas motivado fundamentalmente pola construci\u00f3n dun basti\u00f3n defensivo de 2.266 metros coroado por 85 poderosas torres que se rematou de constru\u00edr a principios do s\u00e9culo IV. A muralla introducir\u00e1 importantes cambios na fisionom\u00eda da cidade, xa que a s\u00faa construci\u00f3n, ao se adaptar \u00e1 topograf\u00eda do terreo, deixa f\u00f3ra amplas zonas situadas ao suroeste, ga\u00f1ando pola contra unha estreita franxa de territorio cara ao norte e nordeste, onde espazos antes reservados \u00e1 necr\u00f3pole e \u00e1 actividade artesanal quedan agora integrados na nova trama urbana.\nDurante a execuci\u00f3n da obra, seguramente a petici\u00f3n da comunidade paleocristi\u00e1, proxectouse unha modificaci\u00f3n do trazado desprazando nuns metros en direcci\u00f3n oeste a localizaci\u00f3n da actual porta de Santiago no decumano al\u00ed existente co gallo de ga\u00f1ar m\u00e1is espazo intramuros e crear unha praza diante da bas\u00edlica paleocristiana situada na actual praza de P\u00edo XII.\nNo s\u00e9culo V, segundo indica o Notitia Dignitatum, ach\u00e1base en Lugo a III Cohors Lucensis co gallo de defender as importantes minas lucenses de ouro e esta\u00f1o.\nLugo na Idade Media.\nAlta Idade Media (ss. V - XI).\nDurante esta etapa a cidade experimenta unha progresiva derivaci\u00f3n cara a un novo centro urbano situado arredor da nova bas\u00edlica cristi\u00e1.\nO Reino Suevo de Galicia.\nO convento lugu\u00e9s quedou \u00e1 marxe das loitas que enfrontaron aos suevos de Hermerico cos alanos e v\u00e1ndalos de Gunderico.\nNa Pascua do 460 os suevos, \u00e1s ordes do rei Frumario, toman Lugo e asasinan ao \"reitor,\" o gobernador provincial romano que manti\u00f1a a lexitimidade imperial na Gallaecia non ocupada polos suevos, e a outros nobres galaico-romanos.\nEn 460, Maioriano, o Emperador de Occidente, e Teodorico II deciden intervir na guerra civil que enfrontaba a Frumario e a Requimundo e env\u00edan ao conde Nepociano, \"magister utriusque militae\" (xeneral en xefe) de Maioriano na Hispania e ao conde visigodo Sunierico que derrotar\u00edan aos suevos preto de Lugo tomando e saqueando a cidade. Lugo foi a capital do reino do norte trala divisi\u00f3n do Reino Suevo en dous.\nPouco despois, en 460 ou 461, Requimundo apod\u00e9rase da cidade. En 461, Requimundo recibiu en Lugo \u00e1 embaixada que, procedente de Tolosa, dirix\u00edan o nobre galaico Palagorio e o conde godo Cyrila.\nEn 465 Remismundo reunifica o reino e Lugo, como todo o noroeste, int\u00e9grase neste. Momento a partir do cal a historia de Galicia entra nun s\u00e9culo de escuridade sobre o non se disp\u00f3n de documentaci\u00f3n.\nO rei suevo Miro convocou no ano 569 un Concilio na cidade de Lugo no que se produciu a conversi\u00f3n oficial do reino ao catolicismo (...\"ad confirmandam fidem catholicam\"...).\nNo ano 572 o rei Miro convocou un novo concilio en Braga, sendo bispo metropolitano bracarense Mart\u00edn, no que se elevou a diocese lucense a s\u00e9 metropolitana (sendo nomeado arcebispo o xa bispo Nitixio (569-589)), pasando a depender dela os bispos de Astorga, Iria Flavia, Ourense e Tui. Este Concilio achou que os termos das dioceses de cada cidade foran alterados da antiga autoridade. Miro concedeu \u00e1 igrexa de Santa Mar\u00eda de Lugo (que logo ser\u00eda Catedral) once condados: Chamoso, Sobrada, Navia, Sarria, P\u00e1ramo, Pallares, Deza, Monterroso, Ulla, Narla e Montenegro.\nO dominio visigodo.\nEn 585, o rei visigodo Leovixildo derrotou a Andeca, finalmente o derradeiro rei suevo de Galicia, desterrando a Nitixio e nomeando no seu lugar ao bispo ariano Becila. Coa destruci\u00f3n do reino suevo Lugo perdeu a s\u00faa condici\u00f3n de s\u00e9 metropolitana (ao desaparecer a divisi\u00f3n de Galicia en d\u00faas provincias) e comezou un per\u00edodo de decadencia que aumentou coa invasi\u00f3n musulm\u00e1 do s\u00e9culo VIII.\nEn Lugo cu\u00f1aron moeda con total seguridade os reis visigodos Recaredo I, Suintila, Chintila, Tulga, Chindasvinto, \u00c9xica e Vitiza. Existen trientes que as\u00ed o demostran. Dub\u00eddase de se o fixeron Sisebuto e Sisenando.\nO \u00faltimo bispo co\u00f1ecido anterior \u00e1 invasi\u00f3n musulm\u00e1 do 711 \u00e9 Potencio, consagrado en 688, quen acudiu ao XVI Concilio de Toledo do ano 693, reinando \u00c9xica.\nO dominio musulm\u00e1n.\nMusa, na primavera de 714, deso\u00edndo as ordes do enviado do califa, chegou a Astorga para cumprir o seu desexo de conquistar o \u00fanico reino ib\u00e9rico que quedaba f\u00f3ra do domino musulm\u00e1n: Galicia. Logo de que os seus emisarios tomasen Covadonga derrotando a don Paio e instalasen en Xix\u00f3n un gobernador musulm\u00e1n, Muza toma Lugo, onde resid\u00eda o \"dux provinciae\" da Galicia visigoda, tras un pacto rendici\u00f3n que evitou a destruci\u00f3n da cidade e estableceu unha base militar bautizando \u00e1 cidade coma \"Lek\", que significa \"miradoiro\". A Lugo chegou o segundo enviado do califa, Abo Nagr, con ordes tallantes de que o rebelde conquistador fose render contas a Oriente. Foi daquela, xunto con Tariq que regresara da campa\u00f1a de Arag\u00f3n, cando Muza abandonou Galicia e a pen\u00ednsula ib\u00e9rica, \u00e1 que xa non regresar\u00eda.\nTrala retirada de Muza os b\u00e9rberes ocupan Galicia, asent\u00e1ndose en Lugo a car\u00f3n do r\u00edo Mi\u00f1o a tribo dos Awraba (da que prov\u00e9n o top\u00f3nimo \"Orbazai\"), e \u00e9 o emir al-Hurr (716-718) quen establece en Lugo por primeira vez autoridades \u00e1rabes.\nPouco despois da chegada dos musulm\u00e1ns a Lugo (740-741) prod\u00facese a rebeli\u00f3n anti\u00e1rabe das gornici\u00f3ns b\u00e9rberes que abandonan t\u00f3dalas s\u00faas posici\u00f3ns ao norte da Serra de Gredos para enfrontarse en Guadacelete ao ex\u00e9rcito de \u00e1rabes e sirios de Baly.\nO Reino de Galicia.\nA retirada dos b\u00e9rberes do limes permite ao monarca \u00e1stur Afonso I o Cat\u00f3lico centrarse na dominaci\u00f3n dos pobos galegos, \"Galleciae populi\", que se resist\u00edan tanto ao dominio \u00e1stur coma ao musulm\u00e1n. Afonso I ocupa Lugo sen atopar resistencia e instaura arredor do 750 a Odoario coma bispo encomend\u00e1ndolle a repoboaci\u00f3n da cidade. Odoario, quen faleceu arredor do ano 780, ser\u00eda venerado coma santo durante alg\u00fan tempo.\nDurante esta \u00e9poca, e ata mediados do s\u00e9culo IX, Lugo foi a \u00fanica cidade en toda Galicia e a \u00fanica que merecer\u00eda tal nome en t\u00f3dolos dominios cristi\u00e1ns. Ao tempo a cidade vai sufrir unha reestruturaci\u00f3n urbana nun espazo comprendido entre as actuais Porta Mi\u00f1\u00e1 e de Santiago. O testamento do prelado rexistra a repoboaci\u00f3n dunha cidade en ru\u00ednas sobre a que se asentar\u00e1 un n\u00facleo de poboaci\u00f3n, un \"locus eclesiasticus\" (desenvolvido arredor da s\u00e9 episcopal) que m\u00e1is tarde recibir\u00e1 o nome de \"Burgo Vello.\"\nO protagonismo hist\u00f3rico da cidade empezou a decaer coa fundaci\u00f3n de Oviedo, o suposto descubrimento do sepulcro do ap\u00f3stolo Santiago en Compostela e a restauraci\u00f3n de Braga. Segundo alg\u00fans autores, nesta \u00e9poca o centro de Lugo quedou practicamente deserto.\nOs bispos de Lugo, residentes aqu\u00ed ao amparo da s\u00faa fortaleza, actuar\u00edan ata o s\u00e9culo XI (data da conquista cristi\u00e1 de Braga), coma metropolitanos ao incorporar \u00e1 s\u00faa titulatura a de bispos bracarenses. Lugo foi, por tanto, s\u00e9 metropolitana \"de facto\" mais non \"de iure.\"\nA comezos do s\u00e9culo IX Teodomiro, bispo de Iria Flavia, afirmou que atopara a tumba do ap\u00f3stolo Santiago nun lugar despoboado da actual Compostela. Un r\u00edo de peregrinos comezou a achegarse dende t\u00f3dolos puntos de Europa a este novo lugar sagrado. Este regueiro de xente chegaba a trav\u00e9s do hoxe co\u00f1ecido coma Cami\u00f1o Primitivo que pasaba por Oviedo e por Lugo para evitar os dominios musulm\u00e1ns m\u00e1is ao sur. Lugo medrou considerablemente ao longo da Idade Media, a pesar das disputas entre os se\u00f1ores laicos e eclesi\u00e1sticos, o poder real e os burgueses, e o pobo.\nNo 830 Afonso II de Oviedo nomea ao seu protexido Ramiro I gobernador de Galicia instal\u00e1ndose este en Lugo xunto coa s\u00faa familia. \u00c1 morte de Afonso II, no ano 842 Ramiro, que fora nomeado o seu sucesor, ach\u00e1base f\u00f3ra do reino co gallo de se casar, feito que aproveitou o \"comes palatii\" e cu\u00f1ado de Afonso II, Nepociano, para facerse coroar rei co apoio de vasc\u00f3ns e asturianos. Ramiro volveu a Lugo, reuniu un grande ex\u00e9rcito galego na cidade e partiu cara a Oviedo derrotando \u00e1s tropas asturianas e vascoas de Nepociano que lle sa\u00edran ao encontro convert\u00e9ndose as\u00ed no primeiro rei da dinast\u00eda galega. O seu fillo, Ordo\u00f1o quedou en Lugo coma gobernador.\nNo ano 833 naceu na cidade o relixioso anacoreta Froil\u00e1n, nomeado bispo de Le\u00f3n e reco\u00f1ecido como santo pola igrexa cat\u00f3lica.\nNo ano 866, antes de chegar Afonso III a Oviedo para ser coroado, Froila Verm\u00fadez, conde de Lugo, ocupa Oviedo co seu ex\u00e9rcito usurpando o trono. Ese mesmo ano varios nobres partidarios de Afonso III derrotan e executan a Froila.\nNo ano 874 Flacidio, conde de Lugo, reb\u00e9lase contra Afonso III por mor das s\u00faas tendencias centralizadoras. Sublevaci\u00f3n que remata coa morte do conde a mans dos xenerais do rei.\n150 anos despois da repoboaci\u00f3n levada a cabo por Odoario Lugo segu\u00eda a medio poboar. O 7 de xu\u00f1o de 910 os condes do territorio lugu\u00e9s comprom\u00e9tense con Ordo\u00f1o II a restaurar as vellas casas da cidade, que se achaban en ru\u00ednas, e a establecerse al\u00ed coas s\u00faas mulleres antes do d\u00eda de San Pedro.\nA pesar disto Lugo seguiu a ser unha cidade demograficamente empobrecida, o que proba o feito de que o 1 de novembro de 968 os habitantes de Lugo, entre eles os infanz\u00f3ns ou \"milites\" do bispo Hermenexildo II (nomeado en 950) que ti\u00f1an deste en beneficio as s\u00faas \"comitatus\" ou encomendas, prometen ao bispo acollerse en Lugo e constru\u00edr al\u00ed novas casas antes do d\u00eda de San Marti\u00f1o. Ese mesmo ano duascentas naves viquingas ao mando de Gunderedo desembarcan en Galicia vencendo ao bispo de Iria Flavia Sisnando na batalla de Fornelos, vitoria trala cal se espallar\u00edan por toda Galicia. Hermenexildo, coas s\u00faas hostes, conseguiu defender a cidade do asalto viquingo mais non puido evitar que destru\u00edran, xa para sempre, a antiga s\u00e9 de Breto\u00f1a que logo pasar\u00eda a Mondo\u00f1edo.\nSegundo a lenda (non se co\u00f1ece ning\u00fan documento que o acredite), Almanzor sitiou Lugo en setembro de 997. Pasaba o tempo e a cidade non se rend\u00eda, e Almanzor coidou que a fame dobregar\u00eda antes ou despois aos defensores. Por\u00e9n, os sitiados idearon a estratexia de tirar dende o alto da muralla uns bolos de pan e un a\u00f1o para facer crer a Almanzor que a\u00ednda lles quedaba comida abondo. Almanzor, caendo no engano, renunciou \u00e1 toma da cidade e ordenou levantar o asedio.\nA principios do s\u00e9culo XI a diocese de Lugo adquire unha grande importancia ao ver agregados ao seu territorio, ademais do da diocese de Braga, o territorio da de Ourense, devastada polos viquingos de Gunrod.\nEn 1032 o conde Suero Gundemariz e outros arist\u00f3cratas galegos ergu\u00e9ronse contra o rei Bermudo III fortific\u00e1ronse nos altos, nos montes e outeiros. Bermudo acudiu cun ex\u00e9rcito refuxi\u00e1ndose na cidade de Lugo, dende a que presentou combates; na comarca do arredor os montes estaban tomados polos rebeldes, que fortificaran rochas e penedos. \u00c1 fin Bermudo puido vencer aos sublevados obrig\u00e1ndoos a volver a vivir \u00e1s chairas. Sancho III O Maior aproveitou esta rebeli\u00f3n para enviar tropas vascoas a Lugo que non fixeron m\u00e1is que devastar o pa\u00eds.\nEn 1073, como consecuencia do encarceramento de Garc\u00eda I, Lugo foi o centro dunha rebeli\u00f3n liderada polo conde Rodrigo Ov\u00e9quiz e os seus irm\u00e1ns Pedro e Bermudo Ov\u00e9quiz contra o rei Afonso VI. Tras ser derrotados, Rodrigo lidera de novo outra revolta en 1087 esta vez co apoio o bispo de Santiago, Diego P\u00e1ez, ofrec\u00e9ndolle o Reino de Galicia a Guillerme o Conquistador. A revolta foi sufocada e tivo como consecuencia o exilio de Rodrigo e a entrega dos seus bens \u00e1 catedral de Lugo.\nBaixa Idade Media (ss. XII - XV).\nP\u00f3dese considerar a rebeli\u00f3n de Rodrigo Ov\u00e9quiz, a \u00faltima das grandes revoltas da nobreza galega, a morte de Garc\u00eda I e o outorgamento en 1088 de Afonso VI do se\u00f1or\u00edo da cidade aos bispos de Lugo coma a entrada de Lugo na Baixa Idade Media. O dominio do poder eclesi\u00e1stico \u00e9 unha das caracter\u00edsticas desta etapa hist\u00f3rica.\nEn 1120, o bispo Pedro reparte co Cabido \u00e1 metade a xurisdici\u00f3n da cidade, na que se comprend\u00eda o Burgo Novo, numerosas parroquias e a terceira parte de t\u00f3dolos port\u00e1degos da cidade. Esta titularidade compartida dar\u00eda lugar a numerosos enfrontamentos que non rematar\u00edan ata o s\u00e9culo XVII coa cesi\u00f3n por parte do Cabido da s\u00faa xurisdici\u00f3n. Nesas datas in\u00edciase o proceso de urbanizaci\u00f3n da cidade coma n\u00facleo urbano.\nEn 1129 comeza a construci\u00f3n da nova Catedral xa que a anterior ach\u00e1base moi deteriorada por mor do incendio sufrido no s\u00e9culo XI e dos estragos ocasionados polo cerco de Afonso VI a Rodrigo Ov\u00e9quiz.\nEn 1157 estala unha revolta contra o bispo, liderada polos burgueses, que o obriga a fuxir da cidade e acada de Fernando II o reco\u00f1ecemento da emancipaci\u00f3n da cidade do poder se\u00f1orial do bispo. Os burgueses, organizados en irmandades e confrar\u00edas, po\u00f1en a cidade baixo o mando do Concello que nomea aos maxistrados locais e usurpan os bens da Igrexa. Mais, en 1159, Fernando II retr\u00e1ctase do \"scriptum\" que asinara restablecendo o foro de Afonso VI o que provoca novos incidentes que non rematar\u00edan ata a chegada do rei \u00e1 cidade o 20 de maio de 1161 para reafirmar a plena autoridade e xurisdici\u00f3n do bispo.\nEn 1172 os veci\u00f1os de Lugo amotin\u00e1ronse contra o c\u00f3engo-xu\u00edz. Este refuxiouse na Catedral onde foi morto xunto con outros nove c\u00f3engos. O bispo Xo\u00e1n tivo que fuxir mentres os veci\u00f1os constitu\u00edanse en concello e se repart\u00edan os cargos civ\u00eds. Logo da vaga de violencia o bispo retornou pero foi apedrado o d\u00eda de Pentecost\u00e9s.\nLugo durante as guerras contra Castela.\nO feito de que no ano 1230 o rei castel\u00e1n Fernando III se apoderase dos reinos de Galicia e Le\u00f3n tras a morte do seu rei, Afonso VIII, marcou un dos acontecementos pol\u00edticos m\u00e1is decisivos en toda a historia galega. Galicia perd\u00eda dende ese momento unha casa real propia que garantira a s\u00faa soberan\u00eda e unira a s\u00faa nobreza e convert\u00edase nun reino perif\u00e9rico, gobernado dende e por Castela e cuxas cidades foron perdendo poder en detrimento das cidades castel\u00e1s.\nEn 1232, aproveitando a visita do rei a Lugo, o Concello amosoulle os seus privilexios neg\u00e1ndolle o se\u00f1or\u00edo ao bispo mais Fernando III mandounos prender e entregar ao bispo declarando subrepticia a carta de seu pai sobre as herdades do termo.\nEn 1288 inaug\u00farase o cemiterio e capela das \u00c1nimas, no interior do recinto amurallado preto da Porta Falsa.\nEn 1304, o infante Filipe coa axuda de Fern\u00e1n Rodr\u00edguez de Biedma, derrotou en Monforte de Lemos a Fernando Rodr\u00edguez de Castro, que faleceu no combate, e Fernando IV outorgoulle ao infante Filipe todos os seus t\u00edtulos e posesi\u00f3ns pasando a ser se\u00f1or de Lemos e Sarria, se\u00f1or de Cabreira e Ribeira, adiantado maior de Galicia, pertegueiro maior de Santiago e encomendeiro da Igrexa de Lugo.\nEn 1312 os habitantes de Lugo sublev\u00e1ronse contra o bispo, Xo\u00e1n Hern\u00e1ndez (relixioso dominico e confesor de Fernando IV, que estivo no cargo dende 1307 ata o seu pasamento en 1318), xa que este intentara recobrar o se\u00f1or\u00edo da cidade. Por iso, os habitantes atacaron o pazo episcopal, capturaron \u00e1 s\u00faa gornici\u00f3n e feriron ao bispo, quen se negou a entregarlles a bandeira e as chaves da cidade e foi expulsado da cidade. O preito foi levado ante Fernando IV, quen o 23 de xu\u00f1o de 1312 sentenciou en favor do bispo e en contra do concello de Lugo. Ademais, o rei ordenou ao infante Filipe, que segu\u00eda a ser pertegueiro maior de Santiago e encomendeiro da cidade de Lugo, e a Afonso Su\u00e1rez de Deza, adiantado maior de Galicia, que fixeran cumprir o veredicto que emitira aos habitantes de Lugo.\nAntes de que pasaran tres meses da sentenza morreu Fernando IV e a monarqu\u00eda veuse envolta nas turbulencias que provocou a minor\u00eda de idade de Afonso XI. O Concello retomou o preito e, o infante Filipe, lonxe de cumprir a sentenza que ditara Fernando IV, tomou o se\u00f1or\u00edo da cidade ofrecido polo Concello chegando a constru\u00edr unha fortaleza con d\u00faas torres para a defender a cidade dos ataques do bispo e deixou que o concello continuase a gobernar a cidade. O bispo buscou a alianza de don Alonso, fillo do infante Xo\u00e1n e, para atraelo \u00e1 s\u00faa causa, entregoulle en 1315 a encomenda das terras do Couto de Lugo e de Pallares. Nin a confirmaci\u00f3n feita polos infantes titores do monarca e os nobres e letrados reunidos nas Cortes de Burgos en 1315, nin a carta que a ra\u00ed\u00f1a Mar\u00eda de Molina dirixiu un ano despois ao infante inst\u00e1ndolle a cumprir e facer cumprir a sentenza anterior, nin o breve expedido por Xo\u00e1n XII a instancias do bispo Rodrigo Ib\u00e1\u00f1ez (que exerceu dende 1319 ata 1327 que foi nomeado bispo de Tui), foron de abondo para restitu\u00edr ao bispo no se\u00f1or\u00edo da cidade ata que cesou o turbulento estado do reino coa maior\u00eda de idade de Afonso XI e o infante Filipe entregou o 12 de marzo de 1327 por escritura p\u00fablica a fortaleza ao bispo Xo\u00e1n Mart\u00ednez.\nEn 1327, Xo\u00e1n Mart\u00ednez, que exerceu de bispo entre 1326 e 1349, outorga o cargo de encomendeiro da cidade a Pedro Fern\u00e1ndez de Castro.\nEn 1340, Afonso XI, conf\u00edrmalle ao bispo o privilexio de se\u00f1or\u00edo sobre a cidade de Lugo, mand\u00e1ndolle aos veci\u00f1os que lle retornaran as chaves e o se\u00f1or\u00edo da vila que ti\u00f1an tomado durante o tempo que o bispo permanecera en Portugal.\nEn 1349, Clemente VI, nomea bispo ao prior do convento dos Dominicos de Lugo e confesor de Pedro I, Pedro L\u00f3pez de Aguiar, ori\u00fando da Casa e Torre de Aguiar en Taboi.\nEn 1351, Pedro L\u00f3pez de Aguiar, comprobando que na vila non se nomearan alcaldes para gobernar e facer xustiza, designa a Diego \u00c1lvarez e a Lopo Alfonso para os oficios e alcald\u00edas que estaban vacantes, recibindo a homenaxe dos veci\u00f1os da cidade. En 1363, funda o convento de Dominicas de Santa Mar\u00eda a Nova (extinguido no s\u00e9culo XIX) sobre unhas casas e leiras que posu\u00eda o convento dos Dominicos no Burgo Novo.\nTrala morte do arcebispo Suero G\u00f3mez de Toledo en 1366, Fernando de Castro recibiu todas as fortalezas da mitra compostel\u00e1, tam\u00e9n en Santiago recibir\u00e1 o t\u00edtulo de Conde de Lemos e os de Adiantado de Galicia e Le\u00f3n. Con Pedro I na Baiona francesa, o conde de Lemos converteuse na cabeza da loita petrista e no rexente do trono, rexencia que indica a suma confianza do rei na lealdade do galego. Deseguido comezou a acosar os partidarios de don Henrique de Trast\u00e1mara en Galicia. As r\u00faas enseguida recibiron axuda do propio conde \u00e1 cabeza dun ex\u00e9rcito. Leste tomou gran parte de Galicia obrigando a Fernando de Castro e aos seus a refuxiarse tralas murallas de Lugo. O duelo entre Castro-Andrade (Fern\u00e1n P\u00e9rez de Andrade, importante partidario galego do de Trast\u00e1mara) non se fixo esperar, e durante dous meses o Conde de Lemos freou os ataques inimigos e defendeu a cidade. Unha vez m\u00e1is e contemplando a imposibilidade de triunfar naquela lid, Henrique optou por botar man da diplomacia e convencer a Fernando da conveniencia de unirse \u00e1 s\u00faa bandeira. Fernando de Castro negouse.\nEn 1386 Mar\u00eda Casta\u00f1a, dona de Mart\u00edn Cego, encabeza unha revolta contra a Igrexa polos abusivos tributos que Pedro L\u00f3pez de Aguiar cobraba a trav\u00e9s do seu mordomo e recadador Francisco Fern\u00e1ndez chegando a matar a este \u00faltimo. Sufocada a revolta, Mar\u00eda Casta\u00f1a e os seus cu\u00f1ados ou fillos Gonzalo e Afonso son apreixados e obrigados a doar \u00e1 Catedral as s\u00faas posesi\u00f3ns no couto de Cereixa e ao pago de mil marabed\u00eds.\nEn 1390, Pedro L\u00f3pez de Aguiar, renuncia ao bispado por mor da s\u00faa avanzada idade e \u00e9 sucedido por Lope de Salcedo, que ser\u00eda bispo de Lugo ata o seu asasinato en 1403. Este bispo estivo en conflito constante cos seus vasalos, tanto cos labregos das parroquias do couto de Lugo que, polo menos entre 1390 e 1401, queix\u00e1ndose dos agravios recibidos, lle negaron o pago de tributos e o cumprimento das debidas prestaci\u00f3ns en traballo coma cos cidad\u00e1ns que rematar\u00edan por matalo colectivamente, do que d\u00e1 testemu\u00f1o unha sentenza de morte e expropiaci\u00f3n dos bens dun nutrido grupo de cidad\u00e1ns, todos eles en rebeld\u00eda, autores do asasinato ou c\u00f3mplices da conspiraci\u00f3n que d\u00e1 a entender a sentenza.\nAs Guerras Irmandi\u00f1as e o final do reino de Galicia.\nEn 1457 a cidade reb\u00e9lase contra o bispo Garc\u00eda Mart\u00ednez de Baamonde.\nAnte a inminente instauraci\u00f3n da Irmandade en Galicia, os principais nobres galegos aparcaron momentaneamente as s\u00faas diferenzas ancestrais e acudiron ao gobernador de Galicia, o conde de Ribadeo, para advertirlle do perigo e transmitirlle unha proposta que deber\u00eda presentar de inmediato na corte: eles garantir\u00edan a orde p\u00fablica do reino se os reis renunciaban a instaurar a Irmandade en Galicia e, de paso, proporcionar\u00edan unha elevada suma de cartos para que os monarcas non tivesen sequera que molestarse en impo\u00f1er recadadores. Mentres se resolv\u00eda na Corte esta proposta, os cabaleiros reun\u00edronse en Lugo durante o mes de outubro de 1477 para redactar un acordo no que plasmaban todos estes principios.\nLugo na Idade Moderna.\nA Idade Moderna comezou en Lugo, e no resto de Galicia, a finais do s\u00e9culo XV coa s\u00faa inclusi\u00f3n definitiva dentro do proceso de construci\u00f3n do estado absolutista espa\u00f1ol.\nEn 1528 Lugo \u00e9 nomeada capital do Reino de Galicia por Carlos I, pero iniciou unha etapa de longo declive que se prolongou ao longo dos s\u00e9culos XVI e XVII, \u00e1 vez que Santiago de Compostela cobraba maior importancia.\nDe 1568 a 1570, Lugo padeceu unha serie de epidemias que deu lugar ao illamento da poboaci\u00f3n, ata darse o caso de ter clausurado casas e r\u00faas.\nO 13 de xu\u00f1o de 1599 creouse o seminario diocesano, que non comezou as s\u00faas actividades ata 1624, por problemas econ\u00f3micos. En orixe, cada arciprestado ti\u00f1a dereito a certo n\u00famero de prazas no seminario, determinado de acordo coa contribuci\u00f3n econ\u00f3mica do arciprestado.\nCara a 1600 Lugo ti\u00f1a arredor de 2.000 habitantes, probablemente menos da metade de poboaci\u00f3n ca no Baixo Imperio.\nNo s\u00e9culo XVIII comezou un novo ascenso econ\u00f3mico e cultural de Lugo, que ten o seu fito simb\u00f3lico na concesi\u00f3n de privilexio real por parte de Fernando VI para as feiras de San Froil\u00e1n no ano 1754. Estas feiras ti\u00f1an unha extraordinaria importancia econ\u00f3mica, abastec\u00edan de gando cabalar e mular \u00e1 agricultura de Le\u00f3n e Castela, e converteron a cidade na gran capital agraria de Galicia.\nO bispo Izquierdo, que exerceu entre 1748 e 1762, foi o prelado que promoveu as melloras no abastecemento de auga, inauguradas en 1754, que inclu\u00edron a reconstruci\u00f3n do antigo acueduto romano) inauguradas no 1754 e a construci\u00f3n de fontes na cidade (coma a de San Vicente na Praza do Campo). Ordenou tam\u00e9n a construci\u00f3n, na Praza de Campo Castelo, dun edificio destinado a servir coma c\u00e1rcere sobre o antigo castelo medieval e, ademais de afrontar a reforma de varios edificios relixiosos, converteu a poterna do Pexigo nunha v\u00eda de entrada e sa\u00edda da cidade plenamente p\u00fablica, facilitando a comunicaci\u00f3n co cami\u00f1o de Santiago.\nEn 1773, baixo o mandato de Carlos III, Lugo queda comunicado por estrada con Madrid e A Coru\u00f1a por medio do Cami\u00f1o Real.\nA inicios do s\u00e9culo XVIII, o Concello, angustiado pola falta de recursos econ\u00f3micos, decidiu aforar os ocos existentes entre os cubos da Muralla por unha renda anual de catro reais cada un, coa finalidade de que os particulares constru\u00edsen edificios ou fixesen hortas, algo que xa se fixera no s\u00e9culo XVI. En 1787 hab\u00eda 52 edificaci\u00f3ns, prohibindo o capit\u00e1n xeneral a construci\u00f3n doutras novas.\nLugo na Idade Contempor\u00e1nea.\nNo s\u00e9culo XIX iniciouse un proceso de recuperaci\u00f3n econ\u00f3mica e demogr\u00e1fica, impulsado pola gander\u00eda. Desenvolv\u00e9ndose asemade unha importante actividade industrial paralela a este sector, coma matadoiros e conserveiras da carne.\nTrala s\u00faa proclamaci\u00f3n coma capital provincial en 1833, Lugo foise dotando dunha serie de instituci\u00f3ns e servizos que a foron modernizando e convertendo nun puxante centro urbano: o Balneario (1839), o Instituto de Ensino Secundario (1842), o Teatro Municipal (1845), o C\u00edrculo das Artes (1855), a chegada do tel\u00e9grafo (1860), o Hospital Provincial (1874), o ferrocarril (1875) etc.\nLugo durante a Guerra Peninsular (1807-1814).\nNos \u00faltimos d\u00edas de agosto e primeiros de setembro de 1808 reun\u00edronse na Sala Capitular da Catedral as xuntas de defensa de Galicia, Le\u00f3n e Castela con diplom\u00e1ticos brit\u00e1nicos para marcar a estratexia que se seguir\u00eda na guerra. Asistiu o bispo de Ourense, Pedro de Quevedo Quijano, voceiro da Xunta Suprema, e presidente do Consello de Rexencia, e Sir Charles Stuart, representante brit\u00e1nico ante a Xunta Central, acompa\u00f1ado de Sir Charles Richard Vaughan. Esta reuni\u00f3n foi un dos feitos que precederon \u00e1 proclamaci\u00f3n da constituci\u00f3n liberal de 1812.\nPouco despois empezaron a pasar pola cidade as tropas inglesas, 20.000 homes ao mando de John Moore, despois uns 14.000 ao mando do tenente xeneral David Baird para incorporarse ao cuartel xeral establecido en Salamanca.\nA vitoria do mariscal Soult na batalla de Elvi\u00f1a sobre as tropas brit\u00e1nicas de Moore, deixou campo libre para a ocupaci\u00f3n da Galicia. En d\u00faas semanas rend\u00e9ronse as cidades m\u00e1is importantes do pa\u00eds. O mariscal Ney, que acompa\u00f1aba a Soult, recibe ordes de controlar o norte do pa\u00eds e Asturias, para o que centra o seu campamento en Lugo.\nO 9 de xaneiro de 1809, tras librar unha batalla en Conturiz contra o ex\u00e9rcito de Moore, o ex\u00e9rcito franc\u00e9s entra en Lugo.\nOs edificios contiguos \u00e1 Muralla foron queimados polos franceses para evitar a f\u00e1cil escalada da mesma, autoriz\u00e1ndose a s\u00faa reconstruci\u00f3n en 1819.\nEn 1809 o xeneral Nicol\u00e1s Mahy partiu dende o Navia coa s\u00faa divisi\u00f3n, unha das do ex\u00e9rcito de Galicia, mandada polo marqu\u00e9s de La Romana, composta de 6.000 infantes e 200 xinetes. O 17 de maio a vangarda, capitaneada por Gabriel de Mendiz\u00e1bal at\u00f3pase en Feira de Castro, a d\u00faas leguas de Lugo, cunha columna inimiga de 1.500 homes, que se viu obrigada a refuxiarse na cidade. Ao d\u00eda seguinte o gobernador franc\u00e9s sa\u00edu coa maior parte das s\u00faas forzas e as dispuxo nunha li\u00f1a, apoiando a s\u00faa esquerda na muralla e a dereita nun pinar inmediato. As tropas de Mahy, divididas en d\u00faas columnas, guiadas polos xenerais Mendiz\u00e1bal e Taboada, xunto cos 200 xinetes que mandaba Juan Caro atacaron; quedando unha pequena reserva \u00e1s ordes do brigadier Losada, de cuxa forza formaba parte un grupo simulado de cabaler\u00eda, constitu\u00eddo por certo n\u00famero de infantes montados nas ac\u00e9milas. Durante a batalla, ao dar os franceses unha carga de cabaler\u00eda divisaron aos improvisados xinetes da reserva, e se retiraron desconcertado \u00e1 infanter\u00eda e correndo todos precipitadamente a guarecerse na cidade, perseguidos polas tropas espa\u00f1olas con tal ardor, que varios catal\u00e1ns de tropas lixeiras met\u00e9ronse dentro ao mesmo tempo que eles, tendo logo que descolgarse polas casas pegadas \u00e1 muralla coa axuda dos veci\u00f1os. Os franceses tiveron perdas de consideraci\u00f3n, cont\u00e1ndose entre as dos espa\u00f1ois as de varios oficiais distinguidos, coma o tenente coronel de Le\u00f3n Jos\u00e9 Garc\u00eda Olloqui e o comandante de enxe\u00f1eiros Pedro Gonz\u00e1lez D\u00e1vila. A pesar da desfeita, o xeneral Fran\u00e7ois M. Fournier rexeitou a intimaci\u00f3n de Mahy, polo que este formalizou o cerco da praza; mais a aproximaci\u00f3n do ex\u00e9rcito do mariscal Soult, que se retiraba de Portugal, obrigou aos espa\u00f1ois a repregarse a Mondo\u00f1edo o 22 de maio, desistindo da empresa.\nO 29 de maio, Soult chega a Lugo e at\u00f3pase con Ney. Discutiron (profes\u00e1banse unha profunda inimizade) e chegaron a loitar corpo a corpo coas espadas desenvai\u00f1adas, provocando a mesma reacci\u00f3n en cadans\u00faas tropas. Cando viron o que comezaran detiveron a s\u00faa pelexa e pacificaron aos seus homes.\nOs franceses, o 25 de xullo dese ano, ao abandonar a cidade voaron o arco central da Ponte Romana, destru\u00edndo a capela e a porta que hab\u00eda nese lugar. A porta ti\u00f1a unha dobre funci\u00f3n: de port\u00e1dego e de control da circulaci\u00f3n de persoas, por exemplo, cando hab\u00eda peste.\nReinado de Isabel II (1833-1868).\nO desenvolvemento de Lugo coma cidade moderna prod\u00facese ao abeiro da chegada do sistema liberal que comportou d\u00faas cuesti\u00f3ns cruciais: converter a Lugo en capital de provincia, posibilitando o desenvolvemento pol\u00edtico administrativo e por tanto demogr\u00e1fico, e a desamortizaci\u00f3n dos bens do clero, que puxo no mercado o patrimonio inmobiliario da Igrexa, dispo\u00f1ible para asumir o crecemento da cidade.\nEn 1837 a Praza Maior \u00e9 reformada polo arquitecto Alejo Andrade e, co gallo das guerras carlistas derr\u00fabanse varios edificios que interromp\u00edan a comunicaci\u00f3n no adarve da muralla e que se vi\u00f1an empregando dende a Idade Media coma fortaleza. No seu lugar \u00e9rguese un baluarte defensivo triangular co\u00f1ecido coma Reduto Mar\u00eda Cristina pola ra\u00ed\u00f1a rexente Mar\u00eda Cristina.\nEn 1835 e 1840 tiveron lugar as desamortizaci\u00f3ns de Mendiz\u00e1bal e de Espartero, o acontecemento hist\u00f3rico que m\u00e1is afectar\u00e1 \u00e1 estrutura das cidades espa\u00f1olas neste s\u00e9culo. O Estado asumiu unha serie de edificios e terreos que converteron en obxecto de mercado ou empregaron para fins p\u00fablicos. A maior\u00eda das cidades espa\u00f1olas aproveitaron esta oportunidade para, ao tempo que incrementaban notablemente a s\u00faa poboaci\u00f3n, destru\u00edr ou transformar os seus esquemas medievais.\nEn abril de 1846 Lugo foi escenario do alzamento do coronel Miguel Sol\u00eds para derrocar o r\u00e9xime de Narv\u00e1ez, co\u00f1ecido coma a Revoluci\u00f3n Galega de 1846. A cidade foi asediada polas tropas do xeneral Concha por espazo de quince d\u00edas. Con este motivo a xunta revolucionaria derrubou parte das edificaci\u00f3ns pr\u00f3ximas \u00e1 Muralla e causou diversos danos na mesma. O 26 de abril os rebeldes son axustizados en Carral e ao d\u00eda seguinte r\u00e9ndense os sublevados de Lugo po\u00f1endo fin \u00e1 sublevaci\u00f3n.\nA restauraci\u00f3n borb\u00f3nica (1875-1931).\nO d\u00eda de San Froil\u00e1n de 1875 chega a Lugo o primeiro tren. Isto reforza a\u00ednda m\u00e1is o xa puxante sector gandeiro da cidade convert\u00e9ndoa no principal centro de comercio do gando vac\u00fan na pen\u00ednsula.\nEn 1881 o Concello autoriza o derribo de tres cubos da muralla para ampliar o Paseo dos C\u00f3engos.\nEn 1883 Lugo \u00e9 proclamada capital provincial.\nEn 1908 fundouse o que a\u00ednda hoxe \u00e9 o \u00fanico xornal elaborado na cidade: \"El Progreso\", que no seu momento tivo que competir con outros coma \"La Voz de la Verdad\". No ano 1905 accede \u00e1 alcald\u00eda \u00c1nxel L\u00f3pez P\u00e9rez, quen dirixiu \u00e1 cidade durante sete mandatos (at\u00e9 1930), facendo grandes reformas na cidade, a\u00ednda que non exento de pol\u00e9mica. Foi tal o n\u00famero de obras que realizou que, nunha das s\u00faas visitas \u00e1 cidade, Afonso XIII chamouno \"o merlo branco dos alcaldes de Espa\u00f1a\".\nEn 1918, entre o 17 e 18 de novembro, cel\u00e9brase a hist\u00f3rica I Asemblea Nacionalista, organizada polas Irmandades da Fala, na que o galeguismo pol\u00edtico deixa atr\u00e1s o rexionalismo avanzando cara ao nacionalismo.\nA Segunda Rep\u00fablica (1931-1936).\nAs elecci\u00f3ns municipais de abril de 1931 deron un abafador triunfo aos candidatos mon\u00e1rquicos, convert\u00e9ndose nunha das poucas excepci\u00f3ns \u00e1 vitoria republicana no resto do estado. A Rep\u00fablica ser\u00eda proclamada dende o balc\u00f3n da casa consistorial por Rafael de Vega, quen ser\u00eda fusilado en 1936 polos militares sublevados.\nO 6 de outubro de 1931 nace en Lugo o xornal \"Vanguardia Gallega\", editado polos irm\u00e1ns Correa Calder\u00f3n e pr\u00f3ximo ao Partido Galeguista. Cesar\u00eda en 1933.\nEn 1932 a Deputaci\u00f3n decide reunir e protexer os bens do patrimonio cultural lucense, esparexidos pola provincia en colecci\u00f3ns privadas, e inaugura en 1934 o Museo Provincial no Pazo de San Marcos. En 1957 o museo trasladar\u00edase \u00e1 s\u00faa situaci\u00f3n actual, o antigo Convento de San Francisco.\nGuerra Civil e Ditadura (1936-1975).\nA experiencia republicana rematou en Galicia coa Sublevaci\u00f3n do 18 de xullo de 1936 que deu lugar \u00e1 Guerra Civil e que tivo un claro triunfo en Lugo.\nO 18 de xullo, co\u00f1ecido o levantamento de \u00c1frica, acuart\u00e9lanse as tropas mais non saen \u00e1 r\u00faa. \u00c1 noite seguinte fan explosi\u00f3n diversos artefactos colocados, un no Pazo Episcopal, outro na Catedral e outros preto do Seminario.\nO d\u00eda 20 o comandante militar da praza Alberto Caso Ag\u00fcero declarou o estado de guerra mentres obreiros de Monforte e Sarria chegaban ao Goberno Civil para recibir as armas que o gobernador civil, Ram\u00f3n Garc\u00eda N\u00fa\u00f1ez, ordenara \u00e1 Garda Civil entregar, orde que non se cumpriu. Os obreiros foron aloxados no Hospital de Santa Mar\u00eda, de onde foron conminados a sa\u00edr polos militares que incumpriron a promesa de non atacalos, sendo tiroteados. Durante o d\u00eda 23 e a madrugada do 24 houbo tiroteos na capital. Os opositores foron batidos pola forza p\u00fablica e artilleiros de Ferrol.\nEn 1936 durante a Guerra Civil foron asasinados un gran n\u00famero de republicanos da cidade, sendo lembrados estes feitos nos poemas de Lu\u00eds Pimentel.\nOutro feito de capital importancia foi a creaci\u00f3n en 1951 de Frigsa por Antonio Fern\u00e1ndez L\u00f3pez, fillo de Ant\u00f3n de Marcos, un dos meirandes matadoiros industriais do estado, e que marcou a vida da cidade na segunda metade do s\u00e9culo XX.\nNo 1972 o Concello e a Direcci\u00f3n Xeral de Belas Artes promoven a demolici\u00f3n dos 130 edificios e 1.429 pendellos que estaban contiguos \u00e1 muralla polo exterior e imped\u00edan a observaci\u00f3n do monumento. A obra significou quizais a meirande remodelaci\u00f3n do aspecto da cidade dende tempo dos romanos.\nEn 1974 inaug\u00farase o estadio Anxo Carro para servir de estadio local ao Club Deportivo Lugo, equipo de f\u00fatbol fundado en 1953.\nTransici\u00f3n e monarqu\u00eda parlamentaria.\nEn 1987 creouse a Facultade de Veterinaria, e con ela o campus de Lugo vinculado \u00e1 Universidade de Santiago de Compostela).\nEn 1995 o rei Xo\u00e1n Carlos I nomeou \u00e1 s\u00faa filla Elena de Borb\u00f3n duquesa de Lugo, co gallo da s\u00faa voda con Jaime de Marichalar. O seu primeiro fillo, Felipe, recibiu tam\u00e9n o nome de Froil\u00e1n en recordo do santo lugu\u00e9s.\nO \u00faltimo gran fito da historia da cidade sucedeu no ano 2000, cando a muralla foi declarada Patrimonio da Humanidade pola UNESCO. Ese mesmo ano, para festexar a declaraci\u00f3n, celebrouse a primeira edici\u00f3n do Arde Lucus, festa declarada en 2011 de Interese Tur\u00edsitico Galego, e \u00e1 que anualmente acoden dende aquela m\u00e1is de medio mill\u00f3n de visitantes.\nEn 2009 a xu\u00edza Pilar de Lara ordena a detenci\u00f3n de m\u00e1is de vinte persoas destapando unha rede de prostituci\u00f3n e corrupci\u00f3n que deu orixe \u00e1 Operaci\u00f3n Carioca, a operaci\u00f3n m\u00e1is grande contra a prostituci\u00f3n na historia de Galicia que levou a m\u00e1is de 80 imputados a xu\u00edzo, 23 dos cales eran axentes da Polic\u00eda Nacional e da Garda Civil. Das investigaci\u00f3ns levadas a cabo nesta operaci\u00f3n xurdir\u00eda a Operaci\u00f3n Pok\u00e9mon, \u00e1 s\u00faa vez a maior operaci\u00f3n levada a cabo contra a corrupci\u00f3n en Galicia, e na que ser\u00edan imputadas m\u00e1is de cen persoas entre funcionarios, empresarios e pol\u00edticos e que levou ao c\u00e1rcere a Francisco Fern\u00e1ndez Li\u00f1ares polos delitos de prevaricaci\u00f3n e suborno cometidos coma concelleiro, sendo alcalde da cidade Xos\u00e9 L\u00f3pez Orozco."}
{"id": "162053", "revid": "6279", "url": "https://gl.wikipedia.org/wiki?curid=162053", "title": "Torrente", "text": "O termo Torrente pode referirse a:"}
{"id": "162054", "revid": "1093", "url": "https://gl.wikipedia.org/wiki?curid=162054", "title": "Lu\u00eds Caruncho", "text": ""}
{"id": "162060", "revid": "85894", "url": "https://gl.wikipedia.org/wiki?curid=162060", "title": "Orracas, Muniferral, Aranga", "text": "Orracas \u00e9 un lugar da parroquia de Muniferral no concello coru\u00f1\u00e9s de Aranga na comarca de Betanzos. Ti\u00f1a 3 habitantes no ano 2009 segundo datos do Instituto Nacional de Estad\u00edstica, dos cales 1 era home e 2 eran mulleres."}
{"id": "162061", "revid": "85894", "url": "https://gl.wikipedia.org/wiki?curid=162061", "title": "Pardi\u00f1as de Abaixo, Muniferral, Aranga", "text": "Pardi\u00f1as de Abaixo \u00e9 un lugar da parroquia de Muniferral no concello coru\u00f1\u00e9s de Aranga na Comarca de Betanzos. Ti\u00f1a 10 habitantes no ano 2009 segundo datos do Instituto Nacional de Estad\u00edstica, dos cales 4 eran homes e 6 eran mulleres."}
{"id": "162062", "revid": "85894", "url": "https://gl.wikipedia.org/wiki?curid=162062", "title": "Pardi\u00f1as de Arriba, Muniferral, Aranga", "text": "Pardi\u00f1as de Arriba \u00e9 un lugar da parroquia de Muniferral no concello coru\u00f1\u00e9s de Aranga na Comarca de Betanzos. Ti\u00f1a 11 habitantes no ano 2009 segundo datos do Instituto Nacional de Estad\u00edstica, dos cales 5 eran homes e 6 eran mulleres."}
{"id": "162063", "revid": "85894", "url": "https://gl.wikipedia.org/wiki?curid=162063", "title": "A Posta, Muniferral, Aranga", "text": "A Posta \u00e9 un lugar da parroquia de Muniferral no concello coru\u00f1\u00e9s de Aranga na comarca de Betanzos. Ti\u00f1a 18 habitantes no ano 2009 segundo datos do Instituto Nacional de Estad\u00edstica, dos cales 12 eran homes e 6 eran mulleres.\nSit\u00faase a car\u00f3n da estrada N-VI."}
{"id": "162064", "revid": "85894", "url": "https://gl.wikipedia.org/wiki?curid=162064", "title": "O Regueiral, Muniferral, Aranga", "text": "O Regueiral \u00e9 un lugar da parroquia de Muniferral no concello coru\u00f1\u00e9s de Aranga na comarca de Betanzos. Ti\u00f1a 2 habitantes no ano 2009 segundo datos do Instituto Nacional de Estad\u00edstica, dos cales 1 era home e 1 era muller."}
{"id": "162065", "revid": "1131", "url": "https://gl.wikipedia.org/wiki?curid=162065", "title": "Madeirudo", "text": " \nO madeirudo ou boleto bo (\"Boletus edulis\") \u00e9 o nome dun cogomelo comestible, pertencente ao x\u00e9nero das andoas ou boletos (\"Boletus\"). Pode atoparse moi frecuentemente en bosques de pi\u00f1eiros. \u00c9 un cogomelo que pode alcanzar dimensi\u00f3ns notables; polo xeral o chapeu pode medir de 7 a 20\u00a0cm de di\u00e1metro e o p\u00e9 adquirir a mesma altura. Adoita confundirse con \"Tylopilus felleus\" ou coa andoa escura (\"Boletus badius\").\nAltamente apreciado, a andoa \u00e9 comercializada fresca no outono, no centro e sur de Europa, pero tam\u00e9n se comercializa seco por todo o mundo.\nEtimolox\u00eda.\nDo lat\u00edn \"edulis\", \u00abcomestible\u00bb, a\u00ednda que derivado do grego.\nO nome vulgar galego madeirudo pode que ve\u00f1a polo aspecto robusto do p\u00e9 (coma madeira).\nDeterminaci\u00f3n e caracter\u00edsticas.\nA forma deste cogomelo \u00e9 moi caracter\u00edstica, quizais similar \u00e1 dun tap\u00f3n de cava. Unha das caracter\u00edsticas m\u00e1is rechamantes deste cogomelo \u00e1 hora de determinala \u00e9 a cor entre marr\u00f3n e negro do seu chapeu; pos\u00fae unha coloraci\u00f3n inicialmente branca, que adquire pouco a pouco un aspecto m\u00e1is escuro, case entre o marr\u00f3n-negro. O himenio est\u00e1 unido \u00f3 p\u00e9; \u00e9 desde o chapeu de cor branca.\nUsos Gastron\u00f3micos.\nEste cogomelo \u00e9 unha das m\u00e1is apreciadas polo seu sabor e textura. O nome latino do cogomelo indica esta caracter\u00edstica: en lat\u00edn \"edulis\" significa \"comestible\". Adoita empregarse tanto coci\u00f1ada como en conservas (en vinagre ou aceite). A carne deste cogomelo \u00e9 branca (tirando cara a marr\u00f3n) e compacta, tanto no chapeu como no p\u00e9, a\u00ednda que os exemplares m\u00e1is vellos adoitan mostrar unha carne m\u00e1is branda. Non adoita despedir cheiros particulares e ten un sabor ben definido: doce como o das abel\u00e1s.\nPosibles confusi\u00f3ns.\nP\u00f3dese confundir co \"Boletus reticulatus\", pero este non ten a marxe esbrancuxada, a s\u00faa cor \u00e9 uniforme, e a cut\u00edcula mate, seca e finamente reticulada. Tam\u00e9n \u00e9 un excelente comestible."}
{"id": "162066", "revid": "85894", "url": "https://gl.wikipedia.org/wiki?curid=162066", "title": "Sisalde, Muniferral, Aranga", "text": "Sisalde \u00e9 un lugar da parroquia de Muniferral no concello coru\u00f1\u00e9s de Aranga na comarca de Betanzos. Ti\u00f1a 7 habitantes no ano 2009 segundo datos do Instituto Nacional de Estad\u00edstica, dos cales 4 eran homes e 3 eran mulleres."}
{"id": "162067", "revid": "1987", "url": "https://gl.wikipedia.org/wiki?curid=162067", "title": "Sisalde", "text": "Co top\u00f3nimo Sisalde podemos atopar:"}
{"id": "162068", "revid": "85894", "url": "https://gl.wikipedia.org/wiki?curid=162068", "title": "A Sudreira, Muniferral, Aranga", "text": "A Sudreira \u00e9 un lugar da parroquia de Muniferral no concello coru\u00f1\u00e9s de Aranga na comarca de Betanzos. Ti\u00f1a 8 habitantes no ano 2009 segundo datos do Instituto Nacional de Estad\u00edstica, dos cales 4 eran homes e 4 eran mulleres."}
{"id": "162069", "revid": "85894", "url": "https://gl.wikipedia.org/wiki?curid=162069", "title": "A Taberna, Muniferral, Aranga", "text": "A Taberna \u00e9 un lugar da parroquia de Muniferral no concello coru\u00f1\u00e9s de Aranga na comarca de Betanzos. Ti\u00f1a 10 habitantes no ano 2009 segundo datos do Instituto Nacional de Estad\u00edstica, dos cales 5 eran homes e 5 eran mulleres."}
{"id": "162070", "revid": "85894", "url": "https://gl.wikipedia.org/wiki?curid=162070", "title": "A Vila, Muniferral, Aranga", "text": "A Vila \u00e9 un lugar da parroquia de Muniferral no concello coru\u00f1\u00e9s de Aranga na comarca de Betanzos. Ti\u00f1a 53 habitantes no ano 2009 segundo datos do Instituto Nacional de Estad\u00edstica, dos cales 26 eran homes e 27 eran mulleres."}
{"id": "162071", "revid": "85894", "url": "https://gl.wikipedia.org/wiki?curid=162071", "title": "Vilela, Muniferral, Aranga", "text": "Vilela \u00e9 un lugar da parroquia de Muniferral no concello coru\u00f1\u00e9s de Aranga na comarca de Betanzos. Ti\u00f1a 10 habitantes no ano 2009 segundo datos do Instituto Nacional de Estad\u00edstica, dos cales 7 eran homes e 3 eran mulleres."}
{"id": "162072", "revid": "85894", "url": "https://gl.wikipedia.org/wiki?curid=162072", "title": "Vilid\u00f3n, Muniferral, Aranga", "text": "Vilid\u00f3n \u00e9 un lugar da parroquia de Muniferral no concello coru\u00f1\u00e9s de Aranga na comarca de Betanzos. Ti\u00f1a 18 habitantes no ano 2009 segundo datos do Instituto Nacional de Estad\u00edstica, dos cales 11 eran homes e 7 eran mulleres."}
{"id": "162073", "revid": "85894", "url": "https://gl.wikipedia.org/wiki?curid=162073", "title": "Santiso, Vilarraso, Aranga", "text": "Santiso \u00e9 un lugar da parroquia de Vilarraso no concello coru\u00f1\u00e9s de Aranga na Comarca de Betanzos. Ti\u00f1a 56 habitantes no ano 2009 segundo datos do Instituto Nacional de Estad\u00edstica, dos cales 31 eran homes e 25 eran mulleres."}
{"id": "162074", "revid": "85894", "url": "https://gl.wikipedia.org/wiki?curid=162074", "title": "O Apeadeiro de Orosa, Vilarraso, Aranga", "text": "O Apeadeiro de Orosa \u00e9 un lugar da parroquia de Vilarraso no concello coru\u00f1\u00e9s de Aranga na comarca de Betanzos. Non ti\u00f1a habitantes no ano 2009 segundo os datos do Instituto Nacional de Estad\u00edstica.\nEst\u00e1 situado a car\u00f3n do lugar hom\u00f3nimo do Apeadeiro da parroquia de Aranga. Nas proximidades est\u00e1 o apeadoiro de Aranga.\nToponimia.\nNo ano 2000, a Xunta de Galicia coa Lei 3/1983 de normalizaci\u00f3n ling\u00fc\u00edstica publicou no Diario Oficial de Galicia a aprobaci\u00f3n d'\u00abO Apeadeiro de Orosa\u00bb como nome oficial do top\u00f3nimo, que anteriormente era \u00ab\"Apeadero\"\u00bb.\nO or\u00f3nimo Orosa (da voz prerromana *or- ou *oro-), fai referencia a un terreo monta\u00f1oso."}
{"id": "162075", "revid": "85894", "url": "https://gl.wikipedia.org/wiki?curid=162075", "title": "A Carballeira, Vilarraso, Aranga", "text": "A Carballeira \u00e9 un lugar da parroquia de Vilarraso no concello coru\u00f1\u00e9s de Aranga na comarca de Betanzos. Ti\u00f1a 9 habitantes no ano 2009 segundo datos do Instituto Nacional de Estad\u00edstica, dos cales 4 eran homes e 5 eran mulleres."}
{"id": "162076", "revid": "89787", "url": "https://gl.wikipedia.org/wiki?curid=162076", "title": "Carme (l\u00faa)", "text": "Carme (ou en grego \"\u039a\u03ac\u03c1\u03bc\u03b7\") \u00e9 unha l\u00faa irregular retr\u00f3grada de X\u00fapiter. Foi descuberta o 30 de xullo de 1938 por Seth Barnes Nicholson no Observatorio do Monte Wilson, California. Recibir\u00eda o nome da Carme mitol\u00f3xica, nai (xunto con Zeus) da deusa cretense Britomartis.\nCarme non recibir\u00eda o seu nome oficial ata 1975, antes disto era co\u00f1ecida sinxelamente coma . Foi chamada \u00e1s veces \"Pan\" entre os anos 1955 a 1975 (Pan \u00e9 actualmente o nome dunha das l\u00faas de Saturno).\nEsta l\u00faa d\u00e1lle o seu nome a un grupo de sat\u00e9lites, o grupo de sat\u00e9lites Carme, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 23 a 24 mill\u00f3ns de quil\u00f3metros, con inclinaci\u00f3ns duns 165\u00b0. Os seus elementos orbitais foron tomados en xaneiro do ano 2000. Pero estes par\u00e1metros est\u00e1n en continuo cambio debido as perturbaci\u00f3ns solares e do propio planeta X\u00fapiter sobre a \u00f3rbita de Carme."}
{"id": "162077", "revid": "25871", "url": "https://gl.wikipedia.org/wiki?curid=162077", "title": "Roca Sales", "text": "Roca Sales \u00e9 un municipio brasileiro do estado do Rio Grande do Sul. No 2004 ti\u00f1a uns 9.339 habitantes, e ocupa 208,75\u00a0km\u00b2. Est\u00e1 a 60 m de altitude, e as s\u00faas coordenadas son 29\u00ba17'03\" S e 51\u00ba52'03\" O.\nNesta vila naceu o compositor Gil de Roca Sales."}
{"id": "162078", "revid": "89787", "url": "https://gl.wikipedia.org/wiki?curid=162078", "title": "Gil de Roca Sales", "text": "Alfredo Pozoco, m\u00e1is co\u00f1ecido polo nome art\u00edstico de Gil de Roca Sales, nado en Roca Sales o 29 de xu\u00f1o de 1933, \u00e9 un director de coros e compositor de repertorio coral brasileiro.\nV\u00e9xase tam\u00e9n.\nLigaz\u00f3ns externas.\npara ver e escoitar:\npara escoitar:"}
{"id": "162080", "revid": "23204", "url": "https://gl.wikipedia.org/wiki?curid=162080", "title": "Guy Maddison", "text": "Guy Maddison, nado en Perth o 31 de marzo de 1965, \u00e9 un m\u00fasico australiano, co\u00f1ecido principalmente pola s\u00faa asociaci\u00f3n \u00e1 m\u00fasica punk rock e grunge, e principalmente por ser o baixista da banda de Seattle Mudhoney, substitu\u00edndo a Matt Lukin no ano 2001.\nTraxectoria.\nMaddison comezou a tocar a mediados dos anos 80 na banda de punk rock The Greenhouse Effect en Perth. Despois de mudarse a Sydney en 1986, tocou o baixo con Lubricated Goat, \u00e1s veces co pseud\u00f3nimo Buster Smallgoods, gravando un \u00e1lbum e un EP con eles. O l\u00edder Stuart \"Stu Spasm\" Grey e Maddison foron os \u00fanicos membros da banda que sa\u00edron de xira polos Estados Unidos, alistando ao guitarrista Renestair EJ e ao bater\u00eda Martin Bland para xirar con eles. Foi tam\u00e9n un membro ocasional do grupo improvisado The Unconscious Collective, e do experimental Merge.\nDespois da xira polos Estados Unidos, Maddison deixou Lubricated Goat e formou un proxecto con Peter Hartley, que tocara a guitarra no primeiro \u00e1lbum de Lubricated Goat. Bautizaron \u00e1 banda co nome Monroe\u2019s Fur e nesas datas Maddison marchou a vivir a Seattle, Washington.\nA mediados dos 90 tocou o baixo na terceira encarnaci\u00f3n de Bloodloss, unha banda de blues punk orixinaria de Adelaida, Australia, co vocalista Mark Arm, o guitarrista e saxofonista Renestair EJ e Martin Bland. A finais da d\u00e9cada, Maddison foi o l\u00edder do grupo de Seattle Tall Poppies, onde tocaba a guitarra e cantaba.\nNo ano 2001, despois da marcha do baixista orixinal de Mudhoney, Matt Lukin, Maddison aceptou unha invitaci\u00f3n para unirse \u00e1 banda. Guy apareceu nos seus tres \u00e1lbums m\u00e1is recentes, que recibiron cr\u00edticas bastante favorables. Como proxecto paralelo, Maddison canta e toca a guitarra na actualidade nunha banda de rock psicod\u00e9lico chamada Bricklane.\nMaddison tam\u00e9n traballa de enfermeiro coidando de enfermos cr\u00edticos."}
{"id": "162082", "revid": "1888", "url": "https://gl.wikipedia.org/wiki?curid=162082", "title": "O Regueiral", "text": "Co top\u00f3nimo O Regueiral podemos referirnos a varios lugares de Galicia:"}
{"id": "162083", "revid": "1131", "url": "https://gl.wikipedia.org/wiki?curid=162083", "title": "O Apeadeiro", "text": ""}
{"id": "162084", "revid": "1131", "url": "https://gl.wikipedia.org/wiki?curid=162084", "title": "Orosa", "text": "O or\u00f3nimo Orosa (da voz prerromana *\"or\"- ou *\"oro\"-), fai referencia a un terreo monta\u00f1oso. Pode referirse a:"}
{"id": "162085", "revid": "23204", "url": "https://gl.wikipedia.org/wiki?curid=162085", "title": "Viva o domingo", "text": "Viva o domingo foi un programa de entretemento da Televisi\u00f3n de Galicia que se emitiu na tempada 1987-1988\nDesenvolvemento.\nDirixido e presentado por Fidel Fern\u00e1n bot\u00e1base nas tardes do domingo como un programa magazine e contedor, no que ti\u00f1an cabida actuaci\u00f3ns musicais, humor\u00edsticas e de maxia, concursos telef\u00f3nicos, sorteos, entrevistas ou o seguimento do marcador futbol\u00edstico. Con p\u00fablico en directo ti\u00f1a a s\u00faa propia orquestra e tam\u00e9n emit\u00eda para os m\u00e1is novos debuxos animados como \"A banda de Ovidio\" ou \"Kidd Video\" e series de humor como \"Cincinnati\"."}
{"id": "162087", "revid": "72012", "url": "https://gl.wikipedia.org/wiki?curid=162087", "title": "Hakon Ahlberg", "text": "Hakon Ahlberg, nado o 10 de xu\u00f1o de 1891 en Harplinge e finado o 12 de marzo de 1984 en Estocolmo, foi un arquitecto, editor e autor sueco. Co\u00f1ecido por ser o arquitecto oficial da restauraci\u00f3n do Castelo de Gripsholm, cerca da cidade de Mariefred no centro de Suecia.\nTraxectoria.\nAhlberg estudou arquitectura no Instituto Real de Tecnolox\u00eda, rematando en 1914. Tam\u00e9n realizou estudos na Real Academia Sueca das Artes entre 1914 e 1917, influ\u00eddo fortemente por un dos seus mestres, Ivar Tengbom. Foi un do membros fundadores e primeiro presidente da SAR (Asociaci\u00f3n de Arquitectos de Suecia), e tam\u00e9n presidente da Academia Sueca de Belas Artes entre 1954 e 1962. Foi editor xefe das revistas de arquitectura \"Arkitekten\" e \"Byggm\u00e4staren\", e participou activamente no debate arquitect\u00f3nico en Suecia. Dentro da arquitectura sueca non foi un \"l\u00edder de estilo\", m\u00e1is ben un l\u00edder idealista, organizador e portavoz da profesi\u00f3n de arquitecto en Suecia. Formou parte do breve movemento chamado \"Clasicismo N\u00f3rdico\", pero con v\u00ednculos coa arquitectura vern\u00e1cula sueca."}
{"id": "162088", "revid": "21293", "url": "https://gl.wikipedia.org/wiki?curid=162088", "title": "Tempo libre", "text": ""}
{"id": "162091", "revid": "10599", "url": "https://gl.wikipedia.org/wiki?curid=162091", "title": "Estadio Manuel Ruiz de Lopera", "text": ""}
{"id": "162093", "revid": "5749", "url": "https://gl.wikipedia.org/wiki?curid=162093", "title": "Alfredo Pozoco", "text": ""}
{"id": "162094", "revid": "1131", "url": "https://gl.wikipedia.org/wiki?curid=162094", "title": "Oroso (hom\u00f3nimos)", "text": "O or\u00f3nimo Oroso (da voz prerromana *\"or\"- ou *\"oro\"-), fai referencia a un terreo monta\u00f1oso. Pode referirse a:"}
{"id": "162097", "revid": "22570", "url": "https://gl.wikipedia.org/wiki?curid=162097", "title": "Flower/Halloween", "text": "\"Flower/Halloween\" \u00e9 un sinxelo da banda estadounidense de rock alternativo Sonic Youth, editado no ano 1985 polo selo Homestead Records (a\u00ednda que hai fontes que sit\u00faan o seu lanzamento en xaneiro de 1986). No Reino Unido foi distribu\u00eddo pola discogr\u00e1fica Blast First. Os dous temas do sinxelo foron gravados e mesturadoe en Radio Tokyo (Venice, California), no mes de xaneiro de 1985.\nAmbos temas foron inclu\u00eddos no CD do \u00e1lbum da banda \"Bad Moon Rising\", a\u00ednda que \"Halloween\" apareceu cunha mestura distinta."}
{"id": "162098", "revid": "736", "url": "https://gl.wikipedia.org/wiki?curid=162098", "title": "Antonio Damasio", "text": ""}
{"id": "162099", "revid": "56817", "url": "https://gl.wikipedia.org/wiki?curid=162099", "title": "Flower/Satan Is Boring", "text": "\"Flower/Satan is Boring\" \u00e7e un sinxelo da banda estadounidense de rock alternativo Sonic Youth, editado no Reino Unido en 1985 polo selo Homestead Records, pero foi rapidamente retirado por petici\u00f3n do grupo. Ambos temas foron editados como canci\u00f3ns extra en redici\u00f3ns en CD do seu \u00e1lbum \"Bad Moon Rising\"."}
{"id": "162101", "revid": "56817", "url": "https://gl.wikipedia.org/wiki?curid=162101", "title": "Into the Groove(y)", "text": "\"Into the Groove(y)\" \u00e9 un sinxelo da banda Ciccone Youth, o proxecto paralelo dos membros de Sonic Youth e Mike Watt. Foi editado o 1 de novembro de 1986 polo selo Blast First Records."}
{"id": "162102", "revid": "85894", "url": "https://gl.wikipedia.org/wiki?curid=162102", "title": "Jennifer Love Hewitt", "text": "Jennifer Love Hewitt, nada en Waco (Texas) o 21 de febreiro de 1979, \u00e9 unha actriz, produtora de cine e televisi\u00f3n e cantante estadounidense.\nTraxectoria.\nHewitt comezou a actuar de nena, aparecendo en anuncios de televisi\u00f3n e na serie de Disney Channel \"Kids Incorporated\". F\u00edxose famoso na cultura popular adolescente polos seus papeis na serie da Fox \"Party of Five\", como Sarah Reeves, e no filme \"I Know What You Did Last Summer\" e a s\u00faa secuela, dando vida a Julie James.\nComo cantante, Hewitt asinou contratos con Atlantic Records e Jive Records., o seu sinxelo m\u00e1is exitoso no \"Billboard\" Hot 100 foi \"How Do I Deal\" de 1999, que chegou ao posto 59..\nHewitt tam\u00e9n foi produtora dalg\u00fans dos seus filmes e proxectos de televisi\u00f3n En 2010, Hewitt escribiu un libro de autoaxuda dedicado \u00e1s relaci\u00f3ns sentimentais \"The Day I Shot Cupid\". A s\u00faa interpretaci\u00f3n de Melinda Gordon na serie da CBS Ghost Whisperer recibiu un Premio Saturn en 2007 e 2008 \u00e1 mellor actriz de televisi\u00f3n.\nConsiderada unha das mulleres m\u00e1is atractivas pola revista \"Maxim\", que a declarou a muller m\u00e1is sexy do mundo en 1999 e a m\u00e1is sexy da televisi\u00f3n en 2008 segundo \"TV Guide\". goza de considerable atenci\u00f3n nos medios de comunicaci\u00f3n."}
{"id": "162104", "revid": "12452", "url": "https://gl.wikipedia.org/wiki?curid=162104", "title": "Asseco Prokom Sopot", "text": ""}
{"id": "162105", "revid": "12452", "url": "https://gl.wikipedia.org/wiki?curid=162105", "title": "Prokom Trefl Sopot", "text": ""}
{"id": "162106", "revid": "85894", "url": "https://gl.wikipedia.org/wiki?curid=162106", "title": "Carballo Torto, Vilarraso, Aranga", "text": "Carballo Torto \u00e9 un lugar da parroquia de Vilarraso no concello coru\u00f1\u00e9s de Aranga na comarca de Betanzos. Segundo o Instituto Nacional de Estad\u00edstica en 2009 ti\u00f1a 62 habitantes (35 homes e 27 mulleres).\nHistoria.\nCarballo Torto aparece citado na sentenza de 1385 do xu\u00edz real polo preito dos veci\u00f1os contra o se\u00f1or\u00edo de Sobrado dos Monxes polos abusos que sufr\u00edan:\nOs abusos do dereito de pernada ligan coas ulteriores revoltas dos irmandi\u00f1os no s\u00e9culo XIV, ao se queixaren por escrito de numerosas violaci\u00f3ns, non s\u00f3 por parte do seu se\u00f1or, sen\u00f3n tam\u00e9n por parte dos seus comandados: "}
{"id": "162107", "revid": "85894", "url": "https://gl.wikipedia.org/wiki?curid=162107", "title": "Os Carneiros, Vilarraso, Aranga", "text": "Os Carneiros \u00e9 un lugar da parroquia de Vilarraso no concello coru\u00f1\u00e9s de Aranga na comarca de Betanzos. Ti\u00f1a 8 habitantes no ano 2009 segundo datos do Instituto Nacional de Estad\u00edstica, dos cales 4 eran homes e 4 eran mulleres."}
{"id": "162108", "revid": "85894", "url": "https://gl.wikipedia.org/wiki?curid=162108", "title": "A Castellana, Vilarraso, Aranga", "text": "A Castellana \u00e9 un lugar da parroquia de Vilarraso no concello coru\u00f1\u00e9s de Aranga na comarca de Betanzos. Ti\u00f1a 141 habitantes no ano 2018 segundo datos do Instituto Nacional de Estad\u00edstica, dos cales 67 eran homes e 74 eran mulleres.\nA ponte da Castellana.\nA ponte vella da Castellana \u00e9 unha ponte do s\u00e9culo XVI que cruza o r\u00edo Mandeo, constru\u00edda para o antigo Cami\u00f1o Real entre A Coru\u00f1a e Lugo. Foi reformada no s\u00e9culo XVIII para proporcionarlle m\u00e1is luz. Ten un s\u00f3 van, con b\u00f3veda de medio punto, e est\u00e1 feita en cadeirado de granito. A ponte foi escenario de combates durante a guerra da Independencia espa\u00f1ola e escaramuzas durante as guerras carlistas. Durante a guerra civil, os franquistas botaban \u00f3 r\u00edo cad\u00e1veres de represaliados dende este lugar. A Ponte Nova constru\u00eduse na d\u00e9cada de 1950, e entre finais da d\u00e9cada de 1980 e comezos da de 1990 constru\u00eduse unha nova variante cun viaduto m\u00e1is amplo, en diversas obras de reforma da estrada N-VI."}
{"id": "162112", "revid": "25871", "url": "https://gl.wikipedia.org/wiki?curid=162112", "title": "Gina McKee", "text": "Georgina \"Gina\" McKee, nada o 14 de abril de 1964 en Peterlee, \u00e9 unha actriz brit\u00e1nica.\nTraxectoria.\nMcKee \u00e9 co\u00f1ecida polas s\u00faas interpretaci\u00f3ns nas series de televisi\u00f3n \"Our Friends in the North\" (1996), \"The Lost Prince\" (2003) e\"The Forsyte Saga\" (2002); e no cine polo seu papel de Bella no filme \"Notting Hill\" (1999)."}
{"id": "162114", "revid": "85894", "url": "https://gl.wikipedia.org/wiki?curid=162114", "title": "Castrob\u00f3, Vilarraso, Aranga", "text": "Castrob\u00f3 \u00e9 un lugar da parroquia de Vilarraso no concello coru\u00f1\u00e9s de Aranga na comarca de Betanzos. Ti\u00f1a 10 habitantes no ano 2018 segundo datos do Instituto Nacional de Estad\u00edstica, dos cales 6 eran homes e 4 eran mulleres."}
{"id": "162115", "revid": "1131", "url": "https://gl.wikipedia.org/wiki?curid=162115", "title": "Castrob\u00f3", "text": "O top\u00f3nimo Castrob\u00f3 pode referirse a:"}
{"id": "162117", "revid": "85894", "url": "https://gl.wikipedia.org/wiki?curid=162117", "title": "Os Ferreiros, Vilarraso, Aranga", "text": "Os Ferreiros \u00e9 un lugar da parroquia de Vilarraso no concello coru\u00f1\u00e9s de Aranga na comarca de Betanzos. Ti\u00f1a 39 habitantes no ano 2009 segundo datos do Instituto Nacional de Estad\u00edstica, dos cales 16 eran homes e 23 eran mulleres."}
{"id": "162118", "revid": "85894", "url": "https://gl.wikipedia.org/wiki?curid=162118", "title": "Orosa, Vilarraso, Aranga", "text": "Orosa \u00e9 un lugar da parroquia de Vilarraso no concello coru\u00f1\u00e9s de Aranga na comarca de Betanzos. Ti\u00f1a 77 habitantes no ano 2009 segundo datos do Instituto Nacional de Estad\u00edstica, dos cales 36 eran homes e 41 eran mulleres.\nToponimia.\nO or\u00f3nimo Orosa (da voz prerromana *or- ou *oro-), fai referencia a un terreo monta\u00f1oso."}
{"id": "162119", "revid": "85894", "url": "https://gl.wikipedia.org/wiki?curid=162119", "title": "Vilarraso, Vilarraso, Aranga", "text": "Vilarraso \u00e9 un lugar da parroquia de Vilarraso no concello coru\u00f1\u00e9s de Aranga na comarca de Betanzos. Ti\u00f1a 23 habitantes no ano 2009 segundo datos do Instituto Nacional de Estad\u00edstica, dos cales 8 eran homes e 15 eran mulleres."}
{"id": "162120", "revid": "23204", "url": "https://gl.wikipedia.org/wiki?curid=162120", "title": "Deusa nai", "text": "Unha deusa nai \u00e9 unha deusa que serve como deidade de fertilidade xeral. Nalgunhas culturas ademais \u00e9 representada como a Nai Terra, sendo a xenerosa personificaci\u00f3n da Terra. Como tal, non t\u00f3dalas deusas poden considerarse manifestaci\u00f3ns da deusa nai.\nEsta deusa \u00e9 representada nas tradici\u00f3ns occidentais de moitas formas, desde as imaxes talladas en pedra desde \"Cibeles\" \u00e1 \"Dione\" (\"deusa\") invocada no or\u00e1culo de Dodona, xunto con Zeus, ata finais da \u00e9poca cl\u00e1sica. Entre os himnos hom\u00e9ricos (s\u00e9culos VII-VI a. C.) hai un dedicado \u00e1 deusa nai chamado \"Himno a Xea, Nai de Todo\". Os sumerios escribiron moitos poemas er\u00f3ticos sobre a s\u00faa deusa nai Ninhursaga."}
{"id": "162121", "revid": "85894", "url": "https://gl.wikipedia.org/wiki?curid=162121", "title": "Vilour\u00eds, Vilarraso, Aranga", "text": "Vilour\u00eds \u00e9 un lugar da parroquia de Vilarraso no concello coru\u00f1\u00e9s de Aranga na comarca de Betanzos. Ti\u00f1a 36 habitantes no ano 2009 segundo datos do Instituto Nacional de Estad\u00edstica, dos cales 19 eran homes e 17 eran mulleres."}
{"id": "162123", "revid": "85894", "url": "https://gl.wikipedia.org/wiki?curid=162123", "title": "Anzobre, Arment\u00f3n, Arteixo", "text": "Anzobre \u00e9 un lugar da parroquia de Arment\u00f3n no concello coru\u00f1\u00e9s de Arteixo na comarca da Coru\u00f1a. Ti\u00f1a 81 habitantes no ano 2009 segundo datos do Instituto Nacional de Estad\u00edstica dos cales eran 40 homes e 41 mulleres."}
{"id": "162124", "revid": "85894", "url": "https://gl.wikipedia.org/wiki?curid=162124", "title": "O Castro, Arment\u00f3n, Arteixo", "text": "O Castro \u00e9 un lugar da parroquia de Arment\u00f3n no concello coru\u00f1\u00e9s de Arteixo na comarca da Coru\u00f1a. Ti\u00f1a 9 habitantes no ano 2009 segundo datos do Instituto Nacional de Estad\u00edstica dos cales eran 4 homes e 5 mulleres."}
{"id": "162125", "revid": "85894", "url": "https://gl.wikipedia.org/wiki?curid=162125", "title": "O Outeiro, Arteixo, Arteixo", "text": "O Outeiro \u00e9 un lugar da parroquia de Arteixo no concello coru\u00f1\u00e9s de Arteixo na Comarca da Coru\u00f1a. Ti\u00f1a 26 habitantes no ano 2016 segundo datos do Instituto Nacional de Estad\u00edstica dos cales eran 12 homes e 14 mulleres.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "162126", "revid": "85894", "url": "https://gl.wikipedia.org/wiki?curid=162126", "title": "O Campo, Barra\u00f1\u00e1n, Arteixo", "text": "O Campo \u00e9 un lugar da parroquia de Barra\u00f1\u00e1n no concello coru\u00f1\u00e9s de Arteixo na Comarca da Coru\u00f1a. Ti\u00f1a 50 habitantes no ano 2018 segundo datos do Instituto Nacional de Estad\u00edstica dos cales eran 26 homes e 24 mulleres."}
{"id": "162130", "revid": "35560", "url": "https://gl.wikipedia.org/wiki?curid=162130", "title": "Tegnestuen Vandkunsten", "text": "Tegnestuen Vandkunsten, co\u00f1ecido simplemente como \"Vandkunsten\", \u00e9 un estudio de arquitectura dinamarqu\u00e9s fundado en 1970.\nTraxectoria.\nTegnestuen Vandkunsten foi fundado en 1970 polos arquitectos Svend Algren, Jens Thomas Arnfred, Michael Sten Johnsen e Kragh Steffen. No ano 2000 entrar a formar parte do estudio os arquitectos Jan Albrechtsen Halfdan e Ole Andersen, e en 2008 Flemming Ibsen, Pernille Schyum Poulsen, S\u00f8ren Nielsen e o arquitecto paisaxista Thomas Nybo Rasmussen. "}
{"id": "162131", "revid": "17877", "url": "https://gl.wikipedia.org/wiki?curid=162131", "title": "Vandkunsten", "text": ""}
{"id": "162132", "revid": "23204", "url": "https://gl.wikipedia.org/wiki?curid=162132", "title": "Giovanni Pierluigi da Palestrina", "text": "Giovanni Pierluigi da Palestrina, nado o 3 de febreiro de 1525 e finado o 2 de febreiro de 1594, foi un compositor italiano de repertorio coral do Renacemento. Foi o m\u00e1is famoso representante da Escola Romana, no s\u00e9culo XVI. Palestrina exerceu unha grande influencia no desenvolvemento da m\u00fasica sacra na Igrexa Cat\u00f3lica.\nCompositor prol\u00edfero, publicou moito en vida e as s\u00faas obras foron apreciadas como \u00f3peras primas da polifon\u00eda.\nTraxectoria.\nGiovanni Pierluigi da Palestrina naceu en Palestrina, unha localidade pr\u00f3xima a Roma que daquela fromaba parte dos Estados Pontificios. As s\u00faas aptitudes musicais o levaron a que de pequeno entrara a formar parte do coro da Bas\u00edlica de Santa Mar\u00eda a Maior (\"Santa Maria Maggiore\") de Roma; estudou con Robin Mallapert, Robert de Fevin, Giaccomo Coppola e Firmin Lebel. Xa novo, contra o 1544, volveu \u00e1 s\u00faa Palestrina natal para exercer de organista da catedral da cidade, baixo a advocaci\u00f3n de San Agapio, onde permaneceu ata o ano 1551.\nCando o bispo de Palestrina accedeu ao trono papal co nome de Xulio III o ano 1551, nomeou o xove Pierluigi da Palestrina mestre do coro da Cappella Giulia e cantor da Capela Sistina do Vaticano, todo proporcion\u00e1ndolle unha gran protecci\u00f3n e obviando a s\u00faa condici\u00f3n de secular casado. Tres anos m\u00e1is tarde, en 1554, Palestrina poblicou o seu primeiro libro de misas. Adicado a Xulio III, este foi o primeiro libro de misas dun compositor italiano do que se ten constancia. Palestrina tam\u00e9n gozou da protecci\u00f3n do sucesor de Xulio III, Marcelo II, que tam\u00e9n o protexera cando era cardeal. O seu curto mandato (22 d\u00edas) non evitou que Palestrina o homenaxeara cunha das s\u00faas obras m\u00e1is c\u00e9lebres, a \"Missa Papae Marcelli\", a seis voces, interpretada por primeira vez en Roma o 21 de abril de 1565. Do mesmo xeito, o compositor deixou de gozar do favor papal co ascenso de Paulo VI \u00e1 c\u00e1tedra vaticana, xa que o destitu\u00edu do seu cargo, segundo alg\u00fans porque a s\u00faa condici\u00f3n de casado era pouco axeitada, segundo outros, por ter escrito madrigais, que eran pezas de car\u00e1cter profano; posiblemente foi por ambas as d\u00faas raz\u00f3ns.\nEn 1555 foi nomeado sucessor de Orlando di Lasso como mestre de capela da Bas\u00edlica de San Xo\u00e1n de Latr\u00e1n, onde en 1560, segundo a tradici\u00f3n, escribiu as s\u00faas primeiras \"Lamentaci\u00f3ns\". Pouco despois, en 1560, abandonou o cargo desta igrexa romana a ra\u00edz dunha discusi\u00f3n sobre o financiamento dos m\u00fasicos, e en 1561 pasou a ser o mestre de capela en Santa Mar\u00eda a Maior de Roma, onde se formara sendo un neno. En 1563 publicou o seu primiro libro de motetes. Naqueles anos axudou o seu compa\u00f1eiro e compositor Giovanni Maria Nanino a fundar unha academia de m\u00fasica, que co tempo conseguiu gran renome e onde se conservan as s\u00faas concepci\u00f3ns musicais.\nPalestrina sempre se mostrou insatisfeito coas reformas da liturxia dictadas polo Concilio de Trento, e que converteu en non can\u00f3nicas algunhas das s\u00faas misas e outras obras temper\u00e1s, salpicadas de interposisi\u00f3ns profanas alleas ao texto oficial. Por este motivo e apoi\u00e1ndose na s\u00faa propia fama, Palestrina dimitiu do seu cargo para pasar, no ano 1567, ao servizo do cardeal Ippolito d'Este, que manti\u00f1a a s\u00faa propia capela. Nesta \u00e9poca tam\u00e9n se lle propuxo ser o mestre de capela na corte do emperador Maximiliano (cargo que declinou), e tam\u00e9n recibiu a protecci\u00f3n da Casa de Gonzaga en Mantua. Finalmente, en 1571 volveu asumir a direcci\u00f3n da Cappella Giulia na Bas\u00edlica de San Pedro do Vaticano, onde acabou os seus d\u00edas no cargo creado para el de Compositor da Capela Papal. El sucedeu neste cargo a Rogerio Giovanelli (1560-1615).\nPalestrina perdeu a dous dos seus fillos, a s\u00faa muller \u2014Lucrezia Gori, coa que casara en 1547\u2014 e a tres irm\u00e1ns en 1580, a causa das grandes epidemias. En plena crise decidiu facerse sacerdote, mais finalmente renunciou para casar coa rica vi\u00fava romana Virg\u00ednia Dormoli, coa que tivo \u00e9xito comerciando con peles. M\u00e1is aliviado economicamente, puido compo\u00f1er e publicar algunhas das s\u00faas mellores obras. A pesar disto, Paulo IV non toleraba a presenza de casados nos coros vaticanos e Palestrina tivo que alonxarse do Vaticano, a\u00ednda que seguiu vinculado \u00e1s capelas de San Xo\u00e1n de Latr\u00e1n e Santa Mar\u00eda a Maior. En 1571 recuperou o ser cargo en San Pedro do Vaticano, onde permaneceu ata a s\u00faa morte.\nO seu prestixio estend\u00edase por Europa; era moi famoso e a s\u00faa reputaci\u00f3n a\u00ednda se incrementou m\u00e1is logo da s\u00faa morte. Morreu de pleurite en 1594 e, de acordo co costume da \u00e9poca, foi enterrado o mesmo d\u00eda da s\u00faa morte, nun ata\u00fade liso cunha placa de chumbo que rezaba \"Libera me Domine\". Ao funeral, multitudinario, tres coros cantaron un salmo de cinco partes.\nProduci\u00f3n.\nO \"corpus musicale\" palestriniano foi escrito na s\u00faa maior\u00eda en Roma para uso principalmente lit\u00farxico, \u00e9 dicir, para a misa e o oficio relixioso. Unha boa parte da s\u00faa produci\u00f3n tivo lugar no per\u00edodo do seu \u00faltimo cargo na bas\u00edlica de San Pedro do Vaticano. O coro da capela vaticana era, naquel tempo, m\u00e1is vasto que o de calquera outra igrexa (en 1594 estaba composto, en total, por 24 cantantes), mais non se adoptou ao uso de instrumentos, con excepci\u00f3n do \u00f3rgano.\nA linguaxe polif\u00f3nica de Palestrina non se distanciou tanto da maneira tradicional dos mestres franco-flamengos (os n\u00f3rdicos foron os seus primeiros mestres en Roma). A arte contrapunt\u00edstica de Palestrina desenvolveuse, sobre todo, en direcci\u00f3n \u00e1 intelixibilidade da palabra e a unha sonoridade ordenada de maneira que se evitase a enunciaci\u00f3n simult\u00e1nea de textos diferentes.\nNo que se refire ao desenvolvemento das li\u00f1as mel\u00f3dicas, \u00e9 evidente a influencia do canto gregoriano. Neste sentido, podemos dicir que o compositor aplicaba as regras do Concilio de Trento."}
{"id": "162136", "revid": "23204", "url": "https://gl.wikipedia.org/wiki?curid=162136", "title": "M\u00e1rio Quintana", "text": "M\u00e1rio de Miranda Quintana (Alegrete, 30 de xullo de 1906 \u2014 Porto Alegre, 5 de maio de 1994) foi un poeta brasileiro, tradutor e xornalista.\nEn 1940 lanzou o seu primeiro libro de poes\u00edas, \"A r\u00faa dos cataventos\", iniciando a s\u00faa carreira de poeta, escritor e autor infantil. En 1966 foi publicada a s\u00faa Antolox\u00eda po\u00e9tica, con 60 poemas in\u00e9ditos, organizada por Rubem Braga e Paulo Mendes Campos, e lanzada para conmemorar seus 60 anos, sendo por esta raz\u00f3n o poeta saudado na \"Academia Brasileira de Letras\". O mesmo ano ga\u00f1ou o Premio a Uni\u00f3n Brasileira de Escritores de mellor libro do ano. En 1980 recibiu o \"Premio Machado de Assis\", da ABL, polo conxunto da obra. En 1981 recibiu o Premio Jabuti de \"Personalidade Literaria do Ano\" ( Brasil )."}
{"id": "162138", "revid": "56817", "url": "https://gl.wikipedia.org/wiki?curid=162138", "title": "Alegrete", "text": "Alegrete \u00e9 un municipio brasileiro do estado do R\u00edo Grande do Sur. Ti\u00f1a uns 78.984 habitantes (\"IBGE\" 2009). A cidade est\u00e1 a unha latitude de 29\u00ba47'01,63\"S e a unha longura de 55\u00ba47'27,54\" O , estando a unha altitude media de 102 metros."}
{"id": "162142", "revid": "23204", "url": "https://gl.wikipedia.org/wiki?curid=162142", "title": "Mary-Louise Parker", "text": "Mary-Louise Parker, nada o 2 de agosto de 1964 en Fort Jackson, Carolina do Sur, \u00e9 unha actriz estadounidense.\nTraxectoria.\nCo\u00f1ecida polos seus papeis en \"Fried Green Tomatoes\", \"Boys on the Side\", \"Proof\", \"The West Wing\", \"Angels in America\", polo que recibiu un Globo de Ouro e un Emmy pola mellor actriz secundaria. Desde 2005 interpreta a Nancy Botwin na serie \"Weeds\" da canle Showtime."}
{"id": "162144", "revid": "1131", "url": "https://gl.wikipedia.org/wiki?curid=162144", "title": "Galer\u00eda de imaxes de Cures, Boiro", "text": "Santo Andr\u00e9 de Cures \u00e9 unha parroquia que se localiza no concello de Boiro."}
{"id": "162150", "revid": "23204", "url": "https://gl.wikipedia.org/wiki?curid=162150", "title": "Dachau", "text": "Dachau \u00e9 un concello b\u00e1varo nos arredores de M\u00fanic, a unha distancia de 14\u00a0km, e perfectamente comunicado coa cidade o que fai que moitos muniqueses utilicen este n\u00facleo poboacional a xeito de cidade dormitorio. A pesar de ter un castelo do s\u00e9culo XVIII e ser fundada no s\u00e9culo VIII \u00e9 co\u00f1ecida a nivel mundial polo Campo de concentraci\u00f3n de Dachau onde morreron milleiros de persoas desde a s\u00faa apertura en 1933 e durante todo o per\u00edodo nazi.\nNa actualidade conta con arredor de 40.000 habitantes e \u00e9 un destino tur\u00edstico subsidiario de M\u00fanic. O concello de Dachau ten en marcha diferentes actividades para que os turistas que visitan o campo de concentraci\u00f3n visiten tam\u00e9n o seu fermoso centro hist\u00f3rico e o castelo evitando que no mundo se co\u00f1eza o seu concello s\u00f3 polo campo de concentraci\u00f3n e toda a carga negativa que esta implica.\nNo ano 2002 a cidade foi escenario do maior esc\u00e1ndalo por fraude electoral en Alema\u00f1a. Dous membros do partido conservador CSU foron condenados por manipular de maneira masiva os comicios a favor do seu partido, tendo ga\u00f1ado o seu candidato a intendente por 1,2 por cento de diferenza. Un dos condenados reco\u00f1eceu no xu\u00edzo que manipulara as elecci\u00f3ns durante m\u00e1is de 20 anos. A pesar da fraude o candidato do CSU ga\u00f1ou a repetici\u00f3n das elecci\u00f3ns, que tiveron lugar no ano 2003."}
{"id": "162151", "revid": "56817", "url": "https://gl.wikipedia.org/wiki?curid=162151", "title": "Cascavel, Cear\u00e1", "text": "Cascavel \u00e9 un municipio brasileiro do estado do Cear\u00e1. En 2004 ti\u00f1a uns 67.002 habitantes. Local\u00edzase a 4\u00ba 7' 59\" latitude sur, 38\u00ba 14' 31\" oeste, a 40 msnm."}
{"id": "162152", "revid": "56817", "url": "https://gl.wikipedia.org/wiki?curid=162152", "title": "Cascavel, Paran\u00e1", "text": "Cascavel \u00e9 un municipio brasileiro do estado do Paran\u00e1. Cunha \u00e1rea de 2.100,105\u00a0km\u00b2. Ti\u00f1a uns 296.254 habitantes (\"IBGE\" 2009). A cidade est\u00e1 a unha latitude de 24\u00b057'21\" S e a unha longura de 53\u00b027'18\" O ."}
{"id": "162154", "revid": "98629", "url": "https://gl.wikipedia.org/wiki?curid=162154", "title": "Tierra de Lobos", "text": "Tierra de Lobos \u00e9 unha serie de televisi\u00f3n espa\u00f1ola producida por Multipark Ficci\u00f3n e Boomerang TV e emitida por Telecinco. Ambientada na Espa\u00f1a de finais do s\u00e9culo XIX, combina acci\u00f3n, aventura, intriga, romance e elementos caracter\u00edsticos do western. Estreouse o 29 de setembro de 2010 con boa acollida, sendo a serie l\u00edder da noite e a m\u00e1is vista. Est\u00e1 protagonizada polos actores espa\u00f1ois \u00c1lex Garc\u00eda e Junio Valverde, e nela participa tam\u00e9n a galega Mar\u00eda Castro.\nHistoria.\n\"Tierra de Lobos\" estreou o primeiro cap\u00edtulo da serie o 29 de setembro de 2010 cun bo dato: un total de 2.626.000 de espectadores e un 15,6% de share, sendo l\u00edder da noite superando a \"Rafael\" en Antena 3 (13,7%) e \"Comando actualidad\" en La 1 (10,8%).\nTelecinco fixo un cambio na s\u00faa programaci\u00f3n pasando a serie da noite dos m\u00e9rcores \u00e1 do martes. Foi no cap\u00edtulo 5 titulado \"\u00abEl descubrimento de Almudena\u00bb\" que corresponde \u00e1 data do 2 de novembro.\nO \u00faltimo cap\u00edtulo, o do 28 de decembro de 2010, supuxo unha nova marca particular. Un 18% de cota de pantalla e 3.358.000 espectadores seguiron o desenlace da primeira tempada da serie, unha das apostas m\u00e1is fortes de Telecinco. A falta duns cap\u00edtulos por acabar a primeira tempada, \"Multipark Ficci\u00f3n\" e Telecinco acordaron unha segunda tempada de 16 cap\u00edtulos, pero que segundo eles, se estrenarian en d\u00faas tempadas cada unha de 8 episodios.\nO 8 de setembro de 2011, varios portais fix\u00e9ronse eco da noticia sobre a estrea da segunda tempada de \"Tierra de Lobos\". Segundo o actor, Sergio Peris -que se incorpora \u00e1 segunda tempada- nunha publicaci\u00f3n na s\u00faa conta de Twitter afirmou que a serie estrear\u00edase o 28 de setembro de 2011.\nAs\u00ed foi, o 28 de setembro de 2011, un ano logo da s\u00faa estrea en Telecinco, o serial \"Tierra de Lobos\" iniciaba a s\u00faa segunda tempada cargada de grandes novidades. O regreso de \"Tierra de Lobos\" levou o gato \u00e1 auga co inicio da s\u00faa segunda tempada a Telecinco. A pesar do seu descenso respecto da despedida da primeira, obtivo un positivo 15,7% e 2.783.000 espectadores.\nArgumento.\n1875. Os irm\u00e1ns C\u00e9sar Bravo e Rom\u00e1n Bravo regresan \u00e1 terra onde naceron tras fuxir dun atraco frustrado en Portugal no que morreron todos os seus colegas. Todo o que al\u00ed te\u00f1en \u00e9 a leira \"La Quebrada\" e a destartalada cabana na que creceron, \u00fanicos recursos \u00e1 s\u00faa disposici\u00f3n para romper co seu pasado e empezar unha nova vida.\nCon todo, os irm\u00e1ns Bravo ven obstaculizadas as s\u00faas boas intenci\u00f3ns polo se\u00f1or Lobo, o terratenente local, un home duro e poderoso que manexa ao seu antollo os designios da empobrecida xente do pobo e que ve nos forasteiros unha ameaza para o mantemento da s\u00faa oligarqu\u00eda. Lobo \u00e9 vi\u00favo e vive coas s\u00faas fillas Almudena, Isabel, Nieves e Rosa, catro mozas moi distintas \u00e1s que trata cunha mestura de autoridade e paternalismo.\nLobo e os seus secuaces, encabezados por An\u00edbal, o seu capataz, intentar\u00e1n por todos os medios que os dous forasteiros marchen, pero non poder\u00e1 impedir que xurda o amor entre unha das s\u00faas fillas e o maior dos fuxidos, a pesar de que a moza est\u00e1 comprometida con F\u00e9lix, o m\u00e9dico local.\nA subsistencia dos irm\u00e1ns Bravo parece un reto imposible: te\u00f1en a Lobo e a todo o pobo en contra, excepto Elena. Con todo todo cambia coa aparici\u00f3n de Jean Marie Raymond, un extravagante personaxe chegado de Su\u00edza que lles convence de que o seu terreo esconde un manancial de auga medicinal co que poder\u00edan ga\u00f1ar moito di\u00f1eiro. Os Bravo deciden ent\u00f3n quedar e loitar polo que \u00e9 seu, unha loita na que ter\u00e1n que enfrontarse \u00e1 hostilidade da contorna e na que descubrir\u00e1n escuros segredos sobre o pobo, as s\u00faas xentes e a s\u00faa propia historia que permanec\u00edan enterrados na memoria colectiva de 'Tierra de Lobos'."}
{"id": "162156", "revid": "56817", "url": "https://gl.wikipedia.org/wiki?curid=162156", "title": "Cascavel", "text": "O top\u00f3nimo portugu\u00e9s Cascavel pode referirse a:"}
{"id": "162158", "revid": "23204", "url": "https://gl.wikipedia.org/wiki?curid=162158", "title": "F.C. Start", "text": "O F.C. Start foi un club de f\u00fatbol ucra\u00edno que existiu en K\u00ediv en 1942. Estaba constitu\u00eddo por antigos xogadores do Dinamo Kiev.\nHistoria.\nTras a chegada do ex\u00e9rcito alem\u00e1n a Ucra\u00edna en 1942 o Dinamo K\u00ediv fora pechado pola administraci\u00f3n invasora alem\u00e1 e a liga ucra\u00edna de f\u00fatbol deixara de celebrar encontros.\nO F.C. Start foi creado a iniciativa do panadeiro alem\u00e1n Josef Kordik e do antigo porteiro do Dinamo de K\u00ediv, Nikolai Trusevich. Formaban o equipo, ademais de Trusevich, os antigos xogadores Georgy Timofeyev, Ivan Kuzmenko, Pavel Komarov, Alexei Klimenko, Nikolai Korotkykh, Vasily Sukarev, Feodor Tyutchev, Makar Goncharenko, Mikhail Putistin e Mikhail Melnik.\nTodos os partidos xogados polo Start foron encontros amig\u00e1beis con equipos formados por soldados inimigos, tanto alem\u00e1ns como de pa\u00edses sat\u00e9lites do III Reich. O primeiro deles tivo lugar o 7 de xu\u00f1o de 1942 contra un equipo de soldados h\u00fangaros. Tivo un resultado de 7-2 a favor do Start, a primeira dunha longa serie de vitorias. Con intenci\u00f3n de romper a popularidade que estaba adquirindo o Start entre a poboaci\u00f3n ucra\u00edna a administraci\u00f3n nazi organizou un encontro co MSG, un dos mellores clubs do seu tempo. O partido resolveuse coa vitoria do Start. O \u00faltimo equipo co que o Start xogou foi o Flakelf, composto por membros da aviaci\u00f3n alem\u00e1. Nun primeiro encontro o Start ganou por 5-1. Durante o partido de desquite, que se deu en chamar o \"Partido da morte\", os xogadores do Start recibiron ameazas de morte para se deixaren ga\u00f1ar. Finalmente o Start ganou o partido por 5-3.\nPouco tempo despois do seu \u00faltimo partido os xogadores do Start foron detidos, torturados e asasinados polos nazis. A historia do Start serviu de inspiraci\u00f3n para o gui\u00f3n da pel\u00edcula \"Evasi\u00f3n ou vitoria\", dirixida por John Houston en 1981."}
{"id": "162160", "revid": "23204", "url": "https://gl.wikipedia.org/wiki?curid=162160", "title": "Crotalus durissus", "text": "Crotalus durissus \u00e9 unha especie velenosa de \"Cr\u00f3talus\". Distrib\u00faese desde M\u00e9xico a Suram\u00e9rica. \u00c9 a serpe m\u00e1is distribu\u00edda do seu x\u00e9nero. \u00c9 moi velenosa e a s\u00faa mordedura \u00e9 moi dif\u00edcil de curar. Co\u00f1\u00e9cense actualmente 12 subespecies, inclu\u00edndo a forma t\u00edpica."}
{"id": "162162", "revid": "5749", "url": "https://gl.wikipedia.org/wiki?curid=162162", "title": "Partido da morte", "text": ""}
{"id": "162166", "revid": "124656", "url": "https://gl.wikipedia.org/wiki?curid=162166", "title": "Segundo Dur\u00e1n", "text": "Segundo Manuel Dur\u00e1n Casais, nado en Rianxo o 29 de maio de 1934 e finado en Abalo (Catoira) o 16 de outubro de 1993, foi un empresario e pol\u00edtico galego.\nTraxectoria.\nDe novo mudouse \u00e1 Pobra do Carami\u00f1al, onde comezou a traballar como bedel nunha sociedade recreativa. Posteriormente montou unha empresa de transporte de mercador\u00eda e finalmente unha gasolineira. En 1972 accedeu \u00e1 alcald\u00eda da Pobra designado polo gobernador civil de Coru\u00f1a. Permaneceu na alcald\u00eda ata 1977. Coa chegada da democracia integrouse na UCD, formaci\u00f3n coa que foi elixido alcalde por maior\u00eda absoluta en 1979, sendo elixido deputado na Deputaci\u00f3n da Coru\u00f1a. En 1983 revalidou o mandato con maior\u00eda absoluta, desta volta encabezando como independente a candidatura de Alianza Popular, volvendo a ser elixido deputado provincial. En 1987 revalidou novamente a alcald\u00eda por maior\u00eda absoluta, desta volta encabezando a Coalici\u00f3n Progresista Galega. En 1989 pasou a formar parte do PPdeG e obtivo o posto deputado tralas Elecci\u00f3ns ao Parlamento de Galicia de 1989, coa chegada de Manuel Fraga \u00e1 Xunta de Galicia. Desta forma, tivo que renunciar como alcalde dada a incompatibilidade co cargo de deputado auton\u00f3mico, polo que en xaneiro de 1990 foi substitu\u00eddo polo seu compa\u00f1eiro \u00c1lvaro Vi\u00e9itez D\u00e1vila. Mentres segu\u00eda de deputado, en 1991 volveu presentarse como candidato \u00e1 alcald\u00eda polo PPdeG, pero nesta ocasi\u00f3n perdeu as elecci\u00f3ns fronte \u00f3 PSdeG. Ao pouco dimitiu como concelleiro, pero continuou como deputado no Parlamento galego ata o seu falecemento.\nEntre os feitos da s\u00faa alcald\u00eda destaca que durante ela se a Xunta de Galicia constru\u00edu o instituto de bacharelato e mais o peirao comercial. Houbo unha pol\u00e9mica sobre o top\u00f3nimo do concello. Dur\u00e1n, que se opu\u00f1a \u00e1 forma \"Pobra\", e prefer\u00eda a castel\u00e1 \"Puebla\", convocou un referendo no concello o 26 de novembro de 1984, onde se lle preguntou os veci\u00f1os e veci\u00f1as polo nome que desexaban. A forma \"Puebla\" ga\u00f1ou esmagadoramente (m\u00e1is dun 90 por cento dos votos), pero non conseguiu mudar a lei. Anos despois, incautou os exemplares da revista da asociaci\u00f3n local A Miserela porque escrib\u00edan a forma legal do top\u00f3nimo: denunciado por esta acci\u00f3n, foi inhabilitado para o exercicio de cargos p\u00fablicos polo Tribunal Supremo en outubro de 1993, s\u00f3 uns d\u00edas antes da s\u00faa morte.\nVida persoal.\nCasou con Dolores Guill\u00e1n Vilas\u00f3 e foi pai de Juan Carlos, Mar\u00eda Jos\u00e9, Segundo, Manuel, Dolores e Oscar Dur\u00e1n Guill\u00e1n. Faleceu en accidente de tr\u00e1fico."}
{"id": "162168", "revid": "89787", "url": "https://gl.wikipedia.org/wiki?curid=162168", "title": "Fungo dos lameiros", "text": "O fungo dos lameiros, cogomelo dos lameiros ou champi\u00f1\u00f3n silvestre, de nome cient\u00edfico Agaricus campestris , \u00e9 unha especie da familia dos Agaricaceae.\nNomes populares.\nEn galego tam\u00e9n \u00e9 co\u00f1ecido coma fungo pequeno das febras."}
{"id": "162169", "revid": "72012", "url": "https://gl.wikipedia.org/wiki?curid=162169", "title": "Bothrops", "text": "Bothrops \u00e9 un x\u00e9nero de serpes velenosas da familia \"Viperidae\", distribu\u00edda por M\u00e9xico, Am\u00e9rica Central, Antillas e Suram\u00e9rica, moi com\u00fans no Brasil."}
{"id": "162170", "revid": "89787", "url": "https://gl.wikipedia.org/wiki?curid=162170", "title": "Miguel Garc\u00eda Mart\u00edn", "text": "Miguel Garc\u00eda Mart\u00edn, co\u00f1ecido como Mich\u00e9, nado en Salamanca o 19 de maio de 1935 e finado na mesma cidade o 22 de marzo de 2014, foi un futbolista espa\u00f1ol. Xogaba de defensa.\nTraxectoria.\nIniciouse na tempada 1958\u201359 no Real Madrid, club que co conseguiu unha Liga espa\u00f1ola, d\u00faas Copas de Europa e unha Copa Intercontinental. Na tempada 1961\u201362 xogou no CA Osasuna, cedido polo Real Madrid despois dos traspasos de Ignacio Zoco e F\u00e9lix Ruiz.\nNa tempada 1962\u201363 chegou cedido ao Deportivo da Coru\u00f1a, dentro da operaci\u00f3n pola cal o Deportivo traspasou a Amancio ao Real Madrid, a cambio de 12 mill\u00f3ns de pesetas e as cesi\u00f3ns de Antonio Ruiz, Betancort e o propio Mich\u00e9. Co Deportivo acabou descendendo a Segunda Divisi\u00f3n ese ano. Na tempada 1963\u201364 foi contratado polo Real Valladolid, descendendo novamente a final da tempada. Na campa\u00f1a 1964\u201365 foi xogador do H\u00e9rcules CF, con quen sumou un novo descenso a Segunda Divisi\u00f3n.\nFaleceu en marzo de 2014, aos 78 anos."}
{"id": "162171", "revid": "98629", "url": "https://gl.wikipedia.org/wiki?curid=162171", "title": "Luciano S\u00e1nchez", "text": "Luciano S\u00e1nchez Rodr\u00edguez, co\u00f1ecido como Vav\u00e1 II, nado en B\u00e9jar (Salamanca) o 24 de maio de 1944, \u00e9 un exfutbolista espa\u00f1ol. Xogaba de dianteiro e foi internacional coa selecci\u00f3n espa\u00f1ola."}
{"id": "162172", "revid": "25871", "url": "https://gl.wikipedia.org/wiki?curid=162172", "title": "Enrique Ponte", "text": "Enrique Ponte Veira, nado na Coru\u00f1a o 18 de xullo de 1925 e finado o 9 de xaneiro de 2010 na mesma cidade, foi un futbolista galego. Xogaba de defensa central e foi titular durante anos na zaga do Deportivo da Coru\u00f1a, co que disputou 233 partidos, conseguindo dous ascensos a Primeira Divisi\u00f3n e o subcampionato de liga na tempada 1949/50. Destacou tam\u00e9n na Cultural Leonesa, onde xogou catro anos, sendo un dos art\u00edfices do \u00fanico ascenso do club \u00e1 m\u00e1xima categor\u00eda.\nTraxectoria.\nComezos.\nNacido na Coru\u00f1a o 18 de xullo de 1925, foi o terceiro dos cinco fillos de Manuel Ponte Casti\u00f1eiras e Adela Veira V\u00e1zquez. Comezou a xogar ao f\u00fatbol no Imperio de Ceuta, cidade na que residiu un tempo a s\u00faa familia. En 1942 a familia regresou \u00e1 Coru\u00f1a, onde Ponte xogou brevemente no equipo da Frente de Juventudes e no Sporting Ciudad, antes de pasar ao modesto Deportivo Ciudad, onde coincidiu con xogadores como Orestes Vara ou Ton. Durante esta \u00e9poca xogaba de extremo dereito, dianteiro centro e gardameta, ata que na tempada 1943/44 comezou a xogar como defensa. \nDeportivo da Coru\u00f1a (1944-1954).\nEn 1944 fichou polo Deportivo da Coru\u00f1a, co que xogou alg\u00fan amigable antes de sa\u00edr cedido por unha tempada ao Lemos, da Terceira Divisi\u00f3n. A continuaci\u00f3n regresou ao Deportivo, co que debutou na Segunda Divisi\u00f3n na segunda xornada da tempada 1945/46, contra o Sabadell, formando parella de defensas xunto a Portugu\u00e9s. Dita parella foi titular durante case toda a tempada, logrando manter a porter\u00eda defendida por Acu\u00f1a como a menos goleada da competici\u00f3n, e contribu\u00edndo de xeito significativo a que o equipo adestrado por Hilario ascendese \u00e1 Primeira Divisi\u00f3n.\nMant\u00edvose como titular durante as seguintes sete tempadas, tendo como compa\u00f1eiros na defensa entre outros a Pedrito, Garc\u00eda, Chech\u00e9 Mart\u00edn ou Jos\u00e9 Mill\u00e1n. Foi unha peza clave no subcampionato de liga da tempada 1949/50, con Scopelli no banco, e foron c\u00e9lebres os seus enfrontamentos co mito sevillista Araujo. No primeiro encontro da fase de permanencia da tempada 1952/53 fracturou varios \u00f3sos da cara nun choque contra Juli\u00e1n, dianteiro do Atl\u00e9tico Tetu\u00e1n. A\u00ednda as\u00ed continuou no campo, e xogou dous partidos m\u00e1is de dita fase, na que o equipo logrou salvar a categor\u00eda. Con todo, neses encontros empeorou a s\u00faa lesi\u00f3n, polo que non puido disputar ning\u00fan partido na seguinte tempada.\nDisputou 192 partidos na s\u00faa primeira etapa no Deportivo, a maior\u00eda deles na Primeira Divisi\u00f3n. Marcou s\u00f3 3 goles, pero de grande importancia: o primeiro deles marcouno en xaneiro de 1949 contra o FC Barcelona en Riazor e serviu para po\u00f1ar un empate a dous goles no marcador, mentres que os outros dous f\u00edxoos na tempada 1951/52 e significaron d\u00faas vitorias contra Zaragoza e Real Sociedad, vitais para evitar o descenso.\nCultural Leonesa (1954-1958).\nNo ver\u00e1n de 1954 deixou o Deportivo despois dunha d\u00e9cada e fichou pola Cultural Leonesa, na Segunda Divisi\u00f3n. No equipo adestrado por Rom\u00e1n Galarraga coincidiu con numerosos xogadores galegos (Manol\u00edn, Huertas, Moncho, Malet, Barbeito, Serapio, Chas e Bar\u00fas), e foi un dos principais art\u00edfices do hist\u00f3rico ascenso ese ano \u00e1 Primeira Divisi\u00f3n. Ao ano seguinte disputou a \u00fanica campa\u00f1a do club na m\u00e1xima categor\u00eda, que acabou descendendo ao remate da mesma. Militou dous anos m\u00e1is no equipo leon\u00e9s, regresando a continuaci\u00f3n a Galicia. \nRacing de Ferrol (1958-1959).\nComezou a tempada 1958/59 xogando no Xuvenil, pero a finais de setembro asinou co Racing de Ferrol, onde tivo de novo a Galarraga como adestrador, e compa\u00f1eiros como Suco ou Marcelino. Disputou 19 partidos co club verde, ali\u00f1\u00e1ndose na defensa entre outros cos hist\u00f3ricos Perniche e Anca, e rematou o campionato de Segunda na 10\u00aa posici\u00f3n.\nSegunda etapa no Deportivo (1959-1961).\nNa tempada 1959/60 regresou ao Xuvenil, onde xogou brevemente ata asinar de novo co Deportivo da Coru\u00f1a, que estaba de novo en Segunda. Al\u00ed f\u00edxose outra vez coa titularidade, xunto con Man\u00edn e Anca II, e disputou 41 encontros nas d\u00faas seguintes tempadas. O equipo coru\u00f1\u00e9s, con Jes\u00fas Barrio no banco e Amancio e Veloso como grandes figuras, non puido lograr o ascenso nesas d\u00faas campa\u00f1as, nas que rematou na cuarta e na terceira posici\u00f3n respectivamente. O 19 de febreiro de 1961 volveu recibir un duro golpe na cara, nun partido contra a Sanse en Atocha, no que chocou contra Azc\u00e1rate. O dianteiro vasco preciosu de varios puntos de sutura, mentres que o defensa galego sufriu unha grave lesi\u00f3n no maxilar, que o obrigou a adiantar a s\u00faa retirada do f\u00fatbol, aos 35 anos de idade.\nO seu balance total no Deportivo da Coru\u00f1a foi de 233 partidos oficiais e 3 goles en 11 tempadas. O 14 de maio de 1961 tribut\u00f3uselle unha homenaxe no estadio de Riazor. Primeiro disputaron un partido o Sporting Ciudad e o Deportivo Ciudad, equipos nos que militara case d\u00faas d\u00e9cadas antes, e a continuaci\u00f3n o Deportivo da Coru\u00f1a enfrontouse a un combinado de xogadores formado por Otero, Botana, Rodolfo, Reija, Marcelino, Vallejo, Cebri\u00e1n, Marsal, Rafa, Lamorena, Ribada, Amadeo,Madriles e Serapio. Ponte xogou 13 minutos co Deportivo, ata que foi substitu\u00eddo por Lari\u00f1o. O resultado foi de empate a dous goles, marcados os tantos do combinado por Lamorena e Rafa, e os do Deportivo por Amancio e Veloso. \nSelecci\u00f3n nacional.\nPonte foi chamado en repetidas ocasi\u00f3ns a convocatorias da selecci\u00f3n espa\u00f1ola, mais nunca chegou a debutar."}
{"id": "162173", "revid": "1702553", "url": "https://gl.wikipedia.org/wiki?curid=162173", "title": "Cascabel", "text": ""}
{"id": "162179", "revid": "25871", "url": "https://gl.wikipedia.org/wiki?curid=162179", "title": "Silver Rocket", "text": "\"Silver Rocket\" \u00e9 o segundo sinxelo do \u00e1lbum da banda de rock alternativo Sonic Youth \"Daydream Nation\", editado en 1988. Foi colocada no posto 79 na lista das \"100 mellores canci\u00f3ns de guitarra de todos os tempos\" elaborada pola revista \"Rolling Stone\"."}
{"id": "162180", "revid": "56817", "url": "https://gl.wikipedia.org/wiki?curid=162180", "title": "Disappearer", "text": "\"Disappearer\" \u00e9 o segundo sinxelo do \u00e1lbum \"Goo\", da banda estadounidense de rock alternativo Sonic Youth, editado en 1990 polo selo DGC.\nListaxe de canci\u00f3ns.\n\"That's All I Know (Right Now)\" foi editada anteriormente no sinxelo \"Kool Thing\"."}
{"id": "162181", "revid": "16394", "url": "https://gl.wikipedia.org/wiki?curid=162181", "title": "Cirroc\u00famulos", "text": ""}
{"id": "162182", "revid": "16394", "url": "https://gl.wikipedia.org/wiki?curid=162182", "title": "Altoc\u00famulos", "text": ""}
{"id": "162183", "revid": "16394", "url": "https://gl.wikipedia.org/wiki?curid=162183", "title": "Estratos", "text": ""}
{"id": "162184", "revid": "16394", "url": "https://gl.wikipedia.org/wiki?curid=162184", "title": "C\u00famulos", "text": ""}
{"id": "162185", "revid": "16394", "url": "https://gl.wikipedia.org/wiki?curid=162185", "title": "Cumulonimbos", "text": ""}
{"id": "162187", "revid": "98629", "url": "https://gl.wikipedia.org/wiki?curid=162187", "title": "Bullhead", "text": "Bullhead \u00e9 un \u00e1lbum da banda estadounidense de sludge metal Melvins, editado o 3 de maio de 1991 a trav\u00e9s do selo Boner Records. Este \u00e1lbum destaca por ter canci\u00f3ns m\u00e1is longas que os anteriores traballos da banda (antes deste, as s\u00faas canci\u00f3ns adoitaban a durar entre 2 e 3 minutos).\nA banda xaponesa de rock experimental Boris colle o seu nome da primeira canci\u00f3n deste disco.\nListaxe de canci\u00f3ns.\nTodos os temas compostos por Buzz Osborne."}
{"id": "162188", "revid": "98629", "url": "https://gl.wikipedia.org/wiki?curid=162188", "title": "Houdini (\u00e1lbum)", "text": "Houdini \u00e9 o quinto \u00e1lbum da banda estadounidense de sludge metal Melvins, editado o 21 de setembro de 1993 a trav\u00e9s da Atlantic Records. Tr\u00e1tase da estrea do grupo nun grande selo tras publicar os seus anteriores traballos a trav\u00e9s do selo independente Boner Records.\nMelvins era unha das banda favoritas de Kurt Cobain e co-produciu seis temas do disco xunto co grupo. Cobain tam\u00e9n toca a guitarra en \"Sky Pup\" e engadiu percusi\u00f3n en \"Spread Eagle Beagle\".\nO disco conta cunha versi\u00f3n da canci\u00f3n de 1974 de Kiss \"Goin' Blind\". Os temas \"Hooch\", \"Lizzy\" e \"Honey Bucket\" edit\u00e1ronse como sinxelos cos seus correspondentes v\u00eddeos musicais. \"Night Goat\" \u00e9 unha regravaci\u00f3n parcial dunha canci\u00f3n que a banda editara como sinxelo en 1992.\nListaxe de canci\u00f3ns.\nTodos os temas compostos polos Melvins ag\u00e1s onde se indique."}
{"id": "162189", "revid": "25871", "url": "https://gl.wikipedia.org/wiki?curid=162189", "title": "Prick", "text": "Prick \u00e9 un \u00e1lbum da banda estadounidense de sludge metal Melvins, editado o 5 de agosto de 1994 a trav\u00e9s do selo Amphetamine Reptile Records. Debido a problemas co selo que evitaban que a banda editase discos co nome \"Melvins\", o \u00e1lbum foi lanzado co nome escrito do rev\u00e9s. O disco foi gravado como un xeito de financiar as sesi\u00f3n do \"Stoner Witch\" e amosa un car\u00e1cter marcadamene experimental. O grupo quer\u00eda chamar ao \u00e1lbum \"Kurt Kobain\", pero cambiouno despois da morte de Cobain."}
{"id": "162190", "revid": "25871", "url": "https://gl.wikipedia.org/wiki?curid=162190", "title": "Stoner Witch", "text": "Stoner Witch \u00e9 un \u00e1lbum da banda estadounidense de sludge metal Melvins, editado en setembro de 1994 a trav\u00e9s do selo Atlantic Records."}
{"id": "162191", "revid": "25871", "url": "https://gl.wikipedia.org/wiki?curid=162191", "title": "Stag", "text": "Stag \u00e9 un \u00e1lbum da banda estadounidense de sludge metal Melvins, editado o 15 de xullo de 1996 a trav\u00e9s do selo Atlantic Records. A banda de sludge progresivo Mastodon adoita a tocar en directo o tema deste \u00e1lbum \"The Bit\"."}
{"id": "162192", "revid": "25871", "url": "https://gl.wikipedia.org/wiki?curid=162192", "title": "Honky", "text": "Honky \u00e9 un \u00e1lbum da banda estadounidense de sludge metal Melvins, editado o 5 de maio de 1997 a trav\u00e9s do selo Amphetamine Reptile Records. \u00c9 considerado o seu \u00e1lbum m\u00e1is experimental. \u00c9 o seu primeiro \u00e1lbum de estudio dende que sa\u00edron da Atlantic Records."}
{"id": "162193", "revid": "25871", "url": "https://gl.wikipedia.org/wiki?curid=162193", "title": "The Maggot", "text": "The Maggot \u00e9 un \u00e1lbum da banda estadounidense de sludge metal Melvins, editado o 17 de maio de 1999 a trav\u00e9s do selo Ipecac Recordings. Este \u00e1lbum forma parte dunha trilox\u00eda: \"The Maggot\", \"The Bootlicker\" e \"The Crybaby\". A trilox\u00eda foi publicada en vinilo por Ipecac o 27 de novembro de 2000."}
{"id": "162194", "revid": "624", "url": "https://gl.wikipedia.org/wiki?curid=162194", "title": "Manuel I de Bizancio", "text": ""}
{"id": "162195", "revid": "88215", "url": "https://gl.wikipedia.org/wiki?curid=162195", "title": "Eduardo Manch\u00f3n", "text": "Eduardo Manch\u00f3n Molina, nado en Barcelona o 24 de xullo de 1930 e finado na mesma cidade o 29 de setembro de 2010, foi un futbolista espa\u00f1ol. Xogaba de dianteiro."}
{"id": "162196", "revid": "98629", "url": "https://gl.wikipedia.org/wiki?curid=162196", "title": "Armando \u00c1lvarez", "text": "Armando \u00c1lvarez \u00c1lvarez, nado en Colmar (Francia) o 18 de xullo de 1970, \u00e9 un exfutbolista espa\u00f1ol. Xogaba de defensa e foi internacional coa selecci\u00f3n espa\u00f1ola.\nTraxectoria.\nDebutou na tempada 1991\u201392 co Real Oviedo en Primeira Divisi\u00f3n, da man de Javier Irureta. No conxunto asturiano permaneceu at\u00e9 a campa\u00f1a 1995\u201396, sendo un habitual do once titular.\nNa tempada 1996\u201397 fichou polo Deportivo da Coru\u00f1a, campa\u00f1a na que foi convocado para dous partidos coa selecci\u00f3n espa\u00f1ola. Na tempada 1997\u201398 xogou a Copa da UEFA por primeira vez. Permaneceu no conxunto galego at\u00e9 a campa\u00f1a 1998\u201399, coincidindo novamente co adestrador vasco Javier Irureta. Na s\u00faa estad\u00eda na Coru\u00f1a participou nun total de 97 partidos e anotou 3 goles.\nNa tempada 1999\u201300 foi contratado polo RCD Mallorca, club no que permaneceu d\u00faas campa\u00f1as e competiu, na primeira delas, na Copa da UEFA.\nNa tempada 2001\u201302 fichou polo Atl\u00e9tico de Madrid, en Segunda Divisi\u00f3n. Esa campa\u00f1a, na que o club madrile\u00f1o ascendeu a Primeira Divisi\u00f3n, Armando un dos habituais do once titular. Na tempada 2002\u201303 foi a s\u00faa derradeira, participando tan s\u00f3 nun partido."}
{"id": "162197", "revid": "839", "url": "https://gl.wikipedia.org/wiki?curid=162197", "title": "Jos\u00e9 Luis Albiol Balaguer", "text": "Jos\u00e9 Luis Albiol Balaguer, nado en Benaguasil (provincia de Valencia) o 17 de marzo de 1955, \u00e9 un exfutbolista e adestrador de f\u00fatbol espa\u00f1ol. Xogaba de dianteiro. \u00c9 t\u00edo dos tam\u00e9n futbolistas Ra\u00fal Albiol e Miguel Albiol."}
{"id": "162198", "revid": "23204", "url": "https://gl.wikipedia.org/wiki?curid=162198", "title": "Javier Sagarzazu", "text": "Javier Mar\u00eda Sagarzazu Unamue, co\u00f1ecido coma Sagarzazu, nado en Azkoitia (Guip\u00fascoa) o 11 de decembro de 1958 e finado en Carral o 16 de agosto de 1987, foi un futbolista vasco. Xogaba de defensa.\nTraxectoria.\nFaleceu por mor dun derramo cerebral cando \u00eda xogar un partido amigable en Carral co Deportivo da Coru\u00f1a, equipo polo cal acababa de fichar."}
{"id": "162200", "revid": "89787", "url": "https://gl.wikipedia.org/wiki?curid=162200", "title": "Periferia (novela)", "text": "Periferia \u00e9 unha novela de Iolanda Z\u00fa\u00f1iga. Foi publicada por Edici\u00f3ns Xerais en outubro de 2010, logo de acadar o Premio Xerais dese ano. Est\u00e1 ambientada na cidade de S\u00e3o Paulo.\nTrama.\nLuciana e Brown son unha parella da periferia de S\u00e3o Paulo, nun arrabalde de \"favelas\", unha zona marcada polo narcotr\u00e1fico e a violencia. A historia narra o seu devir ao tempo que trata de pintar un fresco sobre a cidade actual, coa miseria e a falta de oportunidades.\nEstilo e cr\u00edtica.\nEstrutura.\nA novela est\u00e1 dividida en 11 secci\u00f3ns. Todas elas constan dun primeiro e moi longo par\u00e1grafo e dun segundo que apenas pasa dunha simple li\u00f1a. A divis\u00f3n da novela \u00e9 como segue:"}
{"id": "162201", "revid": "56817", "url": "https://gl.wikipedia.org/wiki?curid=162201", "title": "Xente nosa", "text": "Xente nosa foi un programa dedicado a entrevistas de profundidade da Televisi\u00f3n de Galicia que se emitiu en 1987 e 1988, dirixido e presentado por Xos\u00e9 Mar\u00eda Palmeiro na primeira tempada e por Antonio Vallejo na segunda. Entre os persoeiros que pasaron polo programa estiveron Francisco V\u00e1zquez V\u00e1zquez, Antonio Mar\u00eda Rouco Varela, Mar\u00eda Xes\u00fas S\u00e1inz, Ant\u00f3n Reixa, Carlos Pajares, Lu\u00edsa Castro, Lu\u00eds Carballo, Rosal\u00eda Dans, Chano Pi\u00f1eiro ou Moncho Borrajo."}
{"id": "162203", "revid": "5312", "url": "https://gl.wikipedia.org/wiki?curid=162203", "title": "Uni\u00f3n Social Cristi\u00e1 de Baviera", "text": "A Uni\u00f3n Social Cristi\u00e1 (CSU) \u00e9 un partido pol\u00edtico de Baviera (Alema\u00f1a). Foi fundada en 1946, e est\u00e1 liderada por Horst Seehofer. \u00c9 membro da Internacional Dem\u00f3crata de Centro e da Uni\u00f3n Internacional Dem\u00f3crata.\nA CSU \u00e9 un partido conservador baseado nos valores cristi\u00e1ns que est\u00e1 s\u00f3 presente en Baviera, onde ga\u00f1ou todas as elecci\u00f3ns dende a segunda guerra mundial 1962-2008 cunha maior\u00eda absoluta de escanos desde 1970, con m\u00e1is do 50% dos votos. O seu maior \u00e9xito foron as elecci\u00f3ns do Estado Libre de Baviera de 2003, que recibiu 60,7% dos votos e m\u00e1is de dous terzos das cadeiras no parlamento b\u00e1varo. Con todo, nas elecci\u00f3ns b\u00e1varas de 28 de setembro de 2008 caeu a 43,4% dos votos, o que tam\u00e9n significou a perda da maior\u00eda absoluta dos asentos parlamentarios. As\u00ed, por primeira vez en m\u00e1is de corenta anos, precisaron dun socio de coalici\u00f3n para estar no goberno. A finais de outubro de 2008, pactou unha alianza co Partido Dem\u00f3crata Liberal (FDP).\nO presidente do goberno de Baviera foi sempre da CSU, excepto por un breve per\u00edodo entre 1954 e 1957, cando se formou un goberno de coalici\u00f3n de todas as forzas pol\u00edticas ag\u00e1s a CSU.\nNo parlamento alem\u00e1n, a CSU forma un grupo xunto coa CDU, o seu equivalente noutros Landers. Con todo, as posici\u00f3ns das d\u00faas partes non coinciden sempre, normalmente o CSU defende posici\u00f3ns sobre pol\u00edtica interior e xustiza m\u00e1is de dereitas, menos europe\u00edsta e en cambio m\u00e1is comprometido coas pol\u00edticas econ\u00f3micas e sociais. Nas elecci\u00f3ns federais do 18 de setembro de 2005, a CSU ga\u00f1ou 7,4% dos votos (46 asentos) e participa do goberno de coalici\u00f3n da chanceleresa Angela Merkel, xunto coa CDU (27,8%, 180 asentos) e o SPD (34,2%, 222 asentos)."}
{"id": "162205", "revid": "1131", "url": "https://gl.wikipedia.org/wiki?curid=162205", "title": "Galer\u00eda de imaxes da igrexa de San Pedro de Ansemil", "text": "A igrexa de San Pedro de Ansemil est\u00e1 situada na parroquia de Ansemil, concello de Silleda."}
{"id": "162211", "revid": "98629", "url": "https://gl.wikipedia.org/wiki?curid=162211", "title": "James Thompson", "text": "Co nome ingl\u00e9s de James Thompson houbo varias personalidades ao longo da historia:"}
{"id": "162212", "revid": "5863", "url": "https://gl.wikipedia.org/wiki?curid=162212", "title": "Jim Thompson", "text": "James Myers Thompson, nado en Anadarko (Oklahoma) o 27 de setembro de 1906 e finado nos \u00c1nxeles (California) o 7 de abril de 1977, foi un escritor e guionista estadounidense, co\u00f1ecido polas s\u00faas novelas negras de estilo \"pulp\".\nMalia que publicou m\u00e1is de 30 novelas, a maior\u00eda en publicaci\u00f3ns menores entre finais da d\u00e9cada de 1940 e mediados de 1950, acadou sona despois de varias cr\u00edticas positivas de Anthony Boucher no \"New York Times\". O seu reco\u00f1ecemento, con todo, non chegar\u00eda at\u00e9 que a finais da d\u00e9cada de 1980 as s\u00faas obras foron reeditadas na colecci\u00f3n \"Black Lizard\". As s\u00faas obras m\u00e1is famosas son \"O asasino que hai en min\", \"Savage Night\", \"A Hell of a Woman\" e \"Pob. 1280\". Algunhas delas foron levadas ao cine, como \"The Getaway\" ou \"The Grifters\".\nA s\u00faa obra \u00e9, en certa medida, autobiogr\u00e1fica, ou polo menos baseada nas s\u00faas vivencias.\nTraxectoria.\nO pai de Jim era sheriff do condado de Caddo. Tras sa\u00edr derrotado nas elecci\u00f3ns lexislativas do estado de Oklahoma en 1906, a familia marchou a Texas. Jim comezou a escribir xa de novo, chegando a publicar relatos sendo a\u00ednda adolescente. Ti\u00f1a unha boa formaci\u00f3n literaria, pero non estaba atra\u00eddo pola educaci\u00f3n regulada. Traballaba de noite de bedel e \u00eda \u00e1 escola de d\u00eda, e despois pasou a traballar no Hotel Texas. Al\u00ed axi\u00f1a se adaptou \u00e1s necesidades dos h\u00f3spedes, sendo frecuente que lles conseguise hero\u00edna e c\u00e1nnabis. As\u00ed, lograba cobrar uns 300 $ \u00e1 semana, lonxe da s\u00faa paga oficial de 15 d\u00f3lares mensuais.\nAdoitaba beber e fumar, e aos 19 anos sufriu un colapso nervioso. En 1926 comezou a traballar para unha petroleira. Despois f\u00edxoo de forma aut\u00f3noma xunto co seu pai, pero tras fracasar regresou a Fort Worth para seguir estudando e escribir profesionalmente. En 1929 matriculouse nun programa da University of Nebraska, pero en 1931 foi expulsado. O 16 de setembro dese ano casou en Marysville (Kansas) con Alberta Hesse, coa que tivo tres fillos.\nEscribiu durante varios anos relatos para revistas sobre crimes reais. En ocasi\u00f3ns as historias estaban baseadas en feitos reais, redactados de novo en primeira persoa. Nesa \u00e9poca escrib\u00eda tam\u00e9n para outras revistas como \"freelance\".\nA comezos da d\u00e9cada de 1930 liderou o Proxecto Federal de Escritores de Oklahoma (\"Oklahoma Federal Writers Project\"), un dos programas do New Deal durante a Gran Depresi\u00f3n. Baixo a s\u00faa direcci\u00f3n traballaron autores como Louis L'Amour. En 1935 Thompson uniuse ao Partido Comunista, deix\u00e1ndoo en 1938.\nNos comezos da segunda guerra mundial traballou nunha factor\u00eda aeron\u00e1utica, ao tempo que era investigado polo FBI pola s\u00faa anterior militancia comunista. En 1942 escribiu a s\u00faa primeira novela, de corte semi-autobiogr\u00e1fico, \"Now And On Earth\". O feito de que o escrito mantivese a tem\u00e1tica de violencia e crime provocou que non tivese unha boa acollida, e malia as boas cr\u00edticas, non acadou grandes vendas. A s\u00faa segunda novela, \"Heed The Thunder\" (1946), fala dunha familia violenta de Nebraska, baseada no seu propio clan.\nPasouse \u00e1 novela de ficci\u00f3n con \"Nothing More Than Murder\". Traballou para Lion Books, unha editorial pequena liderada por Arnold Hano, que ofrec\u00eda absoluta liberdade ao escritor. Con todo, Thompson alternou traballos para o \"Los Angeles Mirror\" en 1949.\nNa d\u00e9cada de 1950 madurou como escritor. En 1952 publicou \"O asasino que hai en min\", a s\u00faa obra m\u00e1is co\u00f1ecida e valorada, levada ao cinema en 1976 e 2010 (dirixida por Michael Winterbottom). Entre 1953 e 1954 publicou 5 novelas, sendo considerada \"Savage Night\" (1953) unha das mellores.\nEn 1955 mudouse a Hollywood, onde Stanley Kubrick o contratou para adaptar a novela de Lionel White \"Clean Break\", que dar\u00eda lugar a \"Atraco perfecto\". A\u00ednda que Thompson escribiu a maior parte do gui\u00f3n, nos cr\u00e9ditos s\u00f3 aparece referenciado como pequeno colaborador, o mesmo que pasar\u00eda con \"Paths of Glory\"e \"Lunatic at Large\".\nThompson quedou en California o resto da s\u00faa vida. Dado que as s\u00faas novelas non acadaban moita popularidade, era com\u00fan que traballase noutros eidos da literatura. Fixo programas de televisi\u00f3n e telefilmes.\nApareceu na pel\u00edcula \"Adeus, boneca\", como o xu\u00edz Baxter Wilson Grayle. Morreu enfermo aos 71 anos."}
{"id": "162213", "revid": "56817", "url": "https://gl.wikipedia.org/wiki?curid=162213", "title": "Helene Chadwick", "text": "Helene Chadwick, nada en Nova York o 25 de novembro de 1897 e finada nos \u00c1nxeles o 4 de setembro de 1940, foi unha actriz estadounidense que traballou no cine mudo e no comezo do sonoro.\nTraxectoria.\nChadwick era filla dun home de negocios e dunha actriz de teatro. Debutou no cine aos dezanove anos en \"The Challenge\" (1916) da Astra Film distribu\u00eddo por Pathe Pictures. O cumio da s\u00faa carreira foi entre 1920 e 1928. Entre os seus filmes m\u00e1is salientables est\u00e1n \"The Cup of Fury\" (1920), \"Heartsease\" (1919), \"The Sin Flood\" (1922), \"The Glorious Fool\" (1922), \"Yellow Men and Gold\" (1922), \"Dust Flower\" (1922), \"Quicksands\" (1923), \"Hard Boiled\" de 1926 con Tom Mix e \"Say It with Sables\" dirixido por Frank Capra en 1928. Coa chegada do sonoro actuou en papeis de actriz secundaria e de extra."}
{"id": "162214", "revid": "23204", "url": "https://gl.wikipedia.org/wiki?curid=162214", "title": "Miranda", "text": "O top\u00f3nimo Miranda pode referirse a:\nAmais, como apelido pode referirse a:"}
{"id": "162218", "revid": "56817", "url": "https://gl.wikipedia.org/wiki?curid=162218", "title": "Rider Strong", "text": "Rider King Strong, nado o 11 de decembro de 1979 en San Francisco, \u00e9 un actor estadounidense.\nTraxectoria.\nStrong \u00e9 co\u00f1ecido polo papel de Shawn Hunter na comedia de situaci\u00f3n \"Boy Meets World\" (1993-2000)."}
{"id": "162219", "revid": "1703127", "url": "https://gl.wikipedia.org/wiki?curid=162219", "title": "Xararaca", "text": ""}
{"id": "162221", "revid": "89787", "url": "https://gl.wikipedia.org/wiki?curid=162221", "title": "H\u00e9ctor Carr\u00e9", "text": "H\u00e9ctor Carr\u00e9 Men\u00e9ndez, nado na Coru\u00f1a en 1960, \u00e9 un director de cine e escritor galego.\nTraxectoria.\nAbandonou os estudos de arquitectura e trasl\u00e1dase a Madrid en 1981, onde obtivo o t\u00edtulo de director de fotograf\u00eda no Taller de Artes Imaginarias. Traballou no mundo cinematogr\u00e1fico como axudante de direcci\u00f3n de Terry Gillian, Mario Camus e Pedro Olea. Fixo curtametraxes \"La suerte cambia\" e \"Angelitos\", documentais e videoclips (\"Un ejemplar de primavera\" para o disco de Rosendo, \"A tientas y barrancas\") e publicidade. En televisi\u00f3n coordinou a serie \"Nada es para siempre\" de Antena 3. Desde 2001 volve residir na Coru\u00f1a onde traballa en publicidade e como guionista para a Televisi\u00f3n.\nEn 2007 publicou a novela \"Diario do impostor\" e en 2011 ga\u00f1ou o Premio Fundaci\u00f3n Nova Caixa Galicia coa novela \"Febre\"."}
{"id": "162222", "revid": "1131", "url": "https://gl.wikipedia.org/wiki?curid=162222", "title": "Garabatos", "text": "O top\u00f3nimo galego Garabatos pode referirse a:"}
{"id": "162223", "revid": "56817", "url": "https://gl.wikipedia.org/wiki?curid=162223", "title": "Brandi\u00e1n", "text": "O top\u00f3nimo Brandi\u00e1n pode referirse a:"}
{"id": "162226", "revid": "1131", "url": "https://gl.wikipedia.org/wiki?curid=162226", "title": "Calvelos", "text": "O top\u00f3nimo galego Calvelos pode referirse a:"}
{"id": "162229", "revid": "56817", "url": "https://gl.wikipedia.org/wiki?curid=162229", "title": "Calvelo", "text": "O top\u00f3nimo galego Calvelo pode referirse a:\nAmais, como apelido pode referirse a:"}
{"id": "162231", "revid": "23204", "url": "https://gl.wikipedia.org/wiki?curid=162231", "title": "Touch Me I'm Sick/Halloween", "text": "\"Touch Me I'm Sick/Halloween\" \u00e9 un sinxelo compartido das bandas estadounidenses de rock alternativo Sonic Youth e Mudhoney, editado en decembro de 1988 polo selo independente Sub Pop Records.\nAntes da edici\u00f3n do sinxelo de Mudhoney \"Touch Me I'm Sick\" en marzo de 1988, Bruce Pavitt envioulle unha cinta con cinco temas de Mudhoney a Sonic Youth para saber a s\u00faa opini\u00f3n. Sonic Youth prop\u00faxolle inmediatamente facer sinxelo compartido con cada banda versionando unha canci\u00f3n da outra. Sonic Youth versionou \"Touch Me I'm Sick\" e Mudhoney \"Halloween\". O sinxelo lanzouse nunha edici\u00f3n limitada como vinilo de 7 polgadas. En xaneiro de 1989 editouse en 12 polgadas no Reino Unido, a trav\u00e9s do selo Blast First, en 1990 en Alema\u00f1a a trav\u00e9s de Glitterhouse Records.\nA versi\u00f3n \"Touch Me I'm Sick\" foi inclu\u00edda na edici\u00f3n \"deluxe\" do \u00e1lbum \"Daydream Nation\", editada o 12 de xu\u00f1o do 2007, e a de \"Halloween\" aparece na edici\u00f3n \"deluxe\" de \"Superfuzz Bigmuff\", lanzada no ano 2008."}
{"id": "162232", "revid": "56817", "url": "https://gl.wikipedia.org/wiki?curid=162232", "title": "Drown", "text": "\"Drown\" \u00e9 unha canci\u00f3n da banda de rock alternativo estadounidense The Smashing Pumpkins, aparecida na banda sonora da pel\u00edcula de Cameron Crowe \"Singles\", estreada en 1992.\nO tema foi editado tam\u00e9n no recompilatorio de grandes \u00e9xitos da banda \"Rotten Apples\" no 2001, reduc\u00edndose a lonxitude da canci\u00f3n de 8:17 a 4:30. Considerouse inclu\u00edla en \"Pisces Iscariot\", pero Corgan decidiu rexeitala."}
{"id": "162233", "revid": "56817", "url": "https://gl.wikipedia.org/wiki?curid=162233", "title": "If Only Everything", "text": "\"If Only Everything\" \u00e9 un sinxelo da banda estadounidense Gamma Ray, posteriormente co\u00f1ecida coma Queens of the Stone Age. O sinxelo cont\u00e9n tam\u00e9n a canci\u00f3n \"\"Born to Hula\", e foi editado polo desaparecido selo \"Man's Ruin\" en 1997. Os dous temas aparecen nun EP compartido de Kyuss e Queens of the Stone Age. \"If Only Everything\" foi composta por Josh Homme, e unha versi\u00f3n, titulada \"If Only\"\" apareceu no primeiro \u00e1lbum da banda, \"Queens of the Stone Age\"."}
{"id": "162236", "revid": "89787", "url": "https://gl.wikipedia.org/wiki?curid=162236", "title": "\u00d3scar Montalvo", "text": "\u00d3scar Montalvo Finetti, nado en Puerto Pimentel o 20 de marzo de 1937 e finado en 2006, foi un futbolista e adestrador peruano. Xogaba de extremo esquerdo e foi internacional co Per\u00fa.\nTraxectoria.\nXogou no Deportivo Municipal do seu pa\u00eds natal, onde coincidiu con Juan Seminario, e debutou coa selecci\u00f3n peruana en 1959. En 1960 participou na Xira dos Catro Continentes, que levou a unha selecci\u00f3n de xogadores do Deportivo Municipal e do Sport Boys a disputar unha serie de partidos amigables en numerosos pa\u00edses: Estados Unidos, Xap\u00f3n, Filipinas, Malaisia, Taiw\u00e1n, Hong Kong, Vietnam, China, Alema\u00f1a, M\u00e9xico, Colombia e Ecuador.\nPosteriormente xogou no Ciclista Lima, e en 1962 fichou polo Deportivo da Coru\u00f1a, convert\u00e9ndose no primeiro peruano da historia do club. Pouco despois da s\u00faa chegada participou no hist\u00f3rico 17\u00ba Trofeo Teresa Herrera, marcando un dos catro goles do seu equipo para derrotar ao Benfica de Eus\u00e9bio, que vi\u00f1a de ga\u00f1ar d\u00faas Copas de Europa seguidas. Debutou en partido oficial na primeira xornada da tempada 1962/63 da Primeira Divisi\u00f3n, marcando o \u00fanico gol do partido contra o Sevilla en Riazor. Titular durante case todos os partidos da tempada na dianteira deportivista, xunto con Veloso e Jaime Blanco, anotou un total de 8 goles na s\u00faa primeira campa\u00f1a, na que o club acabou descendendo.\nNa seguinte tempada marcou 13 goles, contribu\u00edndo a que o equipo adestrado por Roque Olsen se proclamase campi\u00f3n de Segunda e lograse o ascenso. Xogou no Deportivo ata 1967, vivindo un total de tres descensos e dous ascensos, e marcando 33 goles en partidos oficiais. A continuaci\u00f3n pasou polo Oviedo, onde xogou durante a tempada 1967/68 en Segunda antes de retirarse.\nDe volta na Coru\u00f1a adestrou brevemente o modesto Sin Querer, antes de regresar ao seu pa\u00eds natal, onde continuou traballando como adestrador, principalmente no f\u00fatbol base. Al\u00ed creou a escola de f\u00fatbol do Deportivo Municipal, onde se formaron xogadores como o internacional Jefferson Farf\u00e1n, que tatuou no seu brazo un agradecemento a Montalvo.\nFaleceu no 2006, pouco despois de recibir unha invitaci\u00f3n para participar nos actos do Centenario do Deportivo, aos que xa non puido asistir.\nPalmar\u00e9s.\nDeportivo da Coru\u00f1a"}
{"id": "162237", "revid": "23204", "url": "https://gl.wikipedia.org/wiki?curid=162237", "title": "Ricardo Bofill", "text": "Ricardo Bofill Lev\u00ed, nado en Barcelona o 5 de decembro de 1939 e finado o 14 de xaneiro de 2022, foi un arquitecto e urbanista espa\u00f1ol.\nTraxectoria.\nEstudou primeiro no Liceo Franc\u00e9s e despois na Escola T\u00e9cnica Superior de Arquitectura de Barcelona, de onde foi expulsado en 1957 polas s\u00faas actividades pol\u00edticas. Marchou a Su\u00edza e continuou os seus estudos na Universidade de Xenebra. En 1963 creou o \"Taller de Arquitectura\", un estudio que conta con soci\u00f3logos, ademais de arquitectos e enxe\u00f1eiros. En 1978 abriu un segundo estudio en Par\u00eds."}
{"id": "162238", "revid": "88215", "url": "https://gl.wikipedia.org/wiki?curid=162238", "title": "Jos\u00e9 Dom\u00ednguez Rial", "text": "Jos\u00e9 Dom\u00ednguez Rial, nado en Vigo o 10 de novembro de 1940 e finado o 30 de xu\u00f1o de 2000, foi un futbolista galego. Xogaba de defensa e centrocampista e desenvolveu a totalidade da s\u00faa carreira como profesional entre os dous equipos m\u00e1is destacados de Galicia: o Celta de Vigo e o Deportivo da Coru\u00f1a. \u00c9 o noveno futbolista con m\u00e1is partidos oficiais da historia do club coru\u00f1\u00e9s (329), co que conseguiu cinco ascensos \u00e1 Primeira Divisi\u00f3n.\nTraxectoria.\nNaceu en Vigo o 10 de novembro de 1940, sendo fillo do empresario e directivo do Celta de Vigo Jos\u00e9 Dom\u00ednguez e sobri\u00f1o do futbolista Machicha. Comezou a xogar ao f\u00fatbol no CD Traviesas da s\u00faa cidade natal e no colexio dos Maristas no que estudou. M\u00e1is tarde ingresou no equipo xuvenil do Celta, no que militou durante tres anos e onde tivo como adestrador a Alejandro Scopelli.\nAos 18 anos asinou o seu primeiro contrato profesional co club e o 3 de xaneiro de 1960 debutou co primeiro equipo na Segunda Divisi\u00f3n, nun encontro diante do Condal en Bala\u00eddos, formando parella de defensas centrais con Pepe Villar e Bargayo. Repetiu titularidade dez d\u00edas despois, nun partido da Copa do Xeneral\u00edsimo contra o C\u00f3rdoba.\nPara a tempada 1960/61 e ante a falta de expectativas no Celta, decidiu deixar o club e fichar polo m\u00e1ximo rival deste, o Deportivo da Coru\u00f1a, que militaba na mesma categor\u00eda. Debutou co equipo de Jes\u00fas Barrio na terceira xornada de liga, ante o Sabadell no antigo estadio da Creu Alta. Titular indiscutible durante os seguintes 11 anos, xogou maiormente como defensa, pero en ocasi\u00f3ns foi despregado tam\u00e9n no medio do campo.\nConseguiu cinco ascensos \u00e1 Primeira Divisi\u00f3n, catro deles como campi\u00f3n de Segunda, e viviu tam\u00e9n catro descensos \u00e1 categor\u00eda de prata. Marcou seis goles co Deportivo, sendo o m\u00e1is importante deles o que anotou contra o FC Barcelona en decembro de 1968 e que supuxo a vitoria do club coru\u00f1\u00e9s (1-0). Deixou A Coru\u00f1a tralo remate da tempada 1970/71, na que o equipo logrou ascender de novo a Primeira. Os seus 329 partidos oficiais co Deportivo convert\u00edano naquel momento no segundo xogador con m\u00e1is partidos da historia do club, s\u00f3 por detr\u00e1s do m\u00edtico porteiro Acu\u00f1a. Na actualidade ocupa a novena praza na t\u00e1boa de futbolistas con m\u00e1is partidos coa camiseta branquiazul.\nA continuaci\u00f3n regresou ao Celta de Vigo e foi titular no hist\u00f3rico debut do club en competici\u00f3n europea, diante do Aberdeen na Copa da UEFA. Militou no Celta ata 1974, contabilizando un total de 51 partidos oficias co club.\nFamilia.\nEra sobri\u00f1o de Machicha e curm\u00e1n do tam\u00e9n futbolista \u00c1ngel Iglesias Dom\u00ednguez, alcumado tam\u00e9n \"Machicha\", co que chegou a coincidir no Deportivo da Coru\u00f1a."}
{"id": "162239", "revid": "98629", "url": "https://gl.wikipedia.org/wiki?curid=162239", "title": "V\u00edctor Aurre Garc\u00eda", "text": "V\u00edctor Aurre Garc\u00eda, nado en Barakaldo o 19 de maio de 1937, \u00e9 un exfutbolista espa\u00f1ol. Xogaba de defensa."}
{"id": "162240", "revid": "88215", "url": "https://gl.wikipedia.org/wiki?curid=162240", "title": "Francisco Esteban Aedo", "text": "Francisco Esteban Aedo, co\u00f1ecido como Pegaso, nado en Portugalete (Biscaia) o 10 de xaneiro de 1938 e finado no mesmo lugar o 19 de xu\u00f1o de 2015, foi un futbolista espa\u00f1ol. Xogaba de defensa central e destacou principalmente no Sestao e no Deportivo da Coru\u00f1a, logrando con este \u00faltimo dous ascensos \u00e1 Primeira Divisi\u00f3n.\nTraxectoria.\nNaceu no barrio de San Roque de Portugalete, nunha familia procedente de Karrantza. S\u00faa nai, Manuela, traballaba como leiteira. Formouse como futbolista na canteira do Club Portugalete, onde foi adestrado por Mart\u00edn Aroma. Al\u00ed comezou a ser alcumado \"Pegaso\", en referencia ao cabalo alado e \u00e1 marca de cami\u00f3ns. Tras un breve polo primeiro equipo recalou no Sestao, co que debutou na Segunda Divisi\u00f3n na primeira xornada da tempada 1958/59 contra o Girona. Titular indiscutible na defensa durante os seguintes tres anos xunto a Letamendia, acadou o oitavo posto na s\u00faa primeira tempada, salvou a categor\u00eda na promoci\u00f3n na segunda, e acabou descendendo na terceira.\nDeixou ent\u00f3n o equipo da marxe esquerda do Nervi\u00f3n, e fichou xunto ao seu compa\u00f1eiro Igartua polo Deportivo da Coru\u00f1a, tam\u00e9n de Segunda. O adestrador do equipo era o tam\u00e9n vasco Otxoa e a eles sumouse pouco despois Aurre, procedente do Barakaldo. Debutou co equipo coru\u00f1\u00e9s no primeiro partido da tempada 1961/62 contra o Salamanca en Riazor (4-1), e foi titular en 29 dos 30 partidos da tempada, perdendo s\u00f3 o derradeiro partido por lesi\u00f3n. Compartiu defensa entre outros con Aurre, Lari\u00f1o e Man\u00edn e foi o futbolista con m\u00e1is minutos do equipo xunto a Jaime Blanco. O Deportivo, liderado no ataque por Amancio e Veloso, logrou o ascenso a Primeira Divisi\u00f3n despois de proclamarse campi\u00f3n da categor\u00eda de prata.\nDebutou na m\u00e1xima categor\u00eda na sexta xornada da tempada 1962\u201363, nun partido contra o M\u00e1laga na Rosaleda. Participou en 17 encontros e estivo baixo as ordes de tres adestradores nese ano: Enrique Rabassa, Rodrigo Garc\u00eda Vizoso e Lel\u00e9. Ao final do campionato o equipo descendeu \u00e1 Segunda Divisi\u00f3n tras quedar antepen\u00faltimo na clasificaci\u00f3n e perder a promoci\u00f3n contra o Levante. Na seguinte campa\u00f1a, con Roque Olsen no banco, Pegaso volveu ser unha peza clave na defensa do Deportivo, xunto a Dom\u00ednguez, Aurre e Man\u00edn, logrando un novo t\u00edtulo de Segunda e un novo ascenso.\nTralo seu segundo ascenso co Deportivo deixou o club coru\u00f1\u00e9s, fichando polo Racing de Ferrol, da Terceira divisi\u00f3n, e con el foron Larraz e Tucho de la Torre. Militou unha tempada no club departamental, logrando a primeira praza do grupo I pero caendo na fase de ascenso contra o Rayo Vallecano. Para a tempada 1965/66 fichou polo Badalona, de Segunda. Acadou a permanencia co equipo catal\u00e1n e ao ano seguinte fichou polo Logro\u00f1\u00e9s, da mesma categor\u00eda e que estaba adestrado por Ramallets. Este foi destitu\u00eddo tras 14 xornadas, pasando logo varios adestradores m\u00e1is polo banco das Gaunas, nunha tempada na que Pegaso disputou s\u00f3 13 partidos de liga e o Logro\u00f1\u00e9s acabou descendendo.\nPechou a s\u00faa carreira como futbolista no mesmo club no que a comezara, o Portugalete da s\u00faa vila natal, onde trala s\u00faa retirada, foi adestrador da canteira e directivo, ademais de rexentar un bar chamado \"Pegaso\". Faleceu en Portugalete o 19 de xu\u00f1o de 2015, aos 77 anos de idade. \nPalmar\u00e9s.\nDeportivo da Coru\u00f1a"}
{"id": "162241", "revid": "98629", "url": "https://gl.wikipedia.org/wiki?curid=162241", "title": "Luis S\u00e1nchez Bell\u00f3n", "text": "Luis S\u00e1nchez Bell\u00f3n, nado na Coru\u00f1a o 25 de xullo de 1937, \u00e9 un exfutbolista galego. Xogaba de extremo esquerdo.\nTraxectoria.\nNacido na Coru\u00f1a, xogou no Oza Juvenil antes de marchar a Asturias, onde fichou polo Sporting de Gij\u00f3n. Con este club debutou na Segunda Divisi\u00f3n na oitava xornada da tempada 1955/56. Continuou no Sporting na tempada seguinte, na que o equipo se proclamou campi\u00f3n e ascendeu a Primeira, a\u00ednda que non chegou a xogar ning\u00fan partido durante a campa\u00f1a. Nas catro seguintes tempadas xogou no Avil\u00e9s, as tres primeiras na Segunda e a \u00faltima na Terceira Divisi\u00f3n.\nNo ver\u00e1n de 1961 fichou polo Deportivo da Coru\u00f1a, co que debutou nun encontro amigable contra o Racing de Ferrol en Riazor. Con todo, non tivo sitio no equipo coru\u00f1\u00e9s e en novembro sa\u00edu cedido xunto con Aneiros ao propio equipo ferrol\u00e1n, que militaba na Terceira Divisi\u00f3n. Regresou \u00e1 Coru\u00f1a menos de dous meses despois para reforzar o Deportivo, que estaba a sufrir numerosas lesi\u00f3ns no seu cadro de xogadores. Marcou un gol no seu primeiro partido oficial co equipo branquiazul, nun derbi contra o Celta de Vigo en Riazor (2-0), e xogou a maior\u00eda dos restantes partidos da tempada, marcando un total de catro goles e contribu\u00edndo a que o equipo se proclamase campi\u00f3n de Segunda. \nNa tempada 1962/63 debutou co Deportivo na Primeira Divisi\u00f3n, disputando 19 encontros e descendendo ao final da competici\u00f3n. Na derradeira xornada contra o Betis resultou gravemente lesionado, pero con todo, o club renovou o seu contrato. Reapareceu nos terreos de xogo en outubro de 1963, nas filas do Fabril, na Terceira Divisi\u00f3n. Xogou o resto da tempada co filial coru\u00f1\u00e9s, coincidindo na dianteira con Beci e Pellicer. O equipo quedou na segunda posici\u00f3n do seu grupo e xogou a fase de ascenso a Segunda, caendo eliminado contra a Gimn\u00e1stica de Torrelavega despois de dous partidos de desempate no Molin\u00f3n.\nContinuou no Fabril na seguinte tempada, reincorpor\u00e1ndose ao primeiro equipo do Deportivo para os partidos da Copa do Xeneral\u00edsimo, contra Granada e Sporting de Gij\u00f3n. Na tempada 1965/66 foi suplente no Deportivo, participando s\u00f3 en partidos amigables, e en marzo foi cedido xunto con Carlos ao Racing de Ferrol.\nA continuaci\u00f3n regresou ao Avil\u00e9s, onde xogou as seguintes d\u00faas campa\u00f1as, antes de pechar a s\u00faa carreira no Eldense en 1969. "}
{"id": "162242", "revid": "98629", "url": "https://gl.wikipedia.org/wiki?curid=162242", "title": "Ricardo Escol\u00e0 Sala", "text": "Ricardo Escol\u00e0 Sala, nado en Barcelona o 6 de decembro de 1940, \u00e9 un exfutbolista espa\u00f1ol. Xogaba de centrocampista.\nPersoal.\n\u00c9 fillo do tam\u00e9n futbolista Josep Escol\u00e0."}
{"id": "162243", "revid": "25871", "url": "https://gl.wikipedia.org/wiki?curid=162243", "title": "Jos\u00e9 Luis Fidalgo Veloso", "text": "Jos\u00e9 Luis Fidalgo Veloso, co\u00f1ecido simplemente como Veloso, nado en Santiago de Compostela o 23 de marzo de 1937 e finado o 13 de novembro de 2019, foi un futbolista galego. Xogaba de dianteiro e foi internacional coa selecci\u00f3n espa\u00f1ola.\nFoi un dos futbolistas m\u00e1is destacados da historia do f\u00fatbol galego, destacando principalmente no Deportivo da Coru\u00f1a, onde formou unha gran dupla goleadora con Amancio, ocupando na actualidade o terceiro lugar na t\u00e1boa de m\u00e1ximos anotadores da historia do club, con 106 goles en 211 partidos. O seu rendemento na Coru\u00f1a fixo que o fichase o Real Madrid de Miguel Mu\u00f1oz, co que ga\u00f1ou tres ligas consecutivas e a Copa de Europa 1966/67. Posteriormente pasou polo Ourense e o Rayo Vallecano, retir\u00e1ndose finalmente no Compostela da s\u00faa cidade natal.\nTraxectoria.\nInicios (1937-1958).\nNaceu na compostel\u00e1 r\u00faa de Entrerr\u00edos a poucos metros do vello campo de Santa Isabel, no que seu t\u00edo traballaba de conserxe, polo que ti\u00f1a acceso ao campo e ao uso dos bal\u00f3ns, e a\u00ednda que pretend\u00eda ser ciclista acabou por decantarse polo f\u00fatbol. \nComezou no \u00c1guilas de Carretas, pasando logo a destacar no tam\u00e9n santiagu\u00e9s Eiri\u00f1a, e xa con 15 anos foi elixido nunha selecci\u00f3n santiaguesa para enfrontarse a selecci\u00f3ns doutras cidades galegas. Pasou logo polo Basqui\u00f1os e polo Club Santiago, no que xogou dende 1955, debutando en Terceira Divisi\u00f3n cunha ficha doutro xogador pois non ti\u00f1a a idade necesaria. En agosto de 1957 fichou polo Club Turista de Vigo, no que xogou unha tempada.\nEsplendor no Deportivo da Coru\u00f1a (1958-1965).\nNo ver\u00e1n de 1958 foi contratado polo Deportivo da Coru\u00f1a, e xunto a el chegaron Amancio, Sobr\u00edn, Collar e Gelucho entre outros. Debutou na Segunda Divisi\u00f3n na xornada 2 fronte ao Girona, marcando o \u00fanico gol do Deportivo, que perdeu ese partido por 3-1. Disputou 34 partidos esa tempada, marcando 12 goles.\nDurante os seus primeiros catro anos no Deportivo formou unha gran dupla goleadora con Amancio, anotando entre os dous 135 goles. Na terceira desas tempadas, a 1960/61, Veloso foi o m\u00e1ximo goleador da Segunda Divisi\u00f3n, con 26 goles en s\u00f3 24 partidos, mentres que anotou 16 ao ano seguinte, na tempada en que o equipo logrou o ascenso \u00e1 Primeira Divisi\u00f3n cinco anos despois.\nDespois da marcha de Amancio ao Real Madrid no ver\u00e1n de 1962, Veloso xogou a\u00ednda tres anos m\u00e1is no Deportivo, antes de tomar o mesmo cami\u00f1o que o coru\u00f1\u00e9s, fichando polo club branco en xullo de 1965. Nos seus sete anos na Coru\u00f1a xogou 211 partidos e marcou 106 goles, sendo no momento da s\u00faa marcha o m\u00e1ximo anotador da historia do club.\nEtapa no Real Madrid (1965-1969).\nO prezo do seu traspaso ao Real Madrid foi de seis mill\u00f3ns de pesetas, m\u00e1is os xogadores Santos e Gull\u00f3n que pasaron a ser do Deportivo. Xunto a Veloso chegou ao Real Madrid o tam\u00e9n deportivista Jaime Blanco. Debutou co Real Madrid na primeira xornada da tempada 1965/66 fronte ao Sabadell e marcou os seus dous primeiros goles na s\u00faa seguinte aparici\u00f3n en liga fronte ao Sevilla. Debutou en competici\u00f3n europea o 9 de marzo de 1966 fronte ao Anderlecht na Copa de Europa, competici\u00f3n que o equipo acabou ga\u00f1ando ao final da tempada. \nA s\u00faa mellor tempada no club branco foi a segunda (1966/67), na que marcou 11 goles en 20 partidos. Entre os seus goles no Madrid destacaron o que marcou no cl\u00e1sico fronte ao Barcelona no Bernab\u00e9u en 1966 (1-0) e o que anotou na Copa de Europa 1967/68 na pr\u00f3rroga fronte ao Ajax de Johan Cruyff, eliminando ao club neerland\u00e9s. \nNon conseguiu facerse coa titularidade nos seus catro anos no Real Madrid, nun equipo con dianteiros como Gento, Amancio, Grosso e Pusk\u00e1s, pechando a s\u00faa etapa como madridista con 41 partidos xogados, 20 goles anotados, 3 t\u00edtulos de liga e unha Copa de Europa.\nOurense, Raio, Compostela e retirada (1969-1973).\nEn 1969 fichou polo Ourense, de Segunda Divisi\u00f3n, co que xogou unha tempada, anotando cinco goles. Na tempada seguinte volveu a Madrid para fichar polo Rayo Vallecano, co que xogou d\u00faas tempadas en Segunda, xogando 43 partidos e marcando 7 goles. En outubro de 1972 regresou a Santiago de Compostela, fichando polo Compostela, no que xogou unha tempada ata a s\u00faa retirada do f\u00fatbol.\nDespois de deixar o f\u00fatbol rexentou un restaurante en Madrid. Faleceu o 13 de novembro de 2019 aos 82 anos de idade.\nSelecci\u00f3n nacional.\nFoi internacional coa selecci\u00f3n espa\u00f1ola en catro ocasi\u00f3ns e anotou tres goles."}
{"id": "162244", "revid": "29398", "url": "https://gl.wikipedia.org/wiki?curid=162244", "title": "Jaime Blanco N\u00fa\u00f1ez", "text": "Jaime Blanco N\u00fa\u00f1ez, nado na Coru\u00f1a o 2 de xaneiro de 1940, \u00e9 un exfutbolista galego. Xogaba de dianteiro. \u00c9 irm\u00e1n do tam\u00e9n exfutbolista Tito Blanco.\nTraxectoria.\nIrm\u00e1n m\u00e1is novo do futbolista Tito Blanco, formouse no Victoria coru\u00f1\u00e9s e formou parte da selecci\u00f3n galega xuvenil. En 1958 fichou polo Deportivo da Coru\u00f1a, da Segunda Divisi\u00f3n, co que non chegou a xogar ning\u00fan partido de liga esa tempada, fac\u00e9ndoo en vez diso co equipo de suplentes. Debutou co equipo titular o 27 de setembro de 1959, na terceira xornada da tempada 1959/60 contra o Alav\u00e9s en Riazor.\nFoi un habitual no once coru\u00f1\u00e9s nos seguintes anos, formando na dianteira a car\u00f3n de Amancio e Veloso, e logrou o ascenso \u00e1 m\u00e1xima categor\u00eda na tempada 1961/62, despois de proclamarse campi\u00f3ns de Segunda con Juan Otxoantezana no banco. As\u00ed, na tempada 1962\u201363 debutou en Primeira Divisi\u00f3n nun partido contra o Sevilla en Riazor, e completou a competici\u00f3n con 22 encontros e dous goles. O equipo tivo esa campa\u00f1a tres adestradores e acabou descendendo a Segunda.\nMediada a tempada 1963\u201364 foi cedido ao Real Oviedo, de Primeira Divisi\u00f3n, volvendo ao Deportivo na campa\u00f1a seguinte, que novamente descendeu a Segunda Divisi\u00f3n.\nPara a tempada 1965/66 fichou xunto con Veloso polo Real Madrid. Permaneceu d\u00faas campa\u00f1as e media no club branco, nas que disputou s\u00f3 cinco partidos da Copa do Xeneral\u00edsimo. En decembro de 1966 sa\u00edu cedido ao H\u00e9rcules, que ocupaba postos de descenso, pero non puido salvar a categor\u00eda. \nA pesar da s\u00faa escasa participaci\u00f3n co Real Madrid, ga\u00f1ou d\u00faas ligas e a Copa de Europa 1965/66. Deixou o club branco en xaneiro de 1967, fichando polo Betis, onde s\u00f3 xogou un partido e descendeu a Segunda Divisi\u00f3n. Na seguinte campa\u00f1a no club andaluz non xogou ning\u00fan partido."}
{"id": "162245", "revid": "98629", "url": "https://gl.wikipedia.org/wiki?curid=162245", "title": "Gastronom\u00eda de Italia", "text": "A gastronom\u00eda de Italia \u00e9 unha das principais gastronom\u00edas mundiais. A coci\u00f1a italiana caracter\u00edzase pola variedade de produtos utilizados as\u00ed como por unha gran diversidade rexional. Terra gastron\u00f3mica por excelencia, Italia \u00e9 o berce da coci\u00f1a europea e mediterr\u00e1nea. Os mercados medievais das cidades e vilas transalpinas son o lugar de nacemento da actual coci\u00f1a italiana debido \u00e1 converxencia de dous factores: a chegada \u00e1 cidade dunha serie de produtos agr\u00edcolas do contorno rural para ser vendidos nos mercados e a bonanza econ\u00f3mica na que viven as elites locais, que lles permite usufruir destes produtos e combinalos elaborando novos pratos. Estes ser\u00e1n bautizados na maior parte dos casos co nome da vila onde foron creados. \nA coci\u00f1a coti\u00e1.\nA coci\u00f1a \u00e9 un elemento importante na maneira de vivir dos italianos, que reflicte sobre todo a cultura rural, pero a\u00ednda m\u00e1is a familiar, ou incluso a materna.\nOs italianos te\u00f1en unha visi\u00f3n \u00edntima e concreta da s\u00faa coci\u00f1a. Non \u00e9 tan importante a complexidade ou a virtuosidade dunha \"alta coci\u00f1a\" como a calidade e precisi\u00f3n ou o bo facer diarios. Un prato debe ser como \u00e9, respectando as tradici\u00f3ns.\nO parmesano relado, o sal, a pementa, o lim\u00f3n, o aceite de oliva, non est\u00e1n permitidos en calquera prato.\nFalando dos vi\u00f1os, b\u00e9bese tinto ou branco, dependendo do prato que se estea a degustar (se \u00e9 carne, tinto, se \u00e9 peixe, branco). Na coci\u00f1a italiana non se aprecia demasiado o ex\u00f3tico, os gustos fortes, as grandes porci\u00f3ns, ou as carnes vermellas, xa que se valora m\u00e1is a combinaci\u00f3n sutil de gustos orixinais, sen excesos nin complexidades in\u00fatiles."}
{"id": "162246", "revid": "25871", "url": "https://gl.wikipedia.org/wiki?curid=162246", "title": "Manuel Lechuga Boado", "text": "Manuel Lechuga Boado, co\u00f1ecido como Lechuga II, nado na Coru\u00f1a o 6 de outubro de 1929 e finado o 20 de xu\u00f1o de 2020, foi un futbolista galego. Xogaba de centrocampista.\nEra irm\u00e1n do tam\u00e9n futbolista Lechuga I. \nTraxectoria.\nTras comezar a xogar ao f\u00fatbol en varios equipos coru\u00f1eses como o Atl\u00e9tico Olmos, o Mar\u00eda Pita ou o Espa\u00f1ol, fichou en 1947 polo Deportivo Xuvenil, no que tam\u00e9n xogaba seu irm\u00e1n Lechuga I. \nEn 1949 fichouno o Deportivo da Coru\u00f1a, que o cedeu dous anos de novo ao Xuvenil. Debutou co Deportivo da Coru\u00f1a en Primeira Divisi\u00f3n na tempada 1951\u201352, no primeiro partido de liga contra o Racing de Santander en Riazor, que rematou con vitoria local (2\u20131), logrando o segundo dos tantos coru\u00f1eses. Nesa campa\u00f1a o adestrador do Deportivo era Chacho, que contou con Lechuga en 11 ocasi\u00f3ns, nas que conseguiu tres goles.\nNa tempada 1955\u201356 logrou o seu mellor rexistro goleador no Deportivo, anotando 7 dianas. Esa foi unha campa\u00f1a moi convulsa, na que o conxunto coru\u00f1\u00e9s evitou o descenso a Segunda Divisi\u00f3n por un punto.\nNa tempada 1956\u201357 xogou cedido no Real Oviedo, en Segunda Divisi\u00f3n, volvendo ao Deportivo nos \u00faltimos partidos da campa\u00f1a e desvincul\u00e1ndose do Deportivo ao remate desta.\nA continuaci\u00f3n xogou unha tempada no Xerez CD, antes da s\u00faa retirada."}
{"id": "162247", "revid": "47401", "url": "https://gl.wikipedia.org/wiki?curid=162247", "title": "Ram\u00f3n Allegue Mart\u00ednez", "text": "Ram\u00f3n Allegue Mart\u00ednez, co\u00f1ecido como Padr\u00f3n, nado na Pobra do Carami\u00f1al o 24 de xaneiro de 1935 e finado o 20 de decembro de 2022, foi un futbolista e escritor galego. Xogaba de gardameta.\nTraxectoria.\nComezou a xogar na Pobra do Carami\u00f1al de onde pasou ao Cambados e despois ao Celta de Vigo. O Celta cedeuno nun principio ao Casablanca e este ao Club Turista. Na temporada 1953/54 foi cedido ao Racing Club de Ferrol, na 2\u00aa Divisi\u00f3n, pero non chegou a disputar ning\u00fan partido oficial.\nFinalmente pasou a formar parte do primeiro equipo do Celta na tempada 1954\u201355, por\u00e9n ante a competencia de Adauto e Dauder s\u00f3 disputou un encontro, substitu\u00edndo a Adauto.\nA tempada seguinte Dauder fichou polo Xerez CD e Padr\u00f3n pasou a alternarse na porter\u00eda con Adauto.\nAo finalizar a tempada 1958\u201359 o equipo descendeu a Segunda Divisi\u00f3n. Padr\u00f3n permaneceu no equipo en Segunda ata o ano 1962, cando fichou polo Deportivo da Coru\u00f1a.\nNo Deportivo debutou no ver\u00e1n de 1962 no Teresa Herrera, conquistando o trofeo na final ante o SL Benfica. Na tempada 1962\u201363 disputou tan s\u00f3 6 partidos, estando \u00e1 sombra de Antonio Betancort, o porteiro titular. Ao remate da campa\u00f1a o equipo descendeu a Segunda Divisi\u00f3n."}
{"id": "162248", "revid": "23204", "url": "https://gl.wikipedia.org/wiki?curid=162248", "title": "Miguel S\u00e1nchez Rus", "text": "Miguel S\u00e1nchez Rus, nado en C\u00e1diz o 10 de marzo de 1937, \u00e9 un exfutbolista espa\u00f1ol. Xogaba de dianteiro."}
{"id": "162249", "revid": "98629", "url": "https://gl.wikipedia.org/wiki?curid=162249", "title": "Oswaldo Garc\u00eda Nardi", "text": "Oswaldo Garc\u00eda Nardi, nado en Rosario o 26 de marzo de 1927, \u00e9 un exfutbolista arxentino. Xogaba de centrocampista. Chegou en 1950 ao Deportivo da Coru\u00f1a, onde formou xunto a Corcuera, Franco, Tino e Moll, a Orquestra Canaro, unha das dianteiras m\u00e1is c\u00e9lebres da historia do club.\nTraxectoria.\nComezou en Newell's Old Boys, pasando logo ao Club Atl\u00e9tico Tiro Federal, onde xogou como interior dereito. Con 23 anos chegou ao Deportivo da Coru\u00f1a, acompa\u00f1ado por outra fichaxe arxentina, Julio Corcuera. para unirse a un equipo no que hab\u00eda dous futbolistas arxentinos m\u00e1is, Rafael Franco e Rafael Ponce, ademais do adestrador, Oso D\u00edaz.\nNo Deportivo formou xunto a Corcuera, Franco, Tino e Moll a c\u00e9lebre Orquestra Canaro, unha dianteira que marcou 57 goles na tempada 1950/51, dos cales 11 foron de Oswaldo. Xogou catro anos no Deportivo, sendo a s\u00faa mellor tempada a terceira, na que marcou 18 goles. \nEn outubro de 1954 foi traspasado ao Espanyol. Xogou 63 partidos en tres tempadas co Espanyol, marcando 5 goles. En agosto de 1957 fichou polo Granada adestrado por Scopelli, onde xogou s\u00f3 12 partidos, sen ver porter\u00eda.\nEn agosto de 1958 volveu \u00e1 Coru\u00f1a, despois de rexeitar mellores ofertas econ\u00f3micas doutros equipos, para retirarse no equipo co que vivira a s\u00faa mellor \u00e9poca futbol\u00edstica. Con todo, o seu rendemento non foi bo, xogando s\u00f3 oito partidos na tempada 1958/59 e ning\u00fan na tempada seguinte, na que o adestrador Jes\u00fas Barrio chegou a prohibirlle adestrar co equipo, debido, segundo o club, ao seu mal comportamento. En agosto de 1960 o club ofreceulle 300.000 pesetas e a carta de liberdade como liquidaci\u00f3n do seu contrato, pero a oferta foi rexeitada, decidindo o xogador cumprir os dous anos que lle restaban de contrato. Deste xeito o futbolista continuou no Deportivo durante a tempada 1960/61, a\u00ednda que o club se negou a pagarlle o salario correspondente. Finalmente o litixio resolveuse en xaneiro de 1961, coa desvinculaci\u00f3n do futbolista do club, acordando un pagamento de 200.000 pesetas e outras 200.000 durante os seguintes dous anos. Durante as s\u00faas d\u00faas etapas no Deportivo xogou un total de 118 partidos e marcou 45 goles.\nVida persoal.\nCasou coa coru\u00f1esa Mar\u00eda del Pilar Mart\u00ednez e tivo dous fillos, nacidos na Coru\u00f1a."}
{"id": "162250", "revid": "98629", "url": "https://gl.wikipedia.org/wiki?curid=162250", "title": "Juan Ram\u00f3n Aldalur Lasa", "text": "Juan Ram\u00f3n Aldalur Lasa, co\u00f1ecido como Chapela II, nado en Tolosa (Guip\u00fascoa) o 22 de decembro de 1948, \u00e9 un exfutbolista vasco. Xogaba de dianteiro e destacou no Fabril de Arsenio e no Deportivo da Coru\u00f1a, ata que unha rotura de tibia e peron\u00e9 en 1968 truncou a s\u00faa carreira.\n\u00c9 irm\u00e1n do tam\u00e9n exfutbolista Miguel Mar\u00eda Aldalur Lasa, alcumado Chapela.\nTraxectoria.\nNaceu en Tolosa, e tras pasar polo equipo do colexio Lec\u00e1roz chegou \u00e1 Coru\u00f1a en 1966 para fichar polo Fabril, na Terceira divisi\u00f3n, mentres que seu irm\u00e1n Chapela xogaba no Deportivo da Coru\u00f1a. Na tempada 1967/68 baixo as ordes de Arsenio, o equipo despregou un gran xogo ofensivo, logrando sonadas vitorias, como un 9-1 contra o Lemos con catro tantos de Chapela II. Deste xeito, con 17 goles, o dianteiro vasco ocupaba a primeira posici\u00f3n na t\u00e1boa de goleadores de Terceira en xaneiro de 1968, cando, pretendido por varios equipos grandes, pasou a ter ficha do primeiro equipo do Deportivo, asinando un contrato por tres anos.\nDebutou co equipo dirixido por Eguiluz en Segunda Divisi\u00f3n na xornada 19, contra o Burgos no Plant\u00edo, e tardou s\u00f3 catro minutos en facer o seu primeiro gol. Xogou como titular os seguintes nove encontros e marcou seis goles m\u00e1is, convert\u00e9ndose na gran figura do equipo, ata que rompeu a tibia e o peron\u00e9 na antepen\u00faltima xornada contra o Rayo Vallecano, nun choque contra o gardameta Mendieta. Con todo, os seus goles contribu\u00edron a que o equipo se proclamase campi\u00f3n da categor\u00eda e ascendese a Primeira divisi\u00f3n. \nA lesi\u00f3n t\u00edvoo de baixa durante nove meses, reaparecendo en xaneiro de 1969 en Caracas, nun encontro amigable do seu equipo contra o Sporting de Portugal. Uns d\u00edas despois debutou na m\u00e1xima categor\u00eda contra o Real Madrid no Santiago Bernab\u00e9u, no \u00fanico partido de liga que disputar\u00eda nesa tempada 1968\u201369. En marzo, e ante a falta de oportunidades no equipo de Chech\u00e9 Mart\u00edn, chegou a un acordo co club para regresar ao Fabril ata o final da tempada. \nVolveu ao primeiro equipo na campa\u00f1a 1969/70, participando en 18 encontros e anotando cinco tantos, dous deles no derbi contra o Celta en Bala\u00eddos. Con todo, o Deportivo acabou descendendo a Segunda Divisi\u00f3n. Na tempada 1970\u201371, xa con Arsenio no banco, participou en 15 partidos e anotou 5 goles, no retorno do equipo \u00e1 m\u00e1xima categor\u00eda. \nComezou a tempada 1971\u201372 no Deportivo, pero uns d\u00edas despois co comezo desta, foi traspasado ao Rayo Vallecano, en Segunda Divisi\u00f3n, onde permaneceu d\u00faas campa\u00f1as. En 1973 fichou polo Logro\u00f1\u00e9s, xogando al\u00ed tres tempadas ata a s\u00faa retirada.\nDespois da s\u00faa retirada comezou unha carreira de adestrador, sendo o seu primeiro equipo o Logro\u00f1\u00e9s Promesas. A continuaci\u00f3n regresou a Galicia, onde adestrou o equipo xuvenil do Deportivo da Coru\u00f1a e o Orillamar. En 1978 converteuse no novo adestrador do Sporting Sada, ao que dirixiu ata novembro de 1985.\nPersoal.\n\u00c9 irm\u00e1n do tam\u00e9n futbolista Miguel Mar\u00eda Aldalur Lasa, tam\u00e9n alcumado \"Chapela\" e que tam\u00e9n foi xogador do Deportivo. En xu\u00f1o de 1972 casou na Coru\u00f1a con Mar\u00eda Grien Docampo. "}
{"id": "162253", "revid": "56817", "url": "https://gl.wikipedia.org/wiki?curid=162253", "title": "Pob. 1280", "text": "Pob. 1280 \u00e9 unha novela negra de Jim Thompson, escrita en 1964 co t\u00edtulo orixinal en ingl\u00e9s de Pop. 1280 . Non foi publicada at\u00e9 despois da s\u00faa morte, ao igual que o resto da colecci\u00f3n \"Crime Masterworks\" de Orion. A narraci\u00f3n amosa o estilo experimental da ficci\u00f3n literaria (en oposici\u00f3n ao x\u00e9nero de ficci\u00f3n), con episodios ocasionais de surrealismo.\nTrama.\nO protagonista \u00e9 Nick Corey, o sh\u00e9riff do condado de Potts, cunha poboaci\u00f3n \"de 1.280 almas\" (que se ver\u00e1 reducida ao final da historia). Corey pres\u00e9ntase como un completo parvo: simple, acomodado e preguiceiro, que vive do seu soldo do condado. Vive coa s\u00faa muller Myre e o seu cu\u00f1ado idiota, se ben ten como amante a Rose Hanck. Enfr\u00f3ntase \u00e1 campa\u00f1a electoral para o posto de sh\u00e9riff, ao que tam\u00e9n se presenta Sam Gaddis.\nLogo de visitar a Ken Lacey, o sh\u00e9riff dun condado veci\u00f1o, regresa \u00e1 s\u00faa vila e mata dous proxenetas da barra americana do outro lado do r\u00edo. Tom Hanck (marido da s\u00faa amante) bate no t\u00edo John (un negro camorrista), e o sh\u00e9riff interponse, facendo quedar mal a Tom perante os seus veci\u00f1os. Despois m\u00e1taos aos dous (ao marido para quedar con Rose e ao negro para que non se chivase). Fai crer a Robert Lee Jefferson (o ferreteiro da vila) que entre a veci\u00f1anza se fala mal do outro candidato. Reenc\u00f3ntrase con Amy, a moza coa que \u00eda casar, e fode con ela.\nAp\u00f3s unha analepse na que conta como co\u00f1eceu a s\u00faa muller, acompa\u00f1a a Rose \u00e1 s\u00faa casa, xa que \u00e9 amiga da s\u00faa esposa. A vila acepta a teor\u00eda de que Tom e o negro John se mataran entre eles, e Rose dille ao sh\u00e9riff que ti\u00f1a un seguro de vida, e que trala morte do seu marido vai ser rica, e proponlle marcharen xuntos. Despois marcha de novo onda Amy, e ela dille que mirou como mataba os dous proxenetas. In\u00edciase un incendio no barrio negro, como represalia pola morte de Tom, e organ\u00edzase unha reuni\u00f3n entre os personaxes poderosos da vila. Para recuperar a confianza entre a poboaci\u00f3n, Nick dedica todo un s\u00e1bado a facer campa\u00f1a para a s\u00faa reelecci\u00f3n como sh\u00e9riff. Pasa a noite con Amy e ao amencer vai con Rose. O domingo pola ma\u00f1\u00e1, \u00e1 sa\u00edda de misa, deixa quedar mal ao outro candidato.\nChega un detective para investigar a morte dun dos proxenetas. A maior\u00eda da xente pensa que foi Ken (o sh\u00e9riff do outro condado) quen o matou. Nick vai \u00e1 de Rose seguido do seu cu\u00f1ado. Este ch\u00edvase \u00e1 muller do sh\u00e9riff, que aparece na casa de Rose cunha c\u00e1mara fotogr\u00e1fica, e obriga a Lennie a deitarse con Rose. A obra remata cunha conversa ben profunda entre Nick e Buck (o axudante do sh\u00e9riff Ken).\nNarraci\u00f3n.\nA obra est\u00e1 narrada en primeira persoa. Conta con aspectos autobiogr\u00e1ficos do autor, fillo dun sh\u00e9riff. Conta cun estilo c\u00f3mico e un l\u00e9xico popular, basto e bocal\u00e1n. O espazo principal \u00e9 a vila rural de Pottsville, con visitas ao condado veci\u00f1o, posiblemente ambos os dous do estado de Texas. Hai moita acci\u00f3n en espazos pechados, especialmente as vivendas de Rose, Amy e o sh\u00e9riff. O tempo atmosf\u00e9rico ten certa importancia, sendo crucial a escuridade das noites e a choiva.\nO tempo hist\u00f3rico \u00e9 1917, durante a Revoluci\u00f3n Rusa. O tempo narrativo dura uns dez d\u00edas, amais da analepse sobre a voda. A acci\u00f3n incl\u00fae episodios di\u00farnos e nocturnos.\nAdaptaci\u00f3ns.\nA novela foi traducida ao galego por Eva Almaz\u00e1n e publicada en 2012 por Rinoceronte Editora. \"Pop. 1280\" foi levada ao cine en 1981 co t\u00edtulo de \"Coup de Torchon\", dirixida por Bertrand Tavernier."}
{"id": "162254", "revid": "5863", "url": "https://gl.wikipedia.org/wiki?curid=162254", "title": "Noticiero de Vigo", "text": "Noticiero de Vigo foi un xornal editado en Vigo entre 1903 e 1915.\nCaracter\u00edsticas.\nApareceu a principios de xaneiro de 1903, logo de que Jaime Sol\u00e1 mercara o peri\u00f3dico \"El Independiente\" para sacar a r\u00faa un novo diario co nome de \"Noticiero de Vigo\", subtitulado \"Diario Independiente da la Ma\u00f1ana\". O xornal era propiedade de Jaime Sol\u00e1, que foi o director, ata 1911, cando vendeu a un grupo cat\u00f3lico a metade da publicaci\u00f3n. O seu novo redactor xefe foi Eusebio Zuloaga de la Prida. Foi suspendido gobernativamente en setembro de 1911 e para substitu\u00edlo apareceu o xornal \"Vigo\". En 1913, cando contaba cunha tirada de 4.000 exemplares, cambiou o subt\u00edtulo polo de \"Diario Mercantil Independiente\". Despois tivo como director a Emilio S\u00edas Comas. Entre os seus redactores figuraron Emilio Rodal Gonz\u00e1lez, Blas Agra Mancebo e Joaqu\u00edn M\u00edguez Barcia. \"Noticiero de Vigo\" desapareceu en 1915."}
{"id": "162260", "revid": "56817", "url": "https://gl.wikipedia.org/wiki?curid=162260", "title": "3 por 4", "text": "3 por 4 foi un programa concurso musical emitido pola Televisi\u00f3n de Galicia en 1988.\nDesenvolvemento.\nNo programa concursaban por unha banda cantantes solistas e pola outra grupos de rock e pop que ti\u00f1an que cantar en directo catro temas, deles un m\u00ednimo do 50% en galego. A orquestra do programa acompa\u00f1aba os cantates solistas que pod\u00edan levar temas propios ou alleos mentres os grupos ti\u00f1an obrigatoriamente que levar temas propios. Un xurado elix\u00eda os ga\u00f1adores de cada programa mediante a visulizaci\u00f3n dunha cinta de v\u00eddeo, form\u00e1bano o cantante Alberto Comesa\u00f1a, o membro da Orquestra Os Player's Jos\u00e9 Mero\u00f1o, o presentador de Radio Catro Marcos L\u00f3pez, a cantante Ux\u00eda Senlle e o presentador de Radio Popular de Vigo Alfonso L\u00f3pez. Os 10 con m\u00e1is puntos de cada categor\u00eda pasaban \u00e1 rolda final. O primeiro premio consist\u00eda en 1\u00a0000\u00a0000 de pesetas."}
{"id": "162264", "revid": "56817", "url": "https://gl.wikipedia.org/wiki?curid=162264", "title": "Don Adams", "text": "Donald James Yarmy, nado en Nova York o 13 de abril de 1923 e finado nos \u00c1nxeles o 25 de setembro de 2005, foi un actor, humorista e director estadounidense, m\u00e1is co\u00f1ecido como Don Adams.\nTraxectoria.\nTraballou durante cinco d\u00e9cadas na televisi\u00f3n, pero \u00e9 sobre todo co\u00f1ecido pola interpretaci\u00f3n de Maxwell Smart (\"Agent 86\") na comedia de situaci\u00f3n \"Get Smart\" (1965\u20131970, 1995), para a que tam\u00e9n escribiu e dirixiu alg\u00fans cap\u00edtulos, e no filme \"The Nude Bomb\" (1980). Adams ga\u00f1ou tres Emmys consecutivos por ese papel (1967\u20131969).\nAdams p\u00faxolle voz \u00e1s series de animaci\u00f3n \"Tennessee Tuxedo and His Tales\" (1963\u20131966), \"Inspector Gadget\" (1983\u20131986), foi a voz de Principal Hickey en \"Pepper Ann\" (1997) e a de Sid Pickles en todos os episodios de \"Spike &amp; Mike\" (1993\u20131999), e nos dous filmes que lle seguiron \"Spike and Mike's Festival of Animation\" e \"Spike and Mike: Got Hostaged\". Tam\u00e9n creou, dirixiu e actuou na serie \"The Partners\" (1971-1972), unha parodia das series de polic\u00eda pero s\u00f3 se emitiu por unha tempada."}
{"id": "162267", "revid": "23204", "url": "https://gl.wikipedia.org/wiki?curid=162267", "title": "Robert Ardrey", "text": "Robert Ardrey, nado en Chicago (Illinois) o 16 de outubro de 1908 e finado en Cidade do Cabo o 14 de xaneiro de 1980, foi un guionista e autor teatral estadounidense.\nTraxectoria.\nNa d\u00e9cada de 1950 retomou os seus estudos acad\u00e9micos en Antropolox\u00eda e ciencias do desenvolvemento.\n\"African Genesis\" e \"The Territorial Imperative\", xunto co \"The Naked Ape\" (Desmond Morris, 1967), foron das obras con mellor acollida no discurso p\u00fablico durante a d\u00e9cada de 1960, que combat\u00eda as asunci\u00f3ns previas da antropolox\u00eda. As ideas de Ardrey influ\u00edron en Arthur C. Clarke e Stanley Kubrick no desenvolvemento de \"\", as\u00ed como a Sam Peckinpah, ao que Strother Martin proporcionou dous dos libros de Ardrey. A novela de Hammond Innes \"Levkas Man\" (1971) tam\u00e9n recibiu a influencia da visi\u00f3n de Ardrey sobre as ra\u00edces das agresi\u00f3ns humanas na Idade de Pedra.\nPaleoantropolox\u00eda.\nRobert Ardrey foi un dos defensores da teor\u00eda do cazador e do simio asasino, en tanto que escritor de ciencia ficci\u00f3n para os lectores iniciados en paleoantropolox\u00eda, antropolox\u00eda, etolox\u00eda, paleontolox\u00eda e evoluci\u00f3n humana.\nArdrey postulou que os precursores do Australopithecus sobreviviron mill\u00f3ns de anos de seca no Mioceno e o Plioceno, mentres a sabana se estend\u00eda e as fragas se reduc\u00edan, adapt\u00e1ndose ao estilo de caza das especies carn\u00edvoras. Os cambios nos m\u00e9todos de supervivencia e organizaci\u00f3n social foron diferenciando gradualmente os pre-humanos dos outros primates. Os cambios na dieta propiciaron o desenvolvemento do cerebro humano.\nA teor\u00eda do simio asasino postula que a agresi\u00f3n, un factor vital na caza con fins alimenticios, \u00e9 unha caracter\u00edstica fundamental que distingue os devanceiros do ser humano doutros primates.\nVida persoal.\nRobert Ardrey era fillo do editor Robert Leslie Ardrey e da profesora Marie Haswell. Acadou o graduado Phi Beta Kappa na University of Chicago, baixo a tutela de Thornton Wilder. En 1938 Ardrey casou con Helen Johnson, \u00e1 que co\u00f1ecera na universidade, divorci\u00e1ndose en 1960. Tiveron dous fillos, Ross e Daniel. En 1960 casou coa actriz de teatro surafricana Berdine Grunewald, que m\u00e1is tarde ilustrar\u00eda os seus libros.\nO Arquivo Howard Gotlieb da Biblioteca Mugar Memorial da Universidade de Boston acolle a colecci\u00f3n Robert Ardrey"}
{"id": "162272", "revid": "56817", "url": "https://gl.wikipedia.org/wiki?curid=162272", "title": "Claude Akins", "text": "Claude Marion Akins, nado en Nelson (Xeorxia) o 25 de maio de 1926 e finado en Altadena o 27 de xaneiro de 1994, foi un actor estadounidense.\nTraxectoria.\nDe complexi\u00f3n forte e voz rotunda, \u00e9 co\u00f1ecido polo personaxe do Sheriff Lobo na serie de televisi\u00f3n \"B.J. and the Bear\", e na serie derivada \"The Misadventures of Sheriff Lobo\", con Ben Cooper facendo de Waverly."}
{"id": "162283", "revid": "1093", "url": "https://gl.wikipedia.org/wiki?curid=162283", "title": "Jos\u00e9 Mar\u00eda L\u00f3pez Ranca\u00f1o", "text": ""}
{"id": "162284", "revid": "52373", "url": "https://gl.wikipedia.org/wiki?curid=162284", "title": "Xos\u00e9 Mar\u00eda L\u00f3pez Ranca\u00f1o", "text": "Xos\u00e9 Mar\u00eda L\u00f3pez Ranca\u00f1o, nado na Pontenova en 1951, \u00e9 un empresario e pol\u00edtico galego, alcalde de Abad\u00edn dende 1983.\nTraxectoria.\nCandidato por Alianza Popular en 1983, Xos\u00e9 Mar\u00eda L\u00f3pez Ranca\u00f1o conseguiu durante sete lexislaturas revalidar maior\u00edas absolutas sen mudar de formaci\u00f3n: en 1987 f\u00edxoo pola Coalici\u00f3n Popular e a partir de 1991 polo Partido Popular de Galicia. En 1995 conseguiu o 83% dos sufraxios.\nVida persoal.\nEst\u00e1 casado e ten unha filla."}
{"id": "162287", "revid": "2081", "url": "https://gl.wikipedia.org/wiki?curid=162287", "title": "Costa de Dexo", "text": ""}
{"id": "162289", "revid": "52373", "url": "https://gl.wikipedia.org/wiki?curid=162289", "title": "Carlos Lob\u00f3n", "text": "Eugenio Carlos Lob\u00f3n Cervia, nado en 1951 en Valladolid e finado na mesma cidade o 5 de decembro de 2008, foi un m\u00e9dico e pol\u00edtico espa\u00f1ol, alcalde do concello de Abad\u00edn.\nTraxectoria.\nM\u00e9dico end\u00f3crino, foi destinado na s\u00faa primeira praza como doutor \u00e1 localidade de Abad\u00edn. Al\u00ed foi concelleiro e nas primeiras elecci\u00f3ns democr\u00e1ticas, Lob\u00f3n foi elixido alcalde en representaci\u00f3n da Uni\u00f3n de Centro Democr\u00e1tico, pero dimitiu un ano despois, e foi substitu\u00eddo polo seu compa\u00f1eiro centrista Pedro Fern\u00e1ndez Carreiras. Posteriormente foi destinado f\u00f3ra de Abad\u00edn, e dende a d\u00e9cada dos oitenta ata o remate da s\u00faa carreira profesional exerceu na cidade de Valladolid, onde chegou a acadar postos directivos no colexio de m\u00e9dicos desa provincia."}
{"id": "162290", "revid": "2081", "url": "https://gl.wikipedia.org/wiki?curid=162290", "title": "Monumento Natural Costa de Dexo-Serantes", "text": ""}
{"id": "162294", "revid": "1888", "url": "https://gl.wikipedia.org/wiki?curid=162294", "title": "Rogelio Mart\u00ednez", "text": "Co nome de Rogelio Mart\u00ednez podemos referirnos a:"}
{"id": "162316", "revid": "54334", "url": "https://gl.wikipedia.org/wiki?curid=162316", "title": "Euridome (l\u00faa)", "text": "Euridome (ou en grego \"\u0395\u03c5\u03c1\u03b9\u03b4\u03cc\u03bc\u03b7\"), tam\u00e9n co\u00f1ecida coma ', \u00e9 unha l\u00faa irregular retr\u00f3grada de X\u00fapiter. Foi descuberta por un grupo de astr\u00f3nomos da Universidade de Hawaii encabezado por Scott S. Sheppard no ano 2001, e recibiu a designaci\u00f3n temporal '.\nEuridome ten uns 3 quil\u00f3metros de di\u00e1metro, e orbita X\u00fapiter a unha distancia media de 23,231 mill\u00f3ns de kms, tarda 723,359 d\u00edas en completar unha \u00f3rbita, ten unha inclinaci\u00f3n de 149\u00b0 con respecto \u00e1 ecl\u00edptica (147\u00b0 respecto do ecuador de X\u00fapiter), e pos\u00fae unha excentricidade orbital de 0,3770. Esta l\u00faa pertence \u00f3 grupo de sat\u00e9lites Pasifae, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 22,8 a 24,1 mill\u00f3ns de kms, con inclinaci\u00f3ns de entre 144,5\u00b0 e 158,3\u00b0.\nRecibiu oficialmente o seu nome en agosto do ano 2003, Euridome na mitolox\u00eda grega era descrita segundo alg\u00fans escritores gregos coma a nai das Gracias (xunto con Zeus)."}
{"id": "162322", "revid": "92340", "url": "https://gl.wikipedia.org/wiki?curid=162322", "title": "Hugo Ferdinand Boss", "text": "Hugo Ferdinand Boss, nado en Metzingen o 8 de xullo de 1885 e finado na mesma cidade o 9 de agosto de 1948, foi un dese\u00f1ador de moda alem\u00e1n, fundador da casa de modas Hugo Boss AG.\nDurante o terceiro trimestre de 1933, Boss dese\u00f1ou os uniformes negros para as SS de Heinrich Himmler, substitu\u00edndo as camisas pardas da SA. Tam\u00e9n dese\u00f1ou os uniformes das Xuventudes Hitlerianas."}
{"id": "162323", "revid": "98629", "url": "https://gl.wikipedia.org/wiki?curid=162323", "title": "Hugo Boss", "text": "Hugo Boss \u00e9 unha marca de roupa, as\u00ed como tam\u00e9n de produtos relacionados como perfumes e complementos, fundada en Metzingen, cerca de Stuttgart, Alema\u00f1a por Hugo Ferdinand Boss (1885-1948) nos anos vinte.\nA marca est\u00e1 \u00e1 venda en 6.102 puntos de venda en 110 pa\u00edses.\nHistoria.\nEn 1923 Hugo Boss fundou en Metzingen un pequeno obradoiro de costura e roupa deportiva. En 1930, a empresa quebrou e o 1 de abril de 1931 Hugo Boss uniuse ao Partido Nazi (n\u00famero de socio 508 889), e as\u00ed comezou a traballar para os nazis salvando a empresa producindo uniformes para os SA, SS e as Xuventudes Hitlerianas. Por\u00e9n, os patr\u00f3ns foron feitos por Karl Dibich. En 1934, Boss comprou unha f\u00e1brica t\u00e9xtil e de confecci\u00f3n e trasladouse. En 1937, para Hugo Boss traballaban case un cento de persoas. Co inicio da segunda guerra mundial a s\u00faa f\u00e1brica foi declarada unha empresa militar importante e recibiu un pedido de uniformes da Wehrmacht. No per\u00edodo de 1940 a 1945 foron empregados uns 150 traballadores escravos, na s\u00faa maior\u00eda procedentes de Polonia e Ucra\u00edna, as\u00ed como 30 prisioneiros de guerra franceses. Segundo o historiador alem\u00e1n Henning Kober, os directivos da empresa eran \"nazis confesos\", Boss era grande admirador de Adolf Hitler, Hugo Boss tivo en 1945 no seu despacho unha fotograf\u00eda s\u00faa con Hitler.\nNos xu\u00edzos de desnazificaci\u00f3n de 1946, sobre a base da s\u00faa pertenza ao partido nazi, pola axuda financeira \u00e1s SS e os uniformes entregados ao partido nazi, incluso antes de 1933, Boss \u00e9 considerado tanto un \"activista\" coma un \"defensor e beneficiario do nazismo\". Foi deixado sen dereitos de voto, sen capacidade para xestionar un negocio e multado con 100.000 marcos.\nEn 1997 o nome da empresa apareceu relacionado con contas abandonadas en Su\u00edza dos tempos dos nazis. En 1999 nos Estados Unidos avogados dos traballadores forzados e os seus familiares levaron aos tribunais \u00e1 empresa. A empresa non fixo ning\u00fan comentario sobre estas demandas, pero reiterou que non \u00eda \"pechar os ollos ao pasado, sen\u00f3n m\u00e1is ben tratar os temas de xeito aberto e sincero\". A investigaci\u00f3n foi patrocinada pola historiadora alem\u00e1 Elisabeth Timm. Cando \u00e1 empresa lle deron os resultados da investigaci\u00f3n neg\u00e1ronse a publicalos. En decembro de 1999, acadouse un acordo entre o goberno alem\u00e1n e un grupo de demandantes americanos, grupos xudeus e o goberno dos Estados Unidos para establecer un fondo de 5.100 mill\u00f3ns de d\u00f3lares, financiados a partes iguais pola industria alem\u00e1 e o goberno alem\u00e1n, para compensar aos traballadores escravos utilizados polos r\u00e9xime nazi na segunda guerra mundial. Hugo Boss aceptou participar nese fondo, por un total que foi estimado por algunhas fontes como \"arredor de 752.000 euros\", outros din que a empresa \"finalmente pagou o m\u00ednimo ao fondo de compensaci\u00f3n\".\nEn setembro de 2013 o humorista e actor Russell Brand foi expulsado da gala dos premios ao \"Home do ano\" da revista GQ (patrocinada por Hugo Boss) por lembrar que Hugo Boss ti\u00f1a feito uniformes para os nazis.\nMarcas.\nAs s\u00faas principais f\u00e1bricas est\u00e1n situadas en Esmirna (Turqu\u00eda)."}
{"id": "162324", "revid": "54334", "url": "https://gl.wikipedia.org/wiki?curid=162324", "title": "S/2003 J 23", "text": " \u00e9 unha l\u00faa irregular retr\u00f3grada de X\u00fapiter. Foi descuberta por un grupo de astr\u00f3nomos da Universidade de Hawaii encabezado por Scott S. Sheppard no ano 2004 grazas a imaxes que foran obtidas no ano 2003.\n ten uns 2 quil\u00f3metros de di\u00e1metro, e orbita X\u00fapiter a unha distancia media de 22,740 mill\u00f3ns de kms, tarda 700,538 d\u00edas en completar unha \u00f3rbita, ten unha inclinaci\u00f3n de 149\u00b0 con respecto \u00e1 ecl\u00edptica e pos\u00fae unha excentricidade orbital de 0,3931. Esta l\u00faa pertence \u00f3 grupo de sat\u00e9lites Pasifae, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 22,8 a 24,1 mill\u00f3ns de kms, con inclinaci\u00f3ns de entre 144,5\u00b0 e 158,3\u00b0."}
{"id": "162325", "revid": "54334", "url": "https://gl.wikipedia.org/wiki?curid=162325", "title": "Hegemone (l\u00faa)", "text": "Hegemone (en grego \"\u0397\u03b3\u03b5\u03bc\u03cc\u03bd\u03b7\"), tam\u00e9n co\u00f1ecida coma ', \u00e9 unha l\u00faa irregular retr\u00f3grada de X\u00fapiter. Foi descuberta por un grupo de astr\u00f3nomos da Universidade de Hawaii encabezado por Scott S. Sheppard no ano 2003, e recibiu a designaci\u00f3n temporal '.\nHegemone ten uns 3\u00a0km de di\u00e1metro, e orbita X\u00fapiter a unha distancia media de 23,703 mill\u00f3ns de km, tarda 745.500 d\u00edas en completar unha \u00f3rbita, ten unha inclinaci\u00f3n de 153\u00b0 con respecto \u00e1 ecl\u00edptica (151\u00b0 respecto do ecuador de X\u00fapiter), e pos\u00fae unha excentricidade orbital de 0,4077. Esta l\u00faa pertence \u00f3 grupo de sat\u00e9lites Pasifae, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 22,8 a 24,1 mill\u00f3ns de km, con inclinaci\u00f3ns de entre 144,5\u00b0 e 158,3\u00b0.\nRecibiu oficialmente o seu nome en marzo do ano 2005, Hegemone na mitolox\u00eda grega era unha das Gracias e filla de Zeus (X\u00fapiter)."}
{"id": "162326", "revid": "54334", "url": "https://gl.wikipedia.org/wiki?curid=162326", "title": "Sponde (l\u00faa)", "text": "Sponde (ou en grego \"\u03a3\u03c0\u03bf\u03bd\u03b4\u03ae\"), tam\u00e9n co\u00f1ecida coma ', \u00e9 unha l\u00faa irregular retr\u00f3grada de X\u00fapiter. Foi descuberta por un grupo de astr\u00f3nomos da Universidade de Hawaii encabezado por Scott S. Sheppard no ano 2001, e recibiu a designaci\u00f3n temporal '.\nSponde ten uns 2 quil\u00f3metros de di\u00e1metro, e orbita X\u00fapiter a unha distancia media de 24,253 mill\u00f3ns de kms, tarda 771,604 d\u00edas en completar unha \u00f3rbita, ten unha inclinaci\u00f3n de 154\u00b0 con respecto \u00e1 ecl\u00edptica (156\u00b0 respecto do ecuador de X\u00fapiter), e pos\u00fae unha excentricidade orbital de 0,443. Esta l\u00faa pertence \u00f3 grupo de sat\u00e9lites Pasifae, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 22,8 a 24,1 mill\u00f3ns de kms, con inclinaci\u00f3ns de entre 144,5\u00b0 e 158,3\u00b0.\nRecibiu oficialmente o seu nome en agosto do ano 2003, Sponde na mitolox\u00eda grega era unha das Horas, a cal presid\u00eda a s\u00e9tima hora (a das libaci\u00f3ns despois do xantar). As Horas, ademais de se-las deusas do tempo tam\u00e9n o eran das estaci\u00f3ns, as\u00ed coma fillas de Zeus (X\u00fapiter) e Temis."}
{"id": "162327", "revid": "56817", "url": "https://gl.wikipedia.org/wiki?curid=162327", "title": "Counting Bodies Like Sheep to the Rhythm of the War Drums", "text": "\"Counting Bodies Like Sheep to the Rhythm of the War Drums\" \u00e9 un sinxelo da banda estadounidense de rock alternativo A Perfect Circle, editado o 28 de setembro do 2004 como parte do seu \u00e1lbum \"eMOTIVe\". A pesar de que o resto do disco est\u00e1 composto por versi\u00f3ns doutros artistas, este tema \u00e9 considerado unha remestura da s\u00faa canci\u00f3n \"Pet\", do seu anterior \u00e1lbum \"Thirteenth Step\". Por\u00e9n, nos comentarios do DVD \"aMOTION\", Maynard James Keenan afirma que \u00e9 unha segunda parte de \"Pet\", unha continuaci\u00f3n. Mentres que \"Pet\" fala sobre a adicci\u00f3n, \"War Drums\" c\u00e9ntrase na pol\u00edtica. Mesturada por Danny Lohner, a m\u00fasica \u00e9 completamente electr\u00f3nica e sen guitarra, a diferenza de \"Pet\". O tema foi usado nos trailers das pel\u00edculas \"Fantastic Four\" (2005) e \"The Taking of Pelham 1 2 3\" (2009)."}
{"id": "162328", "revid": "56817", "url": "https://gl.wikipedia.org/wiki?curid=162328", "title": "Sweet Young Thing Ain't Sweet No More/I Dreamed, I Dream", "text": "\"Sweet Young Thing Ain't Sweet No More\"/\"I Dreamed, I Dream\" \u00e9 un sinxelo compartido polos Melvins e Steel Pole Bathtub editado en 1989 polo selo Boner Records. As d\u00faas canci\u00f3ns son versi\u00f3ns, con Melvins facendo un tema de Mudhoney e Steel Pole Bathtub versionando a Sonic Youth. A edici\u00f3n limitouse a 2.000 copias, e os vinilos apareceron en 100 cores distintas."}
{"id": "162329", "revid": "1131", "url": "https://gl.wikipedia.org/wiki?curid=162329", "title": "Premio Otero Pedrayo", "text": "O Premio Otero Pedrayo \u00e9 un premio honor\u00edfico con dotaci\u00f3n econ\u00f3mica (\u00e1 altura de 2018, 16000 euros) que conceden dende 1977 as deputaci\u00f3ns provinciais de Galicia, co apoio da Xunta de Galicia. Leva o nome de Ram\u00f3n Otero Pedrayo e reco\u00f1ece a traxectoria de personalidades que contribu\u00edsen a fomentar a cultura galega.\nEstrutura.\nO premio esc\u00f3lleo un xurado onde na actualidade est\u00e1n o presidente da Xunta de Galicia, os presidentes das catro deputaci\u00f3ns, o presidente da Comisi\u00f3n de Cultura da Deputaci\u00f3n que o convoca (de forma rotatoria, \u00e9 unha das catro deputaci\u00f3ns o que o convoca), o Conselleiro de Cultura da Xunta de Galicia, un representante de cada unha das tres universidades galegas, un representante da RAG, outro do Instituto Padre Sarmiento, ademais de cinco persoas independentes designadas pola Xunta, de solvencia cient\u00edfica e literaria."}
{"id": "162330", "revid": "5863", "url": "https://gl.wikipedia.org/wiki?curid=162330", "title": "Instituto Padre Sarmiento", "text": ""}
{"id": "162331", "revid": "1093", "url": "https://gl.wikipedia.org/wiki?curid=162331", "title": "Jos\u00e9 Fari\u00f1a Jamardo", "text": ""}
{"id": "162333", "revid": "12452", "url": "https://gl.wikipedia.org/wiki?curid=162333", "title": "Eligio Rivas Quintas", "text": ""}
{"id": "162335", "revid": "98629", "url": "https://gl.wikipedia.org/wiki?curid=162335", "title": "Arte cin\u00e9tica", "text": "A arte cin\u00e9tica \u00e9 un estilo art\u00edstico que abarca obras onde o movemento ou a ilusi\u00f3n do movemento ten un papel destacado.\nAs primeiras manifestaci\u00f3ns de arte cin\u00e9tica danse nos anos 1910 no Movemento Futurista e en certas obras de Marcel Duchamp. M\u00e1is adiante, Alexander Calder crea un tipo de escultura formada por arame e pequenas pezas met\u00e1licas suspendidas que se moven levemente."}
{"id": "162338", "revid": "25871", "url": "https://gl.wikipedia.org/wiki?curid=162338", "title": "Come as You Are", "text": "\"Come as You Are\" \u00e9 un sinxelo da banda estadounidense de grunge Nirvana, editado o 3 de marzo de 1992 e sacado do seu segundo \u00e1lbum \"Nevermind\". Foi o segundo top 40 da banda, acadando o n\u00famero 32 na lista \"Billboard Hot 100\". O seu v\u00eddeo musical foi dirixido por Kevin Kerslake."}
{"id": "162341", "revid": "98629", "url": "https://gl.wikipedia.org/wiki?curid=162341", "title": "Eduardo Mart\u00ednez Alonso", "text": "Eduardo Mart\u00ednez Alonso, nado en Vigo en 1903 e finado en Madrid o 29 de maio de 1972, foi un m\u00e9dico e esp\u00eda galego que traballou para o Reino Unido.\nTraxectoria.\nFillo dunha familia burguesa de Vigo, o seu av\u00f3 era Antonio Alonso Santodomingo, industrial conserveiro fundador de Palacio de Oriente, e o seu pai c\u00f3nsul do Uruguai. O seu pai primeiro estivo destinado en Glasgow, onde Eduardo se trasladou con oito anos (1912) e logo en Liverpool en 1918. Nesta cidade inglesa \u00e9 onde Eduardo Mart\u00ednez Alonso estudou Medicina, na Universidade de Liverpool.\nPor\u00e9n, e antes de rematar os estudos, Eduardo Mart\u00ednez Alonso trasladouse a Madrid, onde por contactos da s\u00faa familia entrou a traballar no hospital da Cruz Vermella. Al\u00ed prosperou, montou consulta de seu e converteuse no m\u00e9dico das embaixadas do Reino Unido e dos Estados Unidos. Tam\u00e9n casou por primeira vez cunha moza brit\u00e1nica, que o abandonou e marchou ao Reino Unido.\nAs guerras.\nA guerra civil espa\u00f1ola colleuno en Madrid e traballou como doutor para o bando republicano durante o sitio de Madrid. Al\u00ed criticou as ordes dos seus mandos, o doutor Julio Gonz\u00e1lez Recatero, o que fixo que tivera que abandonar a cidade \u00e1s agochadas, primeiro a Valencia e posteriormente a Burgos a trav\u00e9s de Marsella, Saint-Jean-de-Luz e Donostia. Xa do bando nacional, foi destinado como m\u00e9dico \u00e1 fronte do Pa\u00eds Vasco e posteriormente a Zaragoza. Ao remate da Guerra foi enviado ao hospital militar de Madrid, onde se ocupou do andazo de tifo, e onde logo se fixo cargo dos servizos m\u00e9dicos da embaixada brit\u00e1nica, as\u00ed como da asistencia aos presos do campo de concentraci\u00f3n de Miranda de Ebro. Nesta \u00e9poca casou de segundas cunha moza galega, se ben para os efectos da lei espa\u00f1ola franquista, que non reco\u00f1ec\u00eda os matrimonios civ\u00eds realizados con anterioridade, foi a primeira voda.\nNa segunda guerra mundial foi recrutado nos servizos de espionaxe brit\u00e1nicos, o MI6. Durante a ocupaci\u00f3n nazi de Francia, serviu de enlace para a evacuaci\u00f3n de perseguidos a trav\u00e9s de Espa\u00f1a (\"unha gran cantidade de xudeus de distintas naci\u00f3ns e outros fuxitivos, inclu\u00eddos soldados, esp\u00edas e outras persoas relevantes para os aliados\"). Coordinado co capit\u00e1n brit\u00e1nico Alan Hillgarth, acoll\u00eda os refuxiados na s\u00faa casa de Vigo ou de Redondela e dende al\u00ed embarc\u00e1baos cara a Am\u00e9rica ou cruzaban o r\u00edo Mi\u00f1o en direcci\u00f3n a Portugal.\nDespois da guerra regresou \u00e1 vida civil, e continuou co exercicio da medicina en Madrid, onde foi xefe do Servizo de Cirurx\u00eda Tor\u00e1cica do Hospital Central da Cruz Vermella. Finou en Madrid o 29 de maio de 1972.\nVida persoal.\nCasou con Ramona de Vicente N\u00fa\u00f1ez e foi pai de Billle, Timothy e Patricia Mart\u00ednez de Vicente."}
{"id": "162344", "revid": "98629", "url": "https://gl.wikipedia.org/wiki?curid=162344", "title": "Forte de San Cristovo", "text": "O Forte de Afonso XII ou de San Cristovo (en ) \u00e9 unha fortaleza militar no monte Ezkaba pr\u00f3xima \u00e1 cidade de Pamplona (capital de Navarra) constru\u00edda a finais do s\u00e9culo XIX e principios do XX.\nO nome oficial \u00e9 o do rei Afonso XII, pois realizouse baixo o seu reinado como consta na porta de entrada. Con todo, \u00e9 m\u00e1is co\u00f1ecido polo nome dos edificios que lle precederon, que foron unha ermida cun castelo no s\u00e9culo XIII e posteriormente no s\u00e9culo XVI, unha bas\u00edlica dedicados ao santo.\nConstruci\u00f3n.\nDecidiuse realizalo despois da \u00faltima guerra carlista tras comprobar a vulnerabilidade da cidade de Pamplona ante as modernas pezas artilleiras colocadas no alto do monte.\nEsta fortaleza foi proxectada polo coronel de enxe\u00f1eiros Miguel Ortega e dirixida polo comandante de enxe\u00f1eiros Jos\u00e9 de Luna. As obras prolong\u00e1ronse desde 1878 at\u00e9 1919. Realizouse tras voar o cumio do monte e as\u00ed poder escavar cara o seu interior. Son tres pisos que non se poden apreciar desde o exterior. Os seus muros ademais est\u00e1n cubertos por dous metros de terra que o protexen e fai que sexa imposible imaxinar a s\u00faa arquitectura interior. At\u00f3pase rodeada por un extenso foso que impide o acceso dun hipot\u00e9tico ataque da infanter\u00eda.\nTen unha extensi\u00f3n de 615.000 m\u00b2 de terreo, dos cales 180.000 m\u00b2 son de fortaleza.\nPrisi\u00f3n.\nEsta impresionante fortaleza nunca chegou a ser usada con fins defensivos, debido a que para cando se rematou en 1919 xa quedara obsoleta coa aparici\u00f3n da aviaci\u00f3n. Non obstante utilizouse como penal militar desde 1934 at\u00e9 1945, algo para o que non foi concibida e para o que precisou a construci\u00f3n de muros de separaci\u00f3n entre as dependencias carcerarias e a dos gardi\u00e1ns.\nFinalizada a Revoluci\u00f3n de outubro de 1934, centenares de prisioneiros asturianos e eibarreses foron encerrados nestas galer\u00edas. Desde o principio, a falta de hixiene e salubridade provocaron denuncias, con esixencias de traslado dos presos e do peche da edificaci\u00f3n como penal.\nEn setembro de 1935, estas malas condici\u00f3ns levaron \u00e1 morte dun membro da CNT de Santander, que motivaron paros en Pamplona. A morte doutro preso produciu posteriormente protestas en toda Espa\u00f1a e un mot\u00edn no Forte, que foi reprimido, mentres en Pamplona era secundado por un paro xeral, e numerosos concellos solicitaron o peche do penal e o traslado dos 750 presos a outros c\u00e1rceres. Os traslados inici\u00e1ronse de xeito t\u00edmido en novembro. En febreiro de 1936, tras o triunfo da Fronte Popular decretouse unha amnist\u00eda para os presos pol\u00edticos, dos que 400 estaban no Forte de San Crist\u00f3bal. Ao sa\u00edr os presos denunciaron as condici\u00f3ns nas que estaban e culpabilizaron ao xa exministro de Xustiza Rafael Aizp\u00fan.\nA partir do golpe de estado militar de xullo de 1936, no que Navarra quedou baixo o control dos sublevados, volveu a encherse o penal, e en poucos meses xa ti\u00f1a unha poboaci\u00f3n duns 2.000 presos. A moitos deles, sobre todo navarros e alg\u00fans rioxanos anunci\u00e1baselles a \"posta en liberdade\" e cando iniciaban o descenso do monte eran abatidos.\nEntre o 1 de xaneiro de 1937 e o 6 de xullo de 1945, data do peche como penal, consta a morte de 305 presos, por motivos variados, predominando a \"anorexia\" e os \"paros card\u00edacos\". Moitas delas estaban relacionadas coa tuberculose, xa que era centro receptor doutros c\u00e1rceres con presos convalecentes por esta enfermidade como \"Sanatorio Penitenciario\". Na lista hai 25 nos que figura \"traumatismo\" como causa da morte. Estes foran fusilados, vinte e un deles o 1 de novembro de 1936 e os outros catro o 17 de novembro do mesmo ano. A maior mortalidade deuse nos anos 1941 con 51 persoas e 1942 con 61.\nA\u00ednda que non hai constataci\u00f3n, todo apunta a que nesta prisi\u00f3n tam\u00e9n se produciron sacas ao inicio da guerra, como a constancia de que no mesmo d\u00eda, o 1 de novembro de 1936, houbera 21 mortos por \"traumatismo\". A todo o anterior hai que engadir os 225 mortos en relaci\u00f3n coa fuga do forte no ano 1938.\nAsun Larreta, presidenta da Asociaci\u00f3n de Fusilados de Navarra, refire que \"a todas estas cifras hai que engadir uns 200 desaparecidos, que non constan nos arquivos e que na s\u00faa maior\u00eda foron asasinados.\"\nFuga do Forte de San Cristovo.\nA fuga do Forte de San Cristovo produciuse o 22 de maio de 1938, e na historia mundial das evasi\u00f3ns \u00e9 unha das m\u00e1is destacadas, tanto polo n\u00famero de fuxidos como polas sanguentas consecuencias.\nEn 1938 hab\u00eda 2.487 persoas detidas, na s\u00faa maior\u00eda dirixentes pol\u00edticos e sindicais as\u00ed como militantes revolucionarios e republicanos. Estes eran tratados de forma inhumana con malos tratos en forma de malleiras, fame extrema e piollos, habendo constancia da morte por esas condici\u00f3ns de 305 presos, contabilizadas do 1 de xaneiro de 1937 ao 6 de xullo de 1945, data do peche como penal, como se relatou con anterioridade.\nA fuga foi preparada por uns trinta presos de forma minuciosa. A operaci\u00f3n iniciouse \u00e1 hora da cea, momento no que hab\u00eda m\u00e1is dispersi\u00f3n dos gardi\u00e1ns. En distintos grupos foron desarmando a varios deles e tras coller o seu armamento, dirix\u00edronse a onde estaba ceando a compa\u00f1\u00eda de soldados de garda. Un soldado que opuxo resistencia morreu como consecuencia dun golpe cunha barra. Posteriormente rend\u00e9ronse tam\u00e9n os soldados das garitas. Nunha media hora o forte foi tomado polos reclusos, que sa\u00edron ao exterior.\nUn soldado que volv\u00eda de Pamplona apercibiuse do que estaba a ocorrer e baixou \u00e1 cidade a dar a voz de alarma. Ademais, un preso, o falanxista \u00c1ngel Alc\u00e1zar de Velasco, encarcerado tras os sucesos de abril de 1937 en Salamanca, tam\u00e9n correu monte abaixo para avisar.\nCando os cami\u00f3ns dos militares con grandes reflectores se achegaron ao forte, alg\u00fans dos presos desistiron na s\u00faa fuga, de tal xeito que foron contabilizados, \u00e1s d\u00faas e media da madrugada, 1.692 presos. Fuxiran, por tanto, 795 dos detidos, que \u00edan mal calzados e vestidos, desnutridos, con escasos fusiles e en desbandada, sen organizar un plan de fuxida. Iniciouse inmediatamente a caza dos mesmos, que sen apenas resistencia foron sendo abatidos e detidos. Consta que o mesmo d\u00eda 23 detiveron a 259 evadidos, o d\u00eda 24 xa eran 445 e os d\u00edas sucesivos a grupos menores. O derradeiro foi capturado o 14 de agosto, tres meses despois, sendo alcumado \"Tarz\u00e1n\", por aguantar tanto tempo s\u00f3 no monte.\nDos 795 fuxidos foron detidos 585, pasando s\u00f3 a fronteira francesa tres deles, e identificando 187 cad\u00e1veres, aos que hai que engadir 24 mortos m\u00e1is sen identificar. Isto d\u00e1, segundo a contabilidade do forte, catro m\u00e1is, que puideran ser fuxidos da represi\u00f3n na retagarda atopados tras as intensas indagaci\u00f3ns desenvolvidas para capturar aos fuxidos do forte. A\u00ednda que a maior pereceu en Ezkabarte, que \u00e9 a cara norte do monte, en Ol\u00e1ibar e en Bazt\u00e1n, a maior\u00eda est\u00e1 rexistrado en Anso\u00e1in na cara sur do monte. En total, 211 asasinados durante a captura dos fuxidos. Dos capturados, 16 foron sometidos a xu\u00edzo acusados de ser l\u00edderes, un foi internado no manicomio de Pamplona e 14 deles foron condenados a morte. Estes foron fusilados na Vuelta del Castillo, detr\u00e1s da cidadela o 8 de setembro dese mesmo ano: Gerardo Aguado G\u00f3mez, Teodoro Aguado G\u00f3mez, Bautista \u00c1lvarez Blanco, Calixto Carbonero Nieto, Antonio Casas Mateo, Daniel Elorza Ormaetxea, Antonio Escudero Alconero, Ricardo Fern\u00e1ndez Cabal, Francisco Herrero Casado, Francisco Hervas Salome, Primitivo Miguel Frechilla, Miguel Nieto Gallego, Rafael P\u00e9rez Garc\u00eda e Baltasar Rabanillo Rodr\u00edguez.\nNas posteriores dilixencias aparece o delator falanxista \u00c1ngel Alc\u00e1zar de Velasco, que viu reducida a s\u00faa pena. Coa reduci\u00f3n de penas tam\u00e9n se viron agraciados outros 60 internos, por colaborar. O director do establecemento, Alfonso de Rojas, foi destitu\u00eddo do seu cargo.\nLista de abatidos nos montes.\nSeguidamente faise unha referencia, segundo o orixe, dos abatidos nos montes, de maior a menor cont\u00eda:\nO total de mortos como consecuencia da fuga ascendeu a 207 persoas."}
{"id": "162345", "revid": "98629", "url": "https://gl.wikipedia.org/wiki?curid=162345", "title": "A toda m\u00e1quina", "text": "A toda m\u00e1quina foi un programa musical da TVG que se emitiu na tempada 1988-1989.\nDesenvolvemento.\nEstaba dirixido por Xaime Fandi\u00f1o e presentado por Serxio Pazos, Lu\u00edsa Veira, \u00c1nxela Pereira e Xos\u00e9 Lu\u00eds Gonz\u00e1lez cun ton de humor, emit\u00edanse v\u00eddeos musicais de grupos e cantantes de moda, contaba con actuaci\u00f3ns en directo e concursos desenfadados al\u00e9n de novas da actualidade musical. Recibiu o premio TP ao mellor programa musical de 1988."}
{"id": "162347", "revid": "109216", "url": "https://gl.wikipedia.org/wiki?curid=162347", "title": "Arroutada Pangalaica", "text": "Arroutada Pangalaica \u00e9 o primeiro \u00e1lbum de estudio da banda galega de rock Os Diplom\u00e1ticos de Monte-Alto. Publicouse en 1991 e contou coa produci\u00f3n da Fundaci\u00f3n Resentidos."}
{"id": "162349", "revid": "6186402", "url": "https://gl.wikipedia.org/wiki?curid=162349", "title": "Parr\u00fas", "text": "Parr\u00fas \u00e9 o segundo \u00e1lbum de estudio do grupo galego de rock Os Diplom\u00e1ticos de Monte-Alto. Publicouse en 1992 e contou coa produci\u00f3n da Jos\u00e9 Puga.\nEn opini\u00f3n do cr\u00edtico Fernando Fern\u00e1ndez Rego, o disco caracter\u00edzase por ser \"m\u00e1is contundente\" que o seu disco de estrea, Arroutada Pangalaica. \nO disco debe o seu nome ao pub Parr\u00fas. Sito nun baixo da r\u00faa Alameda, o pub foi moi popular no ambiente nocturno da Coru\u00f1a durante a d\u00e9cada dos noventa. "}
{"id": "162350", "revid": "42658", "url": "https://gl.wikipedia.org/wiki?curid=162350", "title": "Divinas palabras", "text": "Divinas palabras pode referise a:"}
{"id": "162351", "revid": "1131", "url": "https://gl.wikipedia.org/wiki?curid=162351", "title": "\u00a1Avante toda!", "text": "\u00a1Avante toda! \u00e9 o terceiro \u00e1lbum de estudio do grupo galego de rock Os Diplom\u00e1ticos de Monte-Alto. Publicouse en 1995 e contou coa produci\u00f3n da Kaki Arkarazo."}
{"id": "162354", "revid": "22570", "url": "https://gl.wikipedia.org/wiki?curid=162354", "title": "Divinas palabras (obra de teatro)", "text": "Divinas palabras \u00e9 unha obra teatral de Ram\u00f3n Mar\u00eda del Valle-Incl\u00e1n, escrita en lingua castel\u00e1. Apareceu publicada por entregas na revista madrile\u00f1a \"La Pluma\" entre xu\u00f1o e xullo de 1919, e apareceu completa en 1920 como volume XVII da s\u00faa \"Opera Omnia\". Xunto con \"Comedia b\u00e1rbaras\" forma o ciclo m\u00edtico da obra dram\u00e1tica do autor, a\u00ednda que cont\u00e9n trazos de esperpento, consider\u00e1ndose precedente de \"Luces de bohemia\" (publicada tam\u00e9n en 1920).\nArgumento.\nA acci\u00f3n xira arredor da familia do sancrist\u00e1n rural Pedro Gailo. Est\u00e1 casado con Mari-Gaila, coa que ten unha filla, Simoni\u00f1a. A irm\u00e1 de Pedro Gailo, Juana la Reina, ten un fillo con hidrocefalia (Laureani\u00f1o), e ga\u00f1a a vida pedindo esmola polas feiras. Trala morte de Juana, a s\u00faa cu\u00f1ada Mari-Gaila e a s\u00faa outra irm\u00e1, Marica del Reino, fan quendas para quedar co rapaz e ir pedir esmola con el.\nUnha noite que Mari-Gaila est\u00e1 co seu amante, S\u00e9ptimo Miau, un grupo de xente emborracha a Laureani\u00f1o ata a s\u00faa morte.\nNarraci\u00f3n.\nTempo e espazo.\nO tempo hist\u00f3rico da acci\u00f3n ten lugar en ver\u00e1n, a comezos do s\u00e9culo XX. Menci\u00f3nase a Carolina Otero (nada en 1868), a Terceira Rep\u00fablica Francesa e ao c\u00e1iser Guillerme.\nRespecto ao tempo narrativo, a primeira xornada abarca un d\u00eda enteiro, desde a ma\u00f1\u00e1 (escenas 1 a 3), tarde (4) e noite (5). A xornada segunda ten lugar varias semanas despois, en agosto, e abarca desde a alba (escena 1), mediod\u00eda (2), sesta (3), solpor (4), noite (escenas 5 a 9) e a ma\u00f1\u00e1 do d\u00eda seguinte (10). A terceira xornada cobre o d\u00eda seguinte \u00e1 segunda, comezando cedi\u00f1o de ma\u00f1\u00e1 (escena 1), algunhas horas despois (2 e 3), a tardi\u00f1a (4) e o solpor (5).\nA acci\u00f3n est\u00e1 ambientada na Galiza rural, preto da costa da r\u00eda de Arousa (menci\u00f3nanse os top\u00f3nimos Gondar, Bretal, Padr\u00f3n, Valga...). Amais do adro da igrexa de San Clemente, onde viven os Gailo, a acci\u00f3n ten lugar nos cami\u00f1os e vereas, no lugar de Condes e en Viana del Prior. A \u00fanica escena interior \u00e9 ao inicio, na casa dos Gailo.\nPersonaxes.\nEn total aparecen 18 personaxes.\nLinguaxe.\nA\u00ednda que escrita en castel\u00e1n, a obra incl\u00fae numerosos galeguismos (cativo, cocho, escuro, foliada...) e vulgarismos (\"miray\", \"cualisquiera\", \"adeprender\"...). Valle-Incl\u00e1n incl\u00fae nesta obra alg\u00fan neoloxismo (\"fl\u00e1cil\")\nRepercusi\u00f3n.\nFoi representada por vez primeira o 16 de novembro de 1933 no Teatro Espa\u00f1ol de Madrid, pola compa\u00f1\u00eda da actriz Margarita Xirgu e Enrique Borr\u00e1s, con arranxos de Cipriano Rivas Cherif e decorados dese\u00f1ados por Castelao. Posteriormente foi traducida a diversos idiomas e representada noutros pa\u00edses. Na primeira funci\u00f3n en Buenos Aires a obra tivo como protagonista a Mar\u00eda Casares.\nEn 1987 foi levada ao cine co t\u00edtulo de Divinas palabras, dirixida por Jos\u00e9 Luis Garc\u00eda S\u00e1nchez."}
{"id": "162355", "revid": "88215", "url": "https://gl.wikipedia.org/wiki?curid=162355", "title": "Juan Antonio Ortega Lara", "text": "Juan Antonio Ortega Lara, nado en Lopera (Xa\u00e9n) o 22 de decembro de 1922, foi un futbolista espa\u00f1ol. Xogaba de centrocampista.\nTraxectoria.\nNa tempada 1944\u201345 debutou co Deportivo da Coru\u00f1a en Primeira Divisi\u00f3n, xogando tan s\u00f3 5 partidos nunha campa\u00f1a na que o mediocampo coru\u00f1\u00e9s estaba formado por Manuel Guimer\u00e1ns, Eduardo Viso e Cuqui Bienzobas como os habituais. Ese ano, o equipo adestrador por Lafuente descendeu a Segunda Divisi\u00f3n.\nNa tempada 1946\u201347 retornou de novo \u00e1 m\u00e1xima categor\u00eda, esta vez co Real Murcia, xogando ese ano 22 partidos. Ese ano o equipo murciano descendeu a Segunda Divisi\u00f3n.\nNa tempada 1948\u201349 atopou a continuidade no Real Valladolid, onde militou 6 campa\u00f1as, todas en Primeira Divisi\u00f3n. No seu primeiro ano lograr\u00eda o seu primeiro gol na m\u00e1xima categor\u00eda. Sumou un total de 167 encontros e 4 goles nese tempo.\nNa tempada 1955\u201356 retornou ao Deportivo da Coru\u00f1a, participando tan s\u00f3 en 6 partidos e logrando un gol. Ese ano o club coru\u00f1\u00e9s, que nesa campa\u00f1a tivo 3 adestradores, xogou cun mediocampo formado por Manuel Lechuga e Juananco como habituais. Salvouse do descenso por 1 punto."}
{"id": "162356", "revid": "23204", "url": "https://gl.wikipedia.org/wiki?curid=162356", "title": "Bernab\u00e9 Prieto Sogo", "text": "Bernab\u00e9 Prieto Sogo, nado en Zamora o 11 de xu\u00f1o de 1924, \u00e9 un exfutbolista espa\u00f1ol. Xogaba de defensa."}
{"id": "162357", "revid": "23204", "url": "https://gl.wikipedia.org/wiki?curid=162357", "title": "Francisco Gonz\u00e1lez Rodr\u00edguez", "text": "Francisco Gonz\u00e1lez Rodr\u00edguez, co\u00f1ecido como Paquirri, nado en Sevilla o 13 de agosto de 1913 e finado na mesma cidade o 11 de novembro de 1982, foi un futbolista espa\u00f1ol. Xogaba de dianteiro.\nTraxectoria.\nNa tempada 1942\u201343 foi un habitual na dianteira do Deportivo da Coru\u00f1a, adestrado inicialmente por Chacho e logo por Celso Mari\u00f1o. Acompa\u00f1\u00e1bano no ataque Chao, Cuca e Caballero. Nesa campa\u00f1a Paquirri participou en 18 partidos e anotou 11 goles. Permaneceu no conxunto coru\u00f1\u00e9s at\u00e9 a temporada 1945\u201346, onde lograron o ascenso a Primeira Divisi\u00f3n tras descender a campa\u00f1a anterior. En total, co Deportivo xogou 54 partidos e marcou 25 goles en liga."}
{"id": "162358", "revid": "5749", "url": "https://gl.wikipedia.org/wiki?curid=162358", "title": "Jos\u00e9 Ignacio de Latorre Bels\u00fae", "text": "Jos\u00e9 Ignacio de Latorre Bels\u00fae, nado en Alfaro (A Rioxa) o 10 de outubro de 1922, foi un futbolista espa\u00f1ol. Xogaba de dianteiro.\nTraxectoria.\nNa tempada 1946\u201347\u00a0foi xogador do Deportivo da Coru\u00f1a, recentemente ascendido a Primeira Divisi\u00f3n. Esa campa\u00f1a participou en 8 partidos e anotou 7 goles, mais sen poder evitar o descenso a Segunda Divisi\u00f3n."}
{"id": "162359", "revid": "23204", "url": "https://gl.wikipedia.org/wiki?curid=162359", "title": "Horst Seehofer", "text": "Horst Lorenz Seehofer (Ingolstadt, Baviera, 4 de xullo de 1949) \u00e9 un pol\u00edtico alem\u00e1n do CSU, actualmente \u00e9 ministro presidente de Baviera. Foi Ministro Federal de Sa\u00fade e Seguridade Social entre 1992 e 1998 no gabinete de Helmut Kohl e Ministro Federal de Alimentaci\u00f3n, Agricultura e Protecci\u00f3n do Consumidor no gabinete de Angela Merkel entre 2005 e 2008. En outubro de 2008 pasou a ser o ministro presidente do Estado Libre de Baviera.\nFoi membro do parlamento alem\u00e1n desde 1980. No ano 2008 o seu partido, a CSU, perdeu un 17% dos votos nas elecci\u00f3ns ao estado de Baviera. Isto ocasionou a dimisi\u00f3n do ministro presidente a\u00ednda daquela no cargo, G\u00fcnther Beckstein e o director do CSU, Erwin Huber. Horst ocupou de seguido os dous postos. Nunha convenci\u00f3n do que tivo lugar o 25 de outubro de 2008 foi confirmado como director da CSU co 90% de votos a favor e o 27 de outubro foi escollido ministro presidente de Baviera cos votos da CSU e m\u00e1is do Partido Democr\u00e1tico Liberal, co que goberna en coalici\u00f3n en Baviera. Por primeira vez desde 1962 existe un goberno en colalici\u00f3n en Baviera, onde tradicionalmente gobernaba a CSU con maior\u00eda absoluta s\u00f3 interrompida nunhas elecci\u00f3ns desde o fin da Segunda guerra mundial.\nEn 2012 conv\u00e9rtese en Presidente federal interino na s\u00faa calidade de presidente do Busndesrat, tras a dimisi\u00f3n de Christian Wulff e ata o nomeamento de Joachim Gauck o 18 de marzo de 2012."}
{"id": "162360", "revid": "98629", "url": "https://gl.wikipedia.org/wiki?curid=162360", "title": "Carlos Pellicer V\u00e1zquez", "text": "Carlos Pellicer V\u00e1zquez, nado na Coru\u00f1a o 12 de abril de 1944, \u00e9 un exfutbolista galego. Xogaba de dianteiro.\nTraxectoria.\nComezou a xogar ao f\u00fatbol no Liceo de Monelos, club no que militou ata o ver\u00e1n de 1963, cando fichou polo Fabril. Disputou unha soa tempada co club fabrilista, incorpor\u00e1ndose a continuaci\u00f3n ao Deportivo da Coru\u00f1a.\nDebutou co Deportivo na tempada 1964\u201365 en Primeira Divisi\u00f3n, sendo os adestradores do equipo coru\u00f1\u00e9s Juan Otxoantezana primeiro e Luis Carniglia despois. Ao remate do campionato o equipo descendeu a Segunda Divisi\u00f3n, retornando a tempada seguinte a Primeira Divisi\u00f3n. Na tempada 1966\u201367 descendeu novamente a Segunda Divisi\u00f3n.\nNa tempada 1967\u201368 fichou polo FC Barcelona, adestrado por Salvador Artigas. Na s\u00faa estad\u00eda no conxunto catal\u00e1n (3 campa\u00f1as), lograr\u00eda unha Copa do Rei na s\u00faa primeira tempada, as\u00ed como participar na Copa de Feiras e na Recopa de Europa. A\u00ednda as\u00ed, nunca tivo un papel importante no equipo barcelon\u00e9s, sendo un xogador de segundo plano. A s\u00faa tempada con m\u00e1is participaci\u00f3ns foi a 1968\u201369, nas que Pellicer xogou en 11 partidos e logrou os seus \u00fanicos 2 goles como blaugrana.\nNa tempada 1970\u201371 foi contratado polo Valencia CF, co que conseguiu a liga esa campa\u00f1a e participar na Copa de Feiras. No conxunto valencianista estivo tres tempadas, participando en 40 partidos e anotando 7 goles.\nNa tempada 1973\u201374 fichou polo Levante UD, en Segunda Divisi\u00f3n. Logo de participar tan s\u00f3 en 5 partidos, o conxunto levantino descendeu a Terceira Divisi\u00f3n ao remate do campionato."}
{"id": "162361", "revid": "25871", "url": "https://gl.wikipedia.org/wiki?curid=162361", "title": "Nude with Boots", "text": "Nude with Boots \u00e9 un \u00e1lbum da banda estadounidense de sludge metal Melvins, editado o 8 de xullo do 2008 a trav\u00e9s do selo Ipecap Recordings. O \u00e1lbum conta coa mesma formaci\u00f3n que o seu anterior traballo, \"(A) Senile Animal\" e despois da s\u00faa edici\u00f3ns puido ser escoitado na s\u00faa totalidade no MySpace da banda."}
{"id": "162362", "revid": "47401", "url": "https://gl.wikipedia.org/wiki?curid=162362", "title": "In a Bar, Under the Sea", "text": "In a Bar, Under the Sea \u00e9 un \u00e1lbum da banda belga de rock alternativo dEUS, editado o 14 de setembro de 1996. A portada foi dese\u00f1ada polo guitarrista Rudy Trouv\u00e9. A edici\u00f3n orixinal belga foi lanzada polo selo Bang!, coa \u00fanica diferenza que o tema 14 foi chamado sinxelamente \"Roses\", ao igual que o seu sinxelo.\nFoi producido por Eric Drew Feldman (que fora teclista e baixista de Captain Beefheart a finais dos 70 e principios dos 80) e conta con convidados como Scott McCloud de Girls Against Boys (en \"Fell Off the Floor, Man\"), Dana Colley de Morphine (en \"Supermarketsong\") e Bart Maris de X-Legged Sally (en \"Nine Threads\").\n\"In a Bar, Under the Sea\" foi ouro en B\u00e9lxica (vendendo m\u00e1is de 25.000 copias) e cara o ano 2008 vendera unhas 250.000 unidades en todo o mundo."}
{"id": "162363", "revid": "56817", "url": "https://gl.wikipedia.org/wiki?curid=162363", "title": "The Cure (\u00e1lbum)", "text": "The Cure \u00e9 o duod\u00e9cimo \u00e1lbum de estudio da banda inglesa The Cure, editado o 28 de xu\u00f1o do 2004 por Geffen Records. As primeiras unidades inclu\u00edan un DVD extra cun documental sobre a concepci\u00f3n dos temas do \u00e1lbum titulado \"Making The Cure\". O disco contin\u00faa o patr\u00f3n de edici\u00f3ns da banda, cun disco de estudio cada 4 anos, precedido por \"Wish\" en 1992, \"Wild Mood Swings\" en 1996 e \"Bloodflowers\" en 2000, e seguido por \"\" aparecido no 2008."}
{"id": "162365", "revid": "865", "url": "https://gl.wikipedia.org/wiki?curid=162365", "title": "Come on Feel the Lemonheads", "text": "Come On Feel the Lemonheads \u00e9 un \u00e1lbum da banda estadounidense de rock alternativo The Lemonheads, editado o 12 de outubro de 1993 a trav\u00e9s do selo Atlantic Records. A pesar de non manter a mesma popularidade que o seu predecesor, \"It's a Shame About Ray\", \"Come on Feel the Lemonheads\" acadou o n\u00famero 56 na lista \"Billboard 200\", sendo o maior posto da banda ata a data."}
{"id": "162366", "revid": "55340", "url": "https://gl.wikipedia.org/wiki?curid=162366", "title": "Alan Hillgarth", "text": "Alan Hug Hillgarth, nado en Londres o 7 de xu\u00f1o de 1899 e finado na vila irlandesa de Ballinderry (Tipperary) o 28 de febreiro de 1978, foi un militar, diplom\u00e1tico e escritor brit\u00e1nico.\nTraxectoria.\nDescendente dunha familia de m\u00e9dicos, en 1911 ingresou como oficial na Royal Navy. Participou na primeira guerra mundial. Ao que rematou, estudou no King's College de Cambridge. Posteriormente retornou ao servizo entre os anos 1919 e 1927, cando se retirou como capit\u00e1n de corveta.\nEn 1929 contraeu matrimonio con Mary Sidney Katharine Almina e ambos estableceron a s\u00faa residencia en Espa\u00f1a. En 1932 compraron a posesi\u00f3n de Son Torrella en Mallorca e Hillgarth, foi nomeado vicec\u00f3nsul honorario en Palma. Cando se produciu no ano 1936 o levantamento militar, Hillgarth atop\u00e1base f\u00f3ra de Mallorca, \u00e1 que volveu para organizar a evacuaci\u00f3n dos s\u00fabditos brit\u00e1nicos. Entre 1936 e 1939, exercendo as s\u00faas tarefas de vicec\u00f3nsul e posteriormente de c\u00f3nsul, enviou numerosos informes a Londres sobre a situaci\u00f3n de Mallorca.\nDurante a segunda guerra mundial, en calidade de responsable da Royal Navy en Madrid colaborou co esp\u00eda e m\u00e9dico galego Eduardo Mart\u00ednez Alonso na evacuaci\u00f3n de xudeus e outros fuxidos do bando aliado a trav\u00e9s do norte de Espa\u00f1a: os refuxiados lev\u00e1banos dende a fronteira francesa ata Madrid, para de a\u00ed chegaren ao porto de Vigo ou cruzaren a fronteira entre Galicia e Portugal. Tivo tam\u00e9n un papel prominente na Operaci\u00f3n Mincemeat, na que mediante documentos falsos conseguiron enganar o servizo de espionaxe de Alema\u00f1a sobre a invasi\u00f3n de Sicilia.\nTranscendencia cultural.\nHillgarth \u00e9 un dos personaxes hist\u00f3ricos reais que aparecen no best-s\u00e9ller de C. J. Sansom \"Winter in Madrid\".\nGalard\u00f3ns.\nRecibiu o t\u00edtulo de sir, as\u00ed como a Orde do Imperio Brit\u00e1nico."}
{"id": "162369", "revid": "23204", "url": "https://gl.wikipedia.org/wiki?curid=162369", "title": "Jessica Alba", "text": "Jessica Marie Alba, nada o 28 de abril de 1981 en Pomona (California), \u00e9 unha actriz estadounidense.\nTraxectoria.\nComezou a actuar aos trece anos, aparecendo en \"Camp Nowhere\" e \"The Secret World of Alex Mack\" (1994), por\u00e9n f\u00edxose co\u00f1ecida grazas \u00e1 serie de televisi\u00f3n \"Dark Angel\" (2000\u20132002) onde interpreta a protagonista Max Guevara. Posteriormente apareceu en varios filmes como \"Honey\" (2003), \"Sin City\" (2005), \"Fantastic Four\" (2005), \"Into the Blue\" (2005), \"\" e \"Good Luck Chuck\" ambos os dous de 2007.\nAlba est\u00e1 considerada un sex symbol e frecuentemente atrae a atenci\u00f3n dos medios, adoita aparecer na secci\u00f3n \"Hot 100\" da revista \"Maxim\" e AskMen.com votouna como n\u00famero un das \"99 mulleres m\u00e1is desexadas\" en 2006, sendo tam\u00e9n a \"A muller m\u00e1is sexy do mundo\" segundo \"FHM\" en 2007. As\u00ed mesmo, foi portada da revista \"Playboy\". Entre os premios que recibiu est\u00e1n o Teen Choice, o Saturn, e un nomeamento aos Golden Globe polo seu papel en \"Dark Angel\"."}
{"id": "162370", "revid": "624", "url": "https://gl.wikipedia.org/wiki?curid=162370", "title": "Amenofis IV", "text": ""}
{"id": "162371", "revid": "624", "url": "https://gl.wikipedia.org/wiki?curid=162371", "title": "Imperio Romano Oriental", "text": ""}
{"id": "162372", "revid": "1987", "url": "https://gl.wikipedia.org/wiki?curid=162372", "title": "Te\u00f3filo, emperador", "text": ""}
{"id": "162373", "revid": "89787", "url": "https://gl.wikipedia.org/wiki?curid=162373", "title": "The Bride Screamed Murder", "text": "The Bride Screamed Murder \u00e9 o vix\u00e9simo \u00e1lbum de estudio da banda estadounidense de sludge metal Melvins, editado o 1 de xu\u00f1o do 2010 a trav\u00e9s do selo Ipecac Recordings. \u00c9 o seu primeiro \u00e1lbum en entrar na lista \"Billboard 200\", concretamente estando no n\u00famero 200, ao vender 2.809 copias nas primeiras semanas. No mes de outubro do 2010 apareceu o v\u00eddeo musical para a canci\u00f3n \"Electric Flower\", dirixido por Mark Brooks. A revista canadense \"Exclaim!\" nomeouno o 8\u00ba mellor \u00e1lbum de metal dese ano.\nListaxe de canci\u00f3ns.\nTodos os temas compostos polos Melvins ag\u00e1s onde se indique."}
{"id": "162374", "revid": "56817", "url": "https://gl.wikipedia.org/wiki?curid=162374", "title": "Pocket Revolution", "text": "Pocket Revolution \u00e9 o cuarto \u00e1lbum da banda belga de rock alternativo dEUS, editado o 12 de setembro do 2005. Foi o primeiro \u00e1lbum da banda en seis anos, dende que en 1999 aparecese \"The Ideal Crash\".\nDurante a gravaci\u00f3n Craig Ward e Danny Mommens deixaron a banda sendo substitu\u00eddos por Mauro Pawlowski e Alan Gevaert, os cales remataron as gravaci\u00f3ns. Tam\u00e9n contribu\u00edron ao \u00e1lbum Stef Kamil Carlens facendo coros en \"Pocket Revolution\" e \"Sun Ra\", CJ Bolland e Tim Vanhamel da banda Millionaire. Despois do lanzamento a banda realizou unha xira dun ano permit\u00edndolle \u00e1 banda tocar en Europa, Estados Unidos, Canad\u00e1, Israel e Tailandia, sendo a xira m\u00e1is longa feita por dEUS.\n\"Pocket Revolution\" converteuse no disco m\u00e1is vendido da banda en B\u00e9lxica, chegando \u00e1s 50.000 copias. En todo o mundo vend\u00e9ronse 200.000 unidades do traballo.\nEn decembro do 2006 \"Pocket Revolution\" foi re-editado como \"Pocket Revolution Burnt\". Esta edici\u00f3n cont\u00e9n un CD extra con sete canci\u00f3ns do \u00e1lbum remesturadas por Jagz Kooner, tituladas \"The Jagz Kooner Excursions\". En febreiro do 2007 apareceu un libro coas letras e os acordes das 12 canci\u00f3ns do disco editado por Beriato Group."}
{"id": "162375", "revid": "56817", "url": "https://gl.wikipedia.org/wiki?curid=162375", "title": "Wild Mood Swings", "text": "Wild Mood Swings \u00e9 o d\u00e9cimo \u00e1lbum de estudio da banda inglesa The Cure, editado o 6 de maio de 1996. O \u00e1lbum non foi moi ben recibido polos seareiros da banda, vendendo sobre 1 mill\u00f3n de copias en todo o mundo (o anterior disco, \"Wish\", vendera ao redor de 4 mill\u00f3ns).\nListaxe de canci\u00f3ns.\nTodos os temas por Bamonte, Cooper, Gallup, O'Donnell e Smith, ag\u00e1s onde se indique."}
{"id": "162376", "revid": "865", "url": "https://gl.wikipedia.org/wiki?curid=162376", "title": "Hurricane Bar", "text": "Hurricane Bar \u00e9 o segundo \u00e1lbum de estudio da banda sueca Mando Diao, editado o 22 de setembro do 2004 polo selo Mute Records."}
{"id": "162377", "revid": "56817", "url": "https://gl.wikipedia.org/wiki?curid=162377", "title": "Elephant", "text": "Elephant \u00e9 o cuarto \u00e1lbum de estudio da banda estadounidense de rock alternativo The White Stripes, editado o 1 de abril do 2003 polo selo V2 Records, sendo a s\u00faa estrea cunha gran discogr\u00e1fica. O \u00e1lbum recibiu moi boas cr\u00edticas e ga\u00f1ou o Grammy ao mellor \u00e1lbum de m\u00fasica alternativa do ano 2004.\nListaxe de canci\u00f3ns.\nTodos os temas compostos por Jack White, ag\u00e1s onde se indique."}
{"id": "162388", "revid": "43327", "url": "https://gl.wikipedia.org/wiki?curid=162388", "title": "Brazil", "text": "Brazil \u00e9 o nome en ingl\u00e9s de Brasil; ademais, pode referirse a:"}
{"id": "162390", "revid": "1131", "url": "https://gl.wikipedia.org/wiki?curid=162390", "title": "Muradelle", "text": "O top\u00f3nimo galego Muradelle pode referirse a:"}
{"id": "162391", "revid": "895", "url": "https://gl.wikipedia.org/wiki?curid=162391", "title": "\u00c1ngel Imanol Lafita Castillo", "text": ""}
{"id": "162393", "revid": "85894", "url": "https://gl.wikipedia.org/wiki?curid=162393", "title": "Juan C\u00e1rdenas Acedo", "text": "Juan C\u00e1rdenas Acedo, nado o 2 de marzo de 1920 en Antequera (M\u00e1laga), foi un futbolista espa\u00f1ol. Xogaba de dianteiro.\nTraxectoria.\nNa tempada 1940\u201341 foi xogador do Atl\u00e9tico de Madrid, conseguindo o t\u00edtulo de liga ese mesmo ano, a\u00ednda que sen xogar ning\u00fan partido. Na tempada 1942\u201343 foi contratado polo Deportivo da Coru\u00f1a, participando en 11 partidos esa campa\u00f1a."}
{"id": "162394", "revid": "23204", "url": "https://gl.wikipedia.org/wiki?curid=162394", "title": "Vicente Valle Ondiz", "text": "Vicente Valle Ondiz, nado en Algorta (Biscaia) o 5 de abril de\u00a01918, foi un futbolista espa\u00f1ol. Xogaba de dianteiro."}
{"id": "162395", "revid": "25871", "url": "https://gl.wikipedia.org/wiki?curid=162395", "title": "Fernando Quintas Gollanes", "text": "Fernando Quintas Gollanes, nado en Pontevedra o 18 de decembro de 1918 e finado na Coru\u00f1a o 26 de xaneiro de 2005, foi un futbolista galego. Xogaba de centrocampista."}
{"id": "162397", "revid": "25871", "url": "https://gl.wikipedia.org/wiki?curid=162397", "title": "Ram\u00f3n Breijo Cajareville", "text": "Ram\u00f3n Breijo Cajareville, nado en Vigo o 15 de agosto de 1915 e finado o 20 de abril de 1988, foi un futbolista galego. Xogaba de centrocampista.\nTraxectoria.\nNa tempada 1941\u201342 formou parte do equipo do Deportivo da Coru\u00f1a\u00a0que debutou en Primeira Divisi\u00f3n. A s\u00faa estrea produciuse na xornada 11, da man do adestrador galego Celso Mari\u00f1o, nun empate a domicilio contra o Atl\u00e9tico Aviaci\u00f3n (0\u20130). Esa campa\u00f1a xogou 4 partidos, non sendo un habitual do mediocampo, relegado \u00e1 suplencia xunto a xogadores como Ram\u00f3n Mayoral, Molaza, Hilario Marrero ou Fernando Quintas. Os centrocampistas habituais nesa temporada foron Reboredo, Muntaner, Bienzobas e Guimer\u00e1ns.\nNa campa\u00f1a seguinte participou nun \u00fanico partido."}
{"id": "162398", "revid": "140737", "url": "https://gl.wikipedia.org/wiki?curid=162398", "title": "Roda do Ano", "text": "A Roda do Ano \u00e9 un calendario usado nalgunhas relixi\u00f3ns pag\u00e1s e neopag\u00e1s para marcaren e celebraren o ciclo das Estaci\u00f3ns. Este ciclo consiste en oito festivais chamados \"\"Sabbats\" ou aquelarres. Segundo a paganismo actual, a Roda do Ano est\u00e1 a reflectirse nas nosas vidas: nacer, medrar, avellentar e morrer.\nNa relixi\u00f3n Wicca e outras relixi\u00f3ns pag\u00e1s da natureza, os procesos naturais son vistos como un ciclo continuo. O paso do tempo \u00e9 tam\u00e9n visto como c\u00edclico e \u00e9 representado por unha roda ou un c\u00edrculo. A evoluci\u00f3n de nacer, medrar, avellentar e morrer, como se experimenta na vida humana, rep\u00edtese na progresi\u00f3n das Estaci\u00f3ns. Os wiccans empregan a vida, morte e renacemento do Deus e a fertilidade da Deusa para explicaren a evoluci\u00f3n das estaci\u00f3ns e da Roda do Ano.\nEtimolox\u00eda.\nMentres moitos destes nomes derivan de antigos festivais, os nomes Litha e Mabon, os cales se fixeran populares na Wicca practicada nos Estados Unidos, foron inventados por Aidan Kelly nos anos 70. A palabra \"sabbat\"\" deriva do ingl\u00e9s antigo \"sabat\", do franc\u00e9s antigo \"sabbat\", do lat\u00edn \"sabbatum\", do grego \"sabbaton\" (ou sa'baton) e do hebreo \"shabbat\" que significa \"descansar\".\nOrixes.\nAs festividades da Roda do Ano toman os seus nomes de festivais relixiosos c\u00e9ltas e xerm\u00e1nicos precristi\u00e1ns. Malia iso, existe unha gran liberdade nas formas e significados dos festivais, en parte polos elementos introducidos pola Wicca as\u00ed como outras influencias. A similitude entre estes festivais xeralmente termina cun nome en com\u00fan.\nAs oito Festividades.\nOs wiccanos e seguidores doutras relixi\u00f3ns neopag\u00e1s observan oito festividades anuais usualmente chamados \"Sabbats\" ou aquelarres. Catro destas celebraci\u00f3ns caen nos solsticios e nos equinoccios e son co\u00f1ecidos como \"Sabbats Menores\"; os outros catro caen (aproximadamente) a medio cami\u00f1o entre os primeiros catro e son chamados \"Sabbats Maiores\". Os \"Sabbats Menores\" est\u00e1n baseados en termos xerais en antigos festivais xerm\u00e1nicos, os chamados \"Sabbats Maiores\" son inspirados en festivais ga\u00e9licos. A pesar diso, as interpretaci\u00f3ns modernas var\u00edan e alg\u00fans grupos wiccans poden celebrar e conceptualizar estes festivais de diferentes formas. Os oito aquelarres ou \"Sabbats\" son diferentes dos \"Esbats\".\nNarraci\u00f3ns.\nEntre os wiccanos, a narraci\u00f3n m\u00e1is com\u00fan da Roda do Ano \u00e9 a dualidade do Deus e da Deusa. Neste ciclo, O Deus nace da Deusa en Yule, medra en poder no Equinoccio de Primavera e a Deusa regresa \u00f3 seu aspecto de Moza. En Beltane, o Deus cortexa e fecunda a Deusa. En Lughnassadh, o Deus comeza a minguarlle o seu poder e influencia e morre e entra na \"Terra do Ver\u00e1n Eterno\" ou \"Summerland\" en Samhain para renacer novamente da Deusa en Yule; a cal xa pasara do seu aspecto de \"Nai\" \u00e1 \"Anci\u00e1\". Esta narraci\u00f3n \u00e9 equiparable a moitas narraci\u00f3ns de pobos antigos nas que se explica o proceso interminable das estaci\u00f3ns. O Deus est\u00e1 nas narraci\u00f3ns representado polo Sol e a Deusa pola Terra.\nOutra narraci\u00f3n \"solar\" \u00e9 a do \"\"Rei Carballo\" (Oak King en ingl\u00e9s) e a do \"Rei Acivro\"\" (Holly King en ingl\u00e9s), un rexe o Inverno e o outro o Ver\u00e1n. No solsticio de Ver\u00e1n o \"Rei Carballo\" est\u00e1 no punto m\u00e1ximo da s\u00faa forza, mentres o \"Rei Acivro\" est\u00e1 no seu punto m\u00e1is fr\u00e1xil. O Rei Acivro comeza a ga\u00f1ar poder no equinoccio de Outono chegando \u00f3 seu m\u00e1ximo poder durante o solsticio de Inverno.\nHemisferios.\nA Roda do Ano orixinouse no hemisferio norte, por tanto moitos pag\u00e1ns do hemisferio sur axustan estas datas para que coincidan coas estaci\u00f3ns dese hemisferio. Xa que logo, mentres no hemisferio norte se celebra o sabbat de Litha, no hemisferio sur celebran Yule."}
{"id": "162399", "revid": "23204", "url": "https://gl.wikipedia.org/wiki?curid=162399", "title": "Francisco Illo Arbiol", "text": "Francisco Illo Arbiol, nado en Barcelona o 21 de setembro de 1917, foi un futbolista espa\u00f1ol. Xogaba de centrocampista."}
{"id": "162400", "revid": "88215", "url": "https://gl.wikipedia.org/wiki?curid=162400", "title": "Eduardo Viso", "text": "Eduardo Viso Abella, nado en Mel\u00f3n o 16 de decembro de 1919 e finado o 6 de xullo de 1995, foi un futbolista e adestrador galego. \nComo futbolista, xogaba de extremo e desenvolveu a s\u00faa carreira principalmente no Valladolid, Deportivo da Coru\u00f1a e Zaragoza. Como adestrador pasou por varios equipos modestos e dirixiu ao Xuvenil en Segunda Divisi\u00f3n e ao Sporting de Braga en Portugal, antes de marchar a Costa Rica, pa\u00eds no que estivo \u00e1 fronte dos tres principais equipos do pa\u00eds (Deportivo Saprissa, LD Alajuelense e Herediano), as\u00ed como da selecci\u00f3n costarrique\u00f1a. \nTraxectoria.\nComo xogador.\nNaceu en Mel\u00f3n, na provincia de Ourense, e criouse futbolisticamente na Coru\u00f1a. Disputou co Deportivo da Coru\u00f1a o Campionato de Galicia, na tempada 1937/38, e logo xogou no Club Coru\u00f1a ata 1942. Tras probar en marzo de 1942 co Atl\u00e9tico Aviaci\u00f3n, co que xa probara anteriormente, chegando a enfrontarse a un equipo da Luftwaffe da Alema\u00f1a nazi en novembro de 1941, recalou finalmente no Real Valladolid, de Segunda Divisi\u00f3n. Disputou todos os partidos de Copa (a liga xa rematara), debutando na vitoria por 4-0 fronte ao Celta de Vigo. Tras eliminar ao Murcia (con gol de Viso) e ao Atl\u00e9tico Aviaci\u00f3n, o Valladolid xogou as semifinais, perdendo contra o Atl\u00e9tico de Bilbao. na seguinte tempada xogou case todos os partidos, rematando o equipo en postos de promoci\u00f3n, pero sen lograr o ascenso. No ver\u00e1n de 1943 quedou libre e volveu \u00e1 Coru\u00f1a.\nFichou a continuaci\u00f3n polo Deportivo da Coru\u00f1a, adestrado por Ram\u00f3n de la Fuente, debutando na tempada 1943\u201344 en Primeira Divisi\u00f3n, e sendo o primeiro ourens\u00e1n en vestir a camiseta branquiazul. O seu debut produciuse o 6 de febreiro de 1944 nun partido contra a Real Sociedad\u00a0que rematou en empate (0\u20130). O seu primeiro gol conseguiuno na xornada seguinte, nun empate contra o Sevilla FC (2\u20132) a domicilio. Disputou 14 partidos e anotou sete goles. Na tempada seguinte disputou 26 partidos e marcou seis goles, descendendo o equipo a Segunda Divisi\u00f3n. Na s\u00faa terceira tempada no club coru\u00f1\u00e9s dispuxo de poucos minutos nun centro do campo no que destacaban Molaza, Bienzobas, Guimer\u00e1ns e Reboredo. Xogou s\u00f3 cinco partidos, naquel equipo que acabou logrando o ascenso no campo do Inferni\u00f1o.\nEn agosto de 1946 fichou polo Real Zaragoza, que militaba en Segunda Divisi\u00f3n. Na s\u00faa primeira tempada en Arag\u00f3n xogou 17 partidos e marcou 5 goles, que non serviron para evitar o descenso do club \u00e1 Terceira Divisi\u00f3n. En xaneiro de 1949, co equipo a\u00ednda en Terceira, sufriu unha grave lesi\u00f3n no partido fronte ao Arenas SD, que o mantivo varios meses de baixa. A finais dese ano xogouse no Estadio de Torrero un partido de homenaxe a Viso entre o Zaragoza e o Deportivo, no que o futbolista xogou unha parte en cada equipo. Ao mesmo tempo que xogaba no Deportivo e no Zaragoza, estudou a carreira de Qu\u00edmica na Universidade de Santiago e na de Zaragoza.\nComo adestrador.\nTras retirarse como futbolista comezou a s\u00faa carreira de adestrador no Arenas de Zaragoza, de Terceira Divisi\u00f3n, na tempada 1950/51. Despois pasou polo Sporting Ciudad, da Cidade Vella da Coru\u00f1a, e polo Club Santiago, e foi nomeado director da Escola Rexional de Adestradores.\nEn agosto de 1954 tomou as rendas do Xuvenil na hist\u00f3rica tempada 1954/55, a primeira e \u00fanica do club coru\u00f1\u00e9s en Segunda Divisi\u00f3n, cun cadro de xogadores entre os que estaban entre outros Carlitos, Man\u00edn, Tino, os curm\u00e1ns Botana e o m\u00edtico porteiro Acu\u00f1a. Adestrou o equipo ata a s\u00faa dimisi\u00f3n tras a xornada 21, na que perdeu 7-1 contra Osasuna, quedando o equipo ao bordo dos postos de descenso. Foi substitu\u00eddo polo xogador do equipo Waldo Botana.\nEn decembro de 1955 asinou como novo adestrador do Sporting Clube de Braga, da Primeira Liga, en substituci\u00f3n do arxentino Antonio Imbelloni ,que deixara o equipo na \u00faltima posici\u00f3n da t\u00e1boa. A\u00ednda que conseguiu algunhas vitorias na parte final da tempada non conseguiu salvar o equipo, que acabou descendendo a Segunda.\nEn 1958 foi contratado como adestrador do Deportivo Saprissa, o equipo m\u00e1is importante de Costa Rica. Durante os seus tres anos \u00e1 fronte do club, obtivo dous subcampionatos da liga costarrique\u00f1a e ga\u00f1ou a Copa Presidente de 1960, ademais de traballar como qu\u00edmico e dirixir un coro galego de m\u00fasica. En 1962 pasou a adestrar a Liga Deportiva Alajuelense, coa que logrou un novo subcampionato de liga. En 1965, despois de pasar polo Club Sport Herediano, converteuse no adestrador da selecci\u00f3n de Costa Rica, nun triunvirato formado por el, Alfredo Chato Piedra e Mario Catato Cordero. Dirixiron ao equipo no Campionato de Naci\u00f3ns da CONCACAF dese ano pero non conseguiron revalidar o t\u00edtulo da edici\u00f3n anterior.\nEn 1970 volveu dirixir brevemente a selecci\u00f3n, as\u00ed como outra vez a LD Alajuelense, conquistando o t\u00edtulo de liga. En 1974 volveu de novo ao banco do Alajuelense, e ga\u00f1ou unha nova Copa.\nAdemais dende 1973 ocupou un alto cargo no Ministerio de Agricultura durante a presidencia de Jos\u00e9 Figueres, estando a cargo do Departamento do Rexistro de Praguicidas.\nVida persoal.\nCasou con Mar\u00eda Nieves Gonz\u00e1lez Vali\u00f1o, irm\u00e1 do tam\u00e9n futbolista do Deportivo Chacho, e tivo un fillo, Eduardo, o cal faleceu en 1974 nun accidente de tr\u00e1fico en San Xos\u00e9 (Costa Rica) xunto \u00e1 s\u00faa muller Concepci\u00f3n e o \u00fanico fillo do matrimonio."}
{"id": "162402", "revid": "23204", "url": "https://gl.wikipedia.org/wiki?curid=162402", "title": "Urbano Ruiz Bilbao", "text": "Urbano Ruiz Bilbao, nado en Bilbao o 23 de outubro de 1911, foi un futbolista espa\u00f1ol. Xogaba de defensa."}
{"id": "162404", "revid": "23204", "url": "https://gl.wikipedia.org/wiki?curid=162404", "title": "Jos\u00e9 S\u00e1nchez Vigo", "text": "Jos\u00e9 S\u00e1nchez Vigo, nado en Ferrol o 20 de maio de 1924, foi un futbolista galego. Xogaba de centrocampista."}
{"id": "162406", "revid": "23204", "url": "https://gl.wikipedia.org/wiki?curid=162406", "title": "Antonio Garc\u00eda V\u00e1zquez", "text": "Antonio Garc\u00eda V\u00e1zquez, nado en Vigo o 28 de setembro\u00a0de 1926, foi un futbolista galego. Xogaba de defensa."}
{"id": "162407", "revid": "25871", "url": "https://gl.wikipedia.org/wiki?curid=162407", "title": "Manuel Alepuz Andr\u00e9s", "text": "Manuel Alepuz Andr\u00e9s, nado en Burjassot (Valencia) o 7 de outubro de 1917 e finado en Valencia o 13 de agosto de 2008, foi un futbolista espa\u00f1ol. Xogaba de defensa.\nTraxectoria.\nNa tempada 1940\u201341 fichou polo Valencia CF, club co que ga\u00f1ou a Copa do Rei esa mesma campa\u00f1a.\nNa tempada 1943\u201344 foi contratado polo CD Castell\u00f3n, club no que permaneceu tres campa\u00f1a, xogando un total de 53 encontros.\nNa tempada 1946\u201347 fichou polo Deportivo da Coru\u00f1a, co que descendeu esa mesma campa\u00f1a a Segunda Divisi\u00f3n, tendo un papel secundario. Na tempada 1947\u201348 logrou a titularidade da man do adestrador Luis Urquiri. Alepuz foi un habitual da defensa, xunto co vigu\u00e9s Antonio Garc\u00eda, Alfredo Llana e o coru\u00f1\u00e9s Pedrito. Nesta campa\u00f1a participou en 24 partidos e o equipo coru\u00f1\u00e9s logrou o ascenso a Primeira Divisi\u00f3n como segundo clasificado, detr\u00e1s do Real Valladolid.\nNa tempada 1948\u201349 fichou polo Levante UD, de Segunda Divisi\u00f3n, onde permaneceu d\u00faas campa\u00f1as.\nFaleceu o 13 de agosto de 2008, aos 90 anos."}
{"id": "162408", "revid": "23204", "url": "https://gl.wikipedia.org/wiki?curid=162408", "title": "Castor Elzo Medina", "text": "Castor Elzo Medina, nado nas Palmas de Gran Canaria o 7 de novembro de 1917, foi un futbolista espa\u00f1ol. Xogaba de centrocampista."}
{"id": "162409", "revid": "56817", "url": "https://gl.wikipedia.org/wiki?curid=162409", "title": "Capet\u00f3n (\u00e1lbum)", "text": "Capet\u00f3n \u00e9 o cuarto \u00e1lbum de estudio do grupo galego de rock Os Diplom\u00e1ticos de Monte-Alto. Publicouse en 1999 e contou coa produci\u00f3n de R\u00f3mulo Sanjurjo e Juan Varela \"Guni\". O t\u00edtulo retoma o nome coloquial entre os mari\u00f1eiros de Cidade do Cabo, baseado no ingl\u00e9s \"Cape Town\"."}
{"id": "162410", "revid": "109216", "url": "https://gl.wikipedia.org/wiki?curid=162410", "title": "K\u00f6munikand\u00f8", "text": "K\u00f6munikand\u00f8 \u00e9 o quinto \u00e1lbum de estudio do grupo galego de rock Os Diplom\u00e1ticos de Monte-Alto, publicado en 2003.\nNste disco, o derradeiro do grupo, aparece reducido o nome da banda simplemente a Os Diplom\u00e1ticos, sendo moi notoria a baixa de Xurxo Souto na voz principal e na composici\u00f3n dos temas. O acorde\u00f3n perde protagonismo en favor de novos ritmos, sendo a maior parte da tem\u00e1tica das letras de cr\u00edtica social directa."}
{"id": "162412", "revid": "56817", "url": "https://gl.wikipedia.org/wiki?curid=162412", "title": "Lysol (\u00e1lbum)", "text": "Lysol \u00e9 un \u00e1lbum da banda de sludge metal estadounidense Melvins, editado no ano 1992 polo selo Boner Records.\nBoner Records desco\u00f1ec\u00eda que Lysol era unha marca rexistrada ata despois de imprimir a primeira serie do discos e libretos. Cando lle pediron permiso \u00e1 Reckitt Benckiser Corporation para usar o nome, este foi denegado. Boner retitulou oficialmente como \"Melvins\" e tapou a palabra Lysol no disco e no libreto. Pouco despois da edici\u00f3n inicial, a cinta e a tinta que tapaban as palabras desprend\u00edanse con facilidade, e moitos seareiros as quitaron. Posteriormente, os intentos de facelo causaban danos e nas seguintes edici\u00f3ns eliminouse completamente a palabra.\nListaxe de canci\u00f3ns.\nTodos os temas compostos por Buzz Osborne, ag\u00e1s onde se indique."}
{"id": "162424", "revid": "89787", "url": "https://gl.wikipedia.org/wiki?curid=162424", "title": "Vidas post-it", "text": "Vidas post-it \u00e9 un libro de relatos de Iolanda Z\u00fa\u00f1iga. A primeira edici\u00f3n foi publicada por Edici\u00f3ns Xerais en 2007 na colecci\u00f3n Abismos, sendo reeditado en 2010 na colecci\u00f3n Narrativa.\nFoi traducido ao castel\u00e1n por Mois\u00e9s Barcia e publicado en 2011 por Pulpbooks, e traducido ao catal\u00e1n por Esteve Valls co t\u00edtulo de \"Vides post-it\" e publicado en 2013 por Pulpbooks."}
{"id": "162429", "revid": "65337", "url": "https://gl.wikipedia.org/wiki?curid=162429", "title": "Alexander Calder", "text": "Alexander Calder, nado o 22 de xullo de 1898 en Lawnton (Pensilvania) e finado o 11 de novembro de 1976 en Nova York, foi un escultor estadounidense inventor da escultura m\u00f3bil. Antes de ser escultor foi pintor e ilustrador.\nCalder ocupa lugar especial entre os escultores modernos. \u00c9 o creador dos \"stabiles\", s\u00f3lidas esculturas fixas, e dos m\u00f3biles, placas e discos met\u00e1licos unidos entre si por f\u00edos que se axitan tocados polo vento, asumindo as formas m\u00e1is imprevistas \u2013a s\u00faa arte, segundo Marcel Duchamp, \u201c\u00e9 a sublimaci\u00f3n dunha \u00e1rbore ao vento\u201d\u2013.\nTraxectoria.\nFillo e neto de escultores, s\u00faa nai foi pintora. Estudou enxe\u00f1er\u00eda mec\u00e1nica. En 1872 asistiu \u00e1 Liga de Estudantes de Arte dos \u00c1nxeles, onde co\u00f1eceu alg\u00fans artistas da escola \"Harry P\" que exerceron grande influencia na s\u00faa obra.\nCo\u00f1ecido como o inventor do \"mobile\" (escultura m\u00f3bil) ou \"chupin\" (xoguete m\u00f3bil pendurado) converteuse as\u00ed nun dos precursores da escultura cin\u00e9tica.\nEn 1926, despois de visitar Gran Breta\u00f1a, fixouse en Par\u00eds, onde co\u00f1eceu surrealistas, dada\u00edstas e os compo\u00f1entes do grupo \"De Stijl\". Data desa \u00e9poca a s\u00faa amizade con Joan Mir\u00f3. Constru\u00edu un circo en miniatura, con animais de madeira e arame. Aos seus \u201cespect\u00e1culos\u201d asist\u00edan artistas e intelectuais. Fixo, tam\u00e9n en arame, as s\u00faas primeiras esculturas: Josephine Baker (1926), Romulu and Remus (1928), Spring (1929).\nDe 1931 datan as s\u00faas primeiras construci\u00f3ns abstractas, nitidamente influenciadas por Mondrian. Os primeiros m\u00f3biles son de 1932.\nEn 1933 Calder volveu para os Estados Unidos. En 1948 viaxou a Am\u00e9rica do Sur e novamente en 1959. Nesa \u00faltima ocasi\u00f3n, visitou o Brasil, onde exp\u00f3n no Museo de Arte de S\u00e3o Paulo. En 1950 foi a Escandinavia.\nNos seus \u00faltimos anos manti\u00f1a un estudio en Sach\u00e9, preto de Tours e a\u00ednda que vivise a\u00ed a maior parte do tempo, conservou a s\u00faa propiedade de Roxbury, Connecticut, mercada en 1933, e que se tornara un verdadeiro repositorio de traballos e obxectos feitos por el \u2013desde os andirons espiralados da lareira r\u00fastica at\u00e9 as bandexas feitas con latas de aceite italiano\u2013.\nA finais da d\u00e9cada de 1940 e principios da de 1950 colaborou co arquitecto Carlos Ra\u00fal Villanueva no dese\u00f1o das famosas \"Nubes flotantes\" da Aula Magna da Universidade Central de Venezuela, declarada Patrimonio da Humanidade xunto co campus da Universidade en Caracas. Esa colaboraci\u00f3n de Villanueva e Calder iniciou unha longa relaci\u00f3n de traballo entre a parella, a\u00ednda que Calder s\u00f3 viu a sala completada unha vez, en 1955."}
{"id": "162431", "revid": "1131", "url": "https://gl.wikipedia.org/wiki?curid=162431", "title": "L\u00edncora", "text": "O top\u00f3nimo galego L\u00edncora pode referirse a:"}
{"id": "162432", "revid": "89787", "url": "https://gl.wikipedia.org/wiki?curid=162432", "title": "Pixar", "text": " \nPixar Animation Studios \u00e9 unha compa\u00f1\u00eda de animaci\u00f3n por ordenador especializada na produci\u00f3n de gr\u00e1ficos en 3D e con sede en Emeryville, California (Estados Unidos). Obtivo coas s\u00faas produci\u00f3ns 16 premios \u00d3scar da Academia, 7 Globos de Ouro e 11 Grammys, entre outros premios.\nPixar foi a creadora da primeira longametraxe comercial totalmente animada por ordenador, \"Toy Story\", que se estreou o 22 de novembro de 1995 nos Estados Unidos. Despois de \"Toy Story\" produciu outras 18 pel\u00edculas (ata novembro de 2017): \"A Bug's Life\" (1997), \"Toy Story 2\" (1999), \"Monsters, Inc.\" (2001), \"Finding Nemo\" (2003), \"The Incredibles\" (2004), \"Cars\" (2006), \"Ratatouille\" (2007), \"WALL-E\" (2008), \"Up\" (2009), \"Toy Story 3\" (2010), \"Cars 2\" (2011), \"Brave\" (2012), \"Monsters University\" (2013), \"Inside Out\" (2015), \"The Good Dinosaur\" (2015), \"Finding Dory\" (2016), \"Cars 3\" (2017) e \"Coco\" (2017). As 19 pel\u00edculas debutaron con clasificaci\u00f3ns CinemaScore de, polo m\u00ednimo, un \"A\u2212\", indicando unha recepci\u00f3n positiva das audiencias. O estudio tam\u00e9n produciu varias curtas animadas. A xullo de 2019, as s\u00faas pel\u00edculas ga\u00f1aron aproximadamente 14 mil mill\u00f3ns de d\u00f3lares en todo o mundo, cunha media bruta mundial de 680 mill\u00f3ns de d\u00f3lares por filme. \"Finding Nemo\" (2003), xunto coa s\u00faa secuela \"Finding Dory\" (2016), igual que \"Toy Story 3\" (2010), est\u00e1n entre as 50 pel\u00edculas m\u00e1is taquilleiras de t\u00f3dolos tempos, coa \u00faltima pel\u00edcula sendo a terceira pel\u00edcula animada con maior recadaci\u00f3n de toda a historia cuns ingresos brutos de 1.063 mill\u00f3ns de d\u00f3lares. Trece das pel\u00edculas de Pixar tam\u00e9n se atopan entre as 50 pel\u00edculas animadas m\u00e1is taquilleiras de t\u00f3dolos tempos.\nPixar xurdiu como unha divisi\u00f3n da empresa Lucasfilm de George Lucas\u00a0a principios dos anos oitenta do s\u00e9culo XX, como departamento de investigaci\u00f3n, de creaci\u00f3n de hardware t\u00e9cnico e software especializado, sendo o departamento de animaci\u00f3n (dirixido xa daquela por\u00a0John Lasseter) unha pequena parte da empresa dedicada a crear imaxes e v\u00eddeos de demostraci\u00f3n. En 1986, Steve Jobs, fundador de Apple, mercouna por 10 mill\u00f3ns de d\u00f3lares e en 2006, The Walt Disney Company adquiriuna por 7 400 mill\u00f3ns de d\u00f3lares. A adquisici\u00f3n rematouse o 5 de maio de 2006, convertendo a Pixar nunha filial de Disney.\nA s\u00faa filmograf\u00eda, producida co seu propio \"software\" RenderMan, incl\u00fae algunhas das pel\u00edculas animadas de m\u00e1is \u00e9xito e m\u00e1is eloxiadas. As\u00ed mesmo, o equipo de Pixar recibiu varios premios polos seus logros t\u00e9cnicos no cine de animaci\u00f3n. Para a produci\u00f3n dos seus filmes, o persoal do estudio desenvolveu a metodolox\u00eda \"Pixar Braintrust\" que utilizan para a comunicaci\u00f3n, supervisi\u00f3n e seguimento do equipo involucrado nunha pel\u00edcula. Ademais das s\u00faas produci\u00f3ns cinematogr\u00e1ficas, outros produtos de Pixar incl\u00faen videoxogos, programas de televisi\u00f3n, \"software\" de animaci\u00f3n e anuncios publicitarios.\nEntre as dezaseis pel\u00edculas de Pixar sa\u00eddas despois da creaci\u00f3n do Oscar \u00f3 mellor filme de animaci\u00f3n, en 2002, nove foron nomeadas e oito delas, \"Finding Nemo\", \"The Incredibles\", \"Ratatouille\", \"WALL-E\", \"Up\", \"Toy Story 3\", \"Brave\" e \"Inside Out\" ga\u00f1\u00e1rono.\nO 6 de setembro de 2009, os executivos de Pixar John Lasseter, Brad Bird, Pete Docter, Andrew Stanton e Lee Unkrich foron premiados co Le\u00f3n de Ouro especial a toda unha carreira no Festival Internacional de Cine de Venecia. O premio foi entregado polo fundador de Lucasfilm, George Lucas.\nHistoria.\n1976-1989: Antecedentes e primeiras animaci\u00f3ns.\nOs antecedentes de Pixar rem\u00f3ntanse a 1974 cando Alexander Schure, fundador do Instituto de Tecnolox\u00eda de Nova York e propietario dun estudio de animaci\u00f3n, creou o Computer Graphics Lab co af\u00e1n de producir a primeira pel\u00edcula animada por ordenador na historia do cinema. Os seus primeiros empregados foron Ed Catmull, Malcolm Blanchard, Alvy Ray Smith e David DiFrancesco. A pesar de que a \u00e1rea foi pioneira en t\u00e9cnicas fundacionais da computaci\u00f3n gr\u00e1fica e chegou a producir unha cinta experimental titulada \"The Works\", pronto tivo problemas financeiros e seis dos seus empregados, entre eles Catmull e Smith, renunciaron para irse a traballar con George Lucas en The Graphics Group, a divisi\u00f3n computacional do estudio Lucasfilm. Esta comezara as s\u00faas operaci\u00f3ns en 1979 co obxecto de desenvolver \u00abtecnolox\u00eda computacional de vangarda\u00bb. Catmull e Smith involucr\u00e1ronse na produci\u00f3n do precursor de RenderMan, un algoritmo de renderizado co\u00f1ecido como REYES (polas s\u00faas siglas en ingl\u00e9s: \u00abrenders everything you ever saw\u00bb), e desenvolveron outras tecnolox\u00edas como os \u00abefectos de part\u00edculas\u00bb e certas ferramentas de animaci\u00f3n.\nEn 1982 o equipo empezou a colaborar con Industrial Light &amp; Magic na produci\u00f3n de secuencias cinematogr\u00e1ficas de efectos especiais e, dous anos despois, estreou a animaci\u00f3n \"The Adventures of Andr\u00e9 and Wally B.\" de John Lasseter no SIGGRAPH. Despois de anos de investigaci\u00f3n e fitos claves para o estudio como o \u00abefecto X\u00e9nese\u00bb de \"\" e o cabaleiro do vitral de \"Young Sherlock Holmes\", Lucasfilm buscou escindir o equipo e estableceu conversaci\u00f3ns con General Motors e Philips para a eventual transacci\u00f3n de The Graphics Group. A primeira ti\u00f1a pensado destinalo ao dese\u00f1o de autom\u00f3biles, mentres que Philips quer\u00eda utilizar a s\u00faa tecnolox\u00eda para o renderizado de tomograf\u00edas. Con todo o acordo non se concretou e, en cambio, foi adquirida por Steve Jobs por cinco mill\u00f3ns de d\u00f3lares, pouco despois da s\u00faa sa\u00edda de Apple Computer. Este \u00faltimo decidiu establecela como unha nova compa\u00f1\u00eda conformada polos 40 empregados de The Graphics Group, capitalizou cinco mill\u00f3ns de d\u00f3lares adicionais e nomeou a Catmull e Smith como presidente e vicepresidente, respectivamente.\nA\u00ednda que a intenci\u00f3n da nova empresa, e un dos motivos polos que foi rexeitada a transacci\u00f3n con General Motors e Philips, era producir a primeira longametraxe animada dixitalmente na historia do cinema, por un tempo estiveron a funcionar como unha compa\u00f1\u00eda de venda de \"hardware\" cuxa principal oferta era a Pixar Image Computer. Este sistema estaba dirixido principalmente a axencias gobernamentais e \u00e1 comunidade m\u00e9dica, a\u00ednda que non tivo o alcance esperado, era custoso e s\u00f3 vendeu 300 unidades. Walt Disney Studios era un dos seus clientes e buscaba incorporar a linguaxe da Image Computer ao seu proxecto Computer Animation Production System (CAPS), co que esperaba automatizar a animaci\u00f3n das s\u00faas pel\u00edculas. En agosto do mesmo ano, Lasseter, que ata ent\u00f3n estivera traballando nalgunhas animaci\u00f3ns para probar a capacidade da Image Computer, estreou \"Luxo Jr.\" no SIGGRAPH. A reacci\u00f3n da audiencia foi positiva e a primeira curtametraxe de Pixar recibiu un nomeamento aos premios \u00d3scar como \u00abMellor curtametraxe animada\u00bb. En 1987, de volta no SIGGRAPH, Pixar mostrou a curta \"Red's Dream\" que inclu\u00edu escenas renderizadas coa Image Computer e innovadores efectos de choiva e iluminaci\u00f3n en comparaci\u00f3n con \"Luxo Jr.\" A seguinte curtametraxe, \"Tin Toy\", ademais de ser presentada tanto no SIGGRAPH como no Ottawa International Film Festival, obtivo o \u00d3scar como \u00abMellor curtametraxe animada\u00bb.\nEn 1988 a compa\u00f1\u00eda lanzou a Pixar Image Computer II (P-II) e comezou a traballar no \"software\" de animaci\u00f3n RenderMan. En xullo de 1989 Jobs asinou un convenio co estudio Colossal Pictures para a creaci\u00f3n de anuncios televisivos e pel\u00edculas promocionais. Desta colaboraci\u00f3n xurdiron anuncios para diversos produtos, entre eles unha marca de doces de Life Savers (que tardou tres meses en ser completado), a Lotar\u00eda de California, Trident e Listerine. Ademais, RenderMan comezaba a chamar a atenci\u00f3n dalgunhas empresas tecnol\u00f3xicas como IBM e Intel, que adquiriron a s\u00faa licenza durante esta etapa. Ese mesmo ano o estudio estreou unha nova curtametraxe titulada \"Knick Knack\", producido en 3D estereosc\u00f3pico e \u00abun das \u00faltimas curtas animados persoalmente por Lasseter durante os anos independentes de Pixar\u00bb.\n1990-2000: Primeiras longametraxes animadas por computadora.\nEn abril de 1990 Pixar vendeu a s\u00faa divisi\u00f3n de \"hardware\" a Vicom Systems, e ese mesmo ano os estudios foron trasladados ao parque cient\u00edfico Point Richmond Tech Center, na cidade de Richmond. Durante ese per\u00edodo xurdiron as primeiras conversaci\u00f3ns con Walt Disney Feature Animation, que estaba interesado en realizar unha pel\u00edcula baseada no exitoso \"Tin Toy\". Con tal de reducir os custos operativos do estudio e mellorar a s\u00faa situaci\u00f3n financeira, Jobs fixo recurtes masivos de persoal a principios de 1991. Para marzo de 1991 a cantidade de empregados en Pixar era a mesma que tivo nos seus primeiros anos de funcionamento. A mediados dese ano chegou a un acordo por 26 mill\u00f3ns de d\u00f3lares con Disney para a realizaci\u00f3n de tres pel\u00edculas animadas, que inclu\u00eda o filme baseado en \"Tin Toy\" que m\u00e1is tarde se converter\u00eda en \"Toy Story\". O acordo estipulou que Pixar ter\u00eda que crear as pel\u00edculas, mentres que Disney brindar\u00eda os recursos necesarios para a s\u00faa produci\u00f3n, promoci\u00f3n e distribuci\u00f3n, qued\u00e1ndose cos dereitos e licenzas de mercadotecnia dos seus produtos. Tam\u00e9n obter\u00eda a maior parte das ganancias, e Pixar s\u00f3 obter\u00eda unha reducida porcentaxe dos ingresos de despacho de billetes e da venda dos formatos de v\u00eddeo.\nPixar continuou realizando anuncios comerciais de Listerine e alg\u00fans produtos de Lifesavers, mentres levaba a cabo a produci\u00f3n da s\u00faa primeira longametraxe. As s\u00faas animaci\u00f3ns conced\u00e9ronlle varios premios e distinci\u00f3ns entre 1992 e 1994, e a mediados de 1994 Lasseter, Andrew Stanton, Pete Docter e Joe Ranft esbozaron os argumentos de \"A Bug's Life\", \"Monsters, Inc.\" e \"Finding Nemo\". A pesar do anterior, o estudio rexistrou perdas por 2,4 mill\u00f3ns de d\u00f3lares ese ano por mor dos seus problemas financeiros. Dita situaci\u00f3n levou a que Jobs considerase a s\u00faa venda a Microsoft, con todo cambiou de decisi\u00f3n cando \"The New York Times\" publicou unha recensi\u00f3n na que prognosticaba que \"Toy Story\" acabar\u00eda sendo un \u00e9xito notable para o estudio, sumado ao esperado anuncio por parte de Disney no que daba a co\u00f1ecer a distribuci\u00f3n desa pel\u00edcula para a tempada de Nadal de 1995. En febreiro de 1995 Jobs nomeouse as\u00ed mesmo presidente e director executivo, ao mesmo tempo que levaban a cabo os labores de produci\u00f3n de \"A Bug's Life\", tam\u00e9n dirixida por Lasseter en coordinaci\u00f3n con Stanton. A firma dun novo contrato con Microsoft consistente na adquisici\u00f3n de varias licenzas de RenderMan permitiu que Pixar rexistrase as s\u00faas primeiras ganancias ao longo da s\u00faa historia, ao xerar 3,1 mill\u00f3ns de ingresos netos.\n\"Toy Story\" recadou m\u00e1is de 361 mill\u00f3ns de d\u00f3lares en todo o mundo e obtivo tres nomeamentos nos premios \u00d3scar. A Academia das Artes e das Ciencias Cinematogr\u00e1ficas reco\u00f1eceu a direcci\u00f3n de Lasseter cunha figura especial por \u00abdesenvolver e inspirar a aplicaci\u00f3n de t\u00e9cnicas que fixeron posible a primeira longametraxe animada por computadora\u00bb. En novembro de 1995 a compa\u00f1\u00eda realizou a s\u00faa primeira oferta p\u00fablica de venda (OPV) e superou a Netscape como a maior OPV do ano; tan s\u00f3 na primeira media hora de venda, as s\u00faas acci\u00f3ns pasaron de 22 a 45\u00a0USD e mesmo a venda tivo que ser atrasada debido \u00e1 gran cantidade de ordes de compra que se rexistraron. O \u00e9xito de \"Toy Story\" permitiu que Pixar investise na construci\u00f3n das s\u00faas novas oficinas en Emeryville, California, dese\u00f1adas pola firma PWP Landscape Architecture e inauguradas o 27 de novembro do ano 2000. O estudio continuou producindo anuncios para empresas como The Coca-Cola Company e desenvolvendo as s\u00faas seguintes longametraxes como parte do acordo con Disney.\nEn febreiro de 1997 Disney e Pixar estenderon a s\u00faa colaboraci\u00f3n e acordaron a produci\u00f3n doutras cinco pel\u00edculas m\u00e1is a estrearse nun lapso de dez anos, coa mesma distribuci\u00f3n de ganancias para ambos os estudios. Ao mes seguinte Pixar confirmou a produci\u00f3n de \"Toy Story 2\", con todo Disney non o considerou como parte do novo acordo pois ti\u00f1a por costume destinar as secuelas dos seus filmes exclusivamente ao mercado de formatos de v\u00eddeo. No entanto, unha vez que Pixar lle mostrou algunhas escenas da pel\u00edcula, cambiou de opini\u00f3n e anunciou a s\u00faa distribuci\u00f3n en salas de cinema, sendo a segunda vez en que Disney exhib\u00eda unha secuela en cinemas en toda a s\u00faa historia (a anterior fora \"The Rescuers Down Under\", en 1990). A finais dese ano Pixar estreou \"Geri's Game\", a s\u00faa primeira curtametraxe desde \"Knick Knack\", que se fixo acredora do \u00d3scar como \u00abMellor curtametraxe animada\u00bb en 1998. Pola s\u00faa banda, \"A Bug's Life\" estreouse en novembro de 1998 e obtivo unha recadaci\u00f3n mundial de 363 mill\u00f3ns de d\u00f3lares, ademais dun nomeamento ao \u00d3scar. Ao mes seguinte Lasseter, Stanton e Docter integr\u00e1ronse no equipo de produci\u00f3n de \"Toy Story 2\" e o gui\u00f3n da pel\u00edcula foi reescrito. Lasseter asumiu a direcci\u00f3n xunto con Lee Unkrich e Ash Brannon. A s\u00faa produci\u00f3n comezou en xaneiro de 1999 e durante os seguintes nove meses o persoal tivo que traballar contra reloxo para cumprir coa data programada de estrea. As longas e intensas xornadas de traballo causaron s\u00edndrome do t\u00fanel carpiano nalg\u00fans animadores e lesi\u00f3ns por movementos repetitivos noutros. Finalmente en novembro dese ano estreouse \"Toy Story 2\" e recadou 485 mill\u00f3ns de d\u00f3lares en total. Foi a pel\u00edcula animada con maiores recadaci\u00f3ns do ano, superando de forma significativa os ingresos obtidos polas anteriores produci\u00f3ns do estudio. Foi a terceira pel\u00edcula con m\u00e1is ingresos en salas de cinema en 1999, s\u00f3 superada por \"The Sixth Sense\" e \"\". Recibiu cr\u00edticas positivas na s\u00faa gran maior\u00eda, un nomeamento ao \u00d3scar e outros premios como o Globo de Ouro \u00e1 \u00abMellor pel\u00edcula (comedia ou musical)\u00bb e varios galard\u00f3ns Annie.\n2001-2004: Conflito con Disney.\nA produci\u00f3n de \"Toy Story 2\" deteriorou a relaci\u00f3n sostida por ambos os estudios ata ent\u00f3n. Pixar consideraba que as ganancias non eran equitativas, xa que Disney estaba a cargo s\u00f3 da mercadotecnia e distribuci\u00f3n mentres que eles encarg\u00e1banse de todo o labor creativo. A\u00ednda que agora os custos de produci\u00f3n eran sufragados a partes iguais, o acordo segu\u00eda outorg\u00e1ndolle a Disney os dereitos e licenzas de calquera das s\u00faas longametraxes, ademais dunha cota por distribuci\u00f3n de entre o 10 e 15% por cada pel\u00edcula.\nEn 2001 Catmull asumiu a presidencia do estudio, e en novembro do mesmo ano estreouse \"Monsters, Inc.\", dirixida por Docter. A s\u00faa produci\u00f3n requiriu varios avances tecnol\u00f3xicos in\u00e9ditos para o estudio: desde o incremento da granxa de render (que aumentou a 3500 procesadores Sun Microsystems, en comparaci\u00f3n cos 1400 de \"Toy Story 2\" e os 200 de \"Toy Story\") ata a creaci\u00f3n de novo \"software\" de renderizaci\u00f3n para proporcionar unha maior sensaci\u00f3n de realismo \u00e1 interacci\u00f3n entre os distintos elementos animados da pel\u00edcula. Logrou recadar 562 mill\u00f3ns de d\u00f3lares en todo o mundo. M\u00e1is tarde, Rob Cook, Loren Carpenter e Ed Catmull recibiron un premio \u00d3scar ao m\u00e9rito polos \u00absignificativos avances na renderizaci\u00f3n de pel\u00edculas, exemplificados polo RenderMan de Pixar\u00bb. En maio de 2003 Pixar estreou a s\u00faa quinta pel\u00edcula, \"Finding Nemo\" (dirixida por Stanton e Unkrich) que representou outro \u00e9xito en despacho de billetes e cr\u00edtica ademais de ser a s\u00faa primeira produci\u00f3n en recibir o \u00d3scar como a \u00abMellor pel\u00edcula de animaci\u00f3n\u00bb, ademais doutros tres nomeamentos. Cunha recadaci\u00f3n total de 936 mill\u00f3ns de d\u00f3lares nos pa\u00edses en que foi estreada, \"Finding Nemo\" converteuse na 32.\u00aa pel\u00edcula con maiores recadaci\u00f3ns da historia, e a quinta con maiores ingresos no apartado da animaci\u00f3n. \u00c9 a segunda pel\u00edcula con maiores recadaci\u00f3ns en 2003, s\u00f3 superada por \"\".\nMentres tanto Disney e Pixar segu\u00edan sen acordar os termos da s\u00faa colaboraci\u00f3n: nesta ocasi\u00f3n Pixar suxer\u00eda que Disney se limitara \u00e1 distribuci\u00f3n, e lles cedese enteiramente o control da produci\u00f3n e os dereitos de mercadotecnia das s\u00faas pel\u00edculas. A cambio obter\u00eda ata un 10% das ganancias como cota de distribuci\u00f3n, mentres que Pixar obter\u00eda as ganancias restantes. Ditas condici\u00f3ns deb\u00edan entrar en vixencia a partir dese momento, inclu\u00edndo as \u00faltimas d\u00faas pel\u00edculas do seu \u00faltimo acordo (\"The Incredibles\" e \"Cars\", baixo as direcci\u00f3ns respectivas de Brad Bird e Lasseter), as cales xa se atopaba producindo o estudio nese momento. A pesar de que os estudios cederon en certas condici\u00f3ns, as negociaci\u00f3ns colapsaron. Tralo lanzamento do curto \"Boundin\"', o 30 de xaneiro de 2004 Pixar rompeu relaci\u00f3ns con Disney, nese ent\u00f3n encabezada por Michael Eisner. A prensa especulou que as diferenzas entre Eisner e Jobs foran cruciais naquela decisi\u00f3n. Despois da estrea de \"Cars\", a \u00faltima colaboraci\u00f3n entre ambas as empresas, Jobs revelou as s\u00faas intenci\u00f3ns de explorar outras opci\u00f3ns de distribuci\u00f3n a partir de 2006, ao mesmo tempo que Disney, a\u00ednda posuidora dos dereitos sobre as longametraxes de Pixar, establec\u00eda Circle 7 Animation. Con esta nova divisi\u00f3n de animaci\u00f3n esperaba producir \"Toy Story 3\" e \"Monsters, Inc. 2\". En agosto de 2004 Pixar asinou un acordo con THQ para a produci\u00f3n de videoxogos inspirados nas s\u00faas seguintes pel\u00edculas.\n2005-2014: Adquisici\u00f3n, subsidiaria, produci\u00f3n de secuelas e pequeno declive.\nEn marzo de 2005 Robert Iger substitu\u00edu a Eisner como presidente de Disney e restableceu as relaci\u00f3ns con Pixar. Tras analizar a situaci\u00f3n financeira de Disney neses \u00faltimos anos e consciente da popularidade alcanzada polas produci\u00f3ns de Pixar, Iger someteu a consulta a posible adquisici\u00f3n de Pixar ante o consello de administraci\u00f3n e accionistas do estudio. Finalmente, o 26 de xaneiro de 2006 Disney anunciou a compra de Pixar por 7400 mill\u00f3ns de d\u00f3lares, a clausura de Circle 7, e os nomeamentos de Catmull e Lasseter como presidente e director creativo de Walt Disney Feature Animation, respectivamente (m\u00e1is tarde renomeada a Walt Disney Animation Studios). A adquisici\u00f3n non implicou a fusi\u00f3n entre as compa\u00f1\u00edas, polo que Pixar continuar\u00eda funcionando como unha entidade separada e manter\u00eda intacto desde o nome e sede ata certas pol\u00edticas internas. Igualmente Catmull continuar\u00eda \u00e1 fronte da presidencia de Pixar. A primeira pel\u00edcula estreada trala compra do estudio foi \"Cars\", seguida da curtametraxe \"Lifted\".\nEntre 2007 e 2008 Pixar estreou \"Ratatouille\" e \"WALL-E\", dirixidos por Bird e Stanton, respectivamente. Esta \u00faltima pel\u00edcula tivo o maior orzamento na historia da compa\u00f1\u00eda ata ent\u00f3n (180 mill\u00f3ns de d\u00f3lares). Un dos seus produtores, Jim Morris, foi nomeado xerente xeral de Pixar en setembro de 2008. En 2009 foi o lanzamento de \"Up\", cinta dirixida por Docter cuxos ingresos en despacho de billetes lev\u00e1rona a ser a segunda pel\u00edcula con maiores recadaci\u00f3ns do estudio, s\u00f3 por debaixo de \"Finding Nemo\". Ga\u00f1ou o premio \u00d3scar como \u00abMellor pel\u00edcula animada\u00bb e Catmull recibiu o reco\u00f1ecemento Gordon E. Sawyer. En setembro do mesmo ano a compa\u00f1\u00eda Luxo demandou a Pixar por infrinxir os dereitos da s\u00faa marca rexistrada ao ofrecer \u00e1 venda r\u00e9plicas de Luxo Jr. O asunto quedou resolto cando Disney informou do cesamento de produci\u00f3n desas l\u00e1mpadas.\nTam\u00e9n en 2009 Lasseter, Bird, Docter, Stanton e Unkrich recibiron o Le\u00f3n de Ouro especial a toda unha carreira no Festival Internacional de Cine de Venecia, premio que lles foi entregado por George Lucas. Durante a entrega, mostr\u00e1ronse as primeiras escenas de \"Toy Story 3\" (dirixida por Unkrich) e a reedici\u00f3n de \"Toy Story 2\" en formato 3D. A terceira pel\u00edcula de \"Toy Story\" representou un desaf\u00edo adicional para os animadores de Pixar ao ter que volver crear cada un dos elementos e modelos que xa usaran nas d\u00faas pel\u00edculas anteriores da serie. Trala s\u00faa estrea en 2010, superou mesmo as recadaci\u00f3ns obtidas conxuntamente por \"Toy Story\" e \"Toy Story 2\" e converteuse na pel\u00edcula animada m\u00e1is exitosa na historia do cinema, marca superada catro anos despois por \"Frozen\", de Disney. \u00c9 unha das dez pel\u00edculas coas maiores recadaci\u00f3ns de todos os tempos e a primeira en pasar a recadaci\u00f3n de 1000 mill\u00f3ns de d\u00f3lares. A seguinte curtametraxe de Pixar, \"Day &amp; Night\", combinou elementos de animaci\u00f3n en 2D e 3D, e obtivo un nomeamento ao \u00d3scar \u00e1 \u00abMellor curtametraxe animada\u00bb. Pola s\u00faa banda, o Producers Guild of America premiou a Lasseter co premio especial David O. Selznick.\nEn abril de 2010 o estudio fundou Pixar Canada, unha subsidiaria con sede en Vancouver e encargada de producir curtametraxes acerca dalg\u00fans personaxes de Pixar. Nos seus tres anos de existencia, Pixar Canada produciu oito curtas baseadas en \"Toy Story\" e \"Cars\". Entre 2011 e 2013 Pixar estreou \"Cars 2\", \"Brave\" e \"Monsters University\" (dirixidas por Lasseter, Mark Andrews e Brenda Chapman, e Dan Scanlon, respectivamente) as\u00ed como a curta \"Hawaiian Vacation\" de Pixar Canada. A pesar das expectativas, \"Cars 2\" alcanzou unha cualificaci\u00f3n de 39% no sitio web recopilador Rotten Tomatoes, ademais de ser o primeiro filme de Pixar que non obtivo ning\u00fan nomeamento da Academia de Artes e Ciencias Cinematogr\u00e1ficas. En xu\u00f1o de 2013 Pixar recibiu unha nova demanda por impedir a contrataci\u00f3n de empregados doutras compa\u00f1\u00edas de Lucasfilm, Google e Intel. O atraso na estrea da seguinte produci\u00f3n de Pixar, \"The Good Dinosaur\" (orixinalmente previsto para maio de 2014 pero aprazado ata novembro de 2015) ocasionou o recurte dun 5% dos empregados do estudio. Alg\u00fans medios como Indiewire fixeron notar que o estudio presentaba un declive na calidade das s\u00faas \u00faltimas produci\u00f3ns marcado pola s\u00faa dependencia na produci\u00f3n de secuelas. Con excepci\u00f3n de \"Cars\" en 2006, as pel\u00edculas estreadas entre 2011 e 2013 tiveron as peores recensi\u00f3ns xamais proporcionadas por alg\u00fan medio a unha produci\u00f3n de Pixar.\n2014-: Recuperaci\u00f3n e novos \u00e9xitos.\nPor primeira vez en case unha d\u00e9cada, debido ao atraso de \"The Good Dinosaur\" e \"Finding Dory\" (secuela de \"Finding Nemo\"), Pixar non estreou ningunha longametraxe en 2014. En novembro dese ano Jim Morris foi nomeado presidente de Pixar e anunciouse a produci\u00f3n de \"Toy Story 4\" baixo a direcci\u00f3n novamente de Lasseter. A mediados de 2015 estreouse \"Inside Out\", a terceira pel\u00edcula con maiores recadaci\u00f3ns do estudio ata ent\u00f3n, baixo a direcci\u00f3n de Docter. Para varios cr\u00edticos, \"Inside Out\" representou o retorno de Pixar a \u00abun mellor estado\u00bb. En contraste, \"The Good Dinosaur\", estreado en novembro do mesmo ano e dirixido por Peter Sohn, recadou 332 mill\u00f3ns de d\u00f3lares e pasou a ser a pel\u00edcula con menores ingresos do estudio. En xu\u00f1o de 2016 apareceu en carteleiras \"Finding Dory\", dirixida por Stanton, que rompeu varias marcas de despacho de billetes ao obter as maiores recadaci\u00f3ns no seu d\u00eda de estrea nos Estados Unidos e o Canad\u00e1.\n\u00d3 ano seguinte estreouse \"Cars 3\", que obtivo cr\u00edticas lixeiramente mellores que \"Cars 2\", especialmente pola s\u00faa calidade de animaci\u00f3n e a emotividade da s\u00faa trama, sendo a primeira pel\u00edcula dirixida por Brian Fee para o estudio. En outubro do mesmo ano estreouse \"Coco\", dirixida por Unkrich e que est\u00e1 ambientada na festividade mexicana do D\u00eda dos mortos. Nas s\u00faas primeiras d\u00faas semanas de exhibici\u00f3n en M\u00e9xico recadou m\u00e1is de 36 mill\u00f3ns de d\u00f3lares, sendo a pel\u00edcula animada m\u00e1is vista na historia do pa\u00eds.\nEn novembro de 2017, John Lasseter tivo que abandonar temporalmente a direcci\u00f3n dos estudios por sospeitas de acoso a empregados.\nFilmograf\u00eda.\nPel\u00edculas.\nA s\u00faa primeira longametraxe, \"Toy Story\", foi estreada en 1995. Alg\u00fans dos cineastas habituais do estudio son John Lasseter (cuxa primeira pel\u00edcula foi \"Toy Story\"), Pete Docter (\"Monsters, Inc.\"), Andrew Stanton (\"Finding Nemo\"), Lee Unkrich (\"Toy Story 3\") e Brad Bird (\"The Incredibles\").\nAta o ano 2017 a compa\u00f1\u00eda ten distribu\u00eddo 19 pel\u00edculas de animaci\u00f3n, sendo todas elas distribu\u00eddas a trav\u00e9s de Walt Disney Pictures. A seguinte \u00e9 unha lista das pel\u00edculas que publicaron:\nA maiores a compa\u00f1\u00eda ten previsto o lanzamento de \"Incredibles 2\" para o 15 de xu\u00f1o de 2018. Esta secuela da s\u00faa pel\u00edcula \"The Incredibles\", est\u00e1 dirixida por Brad Bird. Tam\u00e9n est\u00e1 previsto o lanzamento o 21 de xu\u00f1o de 2019 a cuarta parte de \"Toy Story\", dirixida por Josh Cooley.\nCurtametraxes.\nAs curtas adoitan proxectarse xunto con algunha longametraxe do estudio, que utiliza este tipo de produci\u00f3ns para desenvolver a s\u00faa tecnolox\u00eda de animaci\u00f3n. A s\u00faa primeira curta, \"The Adventures of Andr\u00e9 and Wally B.\", foi estreada en 1984 e contou coa direcci\u00f3n de Lasseter. Alg\u00fans son protagonizados por personaxes das s\u00faas longametraxes, como \u00e9 o caso de \"Mike's New Car\" (2002; inspirado en \"Monsters, Inc.\").\nEsta \u00e1 unha lista dalgunhas das s\u00faas curtas orixinais:\nE esta \u00e1 unha lista dalgunhas das s\u00faas curtas baseadas nos personaxes das s\u00faas pel\u00edculas:\nProgramas de televisi\u00f3n.\nA s\u00faa primeira produci\u00f3n televisiva, \"\", consistiu nunha obra derivada de \"Toy Story\". Disney encargouse da s\u00faa produci\u00f3n do mesmo xeito que da serie \"Buzz Lightyear of Star Command\", transmitida orixinalmente pola cadea American Broadcasting Company no ano 2000.\nOutros programas de televisi\u00f3n incl\u00faen a serie de curtas \"Cars Toons\", transmitidos por Toon Disney e Disney Channel entre 2008 e 2010 e protagonizados polos personaxes de \"Cars\"; \"Toy Story Toons\", producidos por Pixar Canada; e os especiais \"Toy Story of Terror!\" e \"Toy Story That Time Forgot\" baseados tam\u00e9n en \"Toy Story\". Neste apartado at\u00f3panse ademais as retransmisi\u00f3ns das s\u00faas longametraxes por algunha cadea televisiva; \"A Bug's Life\" foi a primeira pel\u00edcula de Pixar en ser transmitida baixo a modalidade de pago por visi\u00f3n, no ano 2000. Tres anos despois, \"Monsters Inc\" foi a primeira pel\u00edcula do estudio en difundirse nunha canle de televisi\u00f3n por cable.\nPremios e reco\u00f1ecementos.\nAs produci\u00f3ns cinematogr\u00e1ficas de Pixar foron aclamadas pola cr\u00edtica, logrando numerosos premios. O Globo de Ouro \u00e1 mellor pel\u00edcula de animaci\u00f3n, premio creado en 2007, non foi conseguido por produci\u00f3ns de Pixar ata o 2011.\nEstes son alg\u00fans dos premios que obtivo coas s\u00faas curtas e pel\u00edculas:\nEstes son alg\u00fans dos premios que obtivo polas s\u00faas longametraxes:\nOutros produtos.\nA\u00ednda que o traballo principal de Pixar \u00e9 a produci\u00f3n de material cinematogr\u00e1fico e televisivo, tam\u00e9n conta con outras li\u00f1as de produtos.\nA maior\u00eda das s\u00faas pel\u00edculas contan coas s\u00faas respectivas adaptaci\u00f3ns a videoxogos. A principios dos anos 1990 o estudio contaba coa s\u00faa propia \u00e1rea especializada, Pixar Interactive Division, que chegou a producir dous t\u00edtulos: \"Toy Story Animated Storybook\" e \"Toy Story Activity Centre\". A divisi\u00f3n foi clausurada en 1997, coa idea de centrarse principalmente na industria do cinema. Desde ent\u00f3n outros xogos foron producidos e distribu\u00eddos por Disney Interactive Studios, a\u00ednda que ocasionalmente os produtores de Pixar adoitan participar no seu desenvolvemento.\nO \"software\" de renderizado RenderMan, que xurdiu durante os anos iniciais de Pixar, comezou a ser distribu\u00eddo ao p\u00fablico en xeral en 2015, xunto co programa Tractor, utilizado na produci\u00f3n de efectos visuais a grande escala. Ambos son compatibles co programa inform\u00e1tico Maya. Estas aplicaci\u00f3ns foron usadas no desenvolvemento de filmes como \"Stuart Little\", \"Parque Xur\u00e1sico\", \"Jumanji\", \"Armageddon\" e, m\u00e1is recentemente, \"Escuadr\u00f3n Suicida\", \"Rogue One: A Star Wars Story\" e \"The Jungle Book\", entre outros. Igualmente alg\u00fans escritores de Pixar colaboraron na produci\u00f3n do asistente persoal intelixente Google Assistant.\nPixar tam\u00e9n produciu secuencias animadas para algunhas atracci\u00f3ns dos parques tem\u00e1ticos de Disney inspiradas nas s\u00faas pel\u00edculas. Tal \u00e9 o caso de \"Tree of Life\", filme exhibido en Animal Kingdom. Outras animaci\u00f3ns incl\u00faen anuncios comerciais con fins promocionais das s\u00faas propias longametraxes. A mercadotecnia de Pixar est\u00e1 conformada tam\u00e9n por unha li\u00f1a de roupa e accesorios con Forever 21; libros, xoguetes e artigos coleccionables dispo\u00f1ibles na Pixar Studio Store, situada no Steve Jobs Building; a plataforma virtual educativa Pixar in a Box, e outros produtos con licenza ofrecidos por diversas compa\u00f1\u00edas.\nOrganizaci\u00f3n.\nAs primeiras oficinas de Pixar atop\u00e1banse en San Rafael (California) xunto con Lucasfilm. A finais de 1990 o estudio trasladouse ao Point Richmond Tech Center, na cidade de Richmond. A sede actual dos estudios de animaci\u00f3n at\u00f3pase en 1200 Park Avenue, Emeryville, e incl\u00fae o Steve Jobs Building e a Pixar Studio Store. As oficinas do equipo a cargo do desenvolvemento de RenderMan at\u00f3panse en Seattle, Washington.\nAta 2006, o consello de administraci\u00f3n de Pixar estaba integrado por polo menos seis executivos que eran elixidos anualmente polos accionistas do estudio, e un par de comit\u00e9s de auditor\u00edas e de compensaci\u00f3ns. O seu presidente e director executivo era Steve Jobs, e entre os principais executivos atop\u00e1banse Ann Mather \u2014vicepresidenta executiva e directora de finanzas\u2014, John Lasseter, Sarah McArthur, Lawrence B. Levy e Larry W. Sonsini. A partir da adquisici\u00f3n do estudio por parte de Disney, o vicepresidente de Pixar John Lasseter asumiu a direcci\u00f3n creativa do departamento de animaci\u00f3n de Disney, ademais de recibir o nomeamento de asesor de Walt Disney Imagineering, divisi\u00f3n responsable das atracci\u00f3ns dos parques tem\u00e1ticos da empresa. Catmull \u00e9 o presidente de ambos os estudios de animaci\u00f3n; a s\u00faa xesti\u00f3n en Pixar rem\u00f3ntase ao ano 2001. As actividades de ambos est\u00e1n baixo supervisi\u00f3n de Iger, presidente de Disney. Jobs foi o maior accionista de Disney, as\u00ed como membro do seu consello de administraci\u00f3n entre 2006 e 2011. A estrutura de Pixar incl\u00fae tam\u00e9n dous grupos universitarios conformados por analistas de tecnolox\u00eda. Desde 2002 a empresa cotiza na bolsa de valores NASDAQ.\nO persoal de Pixar foi aumentando de maneira gradual; en 1990 contaba con 100 empregados, e unha d\u00e9cada despois estaba conformada por 581 empregados. En 2003 a cifra incrementouse a 700 traballadores. Finalmente en 2005 eran 775 empregados en total.\nInformaci\u00f3n financeira.\nA continuaci\u00f3n alg\u00fans datos financeiros de Pixar entre 1996 e 2005.\nTecnolox\u00eda empregada.\nOs animadores utilizan principalmente tres sistemas de animaci\u00f3n: Marionette, para a articulaci\u00f3n, animaci\u00f3n e efectos de iluminaci\u00f3n; Ringmaster, para a coordinaci\u00f3n e seguimento de proxectos; e RenderMan, para os efectos fotorrealistas.\nFilosof\u00eda de traballo e tem\u00e1ticas.\nO persoal de Pixar \u00e9 responsable do desenvolvemento dos temas, personaxes, escenarios e demais elementos que forman parte dunha pel\u00edcula. Para iso recorren ao \"Pixar Braintrust\" \u2014traducido como \u00abgrupo de expertos de Pixar\u00bb\u2014, consistente nun panel onde participan o director, os guionistas e o equipo de produci\u00f3n para propor ideas e suxesti\u00f3ns en torno ao desenvolvemento da trama. Polo xeral estas reuni\u00f3ns son convocadas cando o director xa conta cunha idea en mente, de modo que o panel poida servir como un \u00abgrupo de incubaci\u00f3n\u00bb que dea forma ao concepto definitivo. Esta metodolox\u00eda foi utilizada constantemente por Pixar desde a produci\u00f3n da s\u00faa primeira longametraxe, \"Toy Story\". De acordo a Catmull, o \u00e9xito destas reuni\u00f3ns d\u00e9bese \u00e1 \u00abboa comunicaci\u00f3n do grupo, \u00e1 s\u00faa franqueza no momento de achegar ideas e a creatividade\u00bb. Nas s\u00faas palabras: \u00abtratamos de crear unha contorna na que todos queiran escoitarse entre si (incluso as suxesti\u00f3ns desafiantes) e no que todos mostran un interese evidente no \u00e9xito do outro. [Desta forma] proporcion\u00e1moslle liberdade e responsabilidade aos nosos directores\u00bb.\nUnha vez que a trama foi desenvolvida por completo, a produci\u00f3n contin\u00faa coa creaci\u00f3n dos gui\u00f3ns gr\u00e1ficos, que incl\u00faen di\u00e1logos e ocasionalmente composici\u00f3ns musicais. O persoal catal\u00f3gaos como \u00abos carretes da historia\u00bb (do ingl\u00e9s \"story reels\"). A continuaci\u00f3n seguen os procesos de modelaxe e animaci\u00f3n por computadora dos personaxes, que incl\u00faen a adici\u00f3n de efectos de iluminaci\u00f3n e textura. Polo xeral un s\u00f3 cadro renderizado leva polo menos unha hora, podendo estenderse a duraci\u00f3n sobre a base da complexidade da secuencia animada. Finalmente na etapa de posproduci\u00f3n levan a cabo as correcci\u00f3ns do produto terminado, e a incorporaci\u00f3n dos efectos de son. Ao longo das s\u00faas produci\u00f3ns incl\u00faense referencias a outros dos seus traballos e outros ovos de pascua que te\u00f1en relaci\u00f3n co persoal de Pixar.\nUn dos aspectos m\u00e1is valorados da s\u00faa filmograf\u00eda \u00e9 a capacidade para \u00abcrear novos mundos, animar personaxes \u00fanicos e contar historias por medio da animaci\u00f3n\u00bb. En opini\u00f3n de Catmull, as pel\u00edculas de Disney estreadas a partir dos anos 1960 carec\u00edan de tramas memorables e \u00abd\u00e1banlle prioridade \u00e1 arte sobre o relato\u00bb. A intenci\u00f3n de Pixar ser\u00eda antepor o desenvolvemento das historias \u00e1 tecnolox\u00eda de animaci\u00f3n. Normalmente o ciclo de produci\u00f3n dun dos seus filmes dura cinco anos, dos cales tres son empregados na redacci\u00f3n e desenvolvemento do relato, o cal xorde do proceso creativo \"Pixar Braintrust\". En cada historia buscan que \u00abo personaxe principal medre, cambie e se converta en algu\u00e9n mellor [...] Non importa se \u00e9 un xoguete, un insecto, un monstro ou un autom\u00f3bil\u00bb, transmitindo \u00e1 audiencia unha mensaxe inspiradora a trav\u00e9s da \u00abemotividade do relato\u00bb. \nPolo xeral, os seus personaxes son obxectos, animais e criaturas antropomorfas parlantes que se embarcan en aventuras que os levar\u00e1n a cambiar a s\u00faa perspectiva sobre a vida. Entre os temas abordados con frecuencia incl\u00faense a amizade e a lealdade, a cooperaci\u00f3n e o traballo en equipo, e a familia. Este \u00faltimo concepto, en opini\u00f3n da revista \"Slant Magazine\", \u00e9 o m\u00e1is representativo das s\u00faas produci\u00f3ns, que na s\u00faa maior\u00eda destacan a importancia de preservar a uni\u00f3n familiar fronte \u00e1s adversidades.\nImpacto.\nA estreita asociaci\u00f3n entre Disney e Pixar durante os anos 1990 e 2000 tivo a s\u00faa orixe na visi\u00f3n empresarial de Pixar, cuxo obxectivo era, segundo o seu informe anual do ano 2000, \u00abconverterse nunha marca l\u00edder no entretemento familiar mediante o desenvolvemento e produci\u00f3n de longametraxes animadas e produtos relacionados de alta calidade, como xoguetes, bandas sonoras, videoxogos e similares. Este acordo [con Disney] perm\u00edtenos centrarnos na produci\u00f3n e desenvolvemento creativo das pel\u00edculas, mentres facemos uso da experiencia en mercadotecnia e notable infraestrutura de distribuci\u00f3n de Disney\u00bb.\nA s\u00faa colaboraci\u00f3n deu como resultado a produci\u00f3n da primeira longametraxe animada por computadora da historia. En palabras de Michael Eisner, director executivo de Disney: \u00abning\u00fan de n\u00f3s [Disney e Pixar] pensabamos que \"Toy Story\" funcionar\u00eda tan ben como o fixo. A tecnolox\u00eda \u00e9 brillante, os actores est\u00e1n inspirados e \u00f3 meu parecer a historia lograr\u00e1 tocar un nervio [...] Cando accedemos a traballar xuntos por primeira vez, nunca consideramos que a s\u00faa primeira pel\u00edcula ser\u00eda o noso lanzamento para a \u00e9poca do Nadal de 1995\u00bb. Para Steve Jobs, \"Toy Story\" representou o maior progreso da animaci\u00f3n desde a primeira longametraxe animada de Disney, \"Snow White and the Seven Dwarfs\" (1937). A partir do \u00e9xito de \"Toy Story\" outros estudios comezaron a desenvolver a s\u00faa tecnolox\u00eda de animaci\u00f3n para producir longametraxes, como foi o caso de DreamWorks Animation (cuxa primeira pel\u00edcula animada foi \"Antz\", estreada en 1997), Turner Broadcasting System e Warner Bros.\nNo seu \u00faltimo ano como compa\u00f1\u00eda independente, o 2005, Pixar obtivo ganancias estimadas en 152,9 mill\u00f3ns de d\u00f3lares, sendo o ano m\u00e1is rendible para o estudio. As s\u00faas seis longametraxes producidas ata ent\u00f3n recadaran m\u00e1is de 3 mil mill\u00f3ns de d\u00f3lares en todo o mundo. En xeral, a s\u00faa filmograf\u00eda conta principalmente con cr\u00edticas favorables, a pesar de que alg\u00fans filmes como \"Cars\", \"Cars 2\", \"Brave\", \"Monsters University\" e \"The Good Dinosaur\" tiveron unha recepci\u00f3n m\u00e1is ben adversa e, nalg\u00fans casos, unha recadaci\u00f3n significativamente inferior ao resto das s\u00faas pel\u00edculas. De media, ata 2016, cada un dos seus filmes recadara 634,3 mill\u00f3ns de d\u00f3lares en todo o mundo. Ademais dos diversos reco\u00f1ecementos obtidos polas s\u00faas produci\u00f3ns (\"Finding Nemo\" foi a s\u00faa primeira longametraxe en obter o premio \u00d3scar como \u00abMellor pel\u00edcula animada\u00bb, mentres que \"Tin Toy\" foi a primeira en obter a distinci\u00f3n como \u00abMellor curtametraxe animada\u00bb pola Academia de Artes e Ciencias Cinematogr\u00e1ficas), os animadores e persoal do estudio fix\u00e9ronse acredores a varios galard\u00f3ns polo seu traballo, inclu\u00edndo premios \u00d3scar honor\u00edficos pola s\u00faa colaboraci\u00f3n no desenvolvemento de CAPS en 1992 (xunto con Disney), as\u00ed como por RenderMan en 1993. De igual maneira, Lasseter recibiu un \u00d3scar especial pola produci\u00f3n de \"Toy Story\"; Rob Cook, Loren Carpenter e Ed Catmull obtiveron outro en 2001 polos avances na renderizaci\u00f3n de pel\u00edculas a trav\u00e9s de RenderMan; en adici\u00f3n ao Le\u00f3n de Ouro especial a toda unha carreira entregado a Lasseter, Bird, Docter, Stanton e Unkrich en 2009. En 2008 a revista \"Newsweek\" inclu\u00edu a Lasseter na s\u00faa listaxe de cincuenta persoas m\u00e1is poderosas do mundo. Alg\u00fans outros premios obtidos pola filmograf\u00eda de Pixar incl\u00faen reco\u00f1ecementos Annie, BAFTA, Globos de Ouro e Grammys.\nPixar celebrou o seu vix\u00e9simo aniversario en 2006 con exhibici\u00f3ns no MoMA onde mostraron m\u00e1is de 500 obras orixinais, inclu\u00edndo debuxos, esbozos e arte conceptual das s\u00faas produci\u00f3ns. Para o seu vix\u00e9simo quinto aniversario en 2011 estreouse a exposici\u00f3n \"Pixar: 25 Years of Animation\" que, ademais de inclu\u00edr o material mostrado na exhibici\u00f3n de 2006, incorporou arte conceptual de \"Ratatouille\", \"WALL-E\", \"Up\" e \"Toy Story 3\". Desde ent\u00f3n a exhibici\u00f3n trasladouse ao Museo de Ciencias de Londres, o Australian Centre for the Moving Image de Melbourne, o Museo de Arte Contempor\u00e1nea de Monterrey, o Science Centre Singapore de Singapur, o Oakland Museum of California de Oakland, o Padiglione d\u2019Arte Contemporanea de Mil\u00e1n, o Art Ludique Le Mus\u00e9e de Par\u00eds e a Cidade das Artes e as Ciencias de Valencia, entre outros. En 2015 estreouse a exhibici\u00f3n itinerante \"The Science Behind Pixar\" no Museo da Ciencia, na cidade de Boston. Consiste nunha exposici\u00f3n interactiva dividida en oito fases que explican ao visitante o proceso de produci\u00f3n do estudio. A exposici\u00f3n tam\u00e9n se presentou noutras cidades estadounidenses como Filadelfia e Os \u00c1nxeles.\nAn\u00e1lise das produci\u00f3ns.\nTemas e elementos recorrentes.\nSegundo unha entrevista a John Lasseter feita por Tavis Smiley, as pel\u00edculas de Pixar seguen o tema do desenvolvemento persoal. Coa axuda de amigos ou da familia, un personaxe avent\u00farase no mundo real, e aprende a apreciar os seus amigos e a s\u00faa familia. Nun principio, segundo John Lasseter, \"fai falta estar concentrado no desenvolvemento do personaxe principal, e no modo en que evoluciona\".\nAs produci\u00f3ns de Pixar pos\u00faen numerosos elementos recorrentes. Entre estes figura por exemplo a compa\u00f1\u00eda Dinoco, estaci\u00f3n de servizo en \"Toy Story\" e patrocinador de Strip Weathers en \"Cars\". O n\u00famero A113 \u00e9 recorrente ata o punto de aparecer en t\u00f3dalas pel\u00edculas de Pixar. Provir\u00eda do n\u00famero dunha clase de CalArts, escola onde traballaron John Lasseter e Brad Bird. A cadea de pizzar\u00edas Pizza Planet aparece en t\u00f3dalas pel\u00edculas de Pixar excepto en \"The Incredibles\" (2004), baixo a forma de cami\u00f3n de entrega de pizzas; a primeira pel\u00edcula na que aparece \u00e9 en \"Toy Story\" (1995).\nAt\u00f3panse igualmente numerosas conexi\u00f3ns e referencias entre as pel\u00edculas. As\u00ed \u00e9 como Nemo se atopa como xoguete de Boo en \"Monsters, Inc.\" ou que Rex aparece en \"WALL-E\".\nSecuelas.\n\"Toy Story 2\" foi encargada por Disney para sa\u00edr directamente en v\u00eddeo, nun formato de 60 minutos. Cando os dirixentes de Disney constataron o impresionante traballo feito sobre as imaxes da continuaci\u00f3n, decidiron que deber\u00eda ser adaptada para distribu\u00edr nos cines.. O cambio de status de \"Toy Story 2\" foi unha das principais causas de desacordo entre Pixar e Disney. Ata 2008, \"Toy Story\" era a \u00fanica pel\u00edcula de Pixar en ser ofertada en continuaci\u00f3ns. \"Toy Story 3\" \u00e9 a segunda secuela en sa\u00edr \u00f3 cine o 14 de xullo de 2010. \"Cars 2\", a terceira secuela dos estudios Pixar, sa\u00edu no ver\u00e1n de 2011.\nOs estudios Pixar non est\u00e1n en contra das secuelas pero opinan que non se deber\u00edan facer se non poden desembocar nunha historia tan boa como a da primeira parte. Como consecuencia da sa\u00edda de \"Toy Story 2\", Pixar e Disney efectuaron un pacto entre cabaleiros grazas \u00f3 cal Disney aceptaba non facer ningunha continuaci\u00f3n sen a participaci\u00f3n de Pixar, a\u00ednda que tivese os dereitos. En 2004, Pixar anunciou o fracaso do seu intento de atopar un novo acordo e Disney declarou que continuar\u00edan producindo secuelas das pel\u00edculas de Pixar, con ou sen eles.. Engaden, con todo, que preferir\u00edan que Pixar aceptase colaborar. \"Toy Story 3\" pasouse ent\u00f3n \u00e1 fase de produci\u00f3n na nova divisi\u00f3n de Walt Disney Animation Studios, Circle 7 Animation.\nCando John Lasseter foi nomeado responsable de toda a animaci\u00f3n de Disney e de Pixar, despois da fusi\u00f3n, declarou a paralizaci\u00f3n inmediata de t\u00f3dalas secuelas. Disney chega mesmo a declarar que se anulaba \"Toy Story 3\". No entanto, en maio de 2006, anunciouse que \"Toy Story 3\" volv\u00eda \u00e1 fase de produci\u00f3n, en adiante baixo o control de Pixar.\nLasseter alimentou a\u00ednda a especulaci\u00f3n sobre o porvir das continuaci\u00f3ns cando declarou: \"Se temos unha boa historia, faremos unha continuaci\u00f3n.\" (\"If we have a great story, we'll do a sequel\"). \"Cars 2\", a primeira secuela de Pixar f\u00f3ra de \"Toy Story\", an\u00fanciase oficialmente o 8 de abril de 2008. \"Monsters University\", unha pel\u00edcula que deb\u00eda desenvolverse antes da primeira obra, anunciouse o 22 de abril de 2010 para estrearse o 2 de novembro de 2012. Por\u00e9n, o 5 de abril de 2011, anunciouse que a pel\u00edcula se pospo\u00f1\u00eda ata o 21 de xu\u00f1o de 2013 debido \u00f3 \u00e9xito das pel\u00edculas de Pixar sa\u00eddas durante o ver\u00e1n, segundo o presidente da distribuci\u00f3n global de Disney, Chuck Viane. Unha secuela de \"The Incredibles\" tam\u00e9n est\u00e1 en estudo.\nNa televisi\u00f3n.\n\"Toy Story\" foi a primeira pel\u00edcula de Pixar en ter unha continuaci\u00f3n na televisi\u00f3n coa serie televisada \"Buzz Lightyear of Star Command\", continuaci\u00f3n da pel\u00edcula distribu\u00edda directamente en v\u00eddeo \"\", todos produtos de Disney. De \"Cars\" tam\u00e9n se fixo unha adaptaci\u00f3n para televisi\u00f3n, esta vez producida directamente polo estudio Pixar, con \"Cars Toon\", unha serie de curtas (de tres a cinco minutos) difundida en Disney Channel.\nEsp\u00edrito de empresa.\nPrimeiras contrataci\u00f3ns.\nMentres que alg\u00fans dos primeiros animadores de Pixar, como John Lasseter, te\u00f1en a experiencia da animaci\u00f3n tradicional, alg\u00fans traballan con \"stop motion\", outros con animaci\u00f3n por ordenador, e moitos animadores son mesmo recentes diplomados. Un gran n\u00famero dos animadores de Pixar foron contratados na \u00e9poca da sa\u00edda de \"A Bug's Life\" e de \"Toy Story 2\". A\u00ednda que \"Toy Story\" fose un \u00e9xito, era a \u00fanica longametraxe de Pixar naqueles tempos. A maior\u00eda da industria da animaci\u00f3n est\u00e1 baseada nos \u00c1nxeles, mentres que Pixar ten a s\u00faa sede aproximadamente a 500\u00a0km ao norte, na \u00e1rea da ba\u00eda de San Francisco. Por outro lado, a animaci\u00f3n tradicional en 2D era a\u00ednda naqueles tempos o procedemento usado maioritariamente para as longametraxes. Poucos animadores baseados nos \u00c1nxeles estaban dispostos a instal\u00e1rense coa s\u00faa familia tan \u00f3 norte, renunciaren \u00e1 animaci\u00f3n tradicional e probaren a animaci\u00f3n por ordenador. En parte por iso, un bo n\u00famero de animadores contratados por Pixar neste per\u00edodo ve\u00f1en directamente da universidade. Ademais, o software de animaci\u00f3n de Pixar, Marionette, est\u00e1 concibido de tal maneira que require un m\u00ednimo de formaci\u00f3n \u00f3s animadores tradicionais antes de que resulten produtivos.\nAmbiente laboral.\nOs estudios Pixar do Campus Pixar, edificados en ladrillo vermello, foron concibidos de forma que t\u00f3dolos empregados se atopen sen distinci\u00f3n de grao. O edificio est\u00e1 concibido simetricamente, cos despachos a cada lado, e no centro, un lugar \u00fanico para os ba\u00f1os. Este lugar \u00e9 \u00fanico para que os t\u00e9cnicos poidan intercambiar as s\u00faas ideas e falar entre eles sen distinci\u00f3n de grao. John Lasseter describiuno como un para\u00edso para o home. Os despachos est\u00e1n iluminados por vent\u00e1s anchas, e no exterior est\u00e1n instaladas unha piscina e unha mesa de tenis de mesa. Os empregados te\u00f1en acceso igualmente a videoxogos, un futbol\u00edn, unha coci\u00f1a e unha cafeter\u00eda. Todo est\u00e1 previsto para a comodidade dos empregados que, durante a concepci\u00f3n dunha pel\u00edcula de animaci\u00f3n, est\u00e1n presionados a mi\u00fado polo tempo. Cando falta a inspiraci\u00f3n, estas diversi\u00f3ns son consideradas por John Lasseter como unha \"bafarada de os\u00edxeno\" para os empregados de Pixar.\nAs\u00ed, durante a rodaxe de \"Ratatouille\", os empregados puideron relaxarse cando a inspiraci\u00f3n lles faltaba. Efectivamente, o equipo de rodaxe s\u00f3 dispu\u00f1a de dous anos para reescribir o gui\u00f3n, concibir os personaxes e realizar a pel\u00edcula. Brad Bird confesou que sen estes lugares de diversi\u00f3n, non ter\u00edan sen d\u00fabida rematado a pel\u00edcula a tempo, describ\u00edndoos como un recurso.\nEn 2004, Pixar anunciou que \u00eda aumentar as s\u00faas instalaci\u00f3ns co fin de acoller 1300 empregados adicionais en tres novos edificios cun total de 49500m2."}
{"id": "162433", "revid": "98629", "url": "https://gl.wikipedia.org/wiki?curid=162433", "title": "Vicente Cervera Llorga", "text": "Vicente Cervera Llorga, nado en La Vila Joiosa (Alacant) o 24 de maio de 1945, \u00e9 un exfutbolista galego. Xogaba de interior.\nTraxectoria.\nFormouse no equipo xuvenil do Villajoyosa, pasando logo ao Alicante, da Terceira Divisi\u00f3n. En 1966 fichou polo H\u00e9rcules, co que debutou na Primeira Divisi\u00f3n nun partido contra o Pontevedra no campo de La Vi\u00f1a. Xogou 40 partidos co club alacantino nos seguintes dous anos, nos que descendeu d\u00faas veces seguidas, ata a Terceira Divisi\u00f3n.\nEn 1968 fichou polo Deportivo da Coru\u00f1a, club no que xogou durante seis campa\u00f1as, disputando 156 partidos e marcando 21 goles. Viviu co equipo galego tres descensos de categor\u00eda e un ascenso a Primeira con Arsenio no banco. Deixou o Deportivo en xu\u00f1o de 1974, tralo descenso a Terceira Divisi\u00f3n, e sete meses despois asinou co Deportivo Alav\u00e9s, de Segunda, onde rematou a s\u00faa carreira.\nTrala s\u00faa retirada foi segundo adestrador de Arsenio no Deportivo e dirixiu o Benidorm en Segunda Divisi\u00f3n B."}
{"id": "162434", "revid": "89787", "url": "https://gl.wikipedia.org/wiki?curid=162434", "title": "Josep Bernat i Baldov\u00ed", "text": "Josep Bernat i Baldov\u00ed, nado en Sueca o 19 de marzo de 1809 e finado o 1 de xaneiro de 1864, foi un escritor e poeta valenciano, c\u00e9lebre fundamentalmente polos seus sainetes. A s\u00faa obra m\u00e1is co\u00f1ecida \u00e9 o sainete sat\u00edrico-er\u00f3tico \"El virgo de Vicenteta\".\nTraxectoria.\nEstudou nas Escolas P\u00edas e cursou Dereito na Universidade de Valencia. Aos 24 anos tivo un primeiro acceso de xordeira, enfermidade que o acompa\u00f1ou ata a morte e lle valeu o alcume de \"Lo Sord\" (O Xordo). No 1844 foi elixido deputado das Cortes Valencianas para Sueca e m\u00e1is tarde, alcalde. Viviu alg\u00fans anos en Madrid, onde colaborou en peri\u00f3dicos humor\u00edsticos; unha parte desta produci\u00f3n en castel\u00e1n foi recollida en \"El Sueco\" (1859). En catal\u00e1n colleitou unha literatura sen pretensi\u00f3ns cultas, sat\u00edrica e marcadamente dialectal na linguaxe, que obtivo unha grande audiencia. Con Jos\u00e9 M. Bonilla e Pasqual P\u00e9rez i Rodr\u00edguez redactou os semanarios \"La Donsaina\" (1844), \"El Tabalet\" e \"El Sueco\" (1847).\nFoi autor dos primeiros libros de falla (1855) e \u00e9 considerado o iniciador do teatro popular valenciano, con obras como \"El gafa\u00fct\", \"Qui tinga cucs, que pele fulla\", \"El virgo de Vicenteta\", \"Pataques i caragols\", \"La tert\u00falia de Colau\", \"L'ag\u00fcelo Pollastre\" etc. En castel\u00e1n escribiu o drama \"Los pastores de Bel\u00e9n\". Deixou escritos tam\u00e9n alg\u00fans milagres para as representaci\u00f3ns tradicionais da festa de San Vicente Ferrer: \"El mocador\" e \"La Fealdat i L\u2019Hermosura\". Os seus escritos reflicten o problema econ\u00f3mico do agro valenciano durante a primeira metade do s\u00e9culo XIX e transpiran un escepticismo ir\u00f3nico polo que respecta \u00e1s instituci\u00f3ns constitucionais e administrativas da \u00e9poca"}
{"id": "162435", "revid": "1131", "url": "https://gl.wikipedia.org/wiki?curid=162435", "title": "Carolina Otero", "text": ""}
{"id": "162436", "revid": "2074", "url": "https://gl.wikipedia.org/wiki?curid=162436", "title": "Pixar Animation Studios", "text": ""}
{"id": "162438", "revid": "1131", "url": "https://gl.wikipedia.org/wiki?curid=162438", "title": "Q\u00fcesti\u00f3 de noms", "text": "Q\u00fcesti\u00f3 de noms (\"Cuesti\u00f3n de nomes\") \u00e9 un ensaio do escritor catal\u00e1n Joan Fuster publicado en 1962. Tr\u00e1tase dun op\u00fasculo onde se teoriza sobre o nome que deber\u00eda ter a totalidade territorial da naci\u00f3n catal\u00e1, as\u00ed como os diferentes territorios que a integran. Foi publicado en Edicions d'Aportaci\u00f3 Catalana, unha pequena editorial fundada co apoio do mesmo Fuster, dentro da colecci\u00f3n \"Entre tots ho farem\".\nTeor\u00eda dos nomes.\nPara Fuster, a construci\u00f3n nacional dos Pa\u00edses Catal\u00e1ns xiraba en torno dunha esencia inmutable e perpetuada no tempo e no territorio dende o ano 1238: a lingua catal\u00e1. Esta, pois, convert\u00edase no elemento vertebrador que daba catalanidade a valencianos e baleares. Ante a tentaci\u00f3n localista, Fuster propugna o uso do termo Pa\u00edses Catal\u00e1ns, que considera m\u00e1is apto que o de \"Catalu\u00f1a Grande\" ou \"Grande Catalu\u00f1a\", e o cal, polo feito de se tratar dun plural, sosti\u00f1a que salvaba e acoll\u00eda provisionalmente as persistencias dos particularismos tradicionais:\nEsta proposta quer\u00eda representar un paso provisional previo \u00e1 adopci\u00f3n do nome Catalu\u00f1a para designar a totalidade da naci\u00f3n catal\u00e1, cando esta tivese conseguido o autogoberno e tivese recuperado os dereitos hist\u00f3ricos que lle pertencen. Cumpr\u00eda, pois, reservar o nome para a totalidade da naci\u00f3n e usar a denominaci\u00f3n Principado de Catalu\u00f1a para se referir \u00e1 Catalu\u00f1a estrita:\nFuster, malia todo, sempre tivo presente na s\u00faa idea da construci\u00f3n nacional catal\u00e1 que non todo o territorio dos Pa\u00edses Catal\u00e1ns era nin fora sempre catalanofalante. O interior do Pa\u00eds Valenciano e a comarca do Baix Segura convert\u00edanse as\u00ed nun problema grave que cumpr\u00eda solucionar. A idea de naci\u00f3n que defend\u00eda o escritor valenciano pasaba inexorablemente polo monoling\u00fcismo e o castelanismo dalgunhas comarcas historicamente valencianas non fac\u00eda outra cousa que rachar a naci\u00f3n homox\u00e9nea que defend\u00eda."}
{"id": "162442", "revid": "23204", "url": "https://gl.wikipedia.org/wiki?curid=162442", "title": "El fava de Ramonet", "text": "El fava de Ramonet (\"O bobo de Ramonet\") \u00e9 unha mediametraxe rodada e dirixida por Joan Andreu i Moragas en Valencia en 1933. \u00c9 a primeira pel\u00edcula sonora en valenciano. Est\u00e1 baseada nun sainete de Llu\u00eds Mart\u00ed (t\u00edo de Luis Garc\u00eda Berlanga) e Ismael Serneguet sobre a non-violencia, no cal se xoga cos elementos populares.\nTen unha duraci\u00f3n de 39 minutos e est\u00e1 protagonizada por Mode Calandin, Campitos, Carme Casesnoves, C. e Julio Esp\u00ed, Paco Fern\u00e1ndez e Empar Gregori, entre outros. O presuposto foi de 11.000 pesetas.\nNo filme aparecen salas de baile de moda naquel momento, o barrio da Malva-rosa ou os barrac\u00f3ns da praia. Todo isto debuxa a Valencia da \u00e9poca.\nSinopse.\nRamonet \u00e9 un mozo de 17 anos, extravertido e falangueiro. A s\u00faa nai, propietaria dun taller de confecci\u00f3n, est\u00e1 preocupada por el, as\u00ed que o deixa nas mans dun peiteador descarado e vividor, chamado Chuano, coa tarefa de espabilalo. Este l\u00e9vao con el a un cabaret, onde te\u00f1en lugar unha serie correlativa de n\u00fameros musicais na pista de baile (tango, pasodoble, claqu\u00e9 etc.). No entanto, Ramonet non para de facer parvadas e de meterse con alg\u00fans espectadores, como coa \u00abmalague\u00f1a\u00bb, unha valenciana que se fai pasar artisticamente por andaluza, e co seu mozo. Este enf\u00e1dase finalmente con Ramonet e Chuano, ame\u00e1zaos e c\u00edtaos nun barrac\u00f3n a car\u00f3n da praia para se vingar das ofensas. Por fin, no lugar dos feitos, a intervenci\u00f3n da nai de Ramonet evita un final tr\u00e1xico e pon un final positivo \u00e1 historia."}
{"id": "162443", "revid": "1131", "url": "https://gl.wikipedia.org/wiki?curid=162443", "title": "Marcelino Mart\u00ednez", "text": "Marcelino Mart\u00ednez Cao, nado en Ares o 29 de abril de 1940, \u00e9 un exfutbolista galego. Xogaba de dianteiro e foi internacional coa selecci\u00f3n espa\u00f1ola.\nXogador hist\u00f3rico do Real Zaragoza, co que ga\u00f1ou d\u00faas Copas do Xeneral\u00edsimo e unha Copa de Feiras, \u00e9 principalmente recordado polo gol que lle anotou a Lev Iashin, porteiro da Uni\u00f3n Sovi\u00e9tica, na final da Eurocopa de 1964, co que a selecci\u00f3n espa\u00f1ola ga\u00f1ou o seu primeiro t\u00edtulo.\nTraxectoria.\nInicios (1940-1958).\nComezou a xogar ao f\u00fatbol nas praias de Ares e logo estivo interno ata os 16 anos no Seminario Maior de Santiago de Compostela, onde continuou xogando ao f\u00fatbol. Tras deixar o seminario e pasar brevemente polo Numancia de Ares e o Galicia de Mugardos, fichou en 1958 polo Racing de Ferrol, que militaba en Segunda Divisi\u00f3n.\nReal Zaragoza (1958-1970).\nDespois dunha tempada en Ferrol, foi contratado polo Real Zaragoza por unha gran suma de di\u00f1eiro. Pouco despois converteuse no primeiro xogador do Zaragoza en ser internacional coa selecci\u00f3n espa\u00f1ola. Xogou no equipo aragon\u00e9s entre 1959 e 1970 e integrou xunto a Lapetra, Villa, Can\u00e1rio e Santos o grupo de futbolistas co\u00f1ecido como \"os cinco magn\u00edficos\". Disputou 332 partidos e marcou 119 goles, sendo a\u00ednda hoxe o m\u00e1ximo goleador da historia do club. Durante a s\u00faa estancia en Zaragoza o equipo ga\u00f1ou os seus primeiros t\u00edtulos: d\u00faas Copas do Xeneral\u00edsimo e a Copa de Feiras de 1964, cun gol de Marcelino na final fronte ao Valencia.\nRetirouse aos 29 anos e volveu a Ares, onde se dedicou ao negocio da construci\u00f3n.\nSelecci\u00f3n espa\u00f1ola.\nFoi 14 veces internacional coa selecci\u00f3n espa\u00f1ola, coa que debutou o 23 de novembro de 1961 nun partido fronte a Marrocos. Na Eurocopa de 1964 pasou \u00e1 historia como o autor do gol que lle deu \u00e1 selecci\u00f3n espa\u00f1ola o seu primeiro t\u00edtulo. Foi na final disputada o 21 de xu\u00f1o de 1964 no Estadio Santiago Bernab\u00e9u fronte \u00e1 Uni\u00f3n Sovi\u00e9tica. S\u00f3 dous minutos despois do gol inicial de Pereda no minuto 6, Galimzi\u00e1n Khusainov empatou o partido, e non foi ata o minuto 84 cando Marcelino recibiu un pase de Pereda e cun cabezazo conseguiu bater ao m\u00edtico porteiro Lev Iashin, alcumado \"a ara\u00f1a negra\", para po\u00f1er o 2-1 definitivo.\nPalmar\u00e9s.\nReal Zaragoza\nSelecci\u00f3n espa\u00f1ola"}
{"id": "162444", "revid": "1131", "url": "https://gl.wikipedia.org/wiki?curid=162444", "title": "Marcelino Mart\u00ednez Cao", "text": ""}
{"id": "162445", "revid": "72012", "url": "https://gl.wikipedia.org/wiki?curid=162445", "title": "Gerard Damiano", "text": "Gerard Damiano, nado o 4 de agosto de 1928 en Nova York e finado o 25 de outubro de 2008 en Florida (por mor dun derramo cerebral), foi un realizador norteamericano de pel\u00edculas porno, especialmente co\u00f1ecido por rodar \"Deep Throat\". Xubilouse en 1994 tras rodar 47 filmes."}
{"id": "162448", "revid": "1131", "url": "https://gl.wikipedia.org/wiki?curid=162448", "title": "Edicions Tres i Quatre", "text": "Edicions Tres i Quatre \u00e9 unha editorial valenciana de longa traxectoria. O seu nome ten que ver con \"tres pa\u00edses e catro barras\", en referencia aos Pa\u00edses Catal\u00e1ns. Hoxe en d\u00eda \u00e9 unha das editoriais m\u00e1is importantes da Comunidade Valenciana, con colecci\u00f3ns de literatura dirixidas a p\u00fablicos de todas as idades. Convoca cada ano os Premios Octubre.\nHistoricamente cumprira a funci\u00f3n de encher o baleiro editorial na Comunidade Valenciana, no cal, durante unha boa parte do \u00faltimo terzo do s\u00e9culo XX, foi case a \u00fanica editorial que publicaba en catal\u00e1n. Pero ademais editou tam\u00e9n autores que dificilmente, polas s\u00faas peculiaridades dialectais, ser\u00edan editados ou lidos en Catalu\u00f1a, como por exemplo Isa Tr\u00f2lec, de tal maneira que cubriu un espazo editorial desatendido polas editoriais de Barcelona. Por\u00e9n, Tres i Quatre editou tam\u00e9n no seu momento algunhas das figuras literarias m\u00e1is destacadas das letras valencianas, como Joan Fuster ou Vicent Andr\u00e9s Estell\u00e9s. Actualmente forman parte da s\u00faa n\u00f3mina autores valencianos como Toni Cucarella ou Joan Francesc Mira."}
{"id": "162449", "revid": "56817", "url": "https://gl.wikipedia.org/wiki?curid=162449", "title": "The Split CD", "text": "The Split CD \u00e9 un EP compartido das bandas Queens of the Stone Age e Beaver, editado o 18 de setembro de 1998 polo selo Man's Ruin. Na actualidade est\u00e1 descatalogado."}
{"id": "162450", "revid": "56817", "url": "https://gl.wikipedia.org/wiki?curid=162450", "title": "King Buzzo (EP)", "text": "King Buzzo \u00e9 un EP do guitarrista da banda The Melvins Buzz Osborne, editado en 1992 a trav\u00e9s do selo Boner Records. Osborne contou co bater\u00eda de Nirvana Dave Grohl para o proxecto. Grohl aparece como \"Dale Nixon\", un pseud\u00f3nimo que Greg Ginn adoptou para tocar o baixo no disco \"My War\" de Black Flag.\nOsborne non aparece na cancio\u00f3n \"Skeeter\", que \u00e9 unha remestura do tema \"Just Another Story About Skeeter Thompson\" gravada por dave Grohl o 23 de decembro de 1990 xunto a outras cinco canci\u00f3ns para o seu disco en solitario \"Pocketwatch\". Skeeter Thompson era o baixista de Scream, a antiga banda de Grohl.\nA portada do \u00e1lbum \u00e9 unha parodia da portada do disco en solitario de Gene Simmons, editado en 1978.\nListaxe de canci\u00f3ns.\nTodos os temas foron compostos por Buzz Osborne ag\u00e1s onde se indique."}
{"id": "162451", "revid": "22570", "url": "https://gl.wikipedia.org/wiki?curid=162451", "title": "Premios Octubre", "text": "Os Premios Octubre son uns certames literarios convocados desde 1972 en Valencia por Edicions Tres i Quatre. Os premios conv\u00f3canse o 28 de outubro de cada ano cun intenso programa de conferencias, mesas rodondas e outras actividades que se pechan de maneira festiva cunha cea.\nInicialmente foron constitu\u00eddos en 1972 para o premio de ensaio Joan Fuster, a iniciativa de Enric T\u00e0rraga, e m\u00e1is tarde inclu\u00edron o Premio Vicent Andr\u00e9s i Estell\u00e9s de poes\u00eda e o Premio Andr\u00f2mina de narrativa. Anos m\u00e1is tarde, a revista El Temps convocou o Premio de periodismo de investigaci\u00f3n Ramon Barnils."}
{"id": "162452", "revid": "56817", "url": "https://gl.wikipedia.org/wiki?curid=162452", "title": "My Sister = My Clock", "text": "My Sister = My Clock \u00e9 un EP da banda belga de rock alternativo dEUS, editado en abril de 1995 cos temas que non entraron no seu \u00e1lbum \"Worst Case Scenario\", aparecido en 1994. A gravaci\u00f3n est\u00e1 nunha \u00fanica pista que dura case 26 minutos."}
{"id": "162453", "revid": "23204", "url": "https://gl.wikipedia.org/wiki?curid=162453", "title": "Escamots Aut\u00f2noms d'Alliberament", "text": "Escamots Aut\u00f2noms d'Alliberament \u00e9 unha organizaci\u00f3n armada catal\u00e1 que loita pola reunificaci\u00f3n, a independencia e o socialismo nos Pa\u00edses Catal\u00e1ns.\nApareceu a principios de 1994, pouco despois da autodisoluci\u00f3n de Terra Lliure III Asemblea e pouco antes da autodisoluci\u00f3n de Terra Lliure IV Asemblea. Os seus principios expr\u00e9sanse nun libro de circulaci\u00f3n restrinxida dende o cal animan os cidad\u00e1ns catal\u00e1ns a levaren a termo acci\u00f3ns armadas pola liberaci\u00f3n nacional dos Pa\u00edses Catal\u00e1ns e que \u00e9 tam\u00e9n un manual para a fabricaci\u00f3n de artefactos explosivos."}
{"id": "162460", "revid": "25871", "url": "https://gl.wikipedia.org/wiki?curid=162460", "title": "Red Medicine", "text": "Red Medicine \u00e9 o cuarto \u00e1lbum da banda estadounidense de post-hardcore Fugazi, editado o 12 de xu\u00f1o de 1995 a trav\u00e9s do selo Dischord. Nestre traballo o grupo comezou a moverse cara x\u00e9neros m\u00e1is experimentais da m\u00fasica, coma o noise rock e o dub.\nListaxe de canci\u00f3ns.\nTodos os temas por Guy Picciotto, Ian MacKaye, Joe Lally e Brendan Canty (as voces principais est\u00e1n entre par\u00e9ntese)."}
{"id": "162467", "revid": "56817", "url": "https://gl.wikipedia.org/wiki?curid=162467", "title": "Turn on the Bright Lights", "text": "Turn On the Bright Lights \u00e9 o \u00e1lbum de estrea da banda estadounidense de post-punk revival Interpol, editado o 19 de agosto do 2002 no Reino Unido e o d\u00eda seguinte nos Estados Unidos a trav\u00e9s do selo independente Matador Records. O \u00e1lbum acadou o posto 101 na lista brit\u00e1nica de \u00e1lbums, e o n\u00famero 158 na \"Billboard 200\" estadounidense, pasando tam\u00e9n 73 semanas na \"Billboard Independent Albums\", onde chegou ao quinto posto.\nA p\u00e1xina web Rockfeedback situouno no posto 23 da s\u00faa lista dos mellores \u00e1lbums da d\u00e9cada.\nListaxe de canci\u00f3ns.\nTodos os temas compostos Interpol."}
{"id": "162468", "revid": "23204", "url": "https://gl.wikipedia.org/wiki?curid=162468", "title": "Nacionalismo europeo", "text": "O europatriotismo ou nacionalismo europeo \u00e9 o patriotismo de Europa. Con el est\u00e1 relacionado o pan-nacionalismo europeo.\nO europatriotismo non \u00e9 unha palabra ben definida, e mentres alg\u00fans o entenden como o patriotismo para e sobre Europa, os seus ideais com\u00fans, herdanza e noci\u00f3ns similares (temas en discusi\u00f3n), moitos ven o Europatriotismo definido como o patriotismo para e sobre a Uni\u00f3n Europea. Tal patriotismo da Uni\u00f3n Europea non \u00e9 xeralmente o patriotismo para as instituci\u00f3ns da Uni\u00f3n Europea, sen\u00f3n o patriotismo para unha visi\u00f3n dos pobos da Uni\u00f3n que se identifican primeiro coa Uni\u00f3n Europea como un futuro de estado naci\u00f3n (ou un corpo supranacional similar) a diferenza dos pobos onde o patriotismo \u00e9 o do Estado membro da Uni\u00f3n Europea, do cal eles son cidad\u00e1ns. Moitos tam\u00e9n soste\u00f1en unha visi\u00f3n na que a Uni\u00f3n Europea abarcar\u00eda todo o continente. Con todo, tam\u00e9n se soste\u00f1en outras propostas como a creaci\u00f3n duns Estados Unidos de Europa.\nHistoria.\nO nacionalismo europeo nace coa idea de V\u00edctor Hugo dos Estados Unidos de Europa. Obviar esta idea polos contempor\u00e1neos de V\u00edctor Hugo, alcanzou o seu cl\u00edmax nos anos 20, sobre todo en setembro de 1929, cando o presidente de Francia, Aristide Briand fixo un discurso no que dic\u00eda que Europa ha de avanzar cara a un modelo federal.\nCon todo, o nacionalismo europeo viuse truncado polo ascenso de Hitler ao poder e a Segunda Guerra Mundial. Tal guerra fixo que Europa deixase de ser o centro do mundo, pasando aos Estados Unidos de Am\u00e9rica.\nLogo da Segunda Guerra Mundial, a idea de V\u00edctor Hugo ha ir crecendo e dando froitos, tales como a creaci\u00f3n primeiro da Comunidade Econ\u00f3mica Europea, logo da Uni\u00f3n Europea e a implantaci\u00f3n da moeda \u00fanica para toda a Uni\u00f3n e a Constituci\u00f3n Europea.\nCultura e identidade Pan-Europea.\nA idea de pan-europeismo indica que o prefixo apl\u00edcase ao longo de toda Europa en contraste cos pa\u00edses que a conforman na actualidade.\nHistoricamente, a cultura europea non chegou a unha unidade xeopol\u00edtica, dado que as culturas nacionais influ\u00edron na creaci\u00f3n de estados-naci\u00f3n. Na actualidade, a integraci\u00f3n europea coexiste coas lealtades nacionais e o patriotismo nacional.\nO desenvolvemento dunha identidade europea vese como un obxectivo vital na adquisici\u00f3n de influencia pol\u00edtica, econ\u00f3mica e militar en todo o mundo dunha Europa unida. Apoia a fundaci\u00f3n de valores com\u00fans europeos, como os dereitos humanos fundamentais e a propagaci\u00f3n do benestar. Tam\u00e9n fortalece a democracia supranacional e as instituci\u00f3ns sociais da Uni\u00f3n Europea. O concepto de identidade com\u00fan europea \u00e9 visto como un subproduto da meta principal do proceso integrador europeo, e se promove activamente. As poboaci\u00f3ns do Reino Unido, os Pa\u00edses Baixos e Escandinavia pos\u00faen unha alta proporci\u00f3n de euro-escepticismo.\nCultura popular.\nOs exemplos da cultura paneuropea contempor\u00e1nea lim\u00edtanse a algunhas formas de cultura popular:\nOs intentos deliberados para usar a cultura popular para promover a identificaci\u00f3n coa Uni\u00f3n Europea foron controvertidos. En 1997, a Uni\u00f3n Europea distribu\u00edu un c\u00f3mic titulado \"A Guerra do Xeado de Framboesa\", dedicado aos nenos das escolas. A oficina da UE en Londres non o distribu\u00edu debido \u00e1 reacci\u00f3n de indiferenza cara a tales puntos de vista.\nSimbolox\u00eda europea.\nO continente europeo a\u00ednda non ten s\u00edmbolos oficiais, pero si t\u00e9\u00f1enos as organizaci\u00f3ns europeas. Alg\u00fans deles son: \nDeporte.\nCase todo o deporte en Europa est\u00e1 organizado sobre unha base nacional ou subnacional. Os \"equipos europeos\" son raros, un exemplo \u00e9 a Copa Ryder, un torneo de golf entre Europa e os Estados Unidos. Prop\u00faxose crear un Equipo Ol\u00edmpico Europeo, que romper\u00eda coa organizaci\u00f3n existente a trav\u00e9s dos Comit\u00e9s Ol\u00edmpicos Nacionais."}
{"id": "162472", "revid": "56817", "url": "https://gl.wikipedia.org/wiki?curid=162472", "title": "Ois", "text": "O top\u00f3nimo Ois pode referirse a d\u00faas parroquias do concello de Coir\u00f3s:"}
{"id": "162473", "revid": "22570", "url": "https://gl.wikipedia.org/wiki?curid=162473", "title": "Aradia", "text": "Aradia \u00e9 unha divindade neopag\u00e1.\nSegundo a historia, \u00e9 a filla mesi\u00e1tica da Deusa Diana, que veu \u00e1 Terra para aprenderlle \u00f3s pobres e \u00f3s oprimidos a arte da bruxer\u00eda como medio de resistencia social.\nA s\u00faa figura apareceu por vez primeira en 1899 no Evanxeo das Meigas, escrito por Charles Godfrey Leland.\nAradia \u00e9 a divindade m\u00e1xima da Stregheria italiana xunto co deus latino Lucifer (non confundir co anxo ca\u00eddo). O autor escribiu que o nome non deriva da Erodiade do Novo Testamento, pero unha copia m\u00e1is antiga de Lilith ten o mesmo nome. No s\u00e9culo sexto o culto de Erodiade e Diana por parte das meigas foi condenado pola Igrexa no Concilio de Angora. Por outra banda, a antrop\u00f3loga Sabina Magliocco considera que o culto a Aradia ten conexi\u00f3n coa Erodiade italiana (herodias)."}
{"id": "162474", "revid": "56817", "url": "https://gl.wikipedia.org/wiki?curid=162474", "title": "Arestora", "text": "Arestora foi un programa da Televisi\u00f3n de Galicia dirixido e presentado por Fidel Fern\u00e1n que se emitiu entre 1988 e 1990, consist\u00eda en actuaci\u00f3ns musicais, entrevistas, reportaxes, un concurso presentado por Mar\u00eda Xos\u00e9 Rodr\u00edguez e un espazo de humor a cargo de Farruco."}
{"id": "162475", "revid": "23204", "url": "https://gl.wikipedia.org/wiki?curid=162475", "title": "Diana", "text": "Na mitolox\u00eda romana, Diana \u00e9 a equivalente \u00e1 grega Artemisa.\nDeusa Virxe da caza, protectora da natureza. \u00c9 a irm\u00e1 xemelga do deus Apolo, filla de X\u00fapiter e Latona. Ao nacer antes c\u00f3 seu irm\u00e1n, foi testemu\u00f1a das dores do parto, e pediulle ao seu pai a graza da virxindade eterna xunto coa s\u00faa irm\u00e1 Minerva. O seu propio pai armouna co arco e as frechas e f\u00edxoa ra\u00ed\u00f1a dos bosques, d\u00e1ndolle por comitiva un grupo de ninfas que deb\u00edan garda-lo celibato; elas acompa\u00f1\u00e1bana a cazar, xa que era a s\u00faa ocupaci\u00f3n favorita.\nEtimolox\u00eda.\nA etimolox\u00eda do seu nome \u00e9 simplemente \"a Deusa\", sendo pois o seu paralelo grego neste sentido, a\u00ednda que non no culto, Dione en D\u00f3dona.\nRoles e funci\u00f3ns.\nDiana foi orixinalmente unha deusa da caza, relacionada cos animais e as terras salvaxes. M\u00e1is adiante pasou a ser unha deusa da L\u00faa, suplantando a L\u00faa (deusa latina) e sendo tam\u00e9n un emblema da castidade. As carballeiras est\u00e1banlle especialmente consagradas. Era louvada na poes\u00eda pola s\u00faa forza, graza atl\u00e9tica, beleza e habilidades na caza.\nNa pr\u00e1ctica formaba unha trindade coas outras d\u00faas deidades romanas: Exeria, a \"ninfa acu\u00e1tica\", a s\u00faa servente e axudante comadroa, e Virbio, o deus dos bosques."}
{"id": "162476", "revid": "1131", "url": "https://gl.wikipedia.org/wiki?curid=162476", "title": "Lucifer", "text": "Lucifer (do lat\u00edn \"lux\" [\u2018luz\u2019] e \"fero\" [\u2018levar\u2019]: '\"portador da luz\"') \u00e9, na mitolox\u00eda romana, o equivalente grego de F\u00f3sforo ou E\u00f3sforo (\"\u0388\u03c9\u03c3\u03c6\u03cc\u03c1\u03bf\u03c2\") \"o portador da Aurora\" que prov\u00e9n da antiga dama escura Luciferina.\nEste concepto mant\u00edvose na antiga astrolox\u00eda romana na noci\u00f3n da \"stella matutina\" (o luceiro da alba) contraposto \u00e1 \"stella vespertina\" ou o ser\u00e1n (o luceiro da tarde ou ser\u00e1n), nomes estes que remit\u00edan \u00f3 planeta Venus, que segundo a \u00e9poca do ano se pode ver preto do horizonte antes do amencer ou despois do atardecer.\nNa tradici\u00f3n cristi\u00e1, Lucifer representa o anxo ca\u00eddo, exemplo da beleza e sabedor\u00eda a quen a soberbia levouno aos infernos, transform\u00e1ndose en Satan\u00e1s.\nOcultismo.\nO luciferismo \u00e9 un sistema de crenzas que venera as caracter\u00edsticas esenciais que se fixan a Lucifer. A tradici\u00f3n, influenciada polo gnosticismo, polo xeral venera a Lucifer non coma o diabo, sen\u00f3n coma un liberador, un titor ou gu\u00eda espiritual ou incluso o deus verdadeiro en oposici\u00f3n a Xehov\u00e1.\nNa obra de Anton LaVey,\u00a0\"The Satanic Bible\", Lucifer \u00e9 un dos catro pr\u00edncipes herdeiros do inferno, sobre todo a do leste, o \"se\u00f1or do ar\", e ch\u00e1mase o portador da luz, a estrela da ma\u00f1\u00e1, o intelectualismo, e a ilustraci\u00f3n. O t\u00edtulo de \"se\u00f1or do ar\" bas\u00e9ase en Efesios 2:2, que emprega a frase \"o pr\u00edncipe da potestade do ar\" para se referir ao deus pag\u00e1n Zeus, mais esa frase serodiamente fusionouse con Satan\u00e1s."}
{"id": "162477", "revid": "89787", "url": "https://gl.wikipedia.org/wiki?curid=162477", "title": "Del roig al blau", "text": "Del Roig al blau. La transici\u00f3 valenciana (\"Do vermello ao azul. A transici\u00f3n valenciana\") de 2004 \u00e9 un documental sobre a transici\u00f3n espa\u00f1ola no Pa\u00eds Valenciano entre os anos 1975 e 1982, desde a morte de Francisco Franco ata a aprobaci\u00f3n do Estatuto de Autonom\u00eda.\nHistoria e caracter\u00edsticas.\nNel rel\u00e1tanse as grandes manifestaci\u00f3ns, as primeiras elecci\u00f3ns, e a que se chamar\u00e1 a Batalla de Valencia, a partir de entrevistas a alg\u00fans dos actores pol\u00edticos e sociais que m\u00e1is interviron naquel momento.\nO documental nace como iniciativa dun proxecto presentado por Albert Mont\u00f3n \u00e1 edici\u00f3n 2001-2002 do \"Master de Producci\u00f3 i Edici\u00f3 de Continguts Audiovisuals\" do \"Taller d'Audiovisuals\" da Universidade de Valencia. A idea espertou o interese e o documentalista Lloren\u00e7 Soler asumiu a s\u00faa direcci\u00f3n e Miquel Franc\u00e9s a produci\u00f3n.\nO nome do documental c\u00f3llese dun libro de Alfons Cuc\u00f3, quen viviu en primeira persoa moitos daqueles acontecementos, que posteriormente analizou e documentou."}
{"id": "162478", "revid": "22570", "url": "https://gl.wikipedia.org/wiki?curid=162478", "title": "Batalla de Valencia", "text": "A Batalla de Val\u00e8ncia \u00e9 o nome que recibe o conflito identitario que enfrontou a sociedade valenciana na transici\u00f3n espa\u00f1ola, caracterizada por unha notable conflitividade e violencia, e que provocou unha fractura pol\u00edtica e social no Pa\u00eds Valenciano que a\u00ednda dura. O seu epicentro e onde con maior intensidade se viviu foi a cidade de Valencia."}
{"id": "162479", "revid": "56817", "url": "https://gl.wikipedia.org/wiki?curid=162479", "title": "La Masia", "text": "La Masia, ou La Masia de Can Planes, foi a residencia dos xogadores das categor\u00edas inferiores do Futbol Club Barcelona desde o 20 de outubro de 1979 ata o ano 2011. \u00c9 unha antiga casa rural catal\u00e1, situada xunto ao Camp Nou. En 2011 trasladouse a actividade \u00e1 nova Masia, situada na Cidade Deportiva Joan Gamper.\nNos seus primeiros 30 anos de historia pasaron por ela 503 mozos co so\u00f1o de chegar a ser deportistas de elite. O 85% pertenc\u00edan aos diferentes equipos de f\u00fatbol, e o 15% restante correspond\u00eda \u00e1s demais secci\u00f3ns profesionais. O obxectivo do FC Barcelona \u00e9 formalos deportiva e intelectualmente. Non todos os nenos da base azulgrana residiron na Masia. Xeralmente, fix\u00e9rono os que ti\u00f1as m\u00e1is problemas cos desprazamentos.\nAlg\u00fans dos xogadores que residiron na Mas\u00eda foron o actual adestrador do Bar\u00e7a, Josep Guardiola, ou os campi\u00f3ns do mundo Sergio Busquets, Cesc F\u00e0bregas, Xavi Hern\u00e1ndez, Andr\u00e9s Iniesta, Gerard Piqu\u00e9, Carles Puyol, Pepe Reina, Pedro Rodr\u00edguez e V\u00edctor Vald\u00e9s."}
{"id": "162484", "revid": "22570", "url": "https://gl.wikipedia.org/wiki?curid=162484", "title": "Villamarciel", "text": "Villamarciel \u00e9 unha localidade castel\u00e1 situada na provincia de Valladolid, no concello de Tordesillas, a 11 quil\u00f3metros da capital municipal.\nPoboaci\u00f3n.\nNo ano 2009 ti\u00f1a 309 habitantes, 40 m\u00e1is que en 2008."}
{"id": "162485", "revid": "23204", "url": "https://gl.wikipedia.org/wiki?curid=162485", "title": "Osa de la Vega", "text": "Osa de la Vega \u00e9 un concello de Espa\u00f1a, na provincia de Cuenca, Comunidade Aut\u00f3noma de Castela-A Mancha. Ten unha \u00e1rea de 53,01\u00a0km\u00b2. Segundo o INE en 2011 ti\u00f1a 611 habitantes.\nEn 1912 ocorreron os feitos do chamado \"El crimen de Cuenca\" que Pilar Mir\u00f3 levou ao cine en 1979."}
{"id": "162490", "revid": "1888", "url": "https://gl.wikipedia.org/wiki?curid=162490", "title": "Epifanio Campo", "text": "Co nome de Epifanio Campo podemos estar a referirnos a:"}
{"id": "162491", "revid": "98629", "url": "https://gl.wikipedia.org/wiki?curid=162491", "title": "Epifanio Campo Fern\u00e1ndez", "text": "Epifanio Campo Fern\u00e1ndez, nado na Ponte de Domingos Fl\u00f3rez en 1952 e finado o 18 de agosto de 2016 en Vilalonga, foi un empresario galego.\nTraxectoria.\nFillo m\u00e1is vello do tam\u00e9n empresario Epifanio Campo N\u00fa\u00f1ez, en 1975 f\u00edxose cargo do conglomerado de empresas cer\u00e1micas e mineiras que creara e impulsara o seu pai. A orixe desta actividade econ\u00f3mica sit\u00faase na extracci\u00f3n de arxila en Vilalonga, mais as empresas de Campo est\u00e9ndense por toda Galicia, e entre elas destaca a Nueva Cer\u00e1mica Campo, de Sanxenxo, Campo Brick en Albixoi e Epifanio Campo en Lendo, todas elas de produci\u00f3n cer\u00e1mica, mais tam\u00e9n outras firmas de pretensados e bloques de formig\u00f3n, inmobiliarias, piscifactor\u00eda ou vi\u00f1o.\nAccionista minoritario de Banco Pastor, foi por\u00e9n un dos accionistas principais de Banco Gallego, cun capital do 10% e participou tam\u00e9n no capital de SOGARISA. Mercou en 2007 o 5,5% da sociedade Corporaci\u00f3n Caixa Galicia, ata daquela propiedade exclusiva de Caixa Galicia. Tam\u00e9n foi socio do empresario Manuel A\u00f1\u00f3n en diversos proxectos, entre eles tres empresas de siderurxia e fundici\u00f3n (Sider\u00fargica A\u00f1\u00f3n, Hierros A\u00f1\u00f3n Comercia e Ac\u00e9rie de l\u2019Atlantique), que en 2007 lle venderon \u00e1 sider\u00farxica catal\u00e1 Celsa. En 2006 entrou no capital da sociedade Gaelsa, controlada por Manuel Jove e dedicada \u00e1 explotaci\u00f3n de enerx\u00edas renovables, da que se retirou a comezos de 2010.\nEn total, en 2009 ter\u00eda entre 550 e 600 mill\u00f3ns de euros en capital.\nVida persoal.\nEra irm\u00e1n de Antonio Campo Fern\u00e1ndez, quen fora alcalde de Ortigueira entre 1999 e 2007 e do tam\u00e9n empresario Demetrio Campo Fern\u00e1ndez."}
{"id": "162494", "revid": "75439", "url": "https://gl.wikipedia.org/wiki?curid=162494", "title": "Eye", "text": "\"Eye\" \u00e9 unha canci\u00f3n da banda estadounidense de rock alternativo The Smashing Pumpkins, editada en 1996 como parte da banda sonora da pel\u00edcula de David Lynch \"Lost Highway\". Xunto co tema \"The End Is the Beginning Is the End\" de \"Batman &amp; Robin\" e \"Christmastime\" de \"A Very Special Christmas 3\", \"Eye\" representou un per\u00edodo de traballo en recompilatorios entre as edici\u00f3ns dos \u00e1lbums \"Mellon Collie and the Infinite Sadness\" e \"Adore\". A canci\u00f3n aparece tam\u00e9n no disco de grandes \u00e9xitos da banda \"Rotten Apples\".\nDavid Lynch encargouse xunto con Trent Reznor de escoller as canci\u00f3ns que aparecer\u00edan na pel\u00edcula. Lynch rexeitou o primeiro tema que Corgan lle enviou, \"Tear\", que posteriormente aparecer\u00eda en \"Adore\". Corgan ent\u00f3n apresurouse a rematar \"Eye\" e Lynch decidiu usala para unha escena nun club nocturno.\nA canci\u00f3n converter\u00edase nun \u00e9xito inesperado para a banda acadando o n\u00famero 80 da lista estadounidense \"Modern Rock Tracks\" en 1997."}
{"id": "162495", "revid": "89787", "url": "https://gl.wikipedia.org/wiki?curid=162495", "title": "The Good Life", "text": "The Good Life \u00e9 un EP da banda estadounidense de rock alternativo Weezer, editado na primavera de 1997 a trav\u00e9s do selo DGC Records. O \u00e1lbum \"Pinkerton\", editado pouco antes, non tivera a mesma resposta que o primeiro traballo da banda, e este EP foi lanzado para intentar conseguir un \"hit\". \"The Good Life\" incl\u00fae dous temas ac\u00fasticos (\"The Good Life\" e \"Pink Triangle\") ao vivo e a canci\u00f3n \"I Just Threw Out the Love of My Dreams\", unha colaboraci\u00f3n con Rachel Haden da banda that dog. facendo as voces principais. Os temas ao vivo foron gravados no Shorecrest High School, preto de Seattle, o d\u00eda 6 de novembro de 1996. O citado instituto ga\u00f1ou un concurso organizado por Weezer e o premio era unha actuaci\u00f3n da banda."}
{"id": "162496", "revid": "56817", "url": "https://gl.wikipedia.org/wiki?curid=162496", "title": "Dale Crover (EP)", "text": "Dale Crover \u00e9 un EP do bater\u00eda da banda Melvins Dale Crover, editado no ano 1992 polo selo Boner Records.\nListaxe de canci\u00f3ns.\nTodos os temas compostos por Dale Crover."}
{"id": "162501", "revid": "23204", "url": "https://gl.wikipedia.org/wiki?curid=162501", "title": "Jiro", "text": "Jiro (\u548c\u5c71 \u7fa9\u4ec1, Wayama Yoshihito, nado en Hakodate (Hokkaido) o 17 de outubro 1972, \u00e9 un m\u00fasico xapon\u00e9s, baixista do grupo de rock Glay. Tam\u00e9n \u00e9 o baixista do seu outra banda The Predators. Foi o \u00faltimo membro da li\u00f1a oficial en unirse a Glay, en 1992.\nTraxectoria.\nJiro adoitaba ser un guitarrista nas s\u00faas primeiras bandas, e s\u00f3 tomou o baixo, cando se uniu \u00e1 banda indie Pierrot, en Hakodate. En 1992, Pierrot trasladouse a Toquio para ampliar a s\u00faa carreira, pero se disolveu pouco despois. Takuro invitou a Jiro a unirse a Glay. Ao principio negouse, pero ante a insistencia Takuro, aceptou tocar nun concerto con eles. Terminou qued\u00e1ndose na banda. Jiro \u00e9 considerado o \"cara de neno\" no grupo e foi un dos favoritos entre as adolescentes. Durante moito tempo, luc\u00eda un aspecto xuvenil cos seus peiteados e roupa de cores xunto coas s\u00faas travesuras infant\u00eds no escenario. Con todo, f\u00f3ra do escenario, Jiro \u00e9 polo xeral tranquilo. Casou no ano 2000 cunha muller chamada Reiko, ex-editora da revista musical \"WHAT'S IN\". Jiro ten un programa de radio en FM Funky802, \"Buggy Crash Night\"."}
{"id": "162503", "revid": "89787", "url": "https://gl.wikipedia.org/wiki?curid=162503", "title": "Manuel Mu\u00f1iz", "text": "Jos\u00e9 Manuel Mu\u00f1iz Tub\u00edo, nado en Boiro en 1929 ou 1930 e finado o 28 de xullo de 2011 en Santiago de Compostela, foi un m\u00fasico e compositor galego.\nTraxectoria.\nComo int\u00e9rprete, Mu\u00f1iz tocaba o tromb\u00f3n de varas, o viol\u00edn e a trompeta, mais a s\u00faa sona chegoulle da man da composici\u00f3n e da direcci\u00f3n de orquestras de m\u00fasica popular e lixeira.\nEn 1951 f\u00edxose cargo do traballo de director da orquestra de m\u00fasica lixeira Compostela, que naquela altura xa levaba m\u00e1is de tres d\u00e9cadas de existencia. Foi primeiro o seu director durante cincuenta anos, e despois tam\u00e9n o seu propietario, ata o 2001, cando se retirou definitivamente. Durante eses anos, ademais do seu traballo \u00e1 fronte da Orquesta Compostela compuxo pezas para Ana Kiro, Pili Pamp\u00edn, Sabela (da que ademais foi descubridor) ou Miguel Torres. Entre os varios centos de canci\u00f3ns compostas por el, estivo \"Galicia, terra meiga\" (1973) ou o himno do club de f\u00fatbol SD Compostela, que chegou a xogar na primeira divisi\u00f3n espa\u00f1ola.\nAdemais, Manuel Mu\u00f1iz foi profesor da Banda Municipal de Santiago."}
{"id": "162506", "revid": "72012", "url": "https://gl.wikipedia.org/wiki?curid=162506", "title": "Rafael de la Hoz Arderius", "text": "Rafael de la Hoz Arderius nado o 9 de outubro de 1924 en Madrid e finado na mesma cidade o 13 de xu\u00f1o do 2000 foi un arquitecto espa\u00f1ol, director do estudio \"Rafael de la Hoz, Arquitectos\", actualmente dirixido polo seu fillo Rafael de La-Hoz Castanys.\nTraxectoria.\nFillo do tam\u00e9n arquitecto Rafael de la Hoz Salda\u00f1a e Enriqueta de Arderius Varela de Seijas, pasou parte da s\u00faa vida en C\u00f3rdoba. En 1951 obtivo o t\u00edtulo de arquitecto pola Escola T\u00e9cnica Superior de Arquitectura de Madrid. Estudou no Instituto de Tecnolox\u00eda de Massachusetts (MIT) de Estados Unidos, 1955.\nRealizou un importante papel en tarefas de car\u00e1cter institucional, entre as que destacan a creaci\u00f3n e pulo das Normas Tecnol\u00f3gicas de la Edificaci\u00f3n en 1971. Tam\u00e9n foi presidente da Uni\u00f3n Internacional de Arquitectos entre 1981 e 1985. Nomeado Acad\u00e9mico de Belas Artes en 1990."}
{"id": "162508", "revid": "17877", "url": "https://gl.wikipedia.org/wiki?curid=162508", "title": "Francisco Cabrero", "text": ""}
{"id": "162509", "revid": "72012", "url": "https://gl.wikipedia.org/wiki?curid=162509", "title": "Francisco de As\u00eds Cabrero", "text": "Francisco de As\u00eds Cabrero Torres-Quevedo nado o 4 de outubro de 1912 en Santander e finado o 26 de febreiro de 2005 en Madrid foi un arquitecto espa\u00f1ol.\nTraxectoria.\nIngresou en 1932 na Academia de Belas Artes de San Fernando e dous anos despois na Escola T\u00e9cnica Superior de Arquitectura de Madrid. Durante os seus anos de estudante, viviu en Madrid na casa do seu av\u00f3 materno o inventor Leonardo Torres-Quevedo. A Guerra Civil supuxo un par\u00f3n na s\u00faa formaci\u00f3n e non obtivo o t\u00edtulo de arquitecto ata 1942. A principios da d\u00e9cada de 1940 comeza a traballar cos arquitectos Germ\u00e1n \u00c1lvarez de Sotomayor, Luis G\u00e1mir, Eduardo Olasagasti e Jos\u00e9 Antonio Coderch, viaxando a Italia, onde conoceu a Giorgio de Chirico e a Adalberto Libera, tomando contacto coa arquitectura de Giuseppe Terragni. En 1949, xunto con Rafael Aburto, ganou o primeiro premio do concurso para a Casa Sindical en Madrid, considerado o primeiro edificio moderno constru\u00eddo a instancias do goberno franquista trala Guerra Civil, que se converteu na s\u00faa obra m\u00e1is co\u00f1ecida.\nObras destacadas.\nEn 1992 publicou a s\u00faa obra sobre Arquitectura titulada \"Cuatro Libros de Arquitectura\"."}
{"id": "162510", "revid": "35560", "url": "https://gl.wikipedia.org/wiki?curid=162510", "title": "Google Translate", "text": "Google Translate (en ingl\u00e9s, Tradutor Google) \u00e9 un sistema de traduci\u00f3n autom\u00e1tica gratu\u00edto proporcionado por Google Inc, baseado en datos estat\u00edsticos para traducir textos, documentos e p\u00e1xinas web a outros idiomas. Google introduciu o seu propio software de traduci\u00f3n en 2007, antes utilizaba o tradutor SYSTRAN, que \u00e9 utilizado por outros servizos de traduci\u00f3n, como Babel Fish, AOL e Yahoo.\nCaracter\u00edsticas e limitaci\u00f3ns.\nGoogle Translate, ao igual que outras ferramentas de traduci\u00f3n autom\u00e1tica, ten as s\u00faas limitaci\u00f3ns. A\u00ednda que poida axudar ao lector a comprender a esencia dun texto noutro idioma, non sempre ofrece traduci\u00f3ns precisas. O rendemento de Google Translate mellora canto menor \u00e9 a lonxitude do texto orixinal. Este efecto \u00e9 particularmente evidente nas traduci\u00f3ns do chin\u00e9s ao ingl\u00e9s. O equipo de investigaci\u00f3n de Google desenvolveu o seu propio sistema de traduci\u00f3n estat\u00edstica, que actualmente incl\u00fae un sistema de traduci\u00f3n de voz para persoas con alg\u00fan tipo de acceso limitado \u00e1 informaci\u00f3n en calquera lingua. Con Google Translate os textos escritos en grego, devan\u00e1gari, cir\u00edlico e \u00e1rabe son transcritos de forma autom\u00e1tica aos equivalentes fon\u00e9ticos do alfabeto latino.\nA mediados de novembro de 2009, Google Translate pasou a ter un aspecto m\u00e1is minimalista. O formulario de traduci\u00f3n cambiou de aparencia e posici\u00f3n e incorporouse unha funci\u00f3n m\u00e1is r\u00e1pida que traduce automaticamente ao escribir cada palabra. A mediados de 2010 incorporouse a funci\u00f3n de escoitar calquera palabra, frase ou texto en calquera lingua.\nIntegraci\u00f3n co navegador.\nExisten barras de ferramentas para varios navegadores que permiten o acceso directo ao servizo de traduci\u00f3n, e unha serie de extensi\u00f3ns de Firefox para servizos de Google, en particular para o tradutor de Google. Tam\u00e9n hai dispo\u00f1ibles varios Google Gadgets que empregan o tradutor de Google para permitiren integralo con iGoogle e outras p\u00e1xinas web. Os gadgets interact\u00faan co usuario e utilizan a API de Google para poder realizar traduci\u00f3ns. En febreiro de 2010, o tradutor de Google integrouse no navegador est\u00e1ndar de Google Chrome.\nMetodolox\u00eda de traduci\u00f3n.\nGoogle Translate non aplica regras gramaticais porque os seus algoritmos est\u00e1n baseados en an\u00e1lises estat\u00edsticas. O Google Translate est\u00e1 baseado na chamada traduci\u00f3n autom\u00e1tica estat\u00edstica e, m\u00e1is especialmente, na investigaci\u00f3n de Franz-Josef Och, que ga\u00f1ou o concurso de DARPA en velocidade de traduci\u00f3n autom\u00e1tica en 2003. A partir dun numeroso corpo de texto biling\u00fce (ou colecci\u00f3n paralela) e dous corpos monoling\u00fces cada un, apl\u00edcanse modelos estat\u00edsticos destes datos para traducir entre as linguas. Para adquirir esa enorme cantidade de datos ling\u00fc\u00edsticos, Google usa os documentos das Naci\u00f3ns Unidas, que est\u00e1n dispo\u00f1ibles nas seis linguas oficiais (\u00e1rabe, chin\u00e9s, ingl\u00e9s, franc\u00e9s, ruso e espa\u00f1ol). Deste modo Google Translate disp\u00f3n de seis corpos de linguaxe de traduci\u00f3ns de 20.000 mill\u00f3ns de palabras.\nErros de traduci\u00f3n e rarezas.\nDado que Google Translate usa un m\u00e9todo estat\u00edstico para traducir en lugar dunhas regras de gram\u00e1tica, o texto traducido \u00e1s veces pode resultar sen sentido e conter erros obvios, moitas veces intercambiando termos com\u00fans por termos com\u00fans similares pero non equivalentes noutra lingua."}
{"id": "162514", "revid": "85894", "url": "https://gl.wikipedia.org/wiki?curid=162514", "title": "Arment\u00f3n de Arriba, Arment\u00f3n, Arteixo", "text": "Arment\u00f3n de Arriba \u00e9 un lugar da parroquia de Arment\u00f3n no concello coru\u00f1\u00e9s de Arteixo na comarca da Coru\u00f1a. Ti\u00f1a 5 habitantes no ano 2009 segundo datos do Instituto Nacional de Estad\u00edstica dos cales eran 3 homes e 4 mulleres."}
{"id": "162515", "revid": "85894", "url": "https://gl.wikipedia.org/wiki?curid=162515", "title": "A Corredoira, Arment\u00f3n, Arteixo", "text": "A Corredoira \u00e9 un lugar da parroquia de Arment\u00f3n no concello coru\u00f1\u00e9s de Arteixo na comarca da Coru\u00f1a. Ti\u00f1a 7 habitantes no ano 2009 segundo datos do Instituto Nacional de Estad\u00edstica dos cales eran 3 homes e 4 mulleres.\nTop\u00f3nimo.\nO top\u00f3nimo \"Corredoira\" fai referencia a un cami\u00f1o para carros."}
{"id": "162516", "revid": "85894", "url": "https://gl.wikipedia.org/wiki?curid=162516", "title": "A Crucella, Arment\u00f3n, Arteixo", "text": "A Crucella \u00e9 un lugar da parroquia de Arment\u00f3n no concello coru\u00f1\u00e9s de Arteixo na comarca da Coru\u00f1a. Ti\u00f1a 24 habitantes no ano 2009 segundo datos do Instituto Nacional de Estad\u00edstica dos cales eran 9 homes e 15 mulleres."}
{"id": "162517", "revid": "85894", "url": "https://gl.wikipedia.org/wiki?curid=162517", "title": "Fillaz\u00f3s, Arment\u00f3n, Arteixo", "text": "Fillaz\u00f3s \u00e9 un lugar da parroquia de Arment\u00f3n no concello coru\u00f1\u00e9s de Arteixo na comarca da Coru\u00f1a. Ti\u00f1a 10 habitantes no ano 2009 segundo datos do Instituto Nacional de Estad\u00edstica dos cales eran 5 homes e 5 mulleres."}
{"id": "162518", "revid": "85894", "url": "https://gl.wikipedia.org/wiki?curid=162518", "title": "A Grela, Arment\u00f3n, Arteixo", "text": "A Grela \u00e9 un lugar da parroquia de Arment\u00f3n no concello coru\u00f1\u00e9s de Arteixo na comarca da Coru\u00f1a. Ti\u00f1a 7 habitantes no ano 2009 segundo datos do Instituto Nacional de Estad\u00edstica dos cales eran 6 homes e 1 muller.\nO termo A Grela procede dunha resegmentaci\u00f3n de lat\u00edn \"agr\u0115lla\", diminutivo de \"agra\", ou peza de terra, onde se interpreta ese \"a-\" inicial como artigo."}
{"id": "162519", "revid": "98629", "url": "https://gl.wikipedia.org/wiki?curid=162519", "title": "Teru", "text": "Teru (\u5c0f\u6a4b \u7167\u5f66, Kobashi Teruhiko, nado o 8 de xu\u00f1o de 1971 en Hakodate, Hokkaido, Xap\u00f3n) \u00e9 o vocalista da banda de rock xapon\u00e9s chamada Glay. Ten unha amizade moi estreita cos seus compa\u00f1eiros de banda Takuro e Hisashi. Casou coa cantante Ami Onuki do grupo de J-pop Puffy en abril de 2002, que deu a luz \u00e1 s\u00faa filla en marzo de 2003. El ten outros dous fillos, un neno e unha nena, dun matrimonio anterior.\nAdemais de cantar, Teru \u00e9 tam\u00e9n un artista. El dese\u00f1a alg\u00fan dos produtos de Glay e algunhas campa\u00f1as non relacionadas co grupo. Tam\u00e9n traballou como narrador da pel\u00edcula animada \"Highway Jenny\", en 2006. Cando era neno, adoitaba xogar ao f\u00fatbol e o b\u00e9isbol e cr\u00eda que poder\u00eda converterse nun atleta. Con todo, na s\u00faa adolescencia interesouse pola m\u00fasica e comezou a tocar a bater\u00eda.\nTeru participou en varias campa\u00f1as humanitarias como a White Band e o Red Ribbon Live. En 2007 e 2008 Teru protagonizou unha campa\u00f1a para a sensibilizaci\u00f3n sobre o VIH onde o mesmo fac\u00edase un test da enfermidade. Teru presenta un programa de radio, \"Teru Me Night Glay\", en Bay FM."}
{"id": "162531", "revid": "25871", "url": "https://gl.wikipedia.org/wiki?curid=162531", "title": "Vocabulario Cient\u00edfico Internacional", "text": "O Vocabulario cient\u00edfico internacional, VCI, (ou ISV nas s\u00faas siglas en ingl\u00e9s, de \"International Scientific Vocabulary\") \u00e9 un tipo de vocabulario que abarca as palabras cient\u00edficas e especializadas utilizadas, nas chamadas \"linguas modernas\", por todos os cient\u00edficos do mundo para entend\u00e9rense entre eles.\nHistoria e caracter\u00edsticas.\nO primeiro vocabulario cient\u00edfico internacional co\u00f1ecido estableceuno Philip Babcock Gove dentro do \"Terceiro novo dicionario internacional\" de Webster (1961). Segundo o observado por David Crystal, a ciencia \u00e9 un campo especialmente produtivo para as novas invenci\u00f3ns.\nSegundo o \"terceiro\" Webster, as \"palabras do ISV (como, por exemplo, \"lipoid\") cre\u00e1ronse tomando unha palabra cun significado algo xeral e simple a partir dunha das linguas da antig\u00fcidade cl\u00e1sica, xeralmente o grego e o lat\u00edn, pero confer\u00edndolle un significado moi espec\u00edfico e complicado, adecuado para os prop\u00f3sitos do discurso cient\u00edfico moderno. Unha palabra do VCI \u00e9 tipicamente un derivado ou un composto que \"consegue s\u00f3 as s\u00faas materias primas dos idiomas da antig\u00fcidade\". A s\u00faa morfolox\u00eda pode variar segundo os diferentes idiomas modernos.\nA versi\u00f3n \"on line\" do \"Terceiro novo dicionario internacional\" de Webster (Merriam-Webster, 2002) engade que o ISV \"consiste nas palabras ou outras formas ling\u00fc\u00edsticas actuais en dous o m\u00e1is idiomas\", e que \"se diferencia do lat\u00edn moderno (\"New Latin\") en que estes termos se adaptan \u00e1 estrutura dos idiomas individuais nos que aparecen\". \u00c9 dicir, os termos do VCI constr\u00faense a mi\u00fado con formas gregas, latinas, o outras que se combinan, pero cada lingua escribe, e pronuncia, os neolexemas que resultan de acordo coas s\u00faas propias normas morfol\u00f3xicas.\nCon todo, non se debe esquecer a eiva, presente en moitos termos da bot\u00e1nica, segundo Font Quer, das chamadas \"voces h\u00edbridas\", isto \u00e9, compostas por un primeiro elemento grego e o segundo latino, ou viceversa, e que, de ser pos\u00edbel, non se deben empregar. E moito menos se o primeiro elemento procede dunha lingua \"moderna\", que alg\u00fan caso hai, por exemplo, no espa\u00f1ol cient\u00edfico. A homoxeneidade l\u00e9xica exixe que todo termo composto estea formado por todos os seus compo\u00f1entes, dous ou m\u00e1is, da mesma natureza ling\u00fc\u00edstica.\nTom McArthur cualifica as palabras e os morfemas do ISV como \"translinguistics\", explicando que funcionan \"en moitos idiomas que serven como medios para a educaci\u00f3n, a cultura, a ciencia, e a tecnolox\u00eda\". Ademais de en idiomas europeos, tales como o ingl\u00e9s, o castel\u00e1n, o ruso, o sueco, o portugu\u00e9s ou o galego, os lexemas do VCI empr\u00e9ganse tam\u00e9n en idiomas como o xapon\u00e9s, o malaio, o filipino (\"tagalog\" ou \"tagalo\" en galego) e outras linguas asi\u00e1ticas. McArthur afirma que \"non hai outro sistema de palabras e de morfemas tan internacional\".\nO VCI \u00e9 un dos principais \"motores\" do desenvolvemento e a estandarizaci\u00f3n da \"Interlingua\". Os termos cient\u00edficos e m\u00e9dicos en interlingua son en gran parte de orixe grecolatina, pero, como a maior\u00eda das palabras da interlingua, aparecen nunha ampla gama de idiomas. O vocabulario da interlingua establ\u00e9cese utilizando un grupo de idiomas de control seleccionado porque irradien palabras e absorben palabras dunha gran cantidade doutros idiomas. E, mediante a t\u00e9cnica do \"prototyping\" ou \"proto instances\", despois selecci\u00f3nase un antepasado com\u00fan m\u00e1is recente de cada palabra elix\u00edbel. Este procedemento serve para dar \u00e1 interlingua o vocabulario o m\u00e1is internacional pos\u00edbel."}
{"id": "162534", "revid": "1131", "url": "https://gl.wikipedia.org/wiki?curid=162534", "title": "Xinzo", "text": "O top\u00f3nimo galego Xinzo pode referirse a:"}
{"id": "162536", "revid": "85894", "url": "https://gl.wikipedia.org/wiki?curid=162536", "title": "A Xesta, Arment\u00f3n, Arteixo", "text": "A Xesta \u00e9 un lugar da parroquia de Arment\u00f3n no concello coru\u00f1\u00e9s de Arteixo na comarca da Coru\u00f1a. Ti\u00f1a 17 habitantes no ano 2009 segundo datos do Instituto Nacional de Estad\u00edstica dos cales eran 8 homes e 9 mulleres."}
{"id": "162537", "revid": "98629", "url": "https://gl.wikipedia.org/wiki?curid=162537", "title": "A Xesta", "text": "Co top\u00f3nimo A Xesta podemos atopar:"}
{"id": "162538", "revid": "85894", "url": "https://gl.wikipedia.org/wiki?curid=162538", "title": "O Monte, Arment\u00f3n, Arteixo", "text": "O Monte \u00e9 un lugar da parroquia de Arment\u00f3n no concello coru\u00f1\u00e9s de Arteixo na comarca da Coru\u00f1a. Ti\u00f1a 5 habitantes no ano 2009 segundo datos do Instituto Nacional de Estad\u00edstica dos cales 3 eran homes e 2 eran mulleres."}
{"id": "162539", "revid": "85894", "url": "https://gl.wikipedia.org/wiki?curid=162539", "title": "A Perillona, Arment\u00f3n, Arteixo", "text": "A Perillona \u00e9 un lugar da parroquia de Arment\u00f3n no concello coru\u00f1\u00e9s de Arteixo na comarca da Coru\u00f1a. Ti\u00f1a 11 habitantes no ano 2009 segundo datos do Instituto Nacional de Estad\u00edstica dos cales 6 eran homes e 5 eran mulleres."}
{"id": "162540", "revid": "85894", "url": "https://gl.wikipedia.org/wiki?curid=162540", "title": "O Roque, Arment\u00f3n, Arteixo", "text": "O Roque \u00e9 un lugar da parroquia de Arment\u00f3n no concello coru\u00f1\u00e9s de Arteixo na comarca da Coru\u00f1a. Ti\u00f1a 20 habitantes no ano 2009 segundo datos do Instituto Nacional de Estad\u00edstica dos cales 11 eran homes e 9 eran mulleres."}
{"id": "162541", "revid": "85894", "url": "https://gl.wikipedia.org/wiki?curid=162541", "title": "A Telleira, Arment\u00f3n, Arteixo", "text": "A Telleira \u00e9 un lugar da parroquia de Arment\u00f3n no concello coru\u00f1\u00e9s de Arteixo na comarca da Coru\u00f1a. Ti\u00f1a 41 habitantes no ano 2009 segundo datos do Instituto Nacional de Estad\u00edstica dos cales 16 eran homes e 25 eran mulleres."}
{"id": "162542", "revid": "85894", "url": "https://gl.wikipedia.org/wiki?curid=162542", "title": "O Monte do Aciveiro, Arment\u00f3n, Arteixo", "text": "O Monte do Aciveiro \u00e9 un lugar da parroquia de Arment\u00f3n no concello coru\u00f1\u00e9s de Arteixo na comarca da Coru\u00f1a. Segundo o Instituto Nacional de Estad\u00edstica no ano 2009 ti\u00f1a 44 habitantes (20 homes e 24 mulleres).\nO seu top\u00f3nimo \u00e9 un fit\u00f3nimo, e ten a s\u00faa orixe na forma vulgar do lat\u00edn \"aquifolium\", 'lugar de moitos acivros'."}
{"id": "162543", "revid": "85894", "url": "https://gl.wikipedia.org/wiki?curid=162543", "title": "Arteixo, Arteixo, Arteixo", "text": "Arteixo \u00e9 unha vila da parroquia de Arteixo no concello coru\u00f1\u00e9s de Arteixo na comarca da Coru\u00f1a. Segundo o Instituto Nacional de Estad\u00edstica en 2016 ti\u00f1a 12.021 habitantes (5966 homes e 6.055 mulleres).\n\u00c9 a capital do concello, ao que d\u00e1 nome."}
{"id": "162548", "revid": "98629", "url": "https://gl.wikipedia.org/wiki?curid=162548", "title": "Litolox\u00eda", "text": "A litolox\u00eda \u00e9 a descrici\u00f3n das caracter\u00edsticas f\u00edsicas das rochas.. Oc\u00fapase da descrici\u00f3n da cor, da textura, do tama\u00f1o de gran ou composici\u00f3n, entre outras, daquelas rochas que son visibles na superficie terrestre, dos perf\u00eds obtidos de perforaci\u00f3ns no terreo ou observaci\u00f3ns de microscropia a baixo nivel de amplificaci\u00f3n da imaxe.\nA litolox\u00eda \u00e9 a base para agrupar m\u00faltiples secuencias de rochas en grupos litoestratigr\u00e1ficos nos mapas e para comprender a s\u00faa relaci\u00f3n.\nTipo de rocha.\nA nomenclatura que emprega a litolox\u00eda fundam\u00e9ntase na tipolox\u00eda de rochas. Os tres principais grupos son as sedimentarias, as \u00edgneas e as metam\u00f3rficas.\nAs rochas sedimentarias discrim\u00ednanse por ser silicocl\u00e1sticas ou rochas carbonatadas. As rochas silicocl\u00e1sticas div\u00eddense en grupos segundo o seu tama\u00f1o de grao e a proporci\u00f3n relativa de cuarzo, feldespato ou fragmentos de rochas l\u00edticas. A clasificaci\u00f3n das rochas carbonatadas segue os sistemas de Durham ou de Folk, e que se basean nos elementos que as forman.\nOs nomes das rochas \u00edgneas segue unha nomenclatura baseada no tama\u00f1o dos cristais e na s\u00faa mineralox\u00eda. A clasificaci\u00f3n faise empregando os diagramas de QAPF.\nAs rochas metam\u00f3rficas clasif\u00edcanse en funci\u00f3n da s\u00faa textura, protolitos, perfil metam\u00f3rfico e/ou o lugar onde se atopan. As\u00ed, as lousas e o filito (un xisto que loce) difer\u00e9ncianse pola s\u00faa textura e m\u00e1is polo pelito protol\u00edtico que os orixinou. os xistos e os gneis son nomes que reflicten caracter\u00edsticas da textura da rocha. A textura de xisto a gneis indica un proceso metam\u00f3rfico maior. As faces metam\u00f3rficas def\u00ednense segundo o rango de presi\u00f3ns e temperaturas a partir do cal xorde cada mineral.\nExisten outros nomes de rochas metam\u00f3rficas. Os cintos de rochas verdes son un conxunto de rochas que xorden do basalto, con outras rochas \u00edgneas, metamorfoseado durante o Prec\u00e1mbrico e que seguen un gradiente de cambio na composici\u00f3n mineral\u00f3xica.\nOutro caso son as cuarcitas, que seguen unha clasificaci\u00f3n baseada s\u00f3 na s\u00faa composici\u00f3n. Iso \u00e9 grazas a que o cuarzo \u00e9 tan estable dabondo que non muda nas condici\u00f3ns de temperatura e presi\u00f3n que son habituais durante o metamorfismo.\nTama\u00f1o do gran e do clasto.\nAs rochas \u00edgneas e as metam\u00f3rficas te\u00f1en grans de cristal que se poden medir por tama\u00f1o.\nNas rochas \u00edgneas este tama\u00f1o indica a que temperatura arrefriou o material. As\u00ed, os grandes cristais indican que xorden de intrusi\u00f3ns magm\u00e1ticas namentres que os pequenos tama\u00f1os indican un arrefriamento r\u00e1pido en procesos extrusivos volc\u00e1nicos. Segundo o proceso metam\u00f3rfico avanza tam\u00e9n o tama\u00f1o do cristal vai diminu\u00edndo.\nNo caso das rochas sedimentarias cl\u00e1sticas o tama\u00f1o das part\u00edculas def\u00ednese como o di\u00e1metro do gran ou clasto das rochas sedimentarias da que xorden. Iso \u00e9 co que determina o nome que reciben. As\u00ed, como exemplo, coa base dun conglomerado, arenita ou lutita No caso das areitas e dos conglomerados, ao nome eng\u00e1deselle unha palabra que describe o rango de tama\u00f1o dos grans.\nMineralox\u00eda.\nCando os tama\u00f1os do gran das rochas \u00e9 visible con lentes de man, ese mineral que \u00e9 visible incl\u00faeselle como parte da s\u00faa descrici\u00f3n. Cando estas te\u00f1en carbonatos, calcita cementando a rocha ou veas de calcita, empr\u00e9gase o \u00e1cido clorh\u00eddrico para ver se a calcita (ou outras formas do carbonato c\u00e1lcico) se dil\u00faen esfeverscendo e est\u00e1n, polo tanto, presentes na rocha.\nA composici\u00f3n mineral\u00f3xica dunha rocha \u00e9 un dos principais xeitos de clasificar as rochas. Polo xeral, as rochas \u00edgneas clasif\u00edcanse segundo a s\u00faa cantidade de contido sil\u00edcico. Van as\u00ed de ultram\u00e1ficos, a m\u00e1ficos, a intermedios e a f\u00e9lsicos (o de maior contido sil\u00edcico). Por\u00e9n, hai outras clasificaci\u00f3ns que determinan m\u00e1is especificamente a composici\u00f3n mineral. As fases metam\u00f3rficas, que mostran o grao no que unha rocha se expuxo \u00e1 calor ou presi\u00f3n durante o proceso metam\u00f3rfico, determ\u00ednanse observando as fases do minerais presentes nas mostras.\nA cor.\nA cor das rochas \u00e9 outro factor determinante na clasificaci\u00f3n das partes que compo\u00f1en \u00e1s mostras, e que as diferencian. Existen paletas de cores elaborados por comit\u00e9s internacionais, como a carta de cores de rochas da \"Sociedade Xeol\u00f3xica Americana\", e que crearon a partir do sistema de cores de Munsell.\nA estrutura.\nA estrutura xeol\u00f3xica das rochas describe o patr\u00f3n espacial e a configuraci\u00f3n xeom\u00e9trica dos elementos que compo\u00f1en a rocha. Nas rochas sedimentarias a principal estrutura \u00e9 a formaci\u00f3n de capas, como est\u00e1n unhas sobre das outras, e o seu grado de compactaci\u00f3n. As rochas metam\u00f3rficas destacan polas s\u00faas formas planares ou lineais ben definidas. As rochas \u00edgneas poden ter nalg\u00fan caso algunhas formaci\u00f3ns en estrutura grazas aos patr\u00f3ns de fluxo ou \u00e1 procesos de transici\u00f3ns de fases en minerais que forman c\u00famulos, algo que se pode producir durante o proceso da cristalizaci\u00f3n .\nTextura.\nA textura das rochas descr\u00edbese como o peso relativo que existe entre os grans ou os clastos. As texturas das rochas sedimentarias def\u00ednese polo grao de ordenaci\u00f3n do materia, gradientes, a forma e a redondez dos clastos.\nAs texturas metam\u00f3rficas def\u00ednense segundo o tempo de medra dos mineiras metam\u00f3rficos m\u00e1is grandes da rocha no contexto da fase de deformaci\u00f3n da rocha (se a\u00ednda \u00e9 un porfiroclasto, antes da deformaci\u00f3n, ou xa \u00e9 un porfiroblasto). As texturas das rochas \u00edgneas descr\u00edbense polo tama\u00f1o dos grans de minerais. Poden ser v\u00edtreos, cristalinos (sen cristais), afan\u00edticos (con grans non visibles), faner\u00edticos (grans ben visibles), e porfir\u00edtricos (grans enormes nunha fina matriz).\nA estrutura de pequena escala.\nAs rochas adoitan presentar estruturas f\u00edsicas de pequena escala, \"ie.\" formaci\u00f3ns m\u00e1is pequenas que os grans que sobrepasen a base do corte das rochas. Nas rochas sedimentarias isto son chanzos ou ocos finos de pequena escala, trazos en li\u00f1as ou ondas, fracturas por desecamento ou quebra e de grandes capas en diferentes orientaci\u00f3ns. Nas rochas sedimentarias estes factores son caracter\u00edsticos de cada zona de deposito sedimentario e ofrecen informaci\u00f3n paleontol\u00f3xica da direcci\u00f3n de correntes fluviais. As rochas metam\u00f3rficas caracter\u00edzanse definindo en que grao est\u00e1n asociadas aos niveis profundo das fallas grazas aos estudos das fallas asim\u00e9tricas ou zonas de depresi\u00f3n da fallas nas que est\u00e1n. As rochas \u00edgneas mostran estruturas de pequena escala froito de procesos que se dan na lava tralas erupci\u00f3ns, como a decorrencia brusca ou continua da lava fronte, ou a aglomeraci\u00f3n en t\u00famulos ou acumulaci\u00f3ns de masas de auga por debaixo da auga ou do xeo."}
{"id": "162553", "revid": "1822", "url": "https://gl.wikipedia.org/wiki?curid=162553", "title": "Longueir\u00f3n (molusco)", "text": "O longueir\u00f3n, (Ensis siliqua) \u00e9 unha especie de molusco bivalvo da orde dos veneroides e familia dos f\u00e1ridos.\nA especie foi definida en 1758 por Linnaeus na 10\u00aa edici\u00f3n do seu \"Systema Naturae\" co nome de \"Solen siliqua\". Posteriormente reclasificouse no x\u00e9nero \"Ensis\".\n\u00c9 comest\u00edbel e moi apreciado gastronomicamente.\nCaracter\u00edsticas.\nTen unha cuncha alongada, rectangular, de at\u00e9 22\u00a0cm de lonxitude, coas valvas sim\u00e9tricas, de cor branca azulada, co peri\u00f3straco de cor parda nas marxes.\nDistribuci\u00f3n.\nVive en praias de areas un pouco lamacentas da zona infralitoral.\n\u00c9 unha especie moi com\u00fan nos oc\u00e9ano Atl\u00e1ntico nororiental, desde Noruega at\u00e9 o noroeste de \u00c1frica (Marrocos), pasando polo mar do Norte, o canal da Mancha, golfo de Biscaia, Cant\u00e1brico e as costas da atl\u00e1nticas da pen\u00ednsula Ib\u00e9rica (entre elas as galegas), e no Mediterr\u00e1neo.\nTam\u00e9n habita nas costas das illas da Macaronesia.\nBiolox\u00eda.\nOs sexos est\u00e1n separados, e \u00e9 unha especie ov\u00edpara.\nAlim\u00e9ntase de fitoplancton e de part\u00edculas de materia org\u00e1nica en suspensi\u00f3n.\nVive en buratos que escava nos fondos mari\u00f1os que chegan at\u00e9 os 50\u00a0cm de profundidade.\nEn Galicia.\nSegundo Rol\u00e1n e Otero-Schmitt, enc\u00f3ntrase en toda a costa galega, sendo moi abundante.\nEstes autores danlle os nomes populares de carallote, carallete, navalla, longueir\u00f3n e caramelo."}
{"id": "162554", "revid": "22795", "url": "https://gl.wikipedia.org/wiki?curid=162554", "title": "Longueir\u00f3n", "text": "O termo longueir\u00f3n p\u00f3de referirse \u00e1:"}
{"id": "162555", "revid": "20847", "url": "https://gl.wikipedia.org/wiki?curid=162555", "title": "Longueir\u00f3n (surf)", "text": ""}
{"id": "162556", "revid": "43327", "url": "https://gl.wikipedia.org/wiki?curid=162556", "title": "Carabela", "text": "O termo carabela p\u00f3de referirse a:"}
{"id": "162557", "revid": "20847", "url": "https://gl.wikipedia.org/wiki?curid=162557", "title": "Carabela (molusco)", "text": ""}
{"id": "162558", "revid": "1131", "url": "https://gl.wikipedia.org/wiki?curid=162558", "title": "Circu\u00edto Internacional de Corea", "text": "O Circu\u00edto Internacional de Corea \u00e9 un circu\u00edto de automobilismo 5\u00b462 quil\u00f3metros, situado en Yeongam, Jeolla Sur, Corea do Sur, a 400 quil\u00f3metros ao sur de Se\u00fal e preto da cidade portuaria de Mokpo. Sede do Gran Premio de Corea de F1 resultado do acordo entre Bernie Ecclestone e o promotor coreano de F1, Korea Auto Valley Operation (KAVO - unha empresa conxunta entre M-Bridge Holdings e o goberno rexional de Jeolla Sur).\nHistoria.\nO dese\u00f1ador alem\u00e1n Hermann Tilke \u00e9 o responsable do dese\u00f1o da pista. O circu\u00edto \u00e9 parte permanente, parte urbano. A parte urbana da carreira \u00e9 ao longo do porto deportivo, onde os espectadores poden ver a carreira desde o paseo mar\u00edtimo, os iates e os hoteis. Parte das instalaci\u00f3ns da cidade, tendas, restaurantes e caf\u00e9s utilizanse como pit lane durante durante a fin de semana do Gran Premio de F1. No momento da primeira carreira de F\u00f3rmula un a \u00fanica instalaci\u00f3n rematada era o circu\u00edto, sendo o resto do proxecto unha inmensa lameira, e segue as\u00ed.\nA primeira carreira de F\u00f3rmula Un disputouse en . O acordo \u00e9 por sete anos, cunha opci\u00f3n de cinco anos m\u00e1is, co que chegar\u00eda ata o ano 2021. Tam\u00e9n \u00e9 o circu\u00edto establecido para o regreso do Super Gran Premio de Corea de F\u00f3rmula 3 no 2010. A tempada foi a \u00faltima na que se celebrou o Gran Premio de Corea, o cal quedou suspendido indefinidamente.\nA capacidade do circu\u00edto ser\u00e1 de 135.000 espectadores."}
{"id": "162559", "revid": "1822", "url": "https://gl.wikipedia.org/wiki?curid=162559", "title": "Longueir\u00f3n vello", "text": "O longueir\u00f3n vello, \"Solen marginatus\", \u00e9 unha especie de molusco bivalvo da orde dos veneroides e familia dos sol\u00e9nidos.\nCaracter\u00edsticas.\nTen unha cuncha alongada, recta, fr\u00e1xil, coas valvas sim\u00e9tricas, de peri\u00f3straco delgado de cor amarela acasta\u00f1ada, de forma case cil\u00edndrica e aberta polos extremos; presenta un suco profundo cerca da marxe anterior, con d\u00faas series de estr\u00edas.\nTen unha lonxitude m\u00e1xima de 15\u00a0cm, a\u00ednda que moitas veces non pasa dos 10 ou 11\u00a0cm.\nDistribuci\u00f3n.\nVive en praias de areas un pouco lamacentas da zona infralitoral.\n\u00c9 unha especie moi com\u00fan nos oc\u00e9ano Atl\u00e1ntico nororiental, desde Noruega at\u00e9 o norte de \u00c1frica (at\u00e9 Mauritania), pasando polo mar do Norte, o canal da Mancha, golfo de Biscaia, Cant\u00e1brico e as costas da atl\u00e1nticas da pen\u00ednsula Ib\u00e9rica (entre elas as galegas), e no Mediterr\u00e1neo, at\u00e9 o mar Negro.\nBiolox\u00eda.\nOs sexos est\u00e1n separados, e \u00e9 unha especie ov\u00edpara. Alim\u00e9ntase de fitoplancton e de part\u00edculas de materia org\u00e1nica en suspensi\u00f3n. Vive en buratos que escava nos fondos mari\u00f1os que chegan at\u00e9 os 50\u00a0cm de profundidade.\nEn Galicia.\nSegundo Rol\u00e1n e Otero-Schmitt, enc\u00f3ntrase en toda a costa galega, a\u00ednda que \u00e9 pouco abundante. Estes autores danlle os nomes populares de carallote, carallete, navalla e longueir\u00f3n."}
{"id": "162564", "revid": "2081", "url": "https://gl.wikipedia.org/wiki?curid=162564", "title": "Faba loba", "text": "O termo faba loba pode facer referencia a varias especies da familia Fabaceae:"}
{"id": "162565", "revid": "20847", "url": "https://gl.wikipedia.org/wiki?curid=162565", "title": "Fabaca", "text": ""}
{"id": "162566", "revid": "89787", "url": "https://gl.wikipedia.org/wiki?curid=162566", "title": "Tirabeque", "text": "O tirabeque (Pisum sativum\" var. \"saccharatum) \u00e9 unha variedade bot\u00e1nica de ervella caracterizada por que se lle come toda a va\u00ed\u00f1a ou casula cando a\u00ednda est\u00e1 inmatura, e noutras rexi\u00f3ns, como na China tam\u00e9n os rebentos tenros da planta. En ingl\u00e9s ch\u00e1manse \"snow pea\" e \"snap pea\" (a variedade coa va\u00ed\u00f1a arredondada) e en franc\u00e9s (ambas as d\u00faas variedades indistintamente): mangetout e \"pois gourmand\".\n\u00c9 nativa da conca do Mediterr\u00e1neo e Asia, e adoitan consumirse frescas ao principio da primavera.\nEn Galiza e outras zonas peninsulares, especialmente en Arag\u00f3n, Pa\u00eds Valenciano e Catalu\u00f1a, son verduras co\u00f1ecidas que se poden coci\u00f1ar de diversos xeitos, en sopas, fervidas, frixidas etc.\nSem\u00e9ntanse polo outono ou no inverno e a colleita \u00e9 dende finais do inverno ao comezo da primavera. O nome ingl\u00e9s de \"snow pea\" (\"ervella de neve\") ref\u00edrese ao feito de que se apa\u00f1a neles cando a\u00ednda pode haber neve. A planta nova resiste xeadas de at\u00e9 -4\u00a0\u00b0C aproximadamente. Hai variedades de emparrar.\n\u00c1lvaro Cunqueiro falou do tirabeque, dic\u00eda que lle sab\u00edan a maio."}
{"id": "162568", "revid": "1131", "url": "https://gl.wikipedia.org/wiki?curid=162568", "title": "Madarn\u00e1s", "text": "O top\u00f3nimo galego Madarn\u00e1s pode referirse a:"}
{"id": "162570", "revid": "89787", "url": "https://gl.wikipedia.org/wiki?curid=162570", "title": "Lu\u00eds Davi\u00f1a Facal", "text": "Lu\u00eds Davi\u00f1a Facal, nado en Santiago de Compostela o 23 de xullo de 1942, \u00e9 un cient\u00edfico e pedagogo galego.\nTraxectoria.\nLicenciouse en Ciencias Qu\u00edmicas na Universidade de Santiago de Compostela. Foi profesor de F\u00edsica e Qu\u00edmica e Ciencias naturais en diferentes institutos, como o da Estrada (actual IES Manuel Garc\u00eda Barros) ou o IES Fernando Wirtz Su\u00e1rez da Coru\u00f1a. Actualmente est\u00e1 xubilado.\nTraballou en dous eidos principalmente. Por unha banda, na renovaci\u00f3n dos plans de estudo no ensino secundario, formando parte do Seminario Permanente para a Reforma das Ensinanzas Medias da Conseller\u00eda de Educaci\u00f3n, e publicando, xunto a Jos\u00e9 Gra\u00f1a Carrodeguas, Jes\u00fas Fidalgo Fern\u00e1ndez e Jos\u00e9 M\u00aa Arias Quintairos, o libro \"Ciencias da Natureza\", dentro da serie \"Programaci\u00f3n Did\u00e1ctica de Referencia\" para a Educaci\u00f3n Secundaria Obrigatoria. E por outra banda, traballou na normalizaci\u00f3n ling\u00fc\u00edstica e na fixaci\u00f3n do l\u00e9xico cient\u00edfico en lingua galega, coa publicaci\u00f3n de distintos artigos en revistas especializadas (como \"Necesidade (urxente) dun l\u00e9xico cient\u00edfico\", n\"'A trabe de ouro\", 1991), libros e a participaci\u00f3n na fundaci\u00f3n da Sociedade Galega de Terminolox\u00eda, da que \u00e9 vicepresidente. Ademais, xa nun terreo m\u00e1is divulgativo, colaborou n\u2019\"O Correo Galego\" coa publicaci\u00f3n dunha columna semanal baixo o t\u00edtulo \"Lingua e ciencia\". Pertenceu tam\u00e9n \u00e1 Comisi\u00f3n T\u00e9cnica de Linguaxes de Especialidade do Consello da Cultura Galega, e \u00e9 acad\u00e9mico correspondente da Real Academia Galega.\nA s\u00faa proposta p\u00f3dese resumir na necesidade de que ling\u00fcistas e cient\u00edficos coordinen os seus traballos e co\u00f1ecementos para conseguir que os primeiros \u2014as\u00ed como os medios de comunicaci\u00f3n\u2014 utilicen o l\u00e9xico cient\u00edfico dunha forma correcta, eliminando erros frecuentes, vacilaci\u00f3ns, imprecisi\u00f3ns ou propostas antietimol\u00f3xicas, e incorporando nos dicionarios os termos b\u00e1sicos da linguaxe cient\u00edfica; e que os segundos poidan resolver satisfactoriamente as s\u00faas d\u00fabidas \u00e1 hora de publicar en galego e que utilicen ese mesmo l\u00e9xico cient\u00edfico seguindo as Normas Ortogr\u00e1ficas e Morfol\u00f3xicas do Idioma Galego. As\u00ed, o seu obxectivo ser\u00eda a normalizaci\u00f3n e normativizaci\u00f3n do tecnolecto cient\u00edfico para non caer no que el chama \"castrapo cient\u00edfico\" para referirse ao uso do galego con terminolox\u00eda en lingua castel\u00e1.\n\u00c9 editor habitual na Galipedia desde 2010."}
{"id": "162571", "revid": "23204", "url": "https://gl.wikipedia.org/wiki?curid=162571", "title": "Discos Radioactivos Organizados", "text": "Discos Radioactivos Organizados (DRO) \u00e9 un selo discogr\u00e1fico espa\u00f1ol fundado en 1982 por Servando Carballar, l\u00edder do grupo de tecno pop Aviador Dro.\nNun principio creouse para autoeditar os seus discos, pero grazas ao \u00e9xito inicial do selo empezaron a editar discos a bandas como Par\u00e1lisis Permanente, Siniestro Total, Glutamato Ye-Y\u00e9, Decibelios, Alphaville e a outros grupos da Movida. Deste xeito conv\u00e9rtese na primeira compa\u00f1\u00eda independente de Espa\u00f1a.\nCos anos integr\u00e1ronse na s\u00faa escuder\u00eda bandas como Nacha Pop, Gabinete Caligari, Loquillo, Los Nikis, Los Locos, Extremoduro, Mojinos Escoz\u00edos, Marea, La Fuga, Fito &amp; Fitipaldis e moitos outros.\nTras varias fusi\u00f3ns con outros selos como GASA, Tres Cipreses ou Twins, en 1988 o grupo abandona a compa\u00f1\u00eda, para m\u00e1is tarde, en 1992, vendela \u00e1 multinacional Warner Music International. Cr\u00e9ase as\u00ed a actual compa\u00f1\u00eda Dro East West."}
{"id": "162574", "revid": "98629", "url": "https://gl.wikipedia.org/wiki?curid=162574", "title": "Vicente-Juan Ballester Olmos", "text": "Vicente-Juan Ballester Olmos, nado en Valencia o 27 de decembro de 1948, \u00e9 un uf\u00f3logo valenciano. \nTraxectoria.\n\u00c1 idade de 15 anos s\u00e9ntese atra\u00eddo polas ciencias naturais, ten inquietude pola investigaci\u00f3n (arqueolox\u00eda, bot\u00e1nica, volcanismo) e se entusiasma polas informaci\u00f3ns relativas ao espazo e a astronom\u00eda. O seu gusto por estas materias deriva da lectura de bandas dese\u00f1adas como \"Diego Valor\" na s\u00faa infancia. Cedo xurdiu nel o interese polos prati\u00f1os voantes.\nEn 1967 fai o bacharelato no Colexio Sant Josep (xesu\u00edtas) de Valencia. En 1973, Ballester Olmos diplomouse como Programador en Inform\u00e1tica no Departamento de L\u00f3xica e Filosof\u00eda da Ciencia, Facultade de Filosof\u00eda e Letras (Valencia), e no 1976 ingresou como analista en Ford Espa\u00f1a. Desde 1983 \u00e9 Xerente de Seguros na \u00e1rea de Beneficios Econ\u00f3mico-sociais e Pensi\u00f3ns na mesma compa\u00f1\u00eda.\nEn 1968 funda o CEONI, en 1969 crea o Equipo Nacional de Investigaci\u00f3n (ENI) e dende o 1978 \u00e9 membro do Consello de Consultores da revista \"Stendek\", editada polo Centro de Estudos Interplanetarios (CEI). Entre outras organizaci\u00f3ns, \u00e9 membro representante da \"Mutual UFO Network\", do \"J.A. Hynek Center for UFO Studies\" e da \"Society for Scientific Exploration\".\nRecibiu os premios m\u00e1is importantes outorgados polas organizaci\u00f3ns que dan apoio \u00e1 investigaci\u00f3n cient\u00edfica do fen\u00f3meno OVNI ou reco\u00f1ecen a traxectoria dos estudosos m\u00e1is salientables. As\u00ed, a \"Fund for UFO Research\" (Washington, D.C. 1982) otorgoulle unha bolsa para que examinase os casos de encontros pr\u00f3ximos reportados en Espa\u00f1a e Portugal. No 1983, conced\u00e9uselle o Premio Alvin Lawson polos seus \u201cavances na comprensi\u00f3n cient\u00edfica do fen\u00f3meno OVNI\u201d. No ano 1998 recibiu outras d\u00faas distinci\u00f3ns: foi nomeado para o Isabel L. Davies Memorial Award, e os seus colegas da Fundaci\u00f3n Anomal\u00eda (instituci\u00f3n da cal \u00e9 vicepresidente 1\u00ba e director de investigaci\u00f3ns) entreg\u00e1ronlle o Premio Anapar\u00e9stesis.\nNa actualidade, Ballester Olmos \u00e9 un dos impulsores da Fundaci\u00f3n Anomal\u00eda, editora da revista \"Cuadernos de Ufolog\u00eda\", da cal \u00e9 asesor cient\u00edfico, e @nomal\u00eda. \u00c9 grazas \u00e1s s\u00faas xesti\u00f3ns que, a partir do 1992, a ufolox\u00eda do Estado espa\u00f1ol conseguiu acceder \u00e1 desclasificaci\u00f3n dos informes sobre ovnis arquivados polo Ex\u00e9rcito do Aire de Espa\u00f1a.\nEscribiu m\u00e1is de 300 informes -entre artigos e notas t\u00e9cnicas- nas principais publicaci\u00f3ns especializadas de todo o mundo (\"Flying Saucer Review\", \"Stendek\", \"Lumi\u00e8res dans la nuit\", \"Ph\u00e9nomenes Spaciaux\", \"Mufon UFO Journal\", \"International UFO Report\", \"Journal of Scientific Exploration\" etc.). Entre 1983 e 1985 foi editor xefe de \"UPIAR Research in Progress\" (Mil\u00e1n, Italia). Pero, sobre todo, \u00e9 autor ou coautor de obras notables que foron prologadas por figuras llexendarias da ufolox\u00eda como os doutores J. Allen Hynek, Jacques Vall\u00e9e e Richard Haines."}
{"id": "162576", "revid": "98629", "url": "https://gl.wikipedia.org/wiki?curid=162576", "title": "Xunta da Escravitude do Sagrado Coraz\u00f3n de Xes\u00fas", "text": "A Xunta da Escravitude do Sagrado Coraz\u00f3n de Xes\u00fas \u00e9 unha seita cristi\u00e1 residente nunha antiga mas\u00eda de Picassent e fundada polo vidente \u00c1ngel Mu\u00f1oz, quen afirma que o 15 de agosto do 1982 viu unha aparici\u00f3n da Virxe nunha paraxe situada no Val da Murta, en Alzira (Ribera Alta, Pa\u00eds Valenciano).\nHistoria.\nNa d\u00e9cada de 1980 o vidente \u00c1ngel Mu\u00f1oz f\u00edxose famoso logo de anunciar que lle apareceu a Virxe do Remedio sobre un pi\u00f1eiro, o ser\u00e1n dun d\u00eda 15 de agosto, na paraxe do Rac\u00f3 de les Vinyes, en Alzira. A partir daquela, cada d\u00eda 15, el e mailos seus adeptos sub\u00edan ata este mont\u00edculo para escoitar as mensaxes apocal\u00edpticas que, segundo el, a Virxe expresaba a trav\u00e9s dos seus labios. Chegou a ter centenares de seguidores, pero o 2003, cando se iniciaron as investigaci\u00f3ns polo seu avultado patrimonio, o \"padre\" \u00c1ngel deixou de asistir \u00e1s reuni\u00f3ns da seita.\nEn 2010, \u00c1ngel Mu\u00f1oz enfrontouse a unha condena de 8 anos de cadea e unha multa de 2,3 mill\u00f3ns por dous delitos contra a facenda p\u00fablica, as\u00ed como a unha indemnizaci\u00f3n \u00e1 Axencia Tributaria por 223.233,49 euros, segundo a petici\u00f3n da fiscal\u00eda. Ademais, tres ex-seguidores denunci\u00e1rono por un presunto delito de estafa."}
{"id": "162579", "revid": "89787", "url": "https://gl.wikipedia.org/wiki?curid=162579", "title": "Selena Live!", "text": "Selena Live! \u00e9 o cuarto \u00e1lbum da cantante mexicano-estadounidense texana Selena. O \u00e1lbum foi gravado durante un concerto en Corpus Christi, Texas, no \"Memorial Coliseum\", a cidade natal de Selena. O \u00e1lbum ga\u00f1ou o Grammy de \"Mellor \u00c1lbum Mexicano-Americana\"."}
{"id": "162581", "revid": "85894", "url": "https://gl.wikipedia.org/wiki?curid=162581", "title": "Baer, Arteixo, Arteixo", "text": "Baer \u00e9 un lugar da parroquia de Arteixo no concello coru\u00f1\u00e9s de Arteixo na comarca da Coru\u00f1a. Ti\u00f1a 41 habitantes no ano 2016 segundo datos do Instituto Nacional de Estad\u00edstica dos cales eran 20 homes e 21 mulleres."}
{"id": "162582", "revid": "85894", "url": "https://gl.wikipedia.org/wiki?curid=162582", "title": "O Barral, Arteixo, Arteixo", "text": "O Barral \u00e9 un lugar da parroquia de Arteixo no concello coru\u00f1\u00e9s de Arteixo na Comarca da Coru\u00f1a. Ti\u00f1a 15 habitantes no ano 2016 segundo datos do Instituto Nacional de Estad\u00edstica dos cales 6 eran homes e 9 eran mulleres."}
{"id": "162583", "revid": "85894", "url": "https://gl.wikipedia.org/wiki?curid=162583", "title": "O Campo, Arteixo, Arteixo", "text": "O Campo \u00e9 un lugar da parroquia de Arteixo no concello coru\u00f1\u00e9s de Arteixo na Comarca da Coru\u00f1a. Non ti\u00f1a habitantes no ano 2016 segundo datos do Instituto Nacional de Estad\u00edstica."}
{"id": "162584", "revid": "85894", "url": "https://gl.wikipedia.org/wiki?curid=162584", "title": "A Catuxa, Arteixo, Arteixo", "text": "A Catuxa \u00e9 un lugar da parroquia de Arteixo no concello coru\u00f1\u00e9s de Arteixo na comarca da Coru\u00f1a. Ti\u00f1a 118 habitantes no ano 2016 segundo datos do Instituto Nacional de Estad\u00edstica dos cales 55 eran homes e 63 eran mulleres."}
{"id": "162586", "revid": "89787", "url": "https://gl.wikipedia.org/wiki?curid=162586", "title": "Entre a mi mundo", "text": "Entre a mi mundo \u00e9 o terceiro \u00e1lbum de estudio de mexicano-estadounidense texana Selena. O \u00e1lbum incl\u00fae canci\u00f3ns en espa\u00f1ol e ingl\u00e9s, o primeiro \u00e1lbum biling\u00fce de Selena. As canci\u00f3ns \"Como La Flor\", \"Baila Esta Cumbia\" e \"Buenos Amigos\" axudou a Selena na xira en M\u00e9xico e en Am\u00e9rica do Sur."}
{"id": "162590", "revid": "85894", "url": "https://gl.wikipedia.org/wiki?curid=162590", "title": "Figueiroa, Arteixo, Arteixo", "text": "Figueiroa \u00e9 un lugar da parroquia de Arteixo no concello coru\u00f1\u00e9s de Arteixo na comarca da Coru\u00f1a. Ti\u00f1a 68 habitantes no ano 2016 segundo datos do Instituto Nacional de Estad\u00edstica dos cales 29 eran homes e 39 eran mulleres."}
{"id": "162593", "revid": "89787", "url": "https://gl.wikipedia.org/wiki?curid=162593", "title": "Ven conmigo", "text": "Ven conmigo \u00e9 o segundo \u00e1lbum de estudio de mexicano-estadounidense texana Selena. O \u00e1lbum incl\u00fae unha variedade musical de rancheras, cumbia, baladas e pop."}
{"id": "162596", "revid": "56817", "url": "https://gl.wikipedia.org/wiki?curid=162596", "title": "Selena (\u00e1lbum)", "text": "Selena \u00e9 o \u00e1lbum de estrea baixo o selo EMI Latin de mexicano-estadounidense texana Selena. O \u00e1lbum incl\u00fae pop, texano Latina, Freestyle, cumbia, m\u00fasica e Reggae."}
{"id": "162598", "revid": "5863", "url": "https://gl.wikipedia.org/wiki?curid=162598", "title": "Servizo de Protecci\u00f3n da Natureza", "text": ""}
{"id": "162603", "revid": "98629", "url": "https://gl.wikipedia.org/wiki?curid=162603", "title": "Draisienne", "text": "Unha draisienne \u00e9 un veh\u00edculo de d\u00faas rodas ali\u00f1adas sobre un bastidor, movido polo ser humano e que \u00e9 considerado o precursor m\u00e1is directo da actual bicicleta. Foi inventada en 1813 polo bar\u00f3n alem\u00e1n Karl von Drais e perfeccionada en modelos sucesivos por outros inventores como Pierre Michaux e Pierre Lallement, que a fabricaron en serie e posibilitaron a s\u00faa popularizaci\u00f3n.\nAntecedentes.\nEn 1813 Karl von Drais constru\u00edu un veh\u00edculo mec\u00e1nico de catro rodas para dous pasaxeiros movido coas pernas. Drais pertenc\u00eda a unha distinguida familia de Karlsruhe e estivo ao servizo do Gran Duque de Baden na supervisi\u00f3n das s\u00faas propiedades forestais. Convencido de que atopara a soluci\u00f3n para o desprazamento sen cabalos, Drais buscou financiamento e conseguiu a protecci\u00f3n dalg\u00fans interesados, entre eles o tsar Alexandre I de Rusia.\nPor\u00e9n as oficinas de patentes de Baden e Austria rexeitaron a s\u00faa solicitude. Drais intentou facer uso das s\u00faas influencias na administraci\u00f3n, e para iso en 1814 acudiu co seu invento ao Congreso de Viena, que trataba a repartici\u00f3n de Europa despois da ca\u00edda de Napole\u00f3n Bonaparte.\nA primitiva \"draisienne\".\nTras o seu fracaso, en 1816 Drais creou a \"laufmaschine\" ou m\u00e1quina de correr, que pronto foi co\u00f1ecida como \"draisienne\" ou veloc\u00edpede. A \"draisienne\" supuxo unha mellora con respecto do \"velocif\u00e9re\" de Sivrac porque resolv\u00eda os cambios de direcci\u00f3n fac\u00e9ndolle orientable a roda dianteira. A \"draisienne\" estaba feita de madeira case totalmente e ti\u00f1a d\u00faas rodas de carro ensambladas nun bastidor sobre o que se sosti\u00f1a a sela. A \"draisienne\" levaba unha pequena almofada mulida na parte anterior do cadro para que o usuario puidese pousar os c\u00f3bados, botando o corpo cara a adiante e mellorando a s\u00faa capacidade de impulsarse. A \"draisienne\" non ti\u00f1a ning\u00fan sistema de freado. A \"draisienne\" foi o primeiro veh\u00edculo de tracci\u00f3n humana que recibiu unha notable aceptaci\u00f3n por parte do p\u00fablico.\nNunha primeira demostraci\u00f3n no ver\u00e1n de 1817 Drais recorreu nove millas nunha hora por estrada, menos da metade que un home a p\u00e9, pero un mes m\u00e1is tarde foi quen de subir un empinado outeiro entre Gernsbach e Baden. Tras este \u00e9xito a prensa alem\u00e1 mostrouse favorable ao invento de Drais, e el mesmo aproveitou este bo clima para imprimir panfletos de promoci\u00f3n cunha listaxe de prezos e un formulario de pedido. Describ\u00edanse nel varios modelos, entre eles un t\u00e1ndem e un triciclo de d\u00faas prazas. En 1818 o estado de Baden concedeulle a Drais a s\u00faa primeira patente, e un mes m\u00e1is tarde obtivo a patente francesa. A \"draisienne\" adquiriu unha gran popularidade entre as elites europeas, a pesar de que recibiu moitas cr\u00edticas da prensa, que o acusaba de non ser axeitado ao mal estado xeral do pavimento das estradas. Drais encarg\u00e1base de compensar estas cr\u00edticas facendo frecuentes demostraci\u00f3ns, entre elas unha viaxe en 1818 entre Mannheim e Frankfurt e volta, e unha posterior viaxe a Par\u00eds pasando por Nancy. No ver\u00e1n de 1818 Drais, a trav\u00e9s dos seus axentes, estableceu postos de alugueiro de \"draisiennes\" en diferentes capitais de Europa, que tiveron un notable \u00e9xito.\nDesenvolvemento da \"draisienne\".\nO \"hobby horse\" de Johnson.\nA \"draisienne\" foi obxecto de innovaci\u00f3n para emprendedores. O londiniense Denis Johnson, de case sesenta anos de idade, comezou en 1818 a constru\u00edr veloc\u00edpedes cun modelo que el chamou \"hobby-horse\". Como a \"draisienne\", o \"hobbyhorse\" contaba con d\u00faas rodas ali\u00f1adas sobre un bastidor de madeira, pero o corpo do usuario \u00eda acomodado no centro deste para dar cabida a rodas m\u00e1is grandes que fac\u00edan posible acadar maior velocidade. Para unir as rodas co bastidor Johnson empregou unha forcada de ferro diante e dous tirantes tam\u00e9n de ferro atr\u00e1s. O mecanismo de direcci\u00f3n constaba dunha barra de ferro perpendicular ao bastidor. Alg\u00fans modelos ti\u00f1an estribos nos que pousar os p\u00e9s. O resultado era un veh\u00edculo m\u00e1is elegante que a \"draisienne\" e m\u00e1is lixeiro tam\u00e9n.\nEn 1819 Johnson abriu unha escola de velocipedistas, \u00e1 que acud\u00edan os curiosos a observar os novos modelos e que lle serviu como publicidade para as s\u00faas vendas. Para afacer ao p\u00fablico ao novo veh\u00edculo Johnson organizou unha serie de exhibici\u00f3ns que pouco a pouco foron proporcion\u00e1ndolle popularidade, e ese mesmo ano catro homes sobre \"hobbyhorses\" recorreron a distancia entre Brighton e Londres en doce horas. \u00c9xitos as\u00ed crearon na prensa un clima de opini\u00f3n favorable ao invento, a\u00ednda que non faltaron as cr\u00edticas.\nJohnson deu por rematada a construci\u00f3n de \"draisiennes\" e retomou a de carruaxes cando o Colexio de Cirurxi\u00e1ns de Londres emitiu un informe no que advert\u00eda do perigo que supu\u00f1a o uso deste veh\u00edculo, que pod\u00eda provocar lesi\u00f3ns tales como fracturas, cambras e hernias.\nA \"tracena\" e o \"criterion\".\nEn 1818 o norteamericano J. Stewart, de Baltimore, base\u00e1ndose en dese\u00f1os europeos, constru\u00edu un veh\u00edculo que chamou \"tracena\", corrupci\u00f3n de \"draisienne\". Meses despois presentouno no Concert Hall como m\u00e1quina de recreo. As poucas referencias recollidas en prensa desestimaban a s\u00faa utilidade dado o pobre estado das estradas. Na mesma \u00e9poca Ambrose Salisbury, de Boston, un fabricante de carros e rodas, presentou un modelo de fabricaci\u00f3n propia na s\u00faa cidade, pero a s\u00faa actividade cesou pronto.\nO primeiro mercado receptivo foi o de Filadelfia, grazas \u00e1 actividade do afamado pintor Charles Willson Peale, que aos case 80 anos de idade decidiu crear un modelo propio de \"draisienne\" a partir dun dese\u00f1o dun xornal brit\u00e1nico. A s\u00faa creaci\u00f3n pesaba cinco libras m\u00e1is que o orixinal, o cal lle obrigou a crear unha serie de prototipos en busca da lixeireza. Xa en 1819 un desco\u00f1ecido cabaleiro ingl\u00e9s presentou nunha carreira en Nova York un veh\u00edculo an\u00e1logo ao que chamou \"criterion\". Este mesmo cabaleiro abriu unha pista de carreiras en Manhattan, cunha circunferencia de preto de 200 p\u00e9s, na que alugaba \"criterions\" para uso do p\u00fablico. A municipalidade declarou un perigo este tipo de carreiras e prohibiu o uso dos \"criterions\" nas r\u00faas. S\u00e1bese da aparici\u00f3n de veh\u00edculos similares en Savannah (Xeorxia) e New Haven (Connecticut) nesas mesmas datas e con m\u00e1is ou menos \u00e9xito.\nA \"draisienne\" de Macmillan.\nDurante o seguinte medio s\u00e9culo seguiu desenvolv\u00e9ndose o cabalo mec\u00e1nico, agora baixo o nome xen\u00e9rico de \"veloc\u00edpede\", sobre todo en talleres de mec\u00e1nica brit\u00e1nicos. Os esforzos centr\u00e1banse en crear tipos de tres e mesmo catro rodas, polo que a \"draisienne\" mesma quedou totalmente obsoleta, a pesar dalg\u00fans intentos de resucitala. O m\u00e1is efectivo foi o do cient\u00edfico Lewis Gompertz, de Londres, que en 1821 engadiu unhas pancas sobre a forcada dianteira para permitir aproveitar na carreira a forza impresa polos brazos, co conseguinte incremento na velocidade. Tam\u00e9n en 1819 o ingl\u00e9s Krnught constru\u00edu un modelo de \"draisienne\" de ferro.\nContra 1838 o escoc\u00e9s Macmillan engadiulle un sistema de freo e dous pedais curtos fixados ao cubo da roda posterior e conectados por barras de pancas longas que se encaixaban no cadro na parte frontal. Realizou con ela unha viaxe de ida e volta a Glasgow de 226\u00a0km cubrindo un tramo de 65\u00a0km a unha velocidade media de 13\u00a0km/h..\nA \"byciclette\" de Michaux.\nTras un per\u00edodo de decadencia, o veloc\u00edpede reapareceu en 1867, cando Pierre Michaux, mec\u00e1nico parisiense, sacou \u00e1 venda unha \"draisienne\" con bastidor de ferro modificada coa instalaci\u00f3n de dous pedais directamente sobre o cubo dianteiro, rodas m\u00e1is xuntas e de maior tama\u00f1o a frontal (unhas 34 polgadas), freo e suspensi\u00f3n baixo a sela. Desta innovaci\u00f3n resultou o grave inconveniente de que a forza do pedaleo provocaba a perda do equilibrio, por\u00e9n supuxo un adianto decisivo na posterior evoluci\u00f3n do veloc\u00edpede cara \u00e1 actual bicicleta.\nMichaux fundou a primeira compa\u00f1\u00eda adicada \u00e1 fabricaci\u00f3n de \"byciclettes\", como pronto foron co\u00f1ecidas, na que el supervisaba a produci\u00f3n. Os irm\u00e1ns Marius, Aime e Ren\u00e9 Olivier, fillos dun industrial de Li\u00f3n que amasara a s\u00faa fortuna coa industria qu\u00edmica, eran os seus socios capitalistas que contribu\u00edron cos cincocentos francos de capital inicial, recib\u00edan o 70% dos beneficios e controlaban a direcci\u00f3n t\u00e9cnica e comercial da empresa. Antes da fundaci\u00f3n desta, Michaux levaba anos investindo en introducir novas melloras na m\u00e1quina e somet\u00e9ndoas a proba. Tras presentala nas r\u00faas de Par\u00eds e conseguir familiarizar ao p\u00fablico con ela, tivo entre os mozos das clases acomodadas aos seus primeiros e m\u00e1is activos clientes.\nA \"byciclette\" foi exhibida na Exposici\u00f3n Universal de Par\u00eds de 1867 e a empresa ofrec\u00eda clases aos seus clientes, de modo que o seu uso se estendeu rapidamente por Francia, en especial pola corte.\nA \"bycicle\" de Lallement.\nEn xullo de 1865 o mec\u00e1nico Pierre Lallement vaixou aos Estados Unidos cun dese\u00f1o propio moi semellante \u00e1 \"byciclette\" de Michaux e estableceuse en Ansonia, Connecticut. A primavera seguinte fixo unha viaxe de proba de vinte millas ata New Haven na compa\u00f1a dun xornalista que fixo a primeira reportaxe co\u00f1ecida dunha bicicleta en acci\u00f3n. Ese mesmo ano asociouse con James Carroll, con quen pretendeu sen \u00e9xito comercializar o seu produto.\nEn 1868 Lallement regresou a Francia, pero enseguida comezaron a aparecer patentes americanas de melloras do seu dese\u00f1o. Thomas R. Pickering creou un cadro feito con tubos de ferro no canto de barras macizas e que empregaba compo\u00f1entes intercambiables. A\u00ednda as\u00ed, o elevado prezo dos veh\u00edculos retra\u00eda aos investidores: os entre 75 e 150 d\u00f3lares que custaba non gardaba proporci\u00f3n cos 10 d\u00f3lares \u00e1 semana dun bo salario. A pesar diso en 1868 a \"bycicle\", adaptaci\u00f3n do franc\u00e9s \"byciclette\", p\u00faxose de moda en Nova York, onde os irm\u00e1ns Pearsall abriron a primeira escola de ciclismo. A moda estendeuse polo pa\u00eds e proliferaron as competici\u00f3ns. O fabricante de coches George C. Eliot, de Providence, alcanzou as 250 unidades producidas \u00e1 semana. O antedito Thomas Pickering comezou a publicar unha revista especializada, \"The Velocipedist\", e as pistas de ciclismo proliferaron pola costa leste.\nCarroll e Lallement vend\u00e9ronlle a s\u00faa patente a un empresario chamado Witty, que pretendeu cobrar royalties por cada bicicleta vendida. Este ingresou 40.000 d\u00f3lares polas licenzas de explotaci\u00f3n que repartiu, e baixo as que se fabricaron 16.000 bicicletas, arredor dunha cuarta parte delas na cidade de Nova York. Witty mantivo preitos por causa das patentes con outros fabricantes, entre eles os irm\u00e1ns Hanlon, e un certo Stephen W. Smith reclamou o seu dereito sobre a patente orixinal. Mentres esta disputa se resolv\u00eda no xulgado, os vendedores asoci\u00e1ronse e decidiron pagar royalties s\u00f3 aos irm\u00e1ns Hanlon. Durante xaneiro e febreiro de 1869 a oficina de patentes dos Estados Unidos recibiu m\u00e1is dun cento de solicitudes relacionadas coa bicicleta, e en marzo un cento m\u00e1is."}
{"id": "162607", "revid": "895", "url": "https://gl.wikipedia.org/wiki?curid=162607", "title": "Karbo Deportivo", "text": "O Karbo Deportivo foi un club de f\u00fatbol feminino galego da cidade da Coru\u00f1a. Foi fundado en 1968 como Karbo Club de F\u00fatbol, sendo inicialmente un club independente, ata que na metade da tempada 1983/84 o Deportivo da Coru\u00f1a se fixo cargo del e mudou o seu nome polo de Karbo Deportivo, constitu\u00edndo historicamente a primeira secci\u00f3n de f\u00fatbol feminino da entidade branquiazul. Durante a d\u00e9cada de 1980 foi o equipo referente do f\u00fatbol feminino en Espa\u00f1a. Desapareceu en 1988 por problemas econ\u00f3micos.\nHistoria.\nO Karbo Club de F\u00fatbol naceu en 1968 no seo da Academia Karbo, un colexio do barrio dos Mallos na cidade da Coru\u00f1a. Durante a s\u00faa primeira etapa o equipo xogou torneos amigables e oficiosos, xa que a Real Federaci\u00f3n Espa\u00f1ola de F\u00fatbol non incorporou o f\u00fatbol feminino ata 1980.\nEn 1981, o club foi convidado \u00e1 inuaguraci\u00f3n do campo de f\u00fatbol da Laracha e ga\u00f1ou a un equipo masculino de veteranos por 2-0. Para o mes de maio dese mesmo ano o club solicitou utilizar o estadio de Riazor para xogar un trofeo fronte ao Boavista, pero foilles denegado. O club mandou un escrito ao concello da Coru\u00f1a, que respondeu que deber\u00eda abonar 50.000 pesetas por utilizar o estadio, mentres que a directiva do Deportivo da Coru\u00f1a negouse a ceder o estadio porque \"\u201cpoder\u00eda supo\u00f1er un precedente que obrigar\u00eda a ceder o estadio cantas veces fose solicitado\u201d\".\nEn xu\u00f1o dese mesmo ano ga\u00f1ou a Copa Ra\u00ed\u00f1a Sof\u00eda, campionato de Espa\u00f1a oficioso organizado polo concello de Tarragona, enfront\u00e1ndose na final ao Risco de Las Palmas por 2-1. Previamente ga\u00f1ara por goleada ao Ciudad Condal (4-0), Punta del Este (10-1) e Barcelona (3-0). O club tivo que costearse por si mesmo a viaxe, xa que non recibiu ning\u00fan tipo de axuda federativa ou subvenci\u00f3n institucional. As xogadoras tiveron que levar os equipamentos do Orz\u00e1n SD e o Imper\u00e1tor OAR como roupa de reposto.\nCinco xogadoras do Karbo entraron na primeira convocatoria oficial da selecci\u00f3n espa\u00f1ola, que debutou en febreiro de 1983 nun encontro amigable fronte a Portugal. Elas foron \u00c1ngeles Olmo, Encarnaci\u00f3n P\u00e9rez, Inma Casta\u00f1\u00f3n, Aurora Mart\u00ednez e Lis Franco.\nEn 1983, a Real Federaci\u00f3n Espa\u00f1ola de F\u00fatbol organizou a primeira edici\u00f3n oficial da Copa da Ra\u00ed\u00f1a de f\u00fatbol, da que o Karbo C.F. resultou campi\u00f3n tras ga\u00f1ar na final disputada en Xetafe o 22 de maio de 1983 ao Porvenir por 4-1.\nEn novembro 1983 producironse conversas entre o ent\u00f3n presidente do Deportivo da Coru\u00f1a, Jes\u00fas Corzo Sierra, e os propietarios do colexio Karbo, Ram\u00f3n Carrasco e Mary Carmen Borrego, que desembocar\u00edan nun acordo polo cal o Deportivo se far\u00eda cargo do Karbo. As\u00ed mesmo, o club branquiazul decidiu respectar o nome Karbo e engad\u00edulle o de Deportivo, ficando as\u00ed o nome como Karbo Deportivo. A partir de ent\u00f3n o equipo comezar\u00eda a empregar a camisola branquiazul co escudo do Deportivo, e disputar\u00eda os encontros como local alternativamente entre o campo de Elvi\u00f1a, o de Vilaboa e o estadio de Riazor \u2014no que chegou a rexistrar entradas de 4.000 espectadores\u2014.\nO equipo ga\u00f1ar\u00eda d\u00faas Copas da Ra\u00ed\u00f1a m\u00e1is, en 1984 e 1985. Na final de 1984, xogada a dobre partido, derrotou o A\u00f1orga, ga\u00f1ando 4-2 en Riazor e perdendo 2-1 en Donostia, adxudic\u00e1ndose a Copa por un global de 5-4. En 1985 ga\u00f1ou por penaltis a final a partido \u00fanico disputada en Riazor contra Barcilona, tras finalizar con empate 2-2.\nO Karbo Deportivo foi a base da selecci\u00f3n galega que ga\u00f1ou o campionato de Espa\u00f1a en 1985.\nEntre as tempadas 1982/83 e 1986/87, o Karbo ga\u00f1ou con facilidade o campionato de Galicia organizado pola Federaci\u00f3n Galega de F\u00fatbol, disputado en forma de liga e que daba a clasificaci\u00f3n para a Copa da Ra\u00ed\u00f1a. Na tempada 1984/85 mesmo o chegou a ga\u00f1ar sen recibir un s\u00f3 gol en contra. En 1987 tam\u00e9n ga\u00f1ar\u00eda a Copa Federaci\u00f3n Galega de F\u00fatbol ao vencer 5-0 ao Celta.\nO Karbo Deportivo deixou de existir en 1988 por problemas econ\u00f3micos, deixando o Deportivo da Coru\u00f1a sen equipo feminino ata o ano 2016, cando volveu contar cunha secci\u00f3n de f\u00fatbol feminino, chamada oficialmente Real Club Deportivo ABANCA por raz\u00f3ns de patrocinio."}
{"id": "162611", "revid": "895", "url": "https://gl.wikipedia.org/wiki?curid=162611", "title": "Karbo CF", "text": ""}
{"id": "162612", "revid": "88215", "url": "https://gl.wikipedia.org/wiki?curid=162612", "title": "Athletic Club EFT", "text": "O Athletic Club Emakumeen Futbol Taldea (en \u00e9uscaro, \"Athletic Club Equipo de F\u00fatbol Feminino\") \u00e9 un club espa\u00f1ol de f\u00fatbol feminino da cidade de Bilbao, secci\u00f3n feminina do Athletic Club. Creouse en 2002, tras a uni\u00f3n co Leioa EFT, club fundado en 2000 que militaba na Superliga, m\u00e1xima categor\u00eda da liga femenina espa\u00f1ola. Na s\u00faa tempada de debut, as \"leoas\" lograron conquistar o campionato de liga, enchendo o estadio de San Mam\u00e9s con 35.000 espectadores na xornada decisiva do torneo. Logo vir\u00edan dous t\u00edtulos m\u00e1is ga\u00f1ados de forma consecutiva e un cuarto en 2007, situ\u00e1ndose como un dos clubs m\u00e1is laureados da Superliga con catro t\u00edtulos. O equipo feminino, ao igual que o masculino, s\u00f3 xoga con xogadoras nadas ou formadas no Pa\u00eds Vasco. Conta cun segundo equipo, o Athletic Club EFT B.\nCabe destacar entre as s\u00faas xogadoras a Iraia Iturregi, a primeira na historia que disputou 100 partidos co Athletic."}
{"id": "162613", "revid": "1131", "url": "https://gl.wikipedia.org/wiki?curid=162613", "title": "M\u00e1laga Club de F\u00fatbol (feminino)", "text": "O Club Atl\u00e9tico M\u00e1laga \u00e9 un equipo espa\u00f1ol de f\u00fatbol feminino da cidade de M\u00e1laga (Andaluc\u00eda) que milita na Superliga. O club est\u00e1 presidido e adestrado por Manuel Hern\u00e1ndez Navarrete e est\u00e1 vinculado ao M\u00e1laga CF.\nInstalaci\u00f3ns.\nO seu campo habitual de adestramento \u00e9 xogo foi o da Cidade Deportiva El Viso, pero desde a tempada 2009-10 xoga como local no estadio Ciudad de M\u00e1laga..\nUniforme.\nO seu uniforme \u00e9 igual ao da secci\u00f3n masculina do M\u00e1laga CF, da marca deportiva Li Ning."}
{"id": "162614", "revid": "10599", "url": "https://gl.wikipedia.org/wiki?curid=162614", "title": "Valencia F\u00e9minas CF", "text": "O Valencia F\u00e9minas Club de F\u00fatbol \u00e9 un club espa\u00f1ol de f\u00fatbol feminino da cidade de Valencia creado en 1999. Compite na Superliga e utiliza o nome e distintivos do Valencia CF debido a un convenio desde 2009, a\u00ednda que non forma parte da estrutura do club. Anteriormente denominouse \"AD Colegio Alem\u00e1n-Universitat de Val\u00e8ncia\"."}
{"id": "162625", "revid": "624", "url": "https://gl.wikipedia.org/wiki?curid=162625", "title": "Marcus Iunius Brutus", "text": ""}
{"id": "162626", "revid": "89787", "url": "https://gl.wikipedia.org/wiki?curid=162626", "title": "Ram\u00f3n Sij\u00e9", "text": "Jos\u00e9 Ram\u00f3n Mar\u00edn Guti\u00e9rrez, m\u00e1is co\u00f1ecido polo pseud\u00f3nimo Ram\u00f3n Sij\u00e9, nado en Orihuela, Alacant, o 16 de novembro de 1913 e finado tam\u00e9n en Orihuela o 24 de decembro de 1935, foi un escritor espa\u00f1ol.\nTraxectoria.\nEstudou bacharelato nos xesu\u00edtas e Dereito en Murcia. Amigo dende a infancia do poeta Miguel Hern\u00e1ndez, cofundou as revistas \"Voluntad\" e \"El Gallo Crisis\". Tam\u00e9n escribiu un ensaio de car\u00e1cter antirrom\u00e1ntico, \"La decadencia de la flauta y el reinado de los fantasmas\".\nO seu falecemento, a causa dunha septicemia, inspirou a Miguel Hern\u00e1ndez un dos seus poemas m\u00e1is co\u00f1ecidos, \"Eleg\u00eda\", publicado no seu libro \"El rayo que no cesa\", musicado posteriormente por Joan Manuel Serrat."}
{"id": "162628", "revid": "98629", "url": "https://gl.wikipedia.org/wiki?curid=162628", "title": "Miguel Garc\u00eda T\u00e9bar", "text": "Miguel \u00c1ngel Garc\u00eda T\u00e9bar, co\u00f1ecido como Miguel Garc\u00eda, nado en Albacete o 26 de setembro de 1979, \u00e9 un exfutbolista espa\u00f1ol. Xogaba de centrocampista e o seu derradeiro club foi o UD Salamanca.\nTraxectoria.\nO 24 de outubro de 2010 sufriu un paro card\u00edaco no partido entre o Salamanca e o Real Betis, o que anticipou a s\u00faa retirada do f\u00fatbol profesional."}
{"id": "162631", "revid": "27155", "url": "https://gl.wikipedia.org/wiki?curid=162631", "title": "Denominaci\u00f3n com\u00fan internacional", "text": "A denominaci\u00f3n com\u00fan internacional, ou DCI, \u00e9 denominaci\u00f3n oficial coa que se reco\u00f1ece un principio activo farmacol\u00f3xico. Este tipo de denominaci\u00f3n reg\u00falao a Organizaci\u00f3n Mundial da Sa\u00fade (OMS) e as\u00edgnao ela, a proposta do laboratorio fabricante. Publ\u00edcanse en lat\u00edn e en ingl\u00e9s (onde se denomina INN, \"international nonpropietary name\"), a\u00ednda que existen versi\u00f3ns para as principais linguas, que foron adoptadas oficialmente polos pa\u00edses onde tales linguas te\u00f1en car\u00e1cter oficial.\nCaracter\u00edsticas.\nAs DCI estableceunas o Comit\u00e9 de Nomenclaturas da Organizaci\u00f3n Mundial da Sa\u00fade na s\u00faa resoluci\u00f3n WHA3.11 en 1950. A primeira lista foi publicada en 1953. A DCI ten ao redor de 700 substancias, e eng\u00e1denselle anualmente de 120 a 150 novos termos.\nPara o establecemento da graf\u00eda das DCI, adoita empregarse o criterio da universalidade da linguaxe cient\u00edfica compar\u00e1ndoa coa que te\u00f1en nas outras linguas, especialmente no ingl\u00e9s, e adapt\u00e1ndoas no imprescind\u00edbel \u00e1 morfolox\u00eda da propia lingua. Disto poden resultar \u00e1s veces formas non consontes coas normas morfol\u00f3xicas da lingua en cuesti\u00f3n.\nUtiliza unhas regras de prefixos e sufixos, tirados do \"Vocabulario Cient\u00edfico Internacional\" (VCI), e baseados no \"lat\u00edn cient\u00edfico\" (o \"New Latin\" dos anglosax\u00f3ns), que serven para encadrar a moitos principios activos dentro de grupos farmacol\u00f3xicos espec\u00edficos.\nUnha substancia farmac\u00e9utica pode ser co\u00f1ecida por varios nomes qu\u00edmicos, un o m\u00e1is c\u00f3digos de investigaci\u00f3n, sin\u00f3nimos, un nome oficial (como m\u00ednimo) e varios nomes rexistrados ou marcas comerciais en distintos pa\u00edses. As alternativas de cal \u00e9 a denominaci\u00f3n m\u00e1is conveniente en medicina red\u00facense a escoller entre o nome farmacol\u00f3xico (en concreto, a Denominaci\u00f3n Com\u00fan Internacional, DCI) e o nome comercial. A precisi\u00f3n, uniformidade e aceptaci\u00f3n internacional das DCI conv\u00e9rtenas no medio ideal de comunicaci\u00f3n entre m\u00e9dicos de distintos pa\u00edses, polo que resultan esenciais nos documentos oficiais e nas publicaci\u00f3ns m\u00e9dicas.\nAdemais as DCI facilitan a adscrici\u00f3n dos f\u00e1rmacos ao grupo farmacol\u00f3xico ao que pertence o axente activo que cont\u00e9n, polo que \u00e9 recomend\u00e1bel o seu uso no ensino da medicina, na farmacolox\u00eda, nos libros de texto e, en xeral, na pr\u00e1ctica m\u00e9dica. As marcas son de uso preferente no mundo da industria farmac\u00e9utica, pero tam\u00e9n para os m\u00e9dicos as marcas ofrecen vantaxes de tipo non comercial nalgunhas situaci\u00f3ns concretas.\nAs DCI constit\u00faen unha proposta m\u00e1is universal para uniformar a nomenclatura dos f\u00e1rmacos. As DCI permitiron que as autoridades da sa\u00fade de diversos pa\u00edses poidan elaborar formularios nacionais de medicamentos co fin de uniformar as compras e prescrici\u00f3ns de medicamentos, as\u00ed como facilitar a calidade da s\u00faa produci\u00f3n e elaboraci\u00f3n.\nNo caso de Espa\u00f1a, a responsabilidade da versi\u00f3n espa\u00f1ola est\u00e1 no Sanidade, Pol\u00edtica Social e Igualdade, que actualmente emprega o termo \"Denominaci\u00f3n Oficial Espa\u00f1ola\" ou DOE.\nAs DCI nas linguas non oficiais dos estados.\nA conveniencia de dispo\u00f1er de listas de principios activos nas linguas que non son oficiais nun estado, pero si nalg\u00fans dos seus territorios, xustif\u00edcase pola s\u00faa necesidade para as relaci\u00f3ns entre m\u00e9dicos desas comunidades, e entre o m\u00e9dico e o paciente, o farmac\u00e9utico ou a autoridade sanitaria, e tam\u00e9n pola presenza de ditos termos en libros de texto e outras publicaci\u00f3ns, como novelas, nos que, de non has haber, aparecen con not\u00e1beis vacilaci\u00f3ns. Por iso comunidades como a catal\u00e1 xa as te\u00f1en feitas.\nEn galego, que a\u00ednda non as ten, cando se queira indicar a denominaci\u00f3n com\u00fan internacional do \u00e1cido asc\u00f3rbico (a vitamina C), escribirase \"asc\u00f3rbico \u00e1cido (DCI)\", de xeito semellante a outras linguas da contorna:\nOu se escribir\u00e1 hidrocortisona, de forma semellante a:\nPode haber casos nos que a norma non se quebrante s\u00f3 na orde de colocaci\u00f3n de substantivos e adxectivos, sen\u00f3n que, para manter a homoxeneidade, pode afectar a outras normas, como nos casos do \"n\" diante de \"b\", como en clenbuterol:\nOutro caso pres\u00e9ntase cando se d\u00e1 \"m\" diante de \"f\", como en cloramfenicol, que se corresponde con:\nOu no caso da conservaci\u00f3n do \"z\" etimol\u00f3xico ante \"e\" e \"i\" que n\u00f3s poderiamos seguir nas palabras non patrimoniais, a\u00ednda que admitindo as variantes con \"c\" para seguir a norma (que, con todo, admite as variantes \"cinc/zinc\"). Esta norma, coincidente coa da lingua castel\u00e1, non impide que, nesta \u00faltima lingua, polo menos polo que toca \u00e1s DCI, se mante\u00f1a, como en \"diazepam, diltiazem\", rematados ademais en \"m\", ou en \"pirazinamida\", e mesmo en \"lisozima\" e \"piperazina\", a\u00ednda que estes dous \u00faltimos termos non son DCI.\nEn galego hai outros casos nos que existen d\u00fabidas. Por exemplo, se debemos manter ou non as letras que non se usan na nosa lingua, como o \"j\", o \"k\" e o \"w\", como en \"josamicina (DCI), kanamicina (DCI), ketoprofeno (DCI)\" ou \"warfarina (DCI)\", ou que facer nos casos de \"g\" etimol\u00f3xico diante de \"e\" e \"i\", nos que temos a d\u00fabida de como adaptar, por exemplo, as numerosas DCI nas que aparece \"ge\", como \"gemfibrozilo (DCI)\", \"gentamicina (DCI)\" ou \"progesterona (DCI)\", ou as, menos frecuentes, que incl\u00faan \"gi\", como \"lamotrigina (DCI)\", denominaci\u00f3ns todas estas tomadas na s\u00faa forma castel\u00e1.\nComo referencia neste eido est\u00e1 o traballo que fixo hai anos o \"Col\u00b7legi de Farmac\u00e8utics de Barcelona\" e o TERMCAT (\"Centre de terminologia catalana\"), titulado \"Normes pr\u00e0ctiques per a la versi\u00f3 catalana de les Denominacions comunes internacionals (DCI) de les subst\u00e0ncies farmac\u00e8utiques\" (Barcelona, 1992)."}
{"id": "162632", "revid": "736", "url": "https://gl.wikipedia.org/wiki?curid=162632", "title": "Iulius Caesar", "text": ""}
{"id": "162633", "revid": "25871", "url": "https://gl.wikipedia.org/wiki?curid=162633", "title": "Dash Shaw", "text": "Dash Shaw, nado no barrio de Hollywood (Os \u00c1nxeles) o 6 de abril de 1983, \u00e9 un autor de c\u00f3mic estadounidense. \u00c9 autor das novelas gr\u00e1ficas \"Love Eats Brains\" (Odd God Press), \"GardenHead\" (Meathaus), \"The Mother's Mouth\" (Alternative Comics), \"Bottomless Belly Button\" (Fantagraphics) e \"BodyWorld\" (Pantheon Books).\nPequenas obras s\u00faas apareceron en diferentes escolmas, peri\u00f3dicos e revistas. No 2005 publicouse \"GoddessHead\", unha recompilaci\u00f3n de obras s\u00faas de banda dese\u00f1ada, publicada por Hidden Agenda Press. Os seus c\u00f3mics son co\u00f1ecidos pola \u00e9nfase no factor emocional, a l\u00f3xica l\u00edrica e o dese\u00f1o innovador.. En 2002 foi un dos dez artistas seleccionados no Small Press Expo. Tam\u00e9n escribe poes\u00eda e teatro con James Blanca no grupo \"weirdo pop\" Love Eats Brains!, e coescribiu e actuou en varias curtametraxes.\nTraxectoria.\nEn 1985 mudouse coa s\u00faa familia a Richmond (Virxinia). Comezou a crear c\u00f3mics aos catro anos, dese\u00f1ando a partir de debuxos do seu pai, mantendo desde ent\u00f3n un mesmo enfoque sobre a forma. Comezou autopublicando no instituto, amais de facer ilustraci\u00f3ns en \"InSync\", o desaparecido suplemento de \"Richmond Times-Dispatch\". Pasou medio ano da s\u00faa etapa no instituto en Nagoya (Xap\u00f3n), e en 2005 graduouse na School of Visual Arts en Manhattan na especialidade de c\u00f3mics e ilustraci\u00f3n.\nDesde a s\u00faa etapa na Universidade publicou historias breves por cap\u00edtulos en diversas publicaci\u00f3ns. A novela gr\u00e1fica \"Bottomless Belly Button\" foi publicada por Fantagraphics en xu\u00f1o de 2008."}
{"id": "162635", "revid": "89787", "url": "https://gl.wikipedia.org/wiki?curid=162635", "title": "Steve Blake", "text": "Steven Hanson \"Steve\" Blake, nado o 9 de marzo de 1980 en Hollywood, Florida, \u00e9 un xogador profesional de baloncesto estadounidense. Mide 1,91 metros e xoga na posici\u00f3n de base.\nCarreira.\nUniversidade.\nBlake asistiu ao Instituto de Miami e a Oak Hill Academy antes de comezar a xogar na Universidade de Maryland. Blake foi a base titular desde o primeiro d\u00eda do seu ano freshman, sendo o primeiro xogador da ACC en compilar 1.000 puntos, 800 asistencias, 400 rebotes e 200 asistencias. Formou parella no per\u00edmetro con Juan Dixon, actual xogador de Toronto Raptors, no equipo que se alzou co campionato da NCAA en 2002 derrotando a Indiana Hoosiers. Finalizou o seu catro anos cos Terrapins como l\u00edder en asistencias con 972, o quinto en total de toda a historia da NCAA e cuarto da Atlantic Coast Conference. Por\u00e9n, tam\u00e9n foi o l\u00edder de Maryland en partidos disputados (136) e minutos xogados (4.312)\nNo seu ano s\u00e9nior, Blake fixo medias de 11,6 puntos e 7,1 asistencias, a s\u00e9tima mellor marca da NCAA esa tempada; e como j\u00fanior, as s\u00faas 7,9 asistencias por encontro alz\u00e1ronlle ao segundo posto nacional. No seu ano sophomore, liderou a ACC en asistencias con 6,9 por partido, convert\u00e9ndose no primeiro Terrapin en conseguilo desde John Lucas en 1974. Como reco\u00f1ecemento ao seu traballo, Blake foi nomeado en varios mellores quintetos durante a s\u00faa carreira universitaria, como o de mellor rookie e o defensivo, e no mellor da ACC no seu ano s\u00e9nior.\nNBA.\nBlake foi seleccionado no posto 38 do Draft da NBA de 2003 por Washington Wizards, facendo 5,9 puntos, 2,8 asistencias e 18,6 minutos en 75 partidos disputados. Na s\u00faa campa\u00f1a \"sophomore\", o tempo de xogo de Blake descendeu at\u00e9 os 14,7 minutos en s\u00f3 44 encontros. En setembro de 2005, Blake asinou como axente libre por Portland Trail Blazers, reun\u00edndose as\u00ed de novo con Juan Dixon, compa\u00f1eiro de Blake en Maryland. Na s\u00faa primeira tempada en Portland, converteuse no base titular do equipo e xogou un papel moi significante trala lesi\u00f3n de Sebastian Telfair. Blake pasou a xogar 68 partidos, 56 como titular, e a facer medias de 8,2 puntos, 4,5 asistencias, 2,1 rebotes en 26,2 minutos de xogo por partido.\nEn xullo de 2006, Blake foi traspasado xunto con Brian Skinner e Ha Seung-Jin a Milwaukee Bucks ha cambio de Jamaal Magloire. S\u00f3 durou 33 partidos nos Bucks, xogando pouco e sendo traspasado o 11 de xaneiro de 2007 a Denver Nuggets por Earl Boykins e Julius Hodge. En xullo de 2007 regresou a Portland Trail Blazers fichando como axente libre. O 16 de febreiro de 2010, Blake foi traspasado a Los Angeles Clippers xunto con Travis Outlaw a cambio de Marcus Camby. En xullo de 2010 asinou un contrato por catro anos e 16 mill\u00f3ns de d\u00f3lares con Los Angeles Lakers.\nO 19 de febreiro de 2014, Blake foi traspasado \u00f3s Golden State Warriors a cambio de MarShon Brooks e Kent Bazemore.\nO 10 de xullo de 2014, Blake asinou cos Portland Trail Blazers un contrato de dous anos e 4.2 mill\u00f3ns de d\u00f3lares."}
{"id": "162637", "revid": "89787", "url": "https://gl.wikipedia.org/wiki?curid=162637", "title": "Derrick Caracter", "text": "Derrick Caracter, nado o 4 de maio de 1988 en Fanwood, Nova Jersey, \u00e9 un ex xogador profesional de baloncesto estadounidense. Mide 2,06 metros e xogaba nas posici\u00f3ns de ala-pivote e pivote.\nCarreira.\nInstituto.\nA s\u00faa vida no instituto foi un continuo problema debido \u00e1 s\u00faa indisciplina. Pasou por tres \"high school\" diferentes e nunca se interesou polos estudos. Probou a xogar ao f\u00fatbol americano e ao b\u00e9isbol, pero pronto se deu conta de que a s\u00faa vida era o baloncesto. A s\u00faa actitude pareceu corrixirse cando chegou a \"Notre D\u00e1me Preparatory School\", pero academicamente continuou sendo un desastre.\nUniversidade.\nTras acabar a s\u00faa etapa de instituto, tivo que consituar os seus estudos e a s\u00faa carreira deportiva na NCAA, xa que as normas da NBA non permiten dar o salto a profesionais sen pasar pola universidade, como era a s\u00faa pretensi\u00f3n. Chegou aos \"Cardinals\" da Universidade de Louisville en 2006, destino elixido por afinidades cun axudante de Rick Pitino, o seu adestrador. Chegou pasado de peso (145 quilos para os seus 2,06 metros de estatura), polo que o adestrador imp\u00faxolle un severo r\u00e9xime e non lle permitiu xogar ata que alcanzase un peso \u00f3ptimo. Na s\u00faa primeira tempada perdeuse 16 partidos por ese motivo, e fixo medias no resto 8,1 puntos e 3,9 rebotes.\nTras unha segunda tempada cos \"Cardinals\" onde non melloraron substancialmente as cousas, en 2008 foi transferido aos Miners da Universidade de Texas-El Paso, onde comezou a centrarse m\u00e1is no seu traballo. Debido \u00e1s normas da NCAA tivo que pasarse un ano sen competir, e tras perderse os 5 primeiros partidos da tempada 2009-10, na s\u00faa segunda aparici\u00f3n cos \"Miners\" conseguiu o cuarto dobre-dobre da s\u00faa carreira, tras lograr tres en Louisville, anotando 15 puntos e capturando 15 rebotes ante Alcorn State. O seu partido m\u00e1is completo da tempada disputouno ante a Universidade de Houston, conseguindo 22 puntos e 13 rebotes. Ao termo da tempada foi inclu\u00eddo no segundo mellor quinteto da Conference USA, e no primeiro equipo do distrito pola NABC.\nProfesional.\nFoi elixido na quincuax\u00e9simo oitava posici\u00f3n do Draft da NBA de 2010 por Los Angeles Lakers, quen, tras verse sorprendidos pola s\u00faa grande actuaci\u00f3n na liga de Ver\u00e1n de Las Vegas, onde liderou ao seu equipo con 15,4 puntos, 8,6 rebotes 1,4 tap\u00f3ns e un 59% de acerto nos tiros de campo, fich\u00e1rono para a tempada 2010-11.\nO 7 de febreiro de 2012, foi cortado polos Lakers.\nM\u00e1is tarde xogou en curtos per\u00edodos de tempo cos Bakersfield Jam, Rio Grande Valley Vipers e Idaho Stampede. O 22 de abril de 2012, asinou cos Mets de Guaynabo de Porto Rico, e debutou cos 17 puntos e 5 rebotes en 19 minutos de xogo."}
{"id": "162638", "revid": "89787", "url": "https://gl.wikipedia.org/wiki?curid=162638", "title": "Devin Ebanks", "text": "Devin Ebanks, nado o 28 de outubro de 1989 en Queens, Nova York, \u00e9 un xogador profesional de baloncesto estadounidense que xoga no Manama Club. Mide 2,06 metros e xogas na posici\u00f3ns de ala e ala-pivote.\nCarreira.\nHigh School.\nEbanks asistiu ao Bishop Loughlin High en Brooklyn, Nova York, onde disputou o seu ano \"sophomore\" (segundo) e fixo medias de 18 puntos, 6 rebotes e 1,3 roubos de bal\u00f3n por encontro. Ao ano seguinte trasladouse ao St. Thomas More School en Connecticut, asinando 23 puntos, 5 rebotes, 4 asistencias e 3 roubos de bal\u00f3n, e ao ano seguinte mellorou as s\u00faas credenciais con 23 puntos, 10 rebotes e 5 asistencias de media. Ebanks anotou m\u00e1is de 1.000 puntos nas s\u00faas d\u00faas tempadas en St. Thomas More.\nEbanks recibiu varios reco\u00f1ecementos na s\u00faa estancia no instituto. Disputou o Jordan Brand Classic All-Star Game en Nova York, o AAU no Team Takeover, e foi seleccionado para o USA Basketball Development Festival de 2007 no Ou.S. Olympic Training Center en Colorado Springs, Colorado, onde fixo unha media de 28 puntos e 4,8 rebotes por partido.\nUniversidade.\nEbanks elixiu a Universidade de Virxinia Occidental por encima de varias como Indiana, Memphis, Rutgers e Texas. Na s\u00faa primeira tempada nos \"Mountaineers\" fixo 10,5 puntos por encontro e liderou ao equipo en rebotes con 7,8 nos 35 partidos que disputou, 34 deles como titular. Foi inclu\u00eddo no mellor quinteto de freshman da Big East Conference e no mellor quinteto do torneo da conferencia. Ao ano seguinte regresou con bos n\u00fameros (12 puntos e 8,1 rebotes) e axudou aos \"Mountaineers\" a chegar at\u00e9 a Final Four da NCAA por primeira vez dende 1951 e a conseguir a marca de vitorias nunha tempada (31). Polos seus m\u00e9ritos foi inclu\u00eddo no terceiro equipo da Big East.\nProfesional.\nFoi seleccionado por Los Angeles Lakers na 43\u00aa posici\u00f3n do Draft da NBA de 2010. O 12 de agosto de 2010 asinou o seu primeiro contrato profesional cos Lakers.\nO 13 de setembro de 2013, Ebanks asinou cos Dallas Mavericks."}
{"id": "162640", "revid": "23204", "url": "https://gl.wikipedia.org/wiki?curid=162640", "title": "Jared Warren", "text": "Jared Warren \u00e9 o baixista das bandas Big Business e The Melvins. Tanto el coma o bater\u00eda Coady Willis un\u00edronse a The Melvins en xaneiro de 2006 e aparecen nos \u00e1lbums \"(A) Senile Animal\", \"Nude with Boots\" e \"The Bride Screamed Murder\". Anteriormente foi membro das bandas Karp, Tight Bros From Way Back When e The Whip."}
{"id": "162641", "revid": "98629", "url": "https://gl.wikipedia.org/wiki?curid=162641", "title": "Vivienne Cass", "text": "Vivienne Cass \u00e9 unha psic\u00f3loga e sex\u00f3loga australiana. Os seus estudos versan fundamentalmente sobre a formaci\u00f3n da identidade homosexual. Elaborou a finais da d\u00e9cada de 1970 un modelo de desenvolvemento da identidade sexual que publicou en 1979 e se converteu no referente m\u00e1is aceptado. Tal modelo, un dos primeiros deste tipo, c\u00e9ntrase na adquisici\u00f3n da orientaci\u00f3n sexual do individuo e define seis etapas na s\u00faa vida:\nModelo de Cass.\nO modelo de Cass chamou a atenci\u00f3n do p\u00fablico acad\u00e9mico, que lle ofreceu o seu reco\u00f1ecemento. En 1983 publicou unha valoraci\u00f3n de dez teor\u00edas sobre a identidade homosexual e en 1984 os datos emp\u00edricos nos que se baseou para enunciar o seu modelo te\u00f3rico. O modelo de Cass foi o punto de partida para outros traballos de investigaci\u00f3n sobre as orientaci\u00f3ns sexuais."}
{"id": "162642", "revid": "89787", "url": "https://gl.wikipedia.org/wiki?curid=162642", "title": "Theo Ratliff", "text": "Theophilus Curtis Ratliff, nado o 17 de abril de 1973 en Demopolis, no condado de Marengo (Alabama) \u00e9 un xogador profesional de baloncesto estadounidense. Mide 2,08 metros e xoga na posici\u00f3n de pivote.\nCarreira.\nUniversidade.\nRatliff xogou ao baloncesto na Universidade de Wyoming, onde foi nomeado no mellor quinteto da Western Athletic Conference na s\u00faa \u00faltima tempada universitaria e en d\u00faas ocasi\u00f3ns no quinteto defensivo da WAC. Finalizou a s\u00faa carreira nos Cowboys con 425 tap\u00f3ns, a segunda mellor marca na historia da NCAA detr\u00e1s dos 453 de Alonzo Mourning, e sendo un do cinco xogadores capaces de terminar o seu periplo universitario taponando 400 ou m\u00e1is tiros. Ademais, pos\u00fae o terceiro mellor media de tap\u00f3ns nunha tempada con 3,83 por partido por detr\u00e1s de David Robinson (5.24) e Shaquille O'Neal (4.58). Ratliff finalizou d\u00e9cimo en rebotes e d\u00e9cimo quinto en anotaci\u00f3n na historia de Wyoming e foi membro da selecci\u00f3n norteamericana que disputou o campionato do mundo sub-22.\nNBA.\nFoi seleccionado na d\u00e9cimo oitava posici\u00f3n do Draft de 1995 por Detroit Pistons. Na s\u00faa primeira campa\u00f1a na liga, liderou aos Pistons en tap\u00f3ns con 116 e 1,55 por partido, finalizando o 19\u00ba na NBA. Ademais, fixo medias de 4,5 puntos, 4 rebotes e 17,4 minutos de xogo en 75 partidos. Na s\u00faa segunda tempada, liderou ao seu equipo en tap\u00f3ns por segundo ano consecutivo, esta vez facendo 1,46 por noite.\nDurante a tempada 1997-98, foi traspasado a Philadelphia 76ers xunto con Aaron McKie e unha primeira rolda de draft condicional por Jerry Stackhouse e Eric Montross. Nos Sixers xogou tres tempadas, chegando a ser elixido para disputar o All-Star Game de 2001, a\u00ednda que non puido xogar por lesi\u00f3n. Esa campa\u00f1a foi a mellor de Ratliff na s\u00faa carreira, facendo 12,4 puntos e 8,3 rebotes en 50 partidos e chegando cos 76ers \u00e1s Finais da NBA. Antes de playoffs, un lesionado Ratliff foi traspasado a Atlanta Hawks xunto con Toni Kuko\u010d, Nazr Mohammed e Pepe S\u00e1nchez por Dikembe Mutombo e Roshown McLeod.\nNa tempada 2001-02 s\u00f3 puido xogar tres partidos por lesi\u00f3n, pero ao ano seguinte, xa recuperado, taponou 262 tiros e disputou 81 partidos. O 9 de febreiro de 2004, os Hawks envi\u00e1rono a Portland Trail Blazers con Shareef Abdur-Rahim e Dan Dickau a cambio de Rasheed Wallace e Wesley Person. Nos Blazers pasou d\u00faas tempadas e media, terminando a tempada 2003-04 cunha media de 3.6 tap\u00f3ns por partido (4,4 nos 32 encontros que xogou nos Blazers). O 28 de xu\u00f1o de 2006 volveu ser traspasado esta vez a Boston Celtics co seu compa\u00f1eiro de equipo Sebastian Telfair e unha segunda rolda do draft de 2008 por Dan Dickau, Raef LaFrentz e os dereitos de Randy Foye.\nEn ver\u00e1n de 2007 foi traspasado a Minnesota Timberwolves no intercambio que enviaba a Kevin Garnett a Boston Celtics tras doce anos na franqu\u00eda. Fichou o 4 de marzo de 2008 por Detroit Pistons tras ser cortado previamente polos Timberwolves, o que significaba a s\u00faa segunda etapa na franqu\u00eda de M\u00edchigan. En agosto de 2008 regresa aos Sixers, asinando por un ano e 1,4 mill\u00f3ns de d\u00f3lares, o m\u00ednimo estipulado por convenio para xogadores veteranos. En xullo de 2009 ficha por San Antonio Spurs. e o 18 de febreiro de 2010 foi traspasado a Charlotte Bobcats a cambio dunha segunda rolda protexida do draft de 2016. Ratliff asinou con Los Angeles Lakers un contrato dun ano o 22 de xullo de 2010."}
{"id": "162643", "revid": "6454901", "url": "https://gl.wikipedia.org/wiki?curid=162643", "title": "Doris Day", "text": "Doris Mary Ann von Kappelhoff, m\u00e1is co\u00f1ecida como Doris Day, de nacionalidade estadounidensenada en Evanston (Ohio) o 3 de abril de 1922 e finada en Carmel Valley, California, o 13 de maio de 2019, foi unha actriz, cantante e defensora dos dereitos dos animais.\nTraxectoria.\nFoi unha das actrices m\u00e1is prol\u00edficas durante os anos 50 e 60. Capaz de cantar, bailar e interpretar papeis tanto de comedia como dram\u00e1ticos, foi unha das grandes estrelas de Hollywood contra mediados do s\u00e9culo XX e est\u00e1 considerada un dos mitos do cinema norteamericano."}
{"id": "162646", "revid": "624", "url": "https://gl.wikipedia.org/wiki?curid=162646", "title": "Academia de Constantinopla", "text": ""}
{"id": "162647", "revid": "98629", "url": "https://gl.wikipedia.org/wiki?curid=162647", "title": "Historia de Singapur", "text": "Singapur ten a s\u00faa orixe como porto comercial, polo menos no s\u00e9culo II. A s\u00faa situaci\u00f3n estrat\u00e9xica foi clave para o seu desenvolvemento durante a dominaci\u00f3n brit\u00e1nica. Desde 1965 estableceuse como cidade-estado independente.\nA cidade do le\u00f3n.\nA primeira menci\u00f3n a Singapur data do s\u00e9culo II cando en varias referencias cartogr\u00e1ficas aparece identificada a illa coma cidade comercial. O xe\u00f3grafo grego Claudio Tolomeo ref\u00edrese a \"Sabana\" coma porto de comercio co Mediterr\u00e1neo nesa \u00e1rea e no s\u00e9culo III, un escrito chin\u00e9s describe a illa e a nomea Pu Luo Chung, nome adaptado do malaio Pulau Ujong, \"a illa do final\".\nOs historiadores pensan que a illa puido ser un porto menor do Imperio de Srivijaya con centro na veci\u00f1a Sumatra desde o ano 700. No declinar do imperio, arredor dos s\u00e9culos XI a XIII semella segura a existencia no lugar dun asentamento co\u00f1ecido coma Temasek (ou Tumasik, \"vila do mar\") que tam\u00e9n daba nome \u00e1 illa. Dese tempo data a lenda da fundaci\u00f3n da cidade polo pr\u00edncipe de Srivijaya Sang Nila Utama, que creu ver un le\u00f3n ao naufragar no lugar da cidade de Singapura (\"vila do le\u00f3n\") na beira norte da foz do pequeno r\u00edo hom\u00f3nimo.\nExisten evidencias arqueol\u00f3xicas do s\u00e9culo XIV no posterior \"Fort Canning Hill\" que demostran a s\u00faa importancia coma porto entre a pen\u00ednsula Malaia e a China. \u00c9 posible que a cidade tivese muralla e foxo. Despois do reinado de Parameswara, o \u00faltimo pr\u00edncipe de Srivijaya, expulsado en 1401, Singapura caeu nas mans de sucesivos poderes dominantes da rexi\u00f3n e brevemente durante os s\u00e9culos XVI e XVII recobrou certa importancia coma centro do comercio do Sultanato de Johore ata ser arrasada polos portugueses en 1613.\nFundaci\u00f3n da moderna Singapur.\nEn 1819, o escenario de confrontaci\u00f3n pola supremac\u00eda colonial levou aos brit\u00e1nicos a tentar contrarrestar o monopolio holand\u00e9s na rexi\u00f3n. Thomas Stamford Raffles, ao servizo da Compa\u00f1\u00eda Brit\u00e1nica das Indias Orientais, soubo reco\u00f1ecer a importancia estrat\u00e9xica que na ruta entre a India e a China ti\u00f1a a illa de Singapur, cun excelente porto natural, auga e madeira abundantes. Exist\u00eda un pequeno asentamento na desembocadura do r\u00edo Singapur dende o ano anterior e, a\u00ednda que nominalmente era territorio do sult\u00e1n de Johore, o seu poder estaba moi debilitado e dividido. Isto facilitoulle a consecuci\u00f3n do permiso para establecer al\u00ed unha concesi\u00f3n comercial brit\u00e1nica, o 6 de febreiro dese ano.\nO \u00e9xito foi inmediato e de mil habitantes en 1819 pasouse a cinco mil en 1821. Dous anos despois, os brit\u00e1nicos conseguiron ampliar a concesi\u00f3n \u00e1 illa enteira e para 1825 a poboaci\u00f3n pasaba de 10.000 habitantes e o movemento do porto superaba aos das demais colonias da \u00e1rea. Singapur era un porto franco sen as restrici\u00f3ns dos portos holandeses.\nEn 1822 Raffles encargou un plan de ordenaci\u00f3n do desenvolvemento de Singapur, chamado \"Jackson Plan\" polo enxe\u00f1eiro que o dese\u00f1a e o pon en funcionamento. Este plan base\u00e1base na separaci\u00f3n por grupos \u00e9tnicos, o que marcar\u00e1 ata o presente a configuraci\u00f3n dos barrios da cidade. En malla ortogonal ao longo da costa establec\u00e9ronse: a cidade europea ord\u00e9nase ao norte do r\u00edo Singapur, inmediatamente a continuaci\u00f3n do asentamento inicial onde se sit\u00faan os edificios representativos ao p\u00e9 do outeiro Fort Canning, nome do forte hom\u00f3nimo creado en 1859; a numerosa colonia chinesa na beira sur, actual \"Chinatown\", xunto ao mercado e a \u00e1rea comercial rentes do mar; e no extremo norte estaban as zonas de indios, malaios, \u00e1rabes e musulm\u00e1ns e outros grupos minoritarios.\nCrecemento ininterrompido ata a segunda guerra mundial.\nConsolidada coma colonia brit\u00e1nica tralo tratado anglo-neerland\u00e9s de 1824 o crecemento de Singapur arredor do seu porto franco contou con acontecementos favorables, como foron a apertura da China ao exterior, os barcos de vapor transoce\u00e1nicos e a inauguraci\u00f3n do Canal de Suez en 1869. Numerosas firmas europeas asent\u00e1ronse na cidade, ademais de comerciantes xudeus, armenios, \u00e1rabes, indios e americanos. Os chineses continuaron a ser unha numerosa e influente comunidade na vida econ\u00f3mica e social de Singapur.\nCon todo, a administraci\u00f3n colonial non era totalmente eficiente e o crecemento era ca\u00f3tico e cheo de carencias (a poboaci\u00f3n entre 1830 e 1869 cuadriplicouse ata os 100.000 habitantes). En 1867 creouse a propia presidencia segregada da de Bengala (\"Straits Settlements\"), coa residencia do gobernador na cidade, para asegurar unha maior proximidade e implicaci\u00f3n das autoridades coloniais.\nA partir da segunda metade do s\u00e9culo XIX o porto de Singapur comezou a s\u00faa expansi\u00f3n fora do r\u00edo. Atop\u00e1ronse augas profundas na punta sur da illa, no Keppel Harbour e deseguido foron aparecendo peiraos e estaleiros. De 1879 e 1887 un primeiro gran recheo (Telok Ayer) entre o r\u00edo e Keppel Harbour proporcionou 8 hect\u00e1reas de superficie portuaria e inaugurou unha pr\u00e1ctica que continuou a incrementar o tama\u00f1o do porto e a illa. A introduci\u00f3n do ferrocarril aumentou significativamente o movemento de mercador\u00edas. De 1907 a 1914 constru\u00eduse un gran dique de abrigo (unha milla) fronte a Telok Ayer, xermolo de futuras ampliaci\u00f3ns.\nOcupaci\u00f3n xaponesa, autonom\u00eda e independencia.\nEntre 1942 e 1945 a ocupaci\u00f3n xaponesa (co nome de Syonan) supuxo unha etapa negra da historia de Singapur coa paralizaci\u00f3n da actividade portuaria pola destruci\u00f3n das infraestruturas. A reconstruci\u00f3n posterior foi levada a cabo mentres a colonia acadaba cotas de autogoberno maiores que a levaron \u00e1 segregaci\u00f3n da Federaci\u00f3n Malaia e \u00e1 constituci\u00f3n en 1965 da Rep\u00fablica de Singapur.\nCentro financeiro e portuario de primeira orde.\nO chamado \"pai da patria\" Lew Kuan Yew, primeiro ministro entre 1965 e 1990, levou a Singapur nese per\u00edodo a converterse nun dos lugares clave do comercio e as finanzas mundiais. \u00c1s xa reco\u00f1ecidas vantaxes xeoestrat\u00e9xicas de porto franco entre oriente e occidente engadiu a aplicaci\u00f3n dun capitalismo ultraliberal no econ\u00f3mico xunto a un contestado autoritarismo no pol\u00edtico e social.\nNo eido urbano puxo en funcionamento medidas exitosas xunto con outras pol\u00e9micas: o pequeno territorio seguiu a medrar con vastos proxectos de recheo que os ecoloxistas rechazan; o conxestionado centro hist\u00f3rico foi aliviado cunha pol\u00edtica de novos n\u00facleos espallados po toda a illa; creouse un gran pol\u00edgono industrial con novo porto nos recheos do oeste (Jurong) e un novo aeroporto nos do leste (Changi) e constru\u00edronse reservorios de auga, redes de autoestradas con novas conexi\u00f3ns co continente (Johor Baharu en Malaisia)..\nNa fronte mar\u00edtima do centro da cidade o antigo porto foi tam\u00e9n ampliado (Tanjong Pagar) ata convertelo nun dos de maior movemento do mundo. Fronte ao vello asentamento colonial grandes recheos pechan nunha ba\u00eda interior (\"Marina Bay\") a desembocadura do r\u00edo configurando o actual e futuro distrito dos negocios cunha alta concentraci\u00f3n de ra\u00f1aceos, xunto aos xa levantados a car\u00f3n de Chinatown.."}
{"id": "162648", "revid": "85894", "url": "https://gl.wikipedia.org/wiki?curid=162648", "title": "Conchouso, Bru\u00e9s, Bobor\u00e1s", "text": "Conchouso \u00e9 un lugar da parroquia de Bru\u00e9s, no concello ourens\u00e1n de Bobor\u00e1s."}
{"id": "162649", "revid": "88215", "url": "https://gl.wikipedia.org/wiki?curid=162649", "title": "Tino", "text": "Marcelino Fern\u00e1ndez S\u00e1nchez, co\u00f1ecido como Tino, nado en San Pedro de N\u00f3s (Oleiros) o 14 de febreiro de 1925 e finado en Ferrol o 25 de agosto de 2001, foi un futbolista galego. Xogaba de dianteiro e tras comezar no Racing de Ferrol triunfou no Deportivo da Coru\u00f1a, conseguindo un subcampionato de liga e formando parte da Orquestra Canaro, unha das dianteiras m\u00e1is famosas da historia do club, xunto con Franco, Moll, Corcuera e Oswaldo.\nTraxectoria.\nNa tempada 1944\u201345 debutou co Racing de Ferrol en Segunda Divisi\u00f3n, da man do adestrador Tomaselli. F\u00edxoo na primeira xornada contra a Real Sociedad en Atotxa, marcando o \u00fanico gol do seu equipo que perdeu por goleada (1-7). No club da cidade departamental permaneceu 4 campa\u00f1as, todas en Segunda Divisi\u00f3n. Nestes anos xogou 110 partidos e firmou 37 goles.\nNa tempada 1949\u201350 asinou co Deportivo da Coru\u00f1a, en Primeira Divisi\u00f3n, co que logrou o subcampionato de liga nesa campa\u00f1a, con Alejandro Scopelli no banco. Formou parte da dianteira coru\u00f1esa xunto con Rafael Franco, Manuel Marqu\u00ednez e m\u00e1is secundariamente Rafael Ponce. O seu debut na m\u00e1xima categor\u00eda produciuse na primeira xornada, nun encontro a domicilio contra o Gimn\u00e0stic de Tarragona que rematou en derrota (3\u20132). O seu primeiro gol produciuse na xornada 5, nunha vitoria en Riazor fronte o FC Barcelona (3\u20130). Anotou cinco goles nesa primeira tempada na Coru\u00f1a.\nNa tempada 1950\u201351 chegou ao club o adestrador Osvaldo \"Oso\" D\u00edaz, e varias fichaxes m\u00e1is. Formouse ent\u00f3n a Orquestra Canaro, nome co que foi co\u00f1ecida a dianteira desa tempada, integrada por Franco, Moll, Corcuera, Oswaldo e o propio Tino. Entre os cinco, marcaron 56 dos 64 goles do equipo, cifra que o Deportivo tardar\u00eda d\u00e9cadas en igualar. Tino foi o m\u00e1ximo goleador do equipo, con 16 tantos.\nNa tempada 1951\u201352 xogou no Real Zaragoza, para volver na campa\u00f1a seguinte ao Deportivo, e sumar sete goles m\u00e1is. Na tempada 1953\u201354 volveu de novo ao Real Zaragoza, desta volta en Segunda Divisi\u00f3n, onde non xogou ning\u00fan partido, formando parte do equipo do SD Escoriaza, tam\u00e9n de Segunda Divisi\u00f3n, a segunda parte da campa\u00f1a.\nNa tempada 1954\u201355 retornou \u00e1 Coru\u00f1a para xogar inicialmente no CD Xuvenil en Segunda Divisi\u00f3n, e posteriormente no Deportivo, en Primeira, adestrado aquel ano polo galego Eduardo Toba. Permaneceu no Deportivo at\u00e9 a campa\u00f1a 1958\u201359, en Segunda Divisi\u00f3n. Pechou o seu paso polo club coru\u00f1\u00e9s con 41 goles en 174 partidos."}
{"id": "162650", "revid": "98629", "url": "https://gl.wikipedia.org/wiki?curid=162650", "title": "Alessandro Cortini", "text": "Alessandro Cortini, nado en Bolo\u00f1a o 24 de maio de 1973, \u00e9 un m\u00fasico italiano, co\u00f1ecido por xirar e gravar coa banda estadounidense de rock industrial Nine Inch Nails dende 2004 ata 2008. Cortini tam\u00e9n \u00e9 l\u00edder da banda electr\u00f3nica alternativa dos \u00c1nxeles SONOIO, e foi o guitarrista r\u00edtmico de The Mayfield Four dende o ano 2000 ata o 2002. Recentemente completou unha pequena xira polo Canad\u00e1 co seu proxecto en solitario, blindoldfreak.\nTraxectoria.\nCortini naceu en Bolo\u00f1a, pero medrou en Forl\u00ec. Viaxou de Italia aos Estados Unidos para estudar guitarra no Musicians Institute. Despois de graduarse, e afastarse da guitarra, decidiu centrarse nos teclados e nos sintetizadores. Nos anos 2001 e 2002 Cortini foi guitarrista de xira con The Mayfield Four, na promoci\u00f3n do seu \u00e1lbum \"Second Skin\". A\u00ednda que foi mestre por un tempo no Musicians Institute, viu un anuncio de audici\u00f3ns para Nine Inch Nails e decidiu presentarse.\nCortini tocou con Nine Inch Nails dende o 2005 ata o 2008, durante as xiras \"Live: With Teeth\", \"Performance 2007\" e \"Lights In The Sky Over North/South America\". O seu principal rol foi o de teclista, pero tam\u00e9n tocou a guitarra e o baixo nalgunhas canci\u00f3ns. Ademais de xirar coa banda, Cortini tam\u00e9n contribu\u00edu no \u00e1lbum instrumental \"Ghosts I\u2013IV\" e en \"The Slip\". Unha remestura feita por Modwheelmood de \"The Great Destroyer\" aparece no \u00e1lbum \"Year Zero Remixed\", e Cortini tam\u00e9n aparece no DVD ao vivo \"Beside You In Time\", as\u00ed como nos v\u00eddeos musicais de \"The Hand That Feeds\" e \"Survivalism\". Deixou a banda a finais do 2008, citando o seu desexo de continuar con outros proxectos.\nCortini \u00e9 o l\u00edder da banda dos \u00c1nxeles Modwheelmood, xunto ao antigo guitarrista de Abandoned Pools Pelle Hillstrom. Xuntos levan editados dous EPs, \"?\" e \"Enemies &amp; Immigrants\". No ano 2007 editaron \"Things Will Change\", o disco de remesturas que acompa\u00f1a a \"Enemies &amp; Immigrants\", e lanzaron a primeira parte do seu novo \u00e1lbum \"Pearls to Pigs, Vol. 1\" o 25 de decembro dese mesmo ano.\nNo outono do 2006 colaborou co Recording Artist Program do Musicians Institute actuando como asesor dos estudantes. No 2009 ocupou o oco deixado polo teclista Morgan Nicholls en Muse mentres este se tomou un tempo para estar co seu fillo acabado de nacer. No 2010 gravou un tema chamado \"Birds of Prey\" con Christina Aguilera, que aparece na edici\u00f3n \"deluxe\" do seu cuarto \u00e1lbum, \"Bionic\"."}
{"id": "162651", "revid": "88215", "url": "https://gl.wikipedia.org/wiki?curid=162651", "title": "Juanito", "text": "Juanito pode facer referencia a:"}
{"id": "162653", "revid": "111586", "url": "https://gl.wikipedia.org/wiki?curid=162653", "title": "Porto USB", "text": "O Universal Serial Bus (USB) ou Universal Serie Driver (USC), comunmente abreviado USB \u00e9 unha porta utilizada para conectar perif\u00e9ricos a unha computadora. Foi creado en 1996 por sete empresas: IBM, Intel, Northern Telecom, Compaq, Microsoft, Digital Equipment Corporation e a NEC."}
{"id": "162656", "revid": "10599", "url": "https://gl.wikipedia.org/wiki?curid=162656", "title": "Club Atl\u00e9tico Perillo", "text": "O Club Atl\u00e9tico Perillo \u00e9 un club de f\u00fatbol galego da parroquia de Perillo (Oleiros). Compite no Grupo 2 da Terceira Auton\u00f3mica de Galicia e o seu terreo de xogo \u00e9 o campo do Redondo."}
{"id": "162657", "revid": "895", "url": "https://gl.wikipedia.org/wiki?curid=162657", "title": "Atl\u00e9tico Perillo", "text": ""}
{"id": "162658", "revid": "5749", "url": "https://gl.wikipedia.org/wiki?curid=162658", "title": "Dinei", "text": ""}
{"id": "162659", "revid": "5749", "url": "https://gl.wikipedia.org/wiki?curid=162659", "title": "Rivaldo Vitor Borba Ferreira", "text": ""}
{"id": "162660", "revid": "6279", "url": "https://gl.wikipedia.org/wiki?curid=162660", "title": "Ribera", "text": "Ribera podemos referirse a:"}
{"id": "162661", "revid": "895", "url": "https://gl.wikipedia.org/wiki?curid=162661", "title": "Juan Ignacio Rodr\u00edguez Rodr\u00edguez", "text": ""}
{"id": "162663", "revid": "5749", "url": "https://gl.wikipedia.org/wiki?curid=162663", "title": "Pedro Miguel Carreiro Resendes", "text": ""}
{"id": "162664", "revid": "1576", "url": "https://gl.wikipedia.org/wiki?curid=162664", "title": "Miguel \u00c1ngel Garc\u00eda T\u00e9bar", "text": ""}
{"id": "162665", "revid": "98629", "url": "https://gl.wikipedia.org/wiki?curid=162665", "title": "Caballero", "text": "O apelido castel\u00e1n Caballero pode referirse a:"}
{"id": "162666", "revid": "98629", "url": "https://gl.wikipedia.org/wiki?curid=162666", "title": "Sim\u00f3n", "text": "Sim\u00f3n \u00e9 un nome propio masculino galego de orixe hebraica: \"\u0160im\u02bb\u00f4n\". O seu significado \u00e9 \"o que escoitou a Deus\". Disque tam\u00e9n poder\u00eda ter orixe na verba grega Simos: \"o que ten o nariz chato\" . A variante feminina de Sim\u00f3n \u00e9 Ximena. \u00c9 com\u00fan en moitos pa\u00edses europeos.\nNa mitolox\u00eda grega, Sim\u00f3n era o nome dun dos telqu\u00edns e dun dos piratas que secuestraron a Dioniso.\nSantoral.\n28 de outubro (Galiza, Alema\u00f1a, Hungr\u00eda, Suecia) Sim\u00f3n, ap\u00f3stolo&lt;br&gt;\n23 de outubro (Francia)&lt;br&gt;\n5 de xaneiro (Hungr\u00eda)&lt;br&gt;\n3 de maio (Grecia)."}
{"id": "162667", "revid": "10599", "url": "https://gl.wikipedia.org/wiki?curid=162667", "title": "Paquirri", "text": ""}
{"id": "162668", "revid": "5749", "url": "https://gl.wikipedia.org/wiki?curid=162668", "title": "Forte de Afonso XII", "text": ""}
{"id": "162669", "revid": "98629", "url": "https://gl.wikipedia.org/wiki?curid=162669", "title": "Porcos Cegos", "text": "Porcos Cegos, at\u00e9 inicios de 2006, Blind Pigs, foi unha banda de punk rock nada en 1993 no condominio de Alphaville na cidade de Barueri (SP) influenciada por Forgotten Boys, Misfits, Ramones e The Clash. A banda publicou 4 \u00e1lbums, ademais dun ao vivo e un vinilo, entre 1997 e 2004, co nome de Blind Pigs. No 2005 anunciaron que far\u00edan unha pausa indeterminada por motivos persoais. No 2006 a banda retorna co disco \"Her\u00f3is ou Rebeldes\", con novo nome e m\u00fasicas s\u00f3 en portugu\u00e9s. Deron o seu \u00faltimo concerto en decembro de 2008."}
{"id": "162670", "revid": "1710826", "url": "https://gl.wikipedia.org/wiki?curid=162670", "title": "CPM22", "text": ""}
{"id": "162671", "revid": "22570", "url": "https://gl.wikipedia.org/wiki?curid=162671", "title": "Proxecci\u00f3n", "text": "A proxecci\u00f3n \u00e9 o m\u00e9todo empregado no debuxo para representar un obxecto de tres dimensi\u00f3ns nunha superficie, de d\u00faas. A figura resultante sae de utilizar li\u00f1as auxiliares proxectantes que, partindo dun punto denominado foco, pasan polo obxecto a proxectar e a s\u00faa proxecci\u00f3n, obt\u00e9ndose a representaci\u00f3n do obxecto no plano.\nOs elementos principais da proxecci\u00f3n son o punto de vista ou foco de proxecci\u00f3n (V), o punto que se proxecta (A), o punto proxectado (A'), a li\u00f1a proxectante (VAA') e o plano sobre o que se proxecta, que recibe diferentes denominaci\u00f3ns como plano de proxecci\u00f3n, plano de cadro ou plano imaxe ( formula_1 ).\nCando todas as li\u00f1as de proxecci\u00f3n pasan por un punto f\u00e1lase de proxecci\u00f3n central ou c\u00f3nica. Cando as li\u00f1as proxectantes son paralelas f\u00e1lase de proxecci\u00f3n paralela ou cil\u00edndrica."}
{"id": "162672", "revid": "56817", "url": "https://gl.wikipedia.org/wiki?curid=162672", "title": "Rubaiyat", "text": "Rubaiyat \u00e9 o t\u00edtulo que o escritor brit\u00e1nico Edward Fitzgerald deu \u00e1 s\u00faa traduci\u00f3n ao ingl\u00e9s da colecci\u00f3n de poemas atribu\u00eddos ao polifac\u00e9tico intelectual persa Omar Khayyam (1048 - 1131), e que posteriormente se asentou como t\u00edtulo definitivo das mesmas. Deriva da palabra persa, idioma orixinal das composici\u00f3ns, \"ruba'i\", que designa unha estrofa de d\u00faas li\u00f1as. En efecto, as Rubaiyat de Omar Khayyam est\u00e1n compostas por pezas de dous versos con hemistiquio que en Europa se tomaron como cuartetas.\nTem\u00e1tica.\nAtendendo \u00e1 an\u00e1lise de Xabier Correa Corredoira, as Rubaiyat son un repertorio de tem\u00e1tica variad\u00edsima, da que se pode salientar o gozo do vi\u00f1o, o amor e o erotismo, a cr\u00edtica \u00e1s instituci\u00f3ns, en especial das relixiosas, o nihilismo, a reivindicaci\u00f3n do librepensamento e do agnosticismo e mesmo do ate\u00edsmo, a morte e a sabedor\u00eda."}
{"id": "162673", "revid": "98629", "url": "https://gl.wikipedia.org/wiki?curid=162673", "title": "Nicole (cantante chilena)", "text": "Denisse Lilian Laval Soza, co\u00f1ecida como Nicole, \u00e9 unha cantante chilena.\nTraxectoria.\nIniciou a s\u00faa carreira musical desde unha idade temper\u00e1. \"Tal vez me estoy enamorando\" (1989), o seu primeiro \u00e1lbum, foi un grande \u00e9xito local que conseguiu un Disco de Ouro. Anos m\u00e1is tarde, tras unha pausa para rematar a s\u00faa escolarizaci\u00f3n, Nicole lanzou \"Esperando nada\" (1994), producido por Tito D\u00e1vila (anteriormente de Enanitos Verdes), e gravou cinco \u00e1lbums que alcanzaron o n\u00famero un en todas as emisoras de radio de Chile e vendeu m\u00e1is de 80.000 copias.\nEn 1997, Nicole viaxou a Londres para gravar o seu pr\u00f3ximo disco. Ese ano publicou \"Sue\u00f1os en tr\u00e1nsito\", producido por Gustavo Cerati, ex Soda Stereo. \"Despi\u00e9rtame\", o seu primeiro sinxelo, foi premiado aquel ano cun MTV Video Music Awards na categor\u00eda de Mellor V\u00eddeo Feminino. Para ampliar as s\u00faas fronteiras, a cantante decidiu probar sorte en M\u00e9xico e, posteriormente, en Estados Unidos, onde co\u00f1eceu a Bruno del Ganado. En 2002 Nicole lanzou \"Viaje infinito\", \u00e1lbum que foi gravado en Nova York, producido por Andr\u00e9s Levin. O \u00e1lbum foi canddiato a un Grammy Latino e \u00f3s MTV Music Awards.\nNo 2004 Nicole participou en d\u00faas pel\u00edculas, a curtametraxe \"The Miami friend\" e \"For Rent Chile\", ambas reco\u00f1ecidas en importantes festivais de todo o mundo. En 2005 Nicole creou o seu propio selo independente, Chika Entertainment Inc.. \"APT\" (2006-2007), o quinto \u00e1lbum da s\u00faa carreira, foi mesturado en Espa\u00f1a e, a continuaci\u00f3n, masterizado en Londres por Barry Sage. A cantante regresou a Chile, onde se concentrou na promoci\u00f3n do seu novo disco. Do mesmo xeito, Nicole f\u00edxose cargo de varias campa\u00f1as publicitarias. Tam\u00e9n foi presentadora dun programa de radio co cantante Javiera Parra, e participou no programa \"Todo a coro\", da TVN (Televisi\u00f3n Nacional de Chile), onde dirixiu o coro Talagante Prisi\u00f3n, que foi ga\u00f1ador. Asemade levou un programa de televisi\u00f3n de m\u00fasica en vivo na canle de televisi\u00f3n V\u00eda-X e foi parte do grupo de organizadores do Premio Nacional de Artes 2009 Altazor no seu pa\u00eds."}
{"id": "162676", "revid": "5863", "url": "https://gl.wikipedia.org/wiki?curid=162676", "title": "Modelo Burela", "text": "Modelo Burela \u00e9 un filme documental en lingua galega guionizado por Bernardo Penabade e dirixido por Mat\u00edas Nicieza en 2008. Ten unha duraci\u00f3n de 66 minutos, nos que se debate sobre a particular situaci\u00f3n ling\u00fc\u00edstica do concello de Burela, onde arredor dun 80% da poboaci\u00f3n ten o galego como lingua inicial, porcentaxe que medra at\u00e9 o 86% na mocidade burel\u00e1."}
{"id": "162681", "revid": "1410", "url": "https://gl.wikipedia.org/wiki?curid=162681", "title": "David Letterman", "text": "David Letterman, nado o 12 de abril de 1947 en Indianapolis, \u00e9 un humorista, presentador e produtor de televisi\u00f3n estadounidense.\nTraxectoria.\nEstudou na Ball State University onde se diplomou no departamento de radio e televisi\u00f3n en 1969 e foi na radio desa universidade onde comezou a s\u00faa carreira como comunicador. Presentador do talk show nocturno, \"Late Show with David Letterman\" na CBS onde recibe a personalidades famosas do mundo do cinema, a m\u00fasica e os deportes. Letterman \u00e9 unha figura da televisi\u00f3n nocturna norteamericana desde 1982 cando comezou a presentar \"Late Night with David Letterman\" na NBC cun humor ir\u00f3nico e un tanto absurdo, tan s\u00f3 o seu mentor e amigo Johnny Carson ten unha carreira m\u00e1is longa como presentador desa clase de programas.\nLetterman \u00e9 tam\u00e9n produtor de televisi\u00f3n, a s\u00faa empresa Worldwide Pants produce o seu programa as\u00ed como o programa que lle segue \"The Late Late Show with Craig Ferguson\". Worldwide Pants ademais tam\u00e9n produce varias comedias que se emiten no horario de m\u00e1xima audiencia, a de m\u00e1is \u00e9xito foi \"Everybody Loves Raymond\", que desde que rematou en 2005 segue a se emitir nos Estados Unidos en sindicaci\u00f3n.\nLetterman \u00e9 propietario do equipo do equipo de automobilismo Rahal Letterman Racing."}
{"id": "162685", "revid": "89787", "url": "https://gl.wikipedia.org/wiki?curid=162685", "title": "Avery Bradley", "text": "Avery Antonio Bradley Jr., nado o 26 de novembro de 1990 en Tacoma, Washington, \u00e9 un xogador estadounidense de baloncesto profesional.\nTraxectoria.\nInstituto.\nBradley foi inclu\u00eddo como un dos mellores xogadores de instituto da naci\u00f3n da clase de 2009, no primeiro posto por ESPNU100, no cuarto por Rivals.com, e no quinto por Scout.com. Bradley liderou ao Findlay College Prep ao campionato nacional de instituto ao derrotar na final \u00e1 Oak Hill Academy por 56-53. Bradley xogou o McDonald's All-American Game de 2009 e ga\u00f1ou o concurso de mates do evento. Antes de ser trasladado ao Findlay Prep no seu segundo ano, Bradley asistiu durante tres anos ao Bellarmine Preparatory School, e xunto con Abdul Gaddy, liderou ao Bellarmine Prep \u00e1 terceira praza no torneo estatal 4A WIAA.\nUniversidade.\nBradley asistiu \u00e1 Universidade de Texas en Austin. Na s\u00faa \u00fanica tempada, Bradley disputou os 34 partidos da tempada e fixo 11,6 puntos por partido. Foi nomeado no mellor equipo de novatos do oeste da NCAA.\nProfesional.\nFoi seleccionado na 19\u00aa posici\u00f3n do Draft da NBA de 2010 por Boston Celtics, e o 2 de xullo de 2010 asinou o contrato de novato co equipo.\nEn 2011, durante o lockout da NBA, xogou no Hapoel Jerusalem BC. Volveu aos Celtics unha vez rematado o lockout.\nO 7 de xullo de 2017, Bradley foi traspasado xunto a unha elecci\u00f3n da segunda rolda do Draft de 2019 \u00f3s Detroit Pistons, a cambio de Marcus Morris.\nO 29 de xaneiro de 2018, Bradley foi traspasado \u00f3s Los Angeles Clippers xunto a Boban Marjanovi\u0107, Tobias Harris e d\u00faas futuras elecci\u00f3ns do Draft, a cambio de Blake Griffin, Willie Reed e Brice Johnson.\nO 7 de febreiro de 2019, Bradley foi traspasado \u00f3s Memphis Grizzlies a cambio de JaMychal Green e Garrett Temple. O 6 de xullo de 2019, Bradley foi cortado polos Grizzlies.\nO 8 de xullo de 2019, Bradley asinou cos Los Angeles Lakers.\nO 23 de novembro de 2020, Bradley asinou cos Miami Heat.\nO 25 de marzo de 2021, Bradley foi traspasado xunto a Kelly Olynyk e un intercambio de elecci\u00f3ns do Draft de 2022 \u00f3s Houston Rockets, a cambio de Victor Oladipo.\nO 24 de setembro de 2021, Bradley asinou cos Golden State Warriors. Foi cortado polos Warriors pouco antes do comezo da tempada."}
{"id": "162687", "revid": "5132", "url": "https://gl.wikipedia.org/wiki?curid=162687", "title": "Tofa\u015f Bursa Kul\u00fcb\u00fc", "text": ""}
{"id": "162689", "revid": "130803", "url": "https://gl.wikipedia.org/wiki?curid=162689", "title": "Semih Erden", "text": "Semih Erden, nado o 28 de xullo de 1986 en Istambul, \u00e9 un xogador profesional de baloncesto turco que xoga no \u0130stanbul B\u015eB da T\u00fcrkiye Basketbol Ligi. Mide 2,13 metros e xoga de pivote.\nTraxectoria profesional.\nEuropa.\nComezou a s\u00faa carreira profesional no Dar\u00fc\u015f\u015fafaka en 2003, con 17 anos, pertencendo ao equipo j\u00fanior. Chegou a debutar co primeiro equipo disputando tres minutos ante o Tofa\u015f Bursa, anotando un punto e capturando dous rebotes. Ao ano seguinte fichou co KK Partizan, cos que disputou a Na\u0161a Sinalko Liga (liga serbia), onde proclamou campi\u00f3n; a Euroliga, onde xogou 10 partidos promediando 3,0 puntos e 2,3 rebotes; e a liga do Adri\u00e1tico, onde a s\u00faa mellor actuaci\u00f3n produciuse ante o KK Hemofarm, anotando 17 puntos e collendo 7 rebotes.\nEn 2005 regresa ao seu pa\u00eds, fichando polo Fenerbah\u00e7e, onde fai 6,7 puntos e 5,4 rebotes por partido na liga turca, tendo a s\u00faa mellor actuaci\u00f3n ante o Galatasaray, onde consegue un dobre-dobre, con 13 puntos e 18 rebotes. Ao ano seguinte ga\u00f1a o seu primeiro t\u00edtulo de campi\u00f3n da liga turca, axudando ao equipo con 5,9 puntos e 3,4 rebotes por partido. Na Euroliga disputa 8 partidos, nos que fai 4,5 puntos e 3,1 rebotes de media.\nEn 2008 ga\u00f1a a s\u00faa segunda liga turca, tendo unha grande actuaci\u00f3n nas finais ante Turk Telekom, facendo nos 5 partidos 9,2 puntos e 5,4 rebotes. Na Euroliga disputa 15 partidos, nos que faia 6,7 puntos e 4,0 rebotes. En 2009 as s\u00faas estat\u00edsticas na liga turca son de 8,8 puntos e 4,3 rebotes, conseguindo a s\u00faa mellor anotaci\u00f3n ante o Aliaga Petkim, con 18 puntos. Na Euroliga disputa 12 partidos, nos que fai 6,6 puntos e 4,0 rebotes. Na s\u00faa \u00faltima tempada na liga de Turqu\u00eda, en 2010 far\u00eda 8,7 puntos e 5,4 rebotes, logrando o seu punto n\u00famero 1.000 na devandita competici\u00f3n o 19 de decembro de 2009.\nSelecci\u00f3n nacional.\nDebutou coa selecci\u00f3n turca en competici\u00f3n oficial nos Mundiais de 2006 celebrados no Xap\u00f3n, onde promedi\u00f3 2,2 puntos e 2,3 rebotes por partido. en 2009 participou no Campionato de Europa celebrados en Polonia, onde foron eliminados por Grecia en cuartos de final. E en 2010 formou parte do equipo que logrou a medalla de prata no Campionato do Mundo celebrado no seu pa\u00eds.\nNBA.\nFoi elixido na sesax\u00e9sima posici\u00f3n do Draft da NBA de 2008 por Boston Celtics, mais como o xogador ti\u00f1a a\u00ednda contrato co Fenerbah\u00e7e quedou no seu pa\u00eds. O 5 de xullo de 2010 asina finalmente cos de Massachussets, un contrato garantido por unha tempada e con opci\u00f3n a unha segunda. Nos seus seis primeiros encontros de pretempada fico unha media de 6,0 puntos e 4,2 rebotes."}
{"id": "162691", "revid": "23204", "url": "https://gl.wikipedia.org/wiki?curid=162691", "title": "Dave Catching", "text": "David (Dave) Catching, nado en Memphis (Tennessee) o 7 de xu\u00f1o de 1961, \u00e9 un m\u00fasico estadounidense co\u00f1ecido sobre todo polo seu traballo coas bandas Queens of the Stone Age e Eagles of Death Metal.\nTraxectoria.\nCatching tocou a guitarra nas bandas de hard rock Eagles of Death Metal, Queens of the Stone Age, Tex and the Horseheads, The Ringling Sisters, earthlings? e Mondo Generator. Tam\u00e9n \u00e9 membro de Yellow#5 e The Gnarltones e aparece regularmente nos discos de \"The Desert Sessions\". Toca a guitarra coa banda Masters of Reality e gravou guitarras e \u00f3rganos nos dous \u00e1lbums da Mark Lanegan Band. A principios dos 80 estivo nunha banda chamada Cock Rock.\nRecentemente estivo asociado coa banda de country desert rock Smith &amp; Pyle, gravanco para o seu primeiro \u00e1lbum \"It's OK to be Happy\", editado no ano 2008. Tam\u00e9n \u00e9 un dos donos e fundador do estudio The Rancho De La Luna, situado en Joshua Tree (California)."}
{"id": "162692", "revid": "89787", "url": "https://gl.wikipedia.org/wiki?curid=162692", "title": "Luke Harangody", "text": "Lucas Cameron \"Luke\" Harangody, nado o 2 de xaneiro de 1988 en Decatur, Illinois, \u00e9 un xogador profesional de baloncesto estadounidense. Mide 2,03 e xoga de ala-pivote.\nTraxectoria.\nUniversidade.\nXogou durante catro tempadas cos \"Fighting Irish\" da Universidade de Notre Dame, nos que fixo unha media de 19,2 puntos e 9,5 rebotes por partido. Tendo en conta unicamente os 65 partidos disputados ante equipos do seu mesma conferencia, a Big East, \u00e9 o \u00fanico xogador da historia da mesma en facer m\u00e1is de 20 puntos e 10 rebotes por encontro.\nNa s\u00faa primeira tempada tardou pouco en destacar, conseguindo o seu primeiro dobre-dobre ante Butler no seu segundo partido oficial, logrando 17 puntos e 10 rebotes. Ser\u00eda o primeiro dos sete que conseguiu ao longo da tempada, sendo titular en 16 dos 32 partidos, logrando a s\u00faa mellor actuaci\u00f3n ante Marquette, conseguindo 22 puntos e 13 rebotes.\nNa s\u00faa tempada \"sophomore\" fixo 20,4 puntos e 10,6 rebotes por partido, o que lle colocou como o m\u00e1ximo anotador e o segundo mellor reboteador da conferencia. Anotou 10 ou m\u00e1is puntos en 32 dos 33 partidos disputados, logrando 29 dobre-dobres. A s\u00faa marca de anotaci\u00f3n conseguiuno ante Louisville, con 40 puntos, aos que engadiu 12 rebotes e 4 asistencias. Ao termo da tempada foi elixido Xogador do Ano da Big East Conference, e inclu\u00eddo no segundo equipo do All-American.\nNa s\u00faa terceira tempada volveu liderar a s\u00faa conferencia en anotaci\u00f3n, con 23,2 puntos, e volveu ser segundo en rebotes, con 12,0 por partido. O seu mellor rexistro da tempada conseguiuno novamente ante Louisville, con 32 puntos, xunto co seu mellor marca reboteadora, 17 capturas. Foi novamente elixido no mellor quinteto da conferencia e no segundo quinteto do All-American. Xa na s\u00faa \u00faltima tempada liderou ao seu equipo en anotaci\u00f3n, con 21,8 puntos, e en rebotes, con 9,1. Conseguiu 20 ou m\u00e1is puntos en 18 partidos. A s\u00faa actuaci\u00f3n m\u00e1is destacada foi ante Cincinnati, logrando 37 puntos e 14 rebotes.\nProfesional.\nFoi elixido na quincuax\u00e9simo segunda posici\u00f3n do Draft da NBA de 2010 por Boston Celtics, con quen asinou en agosto un contrato por d\u00faas tempadas.\nO 30 de xullo de 2014, anunciouse a s\u00faa fichaxe por 2 anos co Valencia Basket da Liga ACB."}
{"id": "162693", "revid": "98629", "url": "https://gl.wikipedia.org/wiki?curid=162693", "title": "Tom Barman", "text": "Tom Barman (nado o 1 de xaneiro de 1972 en Antuerpen, B\u00e9lxica) \u00e9 guitarrista e vocalista da banda belga dEUS. \u00c9 tam\u00e9n director de cine e dirixe os videoclips da banda.\nBiograf\u00eda.\nBarman estudou na escola de cine de St.-Lucas (Bruxelas) pero nunca rematou os estudos debido \u00e1 s\u00faa outra paix\u00f3n, a m\u00fasica, e preferiu comezar unha carreira musical coa s\u00faa banda dEUS, formada a principios dos anos 90. Con todo non abandonou de todo a s\u00faa experiencia co cine xa que dirixiu os v\u00eddeos musicais da banda e realizou unha curtamentraxe en 1996, titulada \"Turnpike\". Tam\u00e9n dirixiu v\u00eddeos para outros m\u00fasicos belgas como Axelle Red e Hooverphonic.\nNo ver\u00e1n do 2001 comezou a rodar en Antuerpen a s\u00faa primeira longametraxe, \"Any Way the Wind Blows\", estreada nas salas belgas no ver\u00e1n do 2003. En febreiro do 2004 editou \"The Body Gave You Everything\", o \u00e1lbum de estrea de Magnus, o seu proxecto orientado ao \"dance\" co produtor CJ Bolland."}
{"id": "162694", "revid": "98629", "url": "https://gl.wikipedia.org/wiki?curid=162694", "title": "Von Wafer", "text": "Vakeaton Quamar \"Von\" Wafer, nado o 21 de xullo de 1985 en Homer, Luisiana, \u00e9 un ex xogador profesional de baloncesto estadounidense. Cunha altura de 2,03 m, xogaba na posici\u00f3n de ala-pivote.\nTraxectoria.\nUniversidade.\nWafer xogou durante d\u00faas tempadas cos \"Seminoles\" da Universidade de Florida State. Na primeira delas, fixo unha media de 7,9 puntos e 1,9 rebotes en 17,5 minutos de xogo. Foi o terceiro entre todos os novatos da Atlantic Coast Conference en tiros de tres puntos. Na s\u00faa segunda tempada fixo 12,5 puntos, liderando ao seu equipo neste apartado. Terminou a s\u00faa etapa universitaria cunhas medias de 10,2 puntos e 2,2 rebotes.\nProfesional.\nFoi elixido o posto 39 da segunda rolda do Draft da NBA de 2005 por Los Angeles Lakers, cos que xogou 16 partidos, sendo enviado a metade de tempada aos Colorado 14ers da NBDL, onde en xaneiro foi nomeado Xogador do Mes. En febreiro de 2007 asinou un contrato de 10 d\u00edas con Los Angeles Clippers cos que xogou tan s\u00f3 un minuto. Ao finalizar a tempada 2006-07, asinou contrato con Denver Nuggets.\nO 21 de febreiro de 2008 foi traspasado a Portland Trail Blazers por Taurean Green. O 10 de xullo de 2009 se oficializou a s\u00faa marcha ao baloncesto europeo, concretamente ao Olympiacos B.C. cun soldo de 10 mill\u00f3ns de d\u00f3lares ao ano por d\u00faas tempadas. No mes de decembro de 2009 chega a un acordo co Olympiacos B.C. para ser cortado e regresar \u00e1 NBA, onde \u00e9 contratado por Houston Rockets, o seu antigo equipo. Con todo, tras non pasar o reco\u00f1ecemento m\u00e9dico non se oficializou devandito contrato. O 24 de febreiro de 2010 asinou con Dallas Mavericks un contrato de 10 d\u00edas. A tempada 2010-11 comezar\u00e1 xogando cos Boston Celtics.\nO 12 de decembro de 2011, foi traspasado aos Orlando Magic xunto a Glen Davis a cambio de Brandon Bass. Foi cortado polos Magic \u00f3 remate da tempada 2011-12."}
{"id": "162695", "revid": "22570", "url": "https://gl.wikipedia.org/wiki?curid=162695", "title": "Delonte West", "text": "Delonte Maurice West, nado o 26 de xullo de 1983 en Washington, D.C., \u00e9 un ex xogador profesional de baloncesto estadounidense da NBA. Xogou coa Universidade de saint Joseph na Liga Universitaria e na liga profeisonal, foi escollido no draft polo Boston Celtics e despois xogou con outros equipos como Seattle SuperSonics, Cleveland Cavaliers e Dallas Mavericks. M\u00e1is tarde pasou pola liga chinesa cos Fujian Xunxing e Shanghai Sharks para rematar a s\u00faa carreira profesional cos Texas Legends na D League.\nMide 1,96 e xogaba de escolta.\nTraxectoria.\nTraxectoria deportiva.\nDespuntou no Instituto onde conseguiu varios t\u00edtulos de Player of the Year (en galego, \"Xogador do ano\") e no baloncesto universitario tam\u00e9n destacou ao formar con Jammer Nelson a mellor dupla de xogadores exteriores que conseguiron, en 2003, que o seu equipo, os Hawks, conseguiran unha temporada regular sen ninguha derrota.\nFoi seleccionado polos Boston Celtics na posici\u00f3n 24 do Draft da NBA de 2004. O seu primeiro ano foi dif\u00edcil, xa que sufriu de continuas lesi\u00f3ns, xogando un total de 39 partidos en toda a tempada. Fixo unha media de 4,5 puntos por partido.\nNo ano 2006 participou no equipo dos Sophomores do All-Star. Non foi previamente seleccionado, pero entrou no equipo a \u00faltima hora tras a lesi\u00f3n do seu antigo compa\u00f1eiro Jameer Nelson. O 21 de febreiro de 2008 foi traspasado dende os Seattle SuperSonics aos Cleveland Cavaliers xunto a Wally Szczerbiak a cambio de Ira Newble e Donyell Marshall. En agosto de 2010 foi traspasado aos Minnesota Timberwolves, mais unha semana despois dano de baixa, asinando un mes despois, o 1 de setembro, cos Boston Celtics.\nWest asinou cos Dallas Mavericks en decembro de 2011. Foi suspendido indefinidamente tras unha derrota en pretempada o 15 de outubro de 2012. Foi reincorporado \u00f3 equipo \u00f3 d\u00eda seguinte, pero dez d\u00edas m\u00e1is tarde foi suspendido de novo pola mesma raz\u00f3n, tras outra derrota. Tres d\u00edas m\u00e1is tarde, o 29 de outubro de 2012, os Mavericks cort\u00e1ronlle o contrato por problemas de disciplina. A seguir, marchou \u00e1 China, onde xogou nos Fujian Xunxing e Shanghai Sharks; Venezuela, e finalmente, fichou polos Texas Legends, o equipo filial dos Mavericks na D-League.\nVida persoal.\nFoi detipo pola polic\u00eda en setembro de 2009, por mor dunha infracci\u00f3n de tr\u00e1fico. Cando rexistraron o veh\u00edculo comprobaron que, dentro dunha funda de guitarra, escond\u00eda 3 armas: unha Beretta de 9mm, unha Ruger 357 e unha escopeta Remington 870. A sentenza puido ser de c\u00e1rcere pero resolveuse cun arresto domiciliario e 40 horas de servizo \u00e1 comunidade; a maiores, a NBA sancionouno con 10 partidos.\nO 21 de xaneiro de 2020, anos despois de se reirar, apareceron uns v\u00eddeos onde recib\u00eda unha malleira en plena r\u00faa onde viv\u00eda na indixencia tras ter malgastado varios mill\u00f3ns de d\u00f3lares. Jammer Nelson, un dos xogadores con quen manti\u00f1a contacto, afirmou que dende 2009 sofr\u00eda de trastorno bipolar e que rexeitaba calquera tipo de axuda. Varios ex compa\u00f1eiros afirmaron, daquela, que o apoiar\u00edan, como LeBron James. Finalmente, tras varios meses sen recibir ning\u00fan tipo de axuda dos antigos compa\u00f1eiros, foi Mark Cuban, empresario estadounidense e dono dos Mavericks de Dallas quen o sacou das r\u00faas e pagou o tratamento de rehabilitaci\u00f3n."}
{"id": "162696", "revid": "12452", "url": "https://gl.wikipedia.org/wiki?curid=162696", "title": "Liga de baloncesto de Rusia", "text": ""}
{"id": "162697", "revid": "98629", "url": "https://gl.wikipedia.org/wiki?curid=162697", "title": "Jerome Dillon", "text": "Jerome Dillon (nado o 16 de xullo de 1960 en Columbus, Ohio) \u00e9 un m\u00fasico estadounidense co\u00f1ecido polo seu traballo como bater\u00eda na banda estadounidense de rock industrial Nine Inch Nails entre os anos 1999 e 2005. Despois da s\u00faa sa\u00edda, o seu proxecto Nearly editou o seu \u00e1lbum de estrea, \"reminder\", en decembro do 2005, xunto cun maxi-sinxelo do tema \"Straight to Nowhere\". Ademais, un \"bootleg\" autorizado titulado \"reminder Live 2006\" foi lanzado en agosto do 2006. Recentemente estivo traballando como compositor para pel\u00edculas.\nTraxectoria.\nAsist\u00edu ao St. Francis DeSales e ao Northland High School de Columbus, Ohio ata 1987. En 1994 Dillon uniuse ao grupo de pop rock Howlin' Maggie. En xullo de 1998 deixou a banda e mudouse aos \u00c1nxeles. Ese mesmo ano, mentres visitaba \u00e1 s\u00faa familia en Columbus, a preparadora de Howlin' Maggie, Sheila Scott, informouno dunha audici\u00f3n para Nine Inch Nails. Trent Reznor separouse do bater\u00eda Chris Vrenna e buscaba a algu\u00e9n para ocupar o seu lugar. Dillon enviou mostras do seu traballo e contactaron con el pouco despois para darlle a oportunidade de facer unha audici\u00f3n para Reznor.\nDillon actuou como bater\u00eda da banda nas xiras de promoci\u00f3n de \"The Fragile\" e \"With Teeth\". Ademais diso, traballou con Reznor no estudio como multi-instrumentista en varios \u00e1lbums: \"Things Falling Apart\", \"And All That Could Have Been\", \"Still\" e \"With Teeth\".\nDurante a pausa entre a xira \"Fragility\" e o \u00e1lbum \"With Teeth\", Jerome comezou a traballar no seu primeiro \u00e1lbum en solitario. O proxecto bautizouno como nearLY, pero a comezos do ano 2005 quedou en suspenso ao volver \u00e1 actividade con NIN.\nJerome tocou con Nine Inch Nails ata outubro do ano 2005. Durante o concerto da banda do 16 de setembro en San Diego queixouse dun latexo irregular do seu coraz\u00f3n aos 45 minutos de actuaci\u00f3n, e o directo tivo que acurtarse para que Dillon recibise asistencia m\u00e9dica. Despois de pasar a noite no hospital volver\u00eda a actuar coa banda o d\u00eda 19 en Phoenix (Arizona). O 28 de outubro anunciou nunha actualizaci\u00f3n da s\u00faa p\u00e1xina web que non regresar\u00eda co grupo debido a diferenzas con respecto \u00e1 organizaci\u00f3n."}
{"id": "162699", "revid": "15490", "url": "https://gl.wikipedia.org/wiki?curid=162699", "title": "Fugging", "text": "Fugging at\u00e9 2021 co\u00f1ecida como Fucking \u00e9 unha aldea con arredor de 150 habitantes, pertencente ao municipio de Tarsdorf, na rexi\u00f3n de Innviertel, estado de Alta Austria. Limita con Baviera e est\u00e1 preto da cidade de Salzburgo. Seica o lugar foi co\u00f1ecido como \"Fucking\" dende cando menos o ano 1070. O seu nome prov\u00e9n dun personaxe do s\u00e9culo VI chamado \"Focko\"; a terminaci\u00f3n \"ing\" \u00e9 un antigo sufixo xermano que significa \"\"xente\", de tal forma que o top\u00f3nimo Fucking, neste caso, significa \"lugar da xente de Focko\"\". O nome do lugar \u00e9 relevante porque en ingl\u00e9s \"fucking\" \u00e9 o xerundio de \"fuck\", que significa \"foder\"."}
{"id": "162700", "revid": "89787", "url": "https://gl.wikipedia.org/wiki?curid=162700", "title": "Traduci\u00f3n autom\u00e1tica", "text": "A traduci\u00f3n autom\u00e1tica (TA), tam\u00e9n chamada MT (do ingl\u00e9s \"Machine Translation\"), \u00e9 unha \u00e1rea da ling\u00fc\u00edstica computacional que investiga o uso do software para traducir un texto dunha lingua natural a outra. Nun nivel b\u00e1sico, a traduci\u00f3n autom\u00e1tica realiza unha simple substituci\u00f3n de palabras dunha lingua at\u00f3mica natural polas doutra. Por medio do uso dun corpus ling\u00fc\u00edstico p\u00f3dese tentar traduci\u00f3ns m\u00e1is complexas, o que permite unha xesti\u00f3n m\u00e1is axeitada das diferenzas na tipolox\u00eda ling\u00fc\u00edstica, o reco\u00f1ecemento de frases, a traduci\u00f3n de expresi\u00f3ns idiom\u00e1ticas e o illamento de anomal\u00edas.\nVisi\u00f3n xeral.\nOs sistemas de traduci\u00f3n actuais permiten establecer par\u00e1metros (por exemplo, limitando o rango de substituci\u00f3ns permitidas), de acordo co dominio ou a profesi\u00f3n na que se fai a traduci\u00f3n, o que realmente mellora o resultado. Esta t\u00e9cnica \u00e9 particularmente \u00fatil en \u00e1reas nas que se emprega unha linguaxe formal ou baseada en formularios, como os informes de tempo e os documentos legais e administrativos, pero o seu uso non \u00e9 viable na traduci\u00f3n de di\u00e1logos ou doutros textos menos estandarizados.\nNas \u00faltimas d\u00e9cadas houbo un aumento no uso de t\u00e9cnicas estat\u00edsticas para o desenvolvemento de sistemas de traduci\u00f3n autom\u00e1tica. Para a aplicaci\u00f3n destas t\u00e9cnicas a un par de linguas dadas, requ\u00edrese a dispo\u00f1ibilidade dun corpus paralelo para o devandito par. Mediante este corpus, est\u00edmanse par\u00e1metros de modelos estat\u00edsticos correspondentes que establecen a probabilidade de que certas palabras sexan traducidas por outras, as\u00ed como as posici\u00f3ns m\u00e1is probables que tenden a ocupar as palabras da lingua destino en funci\u00f3n das palabras correspondentes da frase orixe. O atractivo desas t\u00e9cnicas radica en que o desenvolvemento dun sistema para un par de linguas dado pode facerse de maneira moi autom\u00e1tica, cunha moi reducida necesidade de traballo experto por partes de especialistas en ling\u00fc\u00edstica.\nA intervenci\u00f3n humana pode mellorar a calidade da sa\u00edda, por exemplo, alg\u00fans sistemas poden traducir con m\u00e1is exactitude, se o usuario identificou previamente as palabras que corresponden aos nomes propios. Coa axuda destas t\u00e9cnicas, a traduci\u00f3n autom\u00e1tica demostrou ser un auxiliar \u00fatil ao tradutor humano. Con todo, e a\u00ednda cando nalg\u00fans casos, pode producir resultados utilizables \"tal cal\", os sistemas actuais son incapaces de produciren resultados tan bos como un tradutor humano, sobre todo cando o texto a ser traducido usa unha linguaxe coloquial ou familiar.\nNese sentido, recentemente est\u00e1n ga\u00f1ando especial interese as t\u00e9cnicas estat\u00edsticas de traduci\u00f3n asistida baseada nunha aproximaci\u00f3n interactiva-preditiva, na que o ordenador e o tradutor humano traballan en estreita colaboraci\u00f3n. Tomando como base o texto-fonte a traducir, o sistema ofrece suxesti\u00f3ns sobre as posibles traduci\u00f3ns para a lingua destino. Se algunha destas suxesti\u00f3ns \u00e9 aceptable, o usuario selecci\u00f3naa, e en caso contrario, corrixe o necesario ata obter un fragmento correcto. A partir dese fragmento, o sistema produce mellores predici\u00f3ns. O proceso contin\u00faa desta maneira ata obter unha traduci\u00f3n totalmente aceptable polo usuario. Segundo as avaliaci\u00f3ns feitas con usuarios reais no proxecto TransType-2, este proceso reduce considerablemente o tempo e o esforzo necesario para obter traduci\u00f3ns de calidade.\nA traduci\u00f3n como problema.\nA traduci\u00f3n \u00e9 hoxe en d\u00eda o principal escollo na sociedade da informaci\u00f3n e a s\u00faa mecanizaci\u00f3n sup\u00f3n unha mellora importante fronte ao problema da avalancha informativa e a necesidade da comunicaci\u00f3n translingu\u00edstica.\nO primeiros desenvolvementos inform\u00e1ticos realiz\u00e1ronse no famoso ordenador ENIAC en 1946. Entre os investigadores pioneiros hai que citar a Warren Weaver, da Fundaci\u00f3n Rockefeller. El foi quen anunciou publicamente a disciplina anticipando posibles m\u00e9todos cient\u00edficos para abordala: o uso de t\u00e9cnicas criptogr\u00e1ficas, a aplicaci\u00f3n dos teoremas de Shannon e a utilidade da estat\u00edstica, as\u00ed como a posibilidade de aproveitar a l\u00f3xica subxacente \u00e1 linguaxe humana e as aparentes propiedades universais."}
{"id": "162701", "revid": "114944", "url": "https://gl.wikipedia.org/wiki?curid=162701", "title": "Coady Willis", "text": "Coady Willis (nado o 1 de novembro de 1974) \u00e9 o bater\u00eda das bandas Big Business e The Melvins. Anteriormente tocou en Dead Low Tide, Broadcast Oblivion e Murder City Devils.\nWillis e o seu compa\u00f1eiro de Big Business Jared Warren aparecen nos \u00e1lbums dos Melvins \"(A) Senile Animal\", \"Nude with Boots\" e \"The Bride Screamed Murder\", e levan sendo membros oficiais da banda dende xaneiro do ano 2006.\n\u00c1s veces tam\u00e9n toca a bater\u00eda nos directos do proxecto de Dale Crover, chamado Altamont."}
{"id": "162702", "revid": "98629", "url": "https://gl.wikipedia.org/wiki?curid=162702", "title": "Bj\u00f6rn Dixg\u00e5rd", "text": "Bjorn Hans-Erik Kihlberg Dixg\u00e5rd, nado o 8 de maio de 1981 en Falun, \u00e9 o cantante e guitarrista da banda de garage rock sueca Mando Diao.\nDixg\u00e5rd comp\u00f3n gran parte das letras da banda e canta na metade dos temas. Toca unha Gibson Les Paul cun amplificador Marshall 70 Super Lead de 100 vatios. Dixg\u00e5rd foi quen bautizou a banda, e segundo declaraci\u00f3ns dos seus membros ocorreuselle nun so\u00f1o.\nNo outono do 2007 fixo unha xira en solitario por Europa onde tocou varias versi\u00f3ns ac\u00fasticas de Mando Diao."}
{"id": "162703", "revid": "54334", "url": "https://gl.wikipedia.org/wiki?curid=162703", "title": "Sebasti\u00e1n de Aparicio", "text": "Sebasti\u00e1n de Aparicio Prado, nado na Gudi\u00f1a o 20 de xaneiro de 1502 e finado en Puebla (M\u00e9xico) o 25 de febreiro de 1600, foi un relixioso franciscano galego.\nTraxectoria.\nA lenda conta que un lobo o curou da peste bub\u00f3nica cando rapaz. De mozo foi \u00e1 seitura a Castela, e posteriormente traballou como xornaleiro en Zafra e como criado en Sanl\u00facar de Barrameda. En 1533 emigrou a M\u00e9xico, onde se estableceu na cidade de Puebla como agricultor e gandeiro, e posteriormente entrou no mercado do transporte por estrada, onde avogou pola construci\u00f3n da Ruta da Prata mexicana e mais polo emprego de animais no transporte de mercador\u00edas, en substituci\u00f3n de humanos ind\u00edxenas. Logo mercou propiedades na Cidade de M\u00e9xico e trasladouse a vivir nelas (en Chapultepec e Atzcapotzalco). Casou por d\u00faas veces, en 1562 e 1564, con d\u00faas rapazas novas, mais as d\u00faas faleceron de forma r\u00e1pida.\nEn 1573 doou todas as s\u00faas propiedades a un convento de clarisas e ingresou nel como traballador. Ao ano seguinte f\u00edxose frade franciscano en Cidade de M\u00e9xico e en 1575 entrou nun convento en Tecali de Herrera, preto de Puebla. En 1576 marchou ao convento de Puebla, onde permaneceu ata a s\u00faa morte, traballando como esmolante. Alcum\u00e1rono \"o frade das carretas\".\nFoi beatificado o 17 de maio de 1789 polo seu labor misioneiro en M\u00e9xico. Os seus restos est\u00e1n expostos na igrexa de San Francisco, en Puebla."}
{"id": "162704", "revid": "23204", "url": "https://gl.wikipedia.org/wiki?curid=162704", "title": "Simon Gallup", "text": "Simon Jonathon Gallup (nado o 1 de xu\u00f1o de 1960 en Duxhurst (Surrey) \u00e9 un m\u00fasico ingl\u00e9s, baixista da banda post-punk The Cure.\nBiograf\u00eda.\nSimon \u00e9 o m\u00e1is novo de seis irm\u00e1ns nacidos da parella formada por Bob e Peg Gallup. Xunto coa s\u00faa primeira muller, Carol Thompson, tocou nunha banda chamada The Magazine Spies. Antes de unirse a The Cure, Gallup tam\u00e9n foi baixista do grupo de punk rock Lockjaw.\nGallup comezou a tocar con The Cure en 1979, substitu\u00edndo a Michael Dempsey no baixo. Tam\u00e9n fai labores de teclista dende a sa\u00edda de Matthieu Hartley en 1980. En 1982 foi expulsado do grupo despois dunha suposta pelexa nun bar con Robert Smith, pouco tempo despois de gravar o \u00e1lbum \"Pornography\" e de rematar a s\u00faa xira de promoci\u00f3n.\nDurante ese tempo formou o grupo Fools Dance (inicialmente chamado The Cry), e en 1984 regresou a The Cure, despois de que Smith o convidase a unirse novamente \u00e1 banda.\nA finais de 1992 tomouse un tempo de descanso durante a xira de \"Wish\", despois de ter sido ingresado no hospital por unha pleurite. Durante a s\u00faa ausencia ser\u00eda substitu\u00eddo no baixo polo anitigo membro de Associates e Shelleyan Orphan Roberto Soave."}
{"id": "162705", "revid": "5312", "url": "https://gl.wikipedia.org/wiki?curid=162705", "title": "Mauro Pawlowski", "text": "Mauro Antonio Pawlowski, nado en Koersel o 24 de abril de 1971, \u00e9 un m\u00fasico belga, vocalista e guitarrista das bandas dEUS e Evil Superstars.\nTraxectoria.\nComezou a s\u00faa carreira como l\u00edder de Evil Superstars, un dos principais da escena de rock belga dos 90, en 1992. Deixou a banda en 1998 e dende ent\u00f3n tocou en varios grupos coma Mitsoobishy Jacson, Kiss my Jazz, Monguito e Shadowgraphic City. Na actualidade \u00e9 membro de dEUS, The Love Substitutes, Othin Spake, Club Moral, Archetypes of the Multisabanas e I Hate Camera. Ademais destes proxectos, Mauro editou traballos en solitario usando varios nomes.\nNo ano 2008 xirou co poeta e escritor Ramsey Nasr, e no 2009 foi guitarrista de xira do grupo de danza contempor\u00e1nea Ultima Vez de Wim Vandekeybus."}
{"id": "162706", "revid": "1131", "url": "https://gl.wikipedia.org/wiki?curid=162706", "title": "Dr. Matt Destruction", "text": "Mattias Bernwall (nado o 18 de marzo de 1978 en Fagersta, Suecia), e m\u00e1is co\u00f1ecido coma Dr. Matt Destruction \u00e9 o baixista da banda sueca de garage rock The Hives.\nThe Hives formouse en 1993 e co\u00f1eceu o \u00e9xito a principios dos anos 2000 dentro do movemento do garage rock revival, tocando garage punk influenciado pola m\u00fasica rock. Dr. Matt adoita a tocar un 1970's Fender Telecaster Bass que se distingue do 1950's Telecaster Bass en que ten unha pastilla \"humbucker\" en vez dunha sinxela."}
{"id": "162712", "revid": "1888", "url": "https://gl.wikipedia.org/wiki?curid=162712", "title": "Partido Comunista (hom\u00f3nimos)", "text": "Con Partido Comunista podemos facer referencia a un partido que defende a aplicaci\u00f3n dos principios econ\u00f3micos e sociais do comunismo a trav\u00e9s da pol\u00edtica estatal. Dentro desta ideolox\u00eda atopamos multitude de partidos pol\u00edticos de todo o mundo que empregan esa denominaci\u00f3n:"}
{"id": "162713", "revid": "111586", "url": "https://gl.wikipedia.org/wiki?curid=162713", "title": "Francisco Miguel", "text": "Francisco Miguel Fern\u00e1ndez D\u00edaz (noutras fontes Francisco Miguel Fern\u00e1ndez Moratinos e mesmo Francisco Miguel Moratinos Fern\u00e1ndez-D\u00edaz), de nome art\u00edstico Francisco Miguel, nado na Coru\u00f1a en 1897 e finado no Campo de Morgade, Queo de Arriba (B\u00e9rtoa, Carballo), o 28 de setembro de 1936, foi un pintor, ilustrador, cr\u00edtico de arte e libreiro galego. A s\u00faa pintura \u00e9 de car\u00e1cter surrealista, e cultivou as naturezas mari\u00f1as.\nTraxectoria.\nFoi fillo ilex\u00edtimo de Rom\u00e1n Moratinos Ventosa, industrial natural de Briones (A Rioxa), e da ferrol\u00e1 Marcelina Fern\u00e1ndez D\u00edaz. Casou con Syra Alonso o 19 de novembro de 1920, co poeta e c\u00f3nsul uruguaio Julio Jos\u00e9 Casal como testemu\u00f1a. Tivo ao seu cargo a Librer\u00eda de Arte, na r\u00faa Real da Coru\u00f1a, e colaborou activamente coas revistas \"Casa de Am\u00e9rica\" e \"Alfar\", da que foi director art\u00edstico. Participou nos parladoiros da librer\u00eda da s\u00faa propiedade e do caf\u00e9 La Pe\u00f1a.\nAutodidacta, ao longo da s\u00faa vida realizou m\u00faltiples viaxes e cambios de residencia: Montparnasse (Par\u00eds), en 1923, onde se formou na arte do \"batik\"; Cuba e M\u00e9xico (1926-33), onde naceron os fillos Juan Ram\u00f3n e Sandro e onde traballou co muralista David Alfaro Siqueiros, o que contribu\u00edu a po\u00f1elo en contacto directo coas vangardas art\u00edsticas do momento (Diego Rivera, Blanca Luz Brum\u2026); foi tam\u00e9n foi amigo de Alejo Carpentier, Luis Seoane, de Le\u00f3n Felipe e de Picasso, de quen quixo exp\u00f3r a s\u00faa obra da etapa coru\u00f1esa nos anos 30 pouco antes de ser asasinado. Francisco Miguel tam\u00e9n foi ilustrador dos poemas de Jorge Luis Borges e de Gabriela Mistral.\nEn 1933 volveron a Espa\u00f1a. Tras un ano en Madrid regresaron a Galicia, instal\u00e1ndose na \"Casa da Dicha\" (\"Casa da Felicidade\") no Porto de Santa Cruz, Li\u00e1ns, Oleiros.\nO 3 de agosto de 1936 foi detido pola Garda Civil, acusado de actuar contra o r\u00e9xime militar golpista. Sa\u00edu en liberdade, pero o 19 de setembro prend\u00e9rono de novo. O 28 de setembro apareceu o seu cad\u00e1ver fusilado en B\u00e9rtoa, coa cara fendida e as mans amputadas, xunto cos de Juan Boedo Pardo, Andr\u00e9s Pinilla Fraga e Pedro Pinilla Calvete, e foron enterrados no cemiterio da localidade.\nEn 1942, Syra e os tres fillos volveron definitivamente a M\u00e9xico, exiliados.\nHomenaxes.\nEn 1999 a cidade da Coru\u00f1a dedicoulle unha r\u00faa.\nEn 2015 foille dedicado o D\u00eda da Galiza M\u00e1rtir."}
{"id": "162714", "revid": "2081", "url": "https://gl.wikipedia.org/wiki?curid=162714", "title": "Francisco Miguel Fern\u00e1ndez D\u00edaz", "text": ""}
{"id": "162715", "revid": "2081", "url": "https://gl.wikipedia.org/wiki?curid=162715", "title": "Francisco Miguel Fern\u00e1ndez Moratinos", "text": ""}
{"id": "162718", "revid": "1131", "url": "https://gl.wikipedia.org/wiki?curid=162718", "title": "Borja Fern\u00e1ndez Fern\u00e1ndez (1981)", "text": "Francisco de Borja Fern\u00e1ndez Fern\u00e1ndez, nado en Ourense o 14 de xaneiro de 1981, \u00e9 un exfutbolista galego. Xogaba de centrocampista.\nTraxectoria.\nBorja Fern\u00e1ndez foi formado na canteira do Real Madrid, onde chegou con 15 anos procedente do Pabell\u00f3n Club de F\u00fatbol, pasando polo terceiro e segundo equipo ata chegar ao primeiro equipo, no que debutou contra o Villarreal CF (1-1). Disputou co equipo branco un total de 23 partidos en Liga, 11 de Copa e 4 de Liga de Campi\u00f3ns. Foi cedido ao Mallorca onde non chegou a despuntar e ao principio da tempada 2006-07 foi traspasado ao Real Valladolid.\nEn xu\u00f1o de 2010 chegou libre ao Getafe CF, polo que asinou 4 anos. O 22 de agosto de 2011\u00a0anunciouse que xogar\u00eda unha tempada no Deportivo da Coru\u00f1a en calidade de cedido.\nSelecci\u00f3n nacional.\nBorja foi internacional coa Selecci\u00f3n galega de f\u00fatbol."}
{"id": "162719", "revid": "25871", "url": "https://gl.wikipedia.org/wiki?curid=162719", "title": "Kid A", "text": "Kid A \u00e9 o cuarto \u00e1lbum de estudio da banda inglesa de rock alternativo Radiohead, editado o 2 de outubro do 2000. Foi un \u00e9xito comercial en todo o mundo, sendo platino na s\u00faa primeira semana no Reino Unido. A pesar de non contar con ning\u00fan sinxelo oficial ou v\u00eddeo musical parade promocionarse, \"Kid A\" converteuse na primeira edici\u00f3n de Radiohead en estrearse no n\u00famero 1 nos Estados Unidos. Este \u00e9xito atrib\u00faese a unha \u00fanica campa\u00f1a de promoci\u00f3n, a filtraci\u00f3n do \u00e1lbum en internet.\n\"Kid A\" foi gravado en Par\u00eds, Copenhaguen, Gloucestershire e Oxford co produtor Nigel Godrich. A composici\u00f3n e gravaci\u00f3n foi experimental para Radiohead, ao ter un son menos roqueiro e m\u00e1is electr\u00f3nico. Influenciada polo Krautrock, o jazz e a m\u00fasica cl\u00e1sica do s\u00e9culo XX, Radiohead abandonou as s\u00faas composici\u00f3ns con tres guitarras para inclu\u00edr un rango de instrumentos m\u00e1is amplo en \"Kid A\", usando teclados, o Ondes Martenot, e, nalgunhas composici\u00f3ns, cordas e metais. \"Kid A\" tam\u00e9n ten letras m\u00e1is minimalistas e abstractas que o anterior disco da banda.\n\"Kid A\" foi listada como unha das 50 gravaci\u00f3ns m\u00e1is importantes da d\u00e9cada polo programa \"All Songs Considered\" da emisora estadounidense National Public Radio. A p\u00e1xina web Rockfeedback situouno no segundo posto da s\u00faa lista dos mellores \u00e1lbums da d\u00e9cada. Foi tam\u00e9n colocado no posto 67 da lista da \"olling Stone\" dos \"500 mellores \u00e1lbums de todos os tempos\".\nListaxe de canci\u00f3ns.\nTodos os temas compostos por Radiohead, ag\u00e1s onde se indique."}
{"id": "162720", "revid": "89787", "url": "https://gl.wikipedia.org/wiki?curid=162720", "title": "Pedro Mosquera", "text": "Pedro Mosquera Parada, nado na Coru\u00f1a o 21 de abril de 1988, \u00e9 un futbolista galego, que xoga de mediocentro no Alcorc\u00f3n, da Primeira Divisi\u00f3n RFEF. Formado na canteira do Real Madrid, \u00e9 o cuarto futbolista con m\u00e1is partidos disputados na historia do filial do club branco, o Real Madrid Castilla, do que foi capit\u00e1n. Tras debutar na Primeira Divisi\u00f3n co primeiro equipo do Real Madrid, xogou no Getafe e no Elche, antes de regresar \u00e1 s\u00faa cidade natal como xogador do Deportivo da Coru\u00f1a. Militou catro anos no club galego, un deles como capit\u00e1n, e a continuaci\u00f3n fichou polo Huesca, co que logrou o ascenso \u00e1 Primeira Divisi\u00f3n na s\u00faa primeira campa\u00f1a. Despois de tres anos no equipo aragon\u00e9s, fichou polo Alcorc\u00f3n.\nTraxectoria.\nInicios.\nNacido na Coru\u00f1a, empezou xogando a h\u00f3ckey a pat\u00edns no Colexio Santa Mar\u00eda do Mar. Al\u00ed tivo como adestrador a Antonio Cancela e como compa\u00f1eiro de equipo e amigo ao fillo deste, Pablo Cancela. Durante uns anos compaxinou o h\u00f3ckey co f\u00fatbol, deporte este \u00faltimo que practicou no propio colexio e m\u00e1is tarde no Galicia Gaiteira.\nAos 12 anos recibiu unha chamada do Deportivo da Coru\u00f1a, que estaba formando un equipo alev\u00edn para participar en varios torneos. As\u00ed, disputou con outros rapaces da provincia como Dani Rodr\u00edguez o torneo de Brunete, e no Nadal do ano 2000 destacou nun torneo internacional celebrado no estadio Heliodoro Rodr\u00edguez L\u00f3pez de Santa Cruz de Tenerife, chamando a atenci\u00f3n de varios clubs, entre eles o Real Madrid. Aceptou ent\u00f3n a oferta do club branco e marchou a Madrid, deixando definitivamente o h\u00f3ckey a pat\u00edns despois de ga\u00f1ar a medalla de bronce nun campionato de Espa\u00f1a.\nReal Madrid Castilla.\nNo Real Madrid polas categor\u00edas infantil, cadete e xuvenil, ga\u00f1ando nesta \u00faltima a Copa de Campi\u00f3ns da tempada 2005/06. Uns meses despois, na tempada 2006/07, debutou co Real Madrid Castilla na Segunda Divisi\u00f3n, da man do adestrador M\u00edchel, nunha derrota por 4-0 diante do Valladolid no Jos\u00e9 Zorrilla. Disputou outros tres partidos co Castilla esa tempada, na que o equipo acabou descendendo. Militou durante as seguintes tres campa\u00f1as no filial, do que chegou a ser o capit\u00e1n e onde coincidiu con futbolistas como Marcos Alonso, Nacho ou Callej\u00f3n.\nDebut co primeiro equipo.\nDurante a tempada 2009/10 o t\u00e9cnico do primeiro equipo, Manuel Pellegrini, convocouno en varias ocasi\u00f3ns, tanto en encontros de liga como de Liga de Campi\u00f3ns. Estivo a piques de debutar nun partido contra o Deportivo da Coru\u00f1a en Riazor, pero cando estaba preparado para saltar ao terreo de xogo o \u00e1rbitro pitou o final. Finalmente o 25 de marzo de 2010 chegou o seu debut oficial co Real Madrid, nun partido de Primeira Divisi\u00f3n ante o Getafe. Tivo unha presenza testemu\u00f1al, substitu\u00edndo a Xabi Alonso no \u00faltimo minuto. Converteuse deste xeito no futbolista que menos minutos disputou na historia do Real Madrid, entre todos aqueles que chegaron a xogar nalg\u00fan momento co equipo.\nGetafe.\nEn xullo de 2010 foi traspasado ao Getafe, co que asinou por catro tempadas, reservando o Real Madrid unha opci\u00f3n de recompra. No club azul\u00f3n volveu coincidir co adestrador M\u00edchel e con varios dos seus compa\u00f1eiros do Castilla, como Codina, Miguel Torres ou Parejo. Co equipo xetafense debutou na Europa League e disputou un total de 21 partidos na s\u00faa primeira campa\u00f1a, a\u00ednda que s\u00f3 9 deles como titular, xogando habitualmente por detr\u00e1s de Miku.\nTrala marcha de M\u00edchel, para a tempada 2011/12 chegou ao banco Luis Garc\u00eda, quen non contou con Mosquera para as s\u00faas ali\u00f1aci\u00f3ns. No mercado invernal, despois de non ter disputado ning\u00fan minuto na primeira metade da tempada, acordouse que o xogador sa\u00edse cedido, regresando ao Real Madrid Castilla e \u00e1 Segunda Divisi\u00f3n B.\nCesi\u00f3n ao Real Madrid Castilla.\nNo filial branco recuperou protagonismo e foi titular indiscutible no que restaba de tempada, \u00e1s ordes de Toril. O equipo madrile\u00f1o, que contaba con futbolistas como Carvajal, Nacho, Juanfran, Jes\u00e9, Morata ou os tam\u00e9n galegos Lucas V\u00e1zquez e Joselu, proclamouse campi\u00f3n do Grupo 1 de Segunda B, clasific\u00e1ndose as\u00ed para a promoci\u00f3n de ascenso. O equipo enfrontouse ao C\u00e1diz e no partido de volta Mosquera marcou dous dos cinco goles do seu equipo (5-1), certificando as\u00ed o ascenso \u00e1 Segunda Divisi\u00f3n.\nA s\u00faa cesi\u00f3n ampliouse tam\u00e9n para a tempada 2012/13, xa na categor\u00eda de prata. Continuou como un fixo no mediocentro do equipo branco e ao longo da tempada tivo como compa\u00f1eiros no dobre pivote a Al\u00e9x Fern\u00e1ndez, Jos\u00e9 Rodr\u00edguez e Casemiro, sen que ning\u00fan deles lle arrebatase a titularidade. Disputou 38 partidos na tempada, marcando 3 goles, e acadou os 156 partidos totais co Castilla, o cuarto rexistro m\u00e1is alto da historia do filial, superado s\u00f3 por Casimiro Torres, Miguel Bernal e Jos\u00e9 Manuel Espinosa.\nRegreso ao Getafe.\nPara a tempada 2013/14 regresou ao Getafe, onde coincidiu con outros tres futbolistas galegos: Borja Fern\u00e1ndez, Diego Castro e Roberto Lago. O equipo realizou un bo inicio de campionato, chegando a ocupar postos europeos varias xornadas, pero co paso das xornadas caeu ata os postos de descenso, salvando a categor\u00eda nas \u00faltimas xornadas. Mosquera sumou 26 partidos, 17 deles como titular, no que foi o seu \u00faltimo ano en Xetafe.\nElche.\nEn xullo de 2014 anunciouse a s\u00faa fichaxe polo Elche, tam\u00e9n de Primeira. Xogou de inicio nas 15 primeiras xornadas de liga, nas que conseguiu ante o Rayo Vallecano o seu primeiro gol na m\u00e1xima categor\u00eda, ata que unha lesi\u00f3n nun partido de Copa do Rei diante do Valladolid o afastou durante tres meses dos terreos de xogo. Trala s\u00faa reaparici\u00f3n en marzo de 2015, volveu aos onces titulares de Fran Escrib\u00e1 e o equipo rematou a liga na 13\u00aa posici\u00f3n, pero foi descendido administrativamente por motivos econ\u00f3micos.\nDeportivo da Coru\u00f1a.\nO 27 de xullo de 2015 firmou por catro tempadas polo Deportivo da Coru\u00f1a, logo de desvincularse do Elche. No club da s\u00faa cidade converteuse nunha peza fundamental nos esquemas do adestrador V\u00edctor S\u00e1nchez del Amo e foi un dos mellores xogadores da tempada, na que disputou 40 dos 42 partidos do equipo, todos eles como titular. O 12 de febreiro de 2016 renovou o seu contrato co club coru\u00f1\u00e9s at\u00e9 2021. \nComezou a tempada 2016/17 sendo un dos xogadores m\u00e1is importantes para o adestrador Gaizka Garitano, pero unha baixada de rendemento levouno ao banco de suplentes. Trala chegada dun novo adestrador, Pepe Mel, volveu aos once iniciais e marcou dous goles, pero unha lesi\u00f3n muscular interrompeu o seu bo momento de xogo.\nEn xullo de 2017 foi elixido novo capit\u00e1n do equipo, trala marcha de Laure. O seu rendemento durante a tempada 2017/18 foi m\u00e1is baixo do esperado, do mesmo xeito que o do resto do equipo, que acabou descendendo a Segunda ao rematar 18\u00ba. A s\u00faa situaci\u00f3n non mellorou na seguinte tempada, a cuarta e \u00faltima do centrocampista no Deportivo, na que disputou pouco m\u00e1is de 1.000 minutos en liga.\nO 2 de agosto de 2019 anunciouse a rescisi\u00f3n do seu contrato e un d\u00eda m\u00e1is tarde confirmouse a s\u00faa fichaxe polo Huesca, de Segunda Divisi\u00f3n, por d\u00faas temporadas. Pechou o seu paso polo Deportivo cun total de 109 partidos oficiais e 3 goles.\nHuesca.\n\u00c1 s\u00faa chegada ao Huesca converteuse no cuarto futbolista galego no equipo, un\u00edndose a David Ferreiro, Pablo Insua e Juan Carlos Real. Foi titular en case todos os partidos da tempada, na que o equipo dirixido por M\u00edchel S\u00e1nchez se proclamou campi\u00f3n da categor\u00eda, ascendendo as\u00ed \u00e1 Primeira Divisi\u00f3n por segunda vez na s\u00faa historia. Na seguinte campa\u00f1a sumou 27 partidos na m\u00e1xima categor\u00eda, pero non puido lograr a permanencia, descendendo o equipo na derradeira xornada tras empatar sen goles co Valencia. Xogou un terceiro ano en Huesca, acadando os 100 partidos co club aragon\u00e9s.\nAlcorc\u00f3n.\nPara a tempada 2022/23 fichou polo Alcorc\u00f3n, da Primeira Divisi\u00f3n RFEF.\nSelecci\u00f3n nacional.\nFoi internacional coas selecci\u00f3ns sub-16, sub-17 e sub-19 de Espa\u00f1a, nun total de 11 ocasi\u00f3ns. En 2016 foi un dos elixidos por M\u00edchel Salgado e Fran para formar parte da selecci\u00f3n galega que se enfrontou a Venezuela no estadio de Riazor. Foi titular no centro do campo, a car\u00f3n de Fran Rico, nun partido que finalizou con empate (1\u20131)."}
{"id": "162721", "revid": "23204", "url": "https://gl.wikipedia.org/wiki?curid=162721", "title": "Blackened Sky", "text": "Blackened Sky \u00e9 o \u00e1lbum de estrea da banda escocesa de rock alternativo Biffy Clyro, editado o 10 de marzo do 2002 polo selo Beggars Banquet Records. Do disco sac\u00e1ronse catro sinxelos: \"27\", \"Justboy\", \"57\" e \"Joy.Discovery.Invention\", e acadou o n\u00famero 78 na lista brit\u00e1nica de \u00e1lbums.\nAo igual que cada un dos tres primeiros \u00e1lbums da banda, foi tocado s\u00f3 unha vez enteiro en directo, o d\u00eda 13 de decembro do ano 2005 no King Tut's Wah Wah Hut de Glasgow."}
{"id": "162722", "revid": "56817", "url": "https://gl.wikipedia.org/wiki?curid=162722", "title": "Lovey", "text": "Lovey \u00e9 o cuarto \u00e1lbum da banda estadounidense de rock alternativo The Lemonheads. Foi editado en 1990 e tr\u00e1tase do seu primeiro disco co selo Atlantic Records. O \u00e1lbum foi o derradeiro co membro fundador Jesse Peretz, que deixou a banda para seguir unha carreira na fot\u00f3graf\u00eda e no cine.\nListaxe de canci\u00f3ns.\nTodos os temas por Evan Dando, ag\u00e1s onde se indique."}
{"id": "162725", "revid": "23204", "url": "https://gl.wikipedia.org/wiki?curid=162725", "title": "Earl Boykins", "text": "Earl Boykins, nado o 2 de xu\u00f1o de 1976 en Cleveland, Ohio, \u00e9 un xogador americano de baloncesto profesional que actualmente \u00e9 axente libre.\nTraxectoria.\nUniversidade.\nBoykins asistiu \u00e1 Universidade Eastern Michigan dende 1995 at\u00e9 1998, sendo elixido no mellor quinteto da s\u00faa conferencia no seu ano \"senior\" e \"junior\". Durante a s\u00faa tempada de s\u00e9nior, Boykins foi, con 26,8 puntos por partido o segundo m\u00e1ximo anotador da NCAA.\nNBA.\nBoykins xogou en Cleveland Cavaliers, New Jersey Nets, Orlando Magic, Los Angeles Clippers, Golden State Warriors, Denver Nuggets, Milwaukee Bucks e Charlotte Bobcats. Tam\u00e9n pasou dous anos na CBA xogando en Rockford Lightning. Cos seus 1,65 m de altura, Boykins \u00e9 o xogador m\u00e1is baixo en activo da liga, e o segundo da historia detr\u00e1s de Muggsy Bogues (1,60 m).\nTras deambular sen rumbo por varios equipos da NBA, Boykins atopou finalmente un contrato garantido en Denver Nuggets en 2004. O rol principal de Boykins sempre foi sa\u00edr do banco e inxectar enerx\u00eda ofensiva ao seu equipo, en parte porque \u00e9 un das bases m\u00e1is r\u00e1pidos da liga. O 18 de xaneiro de 2005, Boykins bateu a marca de m\u00e1is puntos nunha pr\u00f3rroga, con 15, a\u00ednda que posteriormente Gilbert Arenas superar\u00edao con 16.\nO 11 de xaneiro de 2007, Boykins foi traspasado a Milwaukee Bucks a cambio de Steve Blake, onde fixo medias de 14 puntos por noite. Como curiosidade, Boykins \u00e9 o xogador m\u00e1is baixo en anotar 30 puntos ou m\u00e1is. Ao finalizar a tempada, o xogador non renovou e converteuse en axente libre at\u00e9 o 31 de xaneiro de 2008, cando asinou un contrato con Charlotte Bobcats.\nEuropa.\nO 6 de agosto de 2008 asinou como axente libre polo Virtus Bologna italiano, co que o 26 de abril de 2009 proclamouse campi\u00f3n do EuroChallenge, sendo ademais o m\u00e1ximo asistente da competici\u00f3n.\nRegreso \u00e1 NBA.\nA tempada 2009-10 regresou a Estados Unidos asinando un contrato polos Washington Wizards cos que fixo unha media un total de 7.5 puntos e 2.9 asistencias por encontro. En agosto de 2010 comprometeuse por un ano e 1,3 mill\u00f3ns de d\u00f3lares cos Milwaukee Bucks que se convert\u00edan no seu noveno equipo na NBA.\nO 26 de marzo de 2012, asinou cos Houston Rockets."}
{"id": "162726", "revid": "89787", "url": "https://gl.wikipedia.org/wiki?curid=162726", "title": "Jon Brockman", "text": "Jonathan Rodney Brockman, nado o 20 de marzo de 1987 en Snohomish, Washington, \u00e9 un ex xogador estadounidense de baloncesto profesional.\nTraxectoria.\nUniversidade.\nXogou durante catro tempadas cos \"Huskies\" da Universidade de Washington, nas que fico medias de 13,8 puntos e 9,8 rebotes por partido. No seu debut conseguiu un dobre-dobre ante Morgan State, con 17 puntos e 10 rebotes. Esa tempada acabou con 215 rebotes, a segunda mellor marca dun novato na historia da universidade.\nAo ano seguinte foi inclu\u00eddo por primeira vez no mellor quinteto da Pacific Ten Conference, tras liderar \u00e1 conferencia en rebotes, con 9,6 por partido. Logrou 15 dobres-dobres ao longo da tempada, destacando o conseguido ante Utah no segundo partido do ano, con 31 puntos e 18 rebotes.\nTras ser o xogador que m\u00e1is dobres-dobres fixo en toda a s\u00faa conferencia na s\u00faa terceira tempada, o \u00faltimo ano logrou de novo ser inclu\u00eddo no mellor quinteto da Pac-10, acabando a s\u00faa carreira de universitario como o \u00fanico \"huskie\" da historia en lograr m\u00e1is de 1800 puntos e m\u00e1is de 1200 rebotes.\nProfesional.\nFoi elixido na trix\u00e9simo oitava posici\u00f3n do Draft da NBA de 2009 por Portland Trail Blazers, sendo traspasado inmediatamente a Sacramento Kings xunto con Sergio Rodr\u00edguez a cambio dos dereitos do draft sobre a elecci\u00f3n 31, Jeff Pendergraph, e en setembro de 2009 asinou contrato cos Kings. O 21 de xullo de 2010 foi traspasado a Milwaukee Bucks por Darnell Jackson e unha segunda rolda do draft de 2011.\nO 27 de xu\u00f1o de 2012, Brockman, Jon Leuer, Shaun Livingston e unha elecci\u00f3n do Draft foron traspasados \u00f3s Houston Rockets a cambio de Samuel Dalembert e varias elecci\u00f3ns do Draft."}
{"id": "162728", "revid": "89787", "url": "https://gl.wikipedia.org/wiki?curid=162728", "title": "Arqueolox\u00eda xen\u00e9tica", "text": "A arqueolox\u00eda xen\u00e9tica \u00e9 como se denomina en biolox\u00eda a aplicaci\u00f3n \u00e1 paleontolox\u00eda das t\u00e9cnicas da biolox\u00eda molecular, especialmente da reacci\u00f3n en cadea da polimerase, o que permite reconstru\u00edr parentescos entre individuos da mesma ou diferentes especies, as\u00ed como recuperar secuencias de nucle\u00f3tidos de organismos hoxe extinguidos.\nAplicaci\u00f3n \u00e1 paleoantropolox\u00eda.\nA recuperaci\u00f3n de mol\u00e9culas de ADN mitocondrial (ADNmt) de mostras esquel\u00e9ticas de diversa antig\u00fcidade permite estudar a variabilidade xen\u00e9tica dos grupos humanos do pasado. A an\u00e1lise do ADNmt en tecidos antigos presenta unha vantaxe fundamental fronte ao nuclear, debido ao seu alto n\u00famero de copias por c\u00e9lula.\nOs principais problemas metodol\u00f3xicos descritos neste tipo de an\u00e1lises puideron resolverse naqueles casos en que as mostras presentaban boas condici\u00f3ns de preservaci\u00f3n. Estes foron fundamentalmente: \nA variabilidade no \u00e9xito da amplificaci\u00f3n entre individuos dun mesmo asentamento arqueol\u00f3xico, indica que as condici\u00f3ns individuais de cada inhumaci\u00f3n son m\u00e1is importantes que a antig\u00fcidade. Por outro lado, as pezas dentarias demostraron ser o material m\u00e1is adecuado para o estudo do ADNmt antigo.\nA interpretaci\u00f3n dos datos a nivel poboacional s\u00f3 \u00e9 pos\u00edbel naqueles asentamentos que presentan un amplo n\u00famero de individuos, dado o relativamente baixo rendemento da metodolox\u00eda."}
{"id": "162730", "revid": "89787", "url": "https://gl.wikipedia.org/wiki?curid=162730", "title": "Drew Gooden", "text": "Andrew Melvin \"Drew\" Gooden, nado o 24 de setembro de 1981 en Oakland (California), \u00e9 un ex xogador de baloncesto profesional estadounidense. Cunha altura de 2,08 metros xogaba nas posici\u00f3ns de ala-pivote e pivote.\nTraxectoria.\nGooden xogou de pivote no Instituto El Cerrito como s\u00e9nior, e liderou aos \"Gauchos\" en 1999 ao campionato California Interscholastic Federation Boys Division III.\nGooden foi un xogador dominante na Universidade de Kansas, facendo medias de 19,8 puntos e 11,4 rebotes por partido na tempada 2001-02. Foi a peza clave que levou a Kansas \u00e1 Final Four, ademais de recoller varios premios individuais que lle galardoaban como o mellor universitario do ano.\nNBA.\nFoi elixido na cuarta posici\u00f3n do Draft de 2002 por Memphis Grizzlies, a\u00ednda que foi traspasado a metade da s\u00faa primeira tempada na liga a Orlando Magic a cambio de Mike Miller. Na tempada 2004-05 fichou por Cleveland Cavaliers, facendo medias de 14,4 puntos e 9,2 rebotes por partido. Tras esta gran campa\u00f1a, o baixada de rendemento de Gooden foi notorio, descendendo at\u00e9 os 10,7 puntos e 8,7 rebotes. Na s\u00faa terceira tempada cos Cavaliers non houbo s\u00edntomas de mellor\u00eda, e mesmo a directiva da franqu\u00eda barallou inclu\u00edrlo nalg\u00fan traspaso. Ese traspaso chegou o 21 de febreiro de 2008, data na que foi enviado a Chicago Bulls nun intercambio a tres bandas entre os Bulls, os Cavaliers e Seattle Sonics.\nO 19 de febreiro de 2009, Chicago Bulls traspasou a Gooden, Andr\u00e9s Nocioni, Michael Ruffin e Cedric Simmons a Sacramento Kings a cambio de John Salmons e Brad Miller. Tras xogar un partido cos Kings, foi cortado o 1 de marzo e aos dous d\u00edas asinou con San Antonio Spurs. En xullo de 2009 asinou como axente libre con Dallas Mavericks.\nO 13 de febreiro de 2010, Gooden foi traspasado a Washington Wizards xunto con Josh Howard, James Singleton e Quinton Ross a cambio de Caron Butler, Brendan Haywood e DeShawn Stevenson. D\u00edas despois, o 17 de febreiro, Gooden foi traspasado a Los Angeles Clippers como parte dun intercambio a tres bandas; Ilgauskas, unha primeira rolda do draft de 2010 e os dereitos de Emir Preld\u017ei\u010d march\u00e1banse de Cleveland Cavaliers a Washington Wizards; Antawn Jamison desde Washington a Cleveland Cavaliers; Al Thornton dos \u00c1nxeles a Washington Wizards e Sebastian Telfair dos \u00c1nxeles a Cleveland. O 1 de xullo de 2010 asinou un contrato con Milwaukee Bucks por cinco anos e 32 mill\u00f3ns de d\u00f3lares. O 16 de xullo de 2013, os Bucks cortaron a Gooden usando a cl\u00e1usula de amnist\u00eda.\nO 26 de febreiro de 2014, Gooden asinou un contrato de dez d\u00edas cos Washington Wizards. O 8 de marzo de 2014, asinou un segundo contrato de dez d\u00edas cos Wizards."}
{"id": "162734", "revid": "89787", "url": "https://gl.wikipedia.org/wiki?curid=162734", "title": "Darington Hobson", "text": "Darington Hobson, nado o 29 de setembro de 1987 en Las Vegas, Nevada, \u00e9 un xogador profesional de baloncesto estadounidense. Cunha altura de 2,01 metros pode xogar nas posici\u00f3ns de escolta e ala.\nTraxectoria.\nInstituto.\nHobson asistiu ao Instituto Western durante o seu ano freshman (primeiro), antes de trasladarse ao Instituto Alief Hastings en Houston, Texas. Ao quince anos cambiouse \u00e1 Gulf Shores Academy, onde recibiu o alcume de \"Butta\". Hobson continuou mudandose, esta vez at\u00e9 California, onde asistiu ao seu cuarto instituto, o Calvary Baptist Christian. Por \u00faltimo, marchou ao Decatur Christian en Illinois, onde fixo de media 19 puntos, 12 rebotes e 7 asistencias por partido.\nUniversidade.\nHobson xogou ao baloncesto durante dous anos no College of Eastern Utah da National Junior College Athletic Association. O primeiro ano fixo medias de 18,4 puntos e 8,3 rebotes e liderou ao equipo a un balance de 17-15. Foi inclu\u00eddo no terceiro equipo do All-American da NJCAA. Na s\u00faa segunda campa\u00f1a asinou 15,2 puntos e 8,7 rebotes, e a s\u00faa mellor actuaci\u00f3n realizouna ante Western Wyoming con 35 puntos.\nUnha vez finalizada a s\u00faa segunda tempada no CEU, Hobson foi trasladado \u00e1 Universidade de New Mexico. Hobson non decepcionou, convert\u00e9ndose no primeiro xogador en liderar aos \"Lobos\" en puntos (15,9), rebotes (9,3) e asistencias (4,6) durante unha tempada. Foi nomeado mellor xogador e mellor novato da \"Mountain West Conference\", sendo o \u00fanico xogador na historia en lograr ambos os reco\u00f1ecementos no mesmo ano. Tam\u00e9n foi inclu\u00eddo no mellor quinteto da conferencia e entre os 26 finalistas para o Premio John R. Wooden. O 29 de marzo de 2010, Hobson foi seleccionado no terceiro equipo do All-American por Associated Press, o primeiro \"lobo\" en conseguilo desde Danny Granger en 2005.\nProfesional.\nHobson foi elixido na 37\u00aa posici\u00f3n do Draft da NBA de 2010 polos Milwaukee Bucks. O 29 de decembro de 2011 foi asignado aos Fort Wayne Mad Ants da NBA Development League."}
{"id": "162735", "revid": "89787", "url": "https://gl.wikipedia.org/wiki?curid=162735", "title": "Larry Sanders", "text": "Larry Sanders, nado o 21 de novembro de 1988 en Fort Pierce, Florida, \u00e9 un xogador profesional de baloncesto estadounidense que \u00e9 axente libre. Cunha altura de 2,08 metros xoga nas posici\u00f3ns de ala-pivote e pivote.\nTraxectoria.\nInstituto.\nSanders non xogou ao baloncesto at\u00e9 noveno curso, xa que a s\u00faa escola privada non ofrec\u00eda deportes. Posteriormente trasladouse ao Instituto Port St. Lucie, onde fixo medias de 18,9 puntos e 13 rebotes por partido no seu ano s\u00e9nior, e liderou a Port St. Lucie a un balance de 20 vitorias e 8 derrotas e ao campionato District 13-5A. Sanders foi inclu\u00eddo no mellor equipo do estado.\nUniversidade.\nNa s\u00faa primeira tempada na Virginia Commonwealth University, Sanders foi inclu\u00eddo no mellor quinteto de novatos da Colonial Athletic Association e no mellor quinteto defensivo. No seu segundo ano cos \"Rams\" fixo medias de 11,3 puntos e 8,6 rebotes por partido e foi coroado como mellor defensor da s\u00faa conferencia. A s\u00faa progresi\u00f3n continuou na s\u00faa terceira e \u00faltima campa\u00f1a na universidade, facendo 14,4 puntos, 9,1 rebotes e 2,6 tap\u00f3ns por partido, e sendo nomeado por segundo ano consecutivo mellor defensor da conferencia. Ademais, foi inclu\u00eddo no mellor quinteto da CAA. Larry Sanders anunciou en abril de 2010 a s\u00faa intenci\u00f3n de declararse elixible para o Draft da NBA de 2010.\nProfesional.\nFoi seleccionado na 15\u00aa posici\u00f3n do Draft da NBA de 2010 por Milwaukee Bucks. O 8 de xullo de 2010, asinou un contrato de rookie cos Bucks. O 20 de febreiro de 2011, foi asignado \u00f3s Fort Wayne Mad Ants da NBA D-League. O 26 de febreiro de 2011 regresou \u00f3s Bucks.\nO 30 de novembro de 2012, conseguiu a s\u00faa primeira tripla-dobre, tras acadar 10 puntos, 12 rebotes e 10 tap\u00f3ns na derrota de Milwaukee contra os Minnesota Timberwolves. Rematou a tempada na segunda posici\u00f3n en tap\u00f3ns por partido, tan s\u00f3 por detr\u00e1s de Serge Ibaka. Ademais, rematou terceiro na votaci\u00f3n \u00f3 xogador con maior progresi\u00f3n da tempada, por detr\u00e1s de Paul George e Greivis V\u00e1squez. O 20 de agosto de 2013, asinou unha extensi\u00f3n de contrato cos Bucks de catro anos e 44 mill\u00f3ns de d\u00f3lares.\nO 21 de febreiro de 2015, chegou a un acordo cos Bucks para rescindir o seu contrato."}
{"id": "162736", "revid": "89787", "url": "https://gl.wikipedia.org/wiki?curid=162736", "title": "Quintiliano", "text": "Marco Fabio Quintiliano, en lat\u00edn \"Marcus Fabius Quintilianus\", nado en \"Calagurris\", actual Calahorra, \"circa\" 39 e finado en Roma, c. 95, foi un ret\u00f3rico e pedagogo hispanorromano.\nTraxectoria.\nNaceu en \"Calagurris Nassica\", actual Calahorra, preto de Logro\u00f1o, na provincia hispanorromana da Tarraconense, foi disc\u00edpulo do orador Gnaeus Domitius. Fixo os seus primeiros estudos en Roma, onde o seu pai, supostamente, exerc\u00eda a profesi\u00f3n de r\u00e9tor ou avogado; al\u00ed adquire unha cultura xeral moi completa seguindo as lecci\u00f3ns de Remio Palem\u00f3n e Servilio Nonanio en literatura e de Domicio Afer en elocuencia. Regresa a Hispania no ano 61 cando Ner\u00f3n nomea a Galba gobernador da Tarraconense. Durante sete anos, \u00e9 profesor de elocuencia e avogado.\nVolve a Roma no ano 68 tras o asasinato de Ner\u00f3n, cando Galba \u00e9 proclamado emperador, e desenvolve unha brillante e reco\u00f1ecida carreira de vinte anos como avogado e profesor de ret\u00f3rica na Roma de Vespasiano, o cal nomeou a Quintiliano mestre oficial de ret\u00f3rica. Tito e Domiciano. Abriu unha escola p\u00fablica de ret\u00f3rica que obtivo un grande \u00e9xito e que lle fixo ga\u00f1ar arredor de cen mil sestercios ao ano. Foille encomendada a educaci\u00f3n dos sobri\u00f1os de Domiciano e os fillos da emperatriz Domitila.\nA s\u00faa fama prov\u00e9n, por\u00e9n, de ser o mellor profesor de ret\u00f3rica do mundo antigo xunto a Is\u00f3crates. Nesta materia acadou un prestixio tal que o nomearon profesor oficial da materia con retribuci\u00f3n p\u00fablica. Era amigo do cient\u00edfico Plinio o Vello, o escritor romano Plinio o Mozo foi alumno seu e talvez mesmo o historiador T\u00e1cito. Tras consumir eses vinte anos como avogado e profesor, retirouse o ano 89 para dedicarse a escribir rodeado de honores (os \"ornamenta\", os \"consularia\" e a \"laticlavia\" ). O fin da s\u00faa vida est\u00e1 sinalado cunha serie de dramas familiares: o mesmo ano do seu retiro, 89, perdeu a s\u00faa muller, que ti\u00f1a 19 anos; no 90, o seu fillo primox\u00e9nito, que contaba cinco; en 95, o segundo, con dez.\nEscribiu primeiro un di\u00e1logo que se perdeu en que exp\u00f3n a s\u00faa propia posici\u00f3n sobre a crecente corrupci\u00f3n da arte da elocuencia (\"De causis corruptae eloquentiae\") e, pouco antes de falecer, divulgou a s\u00faa obra maior: \"De institutione oratoria\". Son espurias d\u00faas colecci\u00f3ns de declamaci\u00f3ns que se lle atrib\u00faen (\"Maiores\" e \"Minores\"). Morreu probabelmente pouco antes do asasinato do emperador Domiciano, no ano 95.\nCon Quintiliano establecese o papel de mestre-alumno, el asignaba un alto valor \u00e1s aptitudes naturais dos nenos. Na s\u00faa opini\u00f3n, a torpeza e a incapacidade son fen\u00f3menos raros.\nObra.\nA s\u00faa fama prov\u00e9n da s\u00faa \"Institutio oratoria\" (c. 95), unha obra enciclop\u00e9dica que recolle todo canto c\u00f3mpre para formar un orador, en doce volumes. Como modelo supremo prop\u00f3n a Cicer\u00f3n. Nos dous primeiros libros, Quintiliano trata a educaci\u00f3n elemental e os m\u00e9todos para a formaci\u00f3n b\u00e1sica no campo da Ret\u00f3rica. Dedica os nove libros seguintes aos fundamentos e t\u00e9cnicas da oratoria. O Libro X \u00e9 o m\u00e1is co\u00f1ecido; nel aconsella a lectura como elemento fundamental na formaci\u00f3n dun orador e cont\u00e9n un famoso estudo sobre as persoas que escribiron en grego e lat\u00edn. O \u00faltimo libro presenta o conxunto de calidades que debe reunir quen se dedique \u00e1 Oratoria, tanto no tocante ao car\u00e1cter como \u00e1 conduta.\nA obra defende a formaci\u00f3n \u00edntegra do orador como ser humano e como home p\u00fablico e presenta unha orixinalidade not\u00e1bel cun estilo ciceroniano l\u00facido e brillante; exerceu unha grande influencia sobre a teor\u00eda pedag\u00f3xica que sustenta o Humanismo e o Renacemento."}
{"id": "162738", "revid": "98629", "url": "https://gl.wikipedia.org/wiki?curid=162738", "title": "Worst Case Scenario", "text": "Worst Case Scenario \u00e9 o \u00e1lbum de estrea da banda belga de rock alternativo dEUS, editado o 16 de setembro de 1994. A s\u00faa portada est\u00e1 dese\u00f1ada polo guitarrista Rudy Trouv\u00e9 e cont\u00e9n o sinxelo \"Suds &amp; Soda\", que se converteu nun \u00e9xito e \u00e9 un dos temas favoritos dos seus seareiros.\nO \u00e1lbum foi lanzado inicialmente en B\u00e9lxica polo selo Band! cunha lista de temas distinta: \"Right as Rain\" e \"Great American Nude\" (\u00e1mbolos dous presentes no EP \"Zea\") foron substitu\u00eddos por \"Let Go\". Foi despois editado no Reino Unido e Europa pola Island Records coa listaxe que aparece debaixo.\n\"Worst Case Scenario\" recibiu boas cr\u00edticas internacionais e acadou o ouro en B\u00e9lxica, vendndo 30.000 copias. No mes de abril do 2008 o \u00e1lbum levaba vendidas 270.000 copias en todo o mundo."}
{"id": "162743", "revid": "56817", "url": "https://gl.wikipedia.org/wiki?curid=162743", "title": "Bring 'Em In", "text": "Bring 'Em In \u00e9 o \u00e1lbum de estrea da banda sueca de garage rock Mando Diao, editado no ano 2002 en Suecia. No 2003 foi lanzado internacionalmente e tivo unha boa recepci\u00f3n entre a cr\u00edtica.\nA edici\u00f3n xaponesa cont\u00e9n tres canci\u00f3ns extra, mesturadas entre os temas da versi\u00f3n orixinal. No ano 2005 lanzouse unha edici\u00f3n limitada cun segundo disco de caras-B e demos."}
{"id": "162744", "revid": "25871", "url": "https://gl.wikipedia.org/wiki?curid=162744", "title": "Fever to Tell", "text": "Fever to Tell \u00e9 o \u00e1lbum de estrea da banda de indie rock estadounidense Yeah Yeah Yeahs, editado o 29 de abril do 2003 a trav\u00e9s do selo Interscope Records. Foi producido por David Andrew Sitek e mesturado por Alan Moulder.\n\"Fever to Tell\" foi nomeado ao premio ao mellor \u00e1lbum alternativo nos Grammy e foi certificado ouro no Reino Unido. O v\u00eddeo de \"Maps\" foi nomeado nos MTV Video Music Awards do 2004 \u00e1 mellor direcci\u00f3n art\u00edstica, mellor cinematograf\u00eda, mellor edici\u00f3n e ao MTV2 Award. \"The New York Times\" elixiu \"Fever To Tell\" como mellor \u00e1lbum do ano. En xu\u00f1o do 2005 o \u00e1lbum foi situado no porto 89 na lista da revista \"Spin\" dos 100 mellores \u00e1lbums entre 1985 e 2005. Tam\u00e9n aparece no libro \"1001 Albums You Must Hear Before You Die\". No ano 2009 o \u00e1lbum foi declarado segundo as publicaci\u00f3ns \"Rolling Stone\", Pitchfork Media e \"NME\", o 28, 24 e 5 mellor da d\u00e9cada respectivamente.\nEn abril do ano 2016 a revista \"Rolling Stone\" colocouno no posto 31 da s\u00faa lista dos 40 mellores \u00e1lbums de punk de todos os tempos.\nListaxe de canci\u00f3ns.\nTodos os temas compostos por Yeah Yeah Yeahs. "}
{"id": "162745", "revid": "1987", "url": "https://gl.wikipedia.org/wiki?curid=162745", "title": "Stereopathetic Soulmanure", "text": "Stereopathetic Soulmanure \u00e9 o segundo \u00e1lbum do m\u00fasico de rock alternativo estadounidense Beck, editado o 22 de febreiro de 1994 a trav\u00e9s do selo Flipside, unha semana antes da aparici\u00f3n da s\u00faa estrea con Geffen, \"Mellow Gold\". O \u00e1lbum est\u00e1 composto principalmente por demos caseiras, actuaci\u00f3ns ao vivo e abstractos experimentos noise. A\u00ednda que unha gravaci\u00f3n lo-fi adoita a ser anti-comercial por natureza, \"Stereopathetic Soulmanure\" \u00e9 realmente a terceira gravaci\u00f3n oficia de Beck, editada antes do \u00e9xito de \"Loser\".\nListaxe de canci\u00f3ns.\nTodos os temas compostos por Beck, ag\u00e1s onde se indique."}
{"id": "162750", "revid": "7523", "url": "https://gl.wikipedia.org/wiki?curid=162750", "title": "Club Portugalete", "text": "O Club Portugalete \u00e9 un club de f\u00fatbol espa\u00f1ol, da cidade de Portugalete (Biscaia). Foi fundado en 1909 e xoga na Terceira Divisi\u00f3n Espa\u00f1ola.\nHistoria.\nO f\u00fatbol chegou a Portugalete a finais do s\u00e9culo XIX a trav\u00e9s dos mari\u00f1os ingleses que desembarcaban na r\u00eda de Bilbao e dos mozos portugaluxos que estudaban en Inglaterra. O primeiro equipo creado en Portugalete foi o \"Athletic de Portugalete\" que naceu en 1899. Con todo, o actual club adoita remontar as s\u00faas orixes a 1909 cando \u00e9 fundado e se federa o Club Deportivo Portugalete. O seu primeiro presidente foi Alfredo Herv\u00edas.\nAs cores do \"Portu\" xorden uns anos despois cando en 1912 queda subcampi\u00f3n da Segunda Categor\u00eda do Campionato Rexional por detr\u00e1s do Arenas Club de Getxo. Se ao ga\u00f1ador reg\u00e1laselle un xogo de camisetas roxinegras (os que ser\u00edan a partir de ent\u00f3n as cores do Areas), o Portu recibe un xogo de camisetas amarelas e negras a raias que pasan a ser as s\u00faas cores a partir de ent\u00f3n.\nEn 1915 o Portu ascende \u00e1 primeira categor\u00eda do Campionato Rexional Norte tras vencer a un hist\u00f3rico como o Racing de Santander. Ao ano seguinte unha reorganizaci\u00f3n da categor\u00eda deixa ao Portu f\u00f3ra da mesma e o club cesa na s\u00faa actividade por uns anos.\nO club ser\u00eda refundado baixo diferentes nomes, primeiro como Portugalete FC en 1921, como Portugalete Chiqui durante a guerra e finalmente como Nuevo Club Portugalete en 1944. Esta \u00faltima denominaci\u00f3n, tras perder o apelativo de \"Nuevo\" \u00e9 o que perdura actualmente.\nEn 1951 logra o seu primeiro ascenso \u00e1 Terceira Divisi\u00f3n tras militar en categor\u00edas rexionais. Durante a s\u00faa historia o Portugalete alternou a Terceira divisi\u00f3n coas categor\u00edas rexionais ata que en 2005 lograse por primeira vez na s\u00faa historia o ascenso a Segunda divisi\u00f3n B, alcanzando o maior \u00e9xito da s\u00faa historia. En 2006 perdeu a categor\u00eda volvendo \u00e1 Terceira Divisi\u00f3n onde conseguiu acabar a liga regular como l\u00edder do seu grupo para despois caer eliminado na fase de ascenso a Segunda divisi\u00f3n B fronte ao Don Benito. En 2008 volveu a quedar en primeiro posto do seu grupo e na fase de ascenso enfrontouse ao CD Villanueva nun grupo no que tam\u00e9n est\u00e1n o CD Iru\u00f1a e o filial do Racing de Santander. Quedou eliminado ao perder contra o CD Villanueva.\nNa tempada 2008-2009 consegue facer historia ao clasificarse para dezaseisavos de final eliminando ao Don Benito na rolda anterior. Nesta eliminatoria caeu fronte ao Valencia CF.\nNo ver\u00e1n do ano 2009, o club celebra o centenario cun triangular contra o Real Sporting de Xix\u00f3n e o Athletic Club, no primeiro partido de tan s\u00f3 45 minutos, o Sporting de Xix\u00f3n vence ao Portu 0-2, na final, o Sporting vence 0-1 ao Athletic de Bilbao e ga\u00f1a o trofeo triangular. O partido acabou cos xogadores dos equipos celebr\u00e1ndoo no terreo de xogo e o irmandamento das afecci\u00f3ns.\nTras unha gran tempada 2009-2010, na que tras a chegada do adestrador Javi Luaces remontouse desde a posici\u00f3n 17\u00aa, que ocupaba na xornada 14, ata o segundo posto ao termo do campionato, o Portu quedou \u00e1s portas de conseguir por segunda vez na s\u00faa historia o ascenso a Segunda divisi\u00f3n B. Eliminou o CD Anguiano (0-2 e 0-0) e ao CD Illescas (0-0 e 2-1) nas 2 primeiras eliminatorias. Na 3\u00aa e \u00faltima eliminatoria enfrontouse ao Xetafe B. Na ida, tras lesionarse 3 centrocampistas ao longo do encontro perdeuse por 1-0. Na volta, co estadio A Florida ao completo, un gol do Getafe B aos 20 segundos de partido deixaba moi costa arriba a eliminatoria. O resultado final foi 2-2 e o ascendido o Getafe B.\nEstadio.\nEstadio La Florida, inaugurado o 25 de decembro de 1951, con capacidade para 3.000 persoas. Dimensi\u00f3ns 103x64 metros.\nXogadores.\nCadro 2010/11.\n\"Actualizado a 28 de outubro de 2010.\""}
{"id": "162752", "revid": "7523", "url": "https://gl.wikipedia.org/wiki?curid=162752", "title": "Club de Futbol Badalona", "text": "O Club de Futbol Badalona \u00e9 o club de f\u00fatbol m\u00e1is importante da cidade de Badalona na provincia de Barcelona, Catalu\u00f1a. Foi fundado en 1903 e xoga no grupo III da Segunda Divisi\u00f3n B Espa\u00f1ola.\nHistoria.\nO actual Club de Futbol Badalona fundouse o 15 de maio de 1903, co nome de Football B\u00e9tulo Club polo atleta e m\u00fasico Francesc Vi\u00f1as Bosch, como unha escisi\u00f3n do B\u00e9tulo Sport (dedicado ao ciclismo, que creara a s\u00faa secci\u00f3n o ano 1900). En 1908, o club inscr\u00edbese nos rexistros federativos co nome de FC Badalona. Primeiro vestiu un uniforme azul e vermello a rallas con pantal\u00f3n azul e non foi ata 1913 que adoptou o azul escapulado.\nO primeiro terreo de xogo foi a praza do Sol, no barrio de Casagemes. No ano 1906 trasladouse ao campo do barrio de Manres\u00e0, preto de Montgat. En 1933 produciuse a fusi\u00f3n co Artiguense que fai que o club opte por cambiar de nome, pasa a denominarse Sport Club e trasl\u00e1dase ao outro extremo da cidade ao barrio de Artigues. O 11 de outubro de 1936, pouco despois do inicio da Guerra Civil, inaugurouse o campo da avenida de Navarra cun partido entre o Sport Club e o FC Barcelona.\nNos primeiros anos da posguerra o club atravesou moitas dificultades econ\u00f3micas. No entanto, consegue manterse desde 1947 a 1952 en Segunda Divisi\u00f3n.\nEn 1953 o club perdeu a categor\u00eda e permaneceu en Terceira ata o 1963, chegando \u00e1 militar durante cinco tempadas consecutivas en Segunda Divisi\u00f3n. A forte crise industrial de principios dos anos setenta afectou ao futbol badalon\u00e9s que entrou nunha longa etapa de crise. As achegas externas ao club foron practicamente nulas e o club por relevancia co tecido socioecon\u00f3mico da cidade, era o do baloncesto.\nEste proceso de decadencia do club parec\u00eda condenalo \u00e1 desaparici\u00f3n nas v\u00e9speras de celebrar o seu centenario, pero a fusi\u00f3n coa Uni\u00f3 de l'Esport Badalon\u00ed, un club novo e en auxe, propiciada por Ferm\u00edn Casquete deu novamente \u00e1s \u00e1 entidade escapulada que ao final da tempada 2003-2004 consegu\u00eda o ansiado ascenso \u00e1 Segunda Divisi\u00f3n B.\nEstadio.\nCamp del Centenari, fundado en 1936, con capacidade para 10.000 persoas. Dimensi\u00f3ns 105x65 metros. Situado na Avenida de Navarra rexistrou ultimamente cheos hist\u00f3ricos, chegando a facerse a onda por primeira vez na historia no partido que lle proclamou campi\u00f3n de 2\u00baB contra o L'Hospitalet.\nEst\u00e1 prevista a construci\u00f3n dun novo estadio municipal proxectado polo arquitecto franc\u00e9s Dominique Perrault para ser constru\u00eddo no \"Torrent de la Batll\u00f2ria\", que estaba proxectado para a d\u00e9cada de 1990, pero que se demorou por desacordos entre a entidade deportiva e o Concello de Badalona."}
{"id": "162753", "revid": "10599", "url": "https://gl.wikipedia.org/wiki?curid=162753", "title": "CF Badalona", "text": ""}
{"id": "162754", "revid": "7523", "url": "https://gl.wikipedia.org/wiki?curid=162754", "title": "Club de F\u00fatbol Sporting Mahon\u00e9s", "text": "O Club de F\u00fatbol Sporting Mahon\u00e9s (en catal\u00e1n: \"Club de Futbol Sporting Maon\u00e8s\") foi un club de f\u00fatbol de Espa\u00f1a da cidade de Ma\u00f3 en Menorca, Illas Baleares. Fundado en 1974, desapareceu en 2012.\nHistoria.\nO Sporting Mahon\u00e9s \u00e9 o resultado da fusi\u00f3n dos dous equipos de Ma\u00f3, o \"Club Deportivo Menorca\" e a \"Uni\u00f3n Deportiva Mah\u00f3n\", o 17 de xullo de 1974. Debutou nas divisi\u00f3ns rexionais do f\u00fatbol balear, onde progresou ata alcanzar a Terceira Divisi\u00f3n en 1977-78.\nNa tempada 1986-87 os menorquines obte\u00f1en o ascenso, tras quedar como primeiros do seu grupo en Terceira, nun persoal na que figuraban deportistas como Vicente Engonga. Debutou na campa\u00f1a 1987-88, e o Sporting permaneceu en Segunda B seis tempadas nas que o seu mellor resultado foi un quinto lugar en 1988-89. Tras terminar en 1993 clasificado no d\u00e9cimo noveno lugar, o Mahon\u00e9s descendeu de novo a Terceira.\nDurante varios anos o Sporting Mahon\u00e9s atravesou dificultades econ\u00f3micas que lle levaron a realizar malas tempadas. En 2004 chegou \u00e1 presidencia do club un empresario local, Antonio Gomila, que realizou varias reestruturaci\u00f3ns para recuperar a s\u00faa viabilidade deportiva. En 2008 substit\u00faelle Francisco Segarra, exjugador do FC Barcelona B e Celta de Vigo entre outros clubs. O Sporting Mahon\u00e9s clasificouse durante d\u00faas tempadas (2004-05 e 2005-06) para os playoff polo ascenso a Segunda B, pero non lograr\u00eda subir \u00e1 terceira categor\u00eda do f\u00fatbol espa\u00f1ol ata o ano 2009. Os menorquines conseguiron regresar \u00e1 divisi\u00f3n de bronce tras vencer ao Uni\u00f3n Mutilvera, Burgos CF e CD Tenerife B.\nEn xaneiro de 2012, o equipo anunciou a s\u00faa retirada da Segunda B a mediados de tempada, ao non poder pagar as d\u00e9bedas contra\u00eddas cos seus xogadores e corpo t\u00e9cnico. Isto implica a desaparici\u00f3n da entidade o 23 de xaneiro de 2012, tras disputar o seu \u00faltimo encontro fronte \u00e1 UE Sant Andreu.\nEstadio.\nO Sporting Mahon\u00e9s xoga no Estadi de Bintaufa, tam\u00e9n co\u00f1ecido como Campo Municipal. Ten unhas medidas de 105x75, herba natural e capacidade para 3.500 persoas."}
{"id": "162755", "revid": "10599", "url": "https://gl.wikipedia.org/wiki?curid=162755", "title": "Sporting Mahon\u00e9s", "text": ""}
{"id": "162756", "revid": "56817", "url": "https://gl.wikipedia.org/wiki?curid=162756", "title": "Servizo de Normalizaci\u00f3n Ling\u00fc\u00edstica do Concello de Vigo", "text": "O Servizo de Normalizaci\u00f3n Ling\u00fc\u00edstica do Concello de Vigo \u00e9 unha unidade que resolve as necesidades relativas ao uso do galego que xorden na administraci\u00f3n viguesa.\nNo aspecto ling\u00fc\u00edstico, tanto de cara \u00e1 administraci\u00f3n como de cara \u00e1 poboaci\u00f3n, o seu traballo consiste en corrixir, traducir, resolver d\u00fabidas e proporcionar material de consulta.\nDende o punto de vista normalizador, a unidade xestiona cursos de lingua galega \u2500especialmente de linguaxe administrativa\u2500, fornece informaci\u00f3n respecto de axudas e subvenci\u00f3ns relativas \u00e1 lingua que se convocan dende a Xunta, organiza campa\u00f1as de normalizaci\u00f3n ling\u00fc\u00edstica dirixidas a sectores concretos, elabora l\u00e9xicos e material de traballo para sectores determinados etc."}
{"id": "162757", "revid": "6399823", "url": "https://gl.wikipedia.org/wiki?curid=162757", "title": "Bart Simpson", "text": "Bartholomew JoJo \"Bart\" Simpson \u00e9 un personaxe de ficci\u00f3n da serie de televisi\u00f3n de debuxos animados \"The Simpsons\". Bart \u00e9 un neno de 10 anos, o primox\u00e9nito da familia caracterizado por ter un mal comportamento e un baixo rendemento escolar, sendo totalmente oposto \u00e1 s\u00faa irm\u00e1 Lisa. Idolatra o televisivo pallaso Krusty, ten por amigo fiel a Milhouse e por mascota un can chamado \"Santa's Little Helper\"."}
{"id": "162759", "revid": "56817", "url": "https://gl.wikipedia.org/wiki?curid=162759", "title": "Alan Alda", "text": "Alan Alda, nado o 28 de xaneiro de 1936 en Nova York, \u00e9 un actor, guionista e director de televisi\u00f3n.\nTraxectoria.\nFillo do actor Robert Alda, ao longo da s\u00faa carreira ga\u00f1ou cinco premios Emmy e seis premios Globo de Ouro, \u00e9 principalmente co\u00f1ecido polo seu papel como Hawkeye Pierce na serie de televisi\u00f3n \"M*A*S*H\"."}
{"id": "162763", "revid": "55821", "url": "https://gl.wikipedia.org/wiki?curid=162763", "title": "Julio Cano Lasso", "text": "Julio Cano Lasso nado en Madrid o 30 de outubro de 1920 e finado na mesma cidade o 7 de decembro de 1996, foi un arquitecto espa\u00f1ol.\nTraxectoria.\nNo ano 1939, rematada a Guerra civil espa\u00f1ola, comezou os seus estudos de arquitectura que rematou en 1949 conseguindo o Premio Extraordinario de Fin de Carreira. En 1951 obtivo o t\u00edtulo de T\u00e9cnico Urbanista. Traballou no Instituto Nacional de Industria e posteriormente na Direcci\u00f3n Xeral de Urbanismo. Foi profesor da Escola de Arquitectura de Madrid entre os anos 1961 e 1970.\nA obra de Cano Lasso est\u00e1 influenciada pola arquitectura moderna, polo seu discurso de racionalidade e eficiencia.\nPremios.\nEn 1991 recibiu a Medalla de Ouro da Arquitectura."}
{"id": "162765", "revid": "25871", "url": "https://gl.wikipedia.org/wiki?curid=162765", "title": "Get Behind Me Satan", "text": "Get Behind Me Satan \u00e9 o quinto \u00e1lbum da banda estadounidense de rock alternativo The White Stripes, editado o 7 de xu\u00f1o do 2005 a trav\u00e9s do selo V2 Records. A\u00ednda que mant\u00e9n unha produci\u00f3n b\u00e1sica como os seus \u00e1lbums anteriores, \"Get Behind Me Satan\" marca un cambio dende o seu predecesor \"Elephant\", sendo o condutor o piano e incorporando un maior rango de instrumentos como a marimba e o tri\u00e1ngulo.\nJack White usa diferentes t\u00e9cnicas que noutros traballos do pasado, cambiando a s\u00faa guitarra el\u00e9ctrica polo piano, a mandolina e a guitarra ac\u00fastica en case todos os temas, sendo o seu estilo habitual con guitarras m\u00e1is pesadas substitu\u00eddo por unha aproximaci\u00f3n m\u00e1is r\u00edtmica \u00e1s canci\u00f3ns. \"Rolling Stone\" elixiuno como terceiro \u00e1lbum do ano e recibiu o Grammy ao mellor \u00e1lbum de m\u00fasica alterntiva no 2006. \"Get Behind Me Satan\" vendeu ao redor das 850.000 copias nos Estados Unidos ata febreiro do 2007.\nListaxe de canci\u00f3ns.\nTodos os temas compostos por Jack White."}
{"id": "162766", "revid": "56817", "url": "https://gl.wikipedia.org/wiki?curid=162766", "title": "End Hits", "text": "End Hits \u00e9 o quinto \u00e1lbum da banda estadounidense de post-hardcore Fugazi, editado en abril de 1998 polo selo Dischord Records. A imaxe da portada \u00e9 unha fotograf\u00eda da cidade de Hong Kong co edificio Hopewell Centre destacando entre os demais."}
{"id": "162783", "revid": "89787", "url": "https://gl.wikipedia.org/wiki?curid=162783", "title": "Universidade de Oviedo", "text": "A Universidade de Oviedo (en asturiano: \"Universid\u00e1 d'Uvi\u00e9u\") \u00e9 unha universidade p\u00fablica situada en Oviedo, Principado de Asturias (Espa\u00f1a), con campus en Oviedo, Xix\u00f3n e Mieres. \u00c9 a \u00fanica universidade da comunidade aut\u00f3noma, onde non existen universidades privadas. O orzamento para o ano 2010 \u00e9 de 210 mill\u00f3ns de euros .\nFoi unha das dez universidades de Espa\u00f1a durante o s\u00e9culo XIX. No curso 2009-10 conta con 27.284 alumnos e 2.154 profesores.\nA Universidade de Oviedo \u00e9 membro fundador do \"Grupo 9 de Universidades\" (G9) espa\u00f1olas, creado en 1997 co obxectivo de promover a colaboraci\u00f3n entre as instituci\u00f3ns universitarias que o integran, tanto no que respecta \u00e1s actividades docentes e investigadoras como \u00e1s de xesti\u00f3n e servizos."}
{"id": "162785", "revid": "65337", "url": "https://gl.wikipedia.org/wiki?curid=162785", "title": "Geza Vermes", "text": "Geza Vermes, nado en Mako (Hungr\u00eda) o 22 de xu\u00f1o de 1924 e finado en Oxford o 8 de maio de 2013, foi un dos primeiros estudosos dos Manuscritos do Mar Morto e un especialista de primeiro nivel a escala mundial en materia de xuda\u00edsmo hist\u00f3rico e na figura do Xes\u00fas de Nazaret hist\u00f3rico.\nTraxectoria.\nA s\u00faa nai e o seu pai, xornalista, morreron no holocausto. Graduouse en Historia Oriental e Filolox\u00eda pola Universidade Cat\u00f3lica de Lovaina e obtivo o doutoramento en Teolox\u00eda. Foi colaborador do Centro Nacional de Investigaci\u00f3ns cient\u00edficas en Par\u00eds e profesor de estudos b\u00edblicos na Universidade de Newcastle. En 1965 foi designado profesor de estudos xudeus na Universidade de Oxford.\nA s\u00faa familia, a\u00ednda que de orixe xud\u00eda, profesaba o catolicismo, relixi\u00f3n que el abandonou para recuperar plenamente a s\u00faa condici\u00f3n de xudeu.\n\u00c9 membro da Academia Brit\u00e1nica e da Academia Europea das Artes, das Ciencias e das Humanidades. Ostenta doutoramentos \"honoris causa\" polas Universidades de Edimburgo, Durham e Sheffield e a Universidade Europea Central de Budapest.\nComo froito das s\u00faas prolongadas investigaci\u00f3ns, refutou as posici\u00f3ns que pu\u00f1an en d\u00fabida a historicidade de Xes\u00fas de Nazaret, as\u00ed como aquelas posici\u00f3ns que entend\u00edan que Xes\u00fas se afastou da relixi\u00f3n xud\u00eda. Pretendeu achegarse desde criterios puramente hist\u00f3ricos ao suposto fundador do cristianismo para chegar \u00e1 conclusi\u00f3n que este non pretendeu fundar unha relixi\u00f3n esgallada do xuda\u00edsmo."}
{"id": "162787", "revid": "92340", "url": "https://gl.wikipedia.org/wiki?curid=162787", "title": "Joseph Klausner", "text": "Joseph Klausner, nado en 1897 e finado en 1958, foi un pol\u00edtico, prestixioso historiador xudeu e profesor de literatura hebrea. Procedente de Rusia, estudou Filosof\u00eda e linguas sem\u00edticas na Universidade de Heidelberg. Redactor xefe da \"Enciclopedia Hebrea\" e autor dunha \"Historia de Israel\" en catro tomos, desenvolveu un afervoado sionismo. Candidato \u00e1 presidencia israel\u00ed foi vencido por Chaim Weizmann en 1949. Foi t\u00edo av\u00f3 do escritor Amos Oz."}
{"id": "162796", "revid": "15490", "url": "https://gl.wikipedia.org/wiki?curid=162796", "title": "Elecci\u00f3ns municipais de 2011 en Galicia", "text": "As elecci\u00f3ns municipais de 2011 celebr\u00e1ronse o d\u00eda 22 de maio de 2011 en toda Espa\u00f1a. En Galicia, escoll\u00e9ronse nelas 315 corporaci\u00f3ns municipais, as\u00ed como as catro deputaci\u00f3ns provinciais. Ademais en Espa\u00f1a celebr\u00e1ronse comicios en 13 comunidades aut\u00f3nomas no mesmo d\u00eda c\u00e1s elecci\u00f3ns municipais.\nCandidatos \u00e1s cidades.\nEn verde, os alcaldes entre 2007 e 2011:\nDeputaci\u00f3ns provinciais.\nA Coru\u00f1a.\nPresidente: Salvador Gonz\u00e1lez Moreda (PSdeG-PSOE+BNG)\nLugo.\nPresidente: Jose Ram\u00f3n G\u00f3mez Besteiro (PSdeG-PSOE+BNG)\nOurense.\nPresidente: Jose Luis Baltar Pumar (PPdeG)\nPontevedra.\nPresidente: Rafael Louz\u00e1n Abal (PPdeG)"}
