{"id": "202897", "revid": "4817", "url": "https://gl.wikipedia.org/wiki?curid=202897", "title": "11D445", "text": "11D445 \u00e9 a designaci\u00f3n dun tipo de motor foguete utilizado polos sat\u00e9lites de reco\u00f1ecemento rusos Yantar-2K.\nCaracter\u00edsticas.\nOs motores 11D445 eran fabricados pola casa Malnikov e funcionaban alimentados pola combinaci\u00f3n hiperg\u00f3lica de tetr\u00f3xido de nitr\u00f3xeno e dimetilhidracina asim\u00e9trica (UDMH). Us\u00e1ronse nos sat\u00e9lites Yantar-2K como motor de propulsi\u00f3n da c\u00e1psula de retorno a Terra co material fotogr\u00e1fico de reco\u00f1ecemento. Ti\u00f1an un pulo de 65 N e eran capaces de 10\u00a0000 encendidos."}
{"id": "202898", "revid": "45576", "url": "https://gl.wikipedia.org/wiki?curid=202898", "title": "Ferrari 126C", "text": "O Ferrari 126C foi o coche co que Ferrari competiu na tempada de F\u00f3rmula Un de . Foi o primeiro intento dun equipo, cun motor Turbo, nun coche de F\u00f3rmula 1, que foi dese\u00f1ado por Mauro Forghieri e Harvey Postlethwaite e utilizouse entre o e .\nHistoria do desenvolvemento e da carreira.\nO Ferrari 126C foi dese\u00f1ado para substitu\u00edr a exitosa pero obsoleta serie 312T en uso desde . O chasis b\u00e1sico era case id\u00e9ntico ao modelo anterior, pero co m\u00e1is pequeno motor V6 Turbo adaptado ao efecto solo, agora a aerodin\u00e1mica neces\u00edtase para ser competitivo, e era un mellor paquete global. O coche foi probado por primeira vez durante o Gran Premio de Italia en . Nas probas resultou moito m\u00e1is r\u00e1pido que o chasis 312T5 que o equipo segue util\u00edzando e Gilles Villeneuve prefire, a\u00ednda que ti\u00f1a reservas acerca do seu manexo. A falta de fiabilidade do motor turbo deu ao traste cas esperanzas de Villeneuve no campionato de , pero logrou d\u00faas vitorias consecutivas en M\u00f3naco e Espa\u00f1a, as\u00ed como varios podios. Debido \u00e1 problem\u00e1tica de manexo o 126CK amosaba os seus mellores momentos nas pistas r\u00e1pidas, como Hockenheim, Silverstone, Monza e \u00d6sterreichring. O coche demostrou ser moi r\u00e1pido, pero Gilles Villeneuve atopaba o manexo atroz, chamando \u00f3 coche \"o gran Cadillac vermello\". O motor ti\u00f1a un masivo atraso na entrada do turbo, seguido por unha curva de potencia feroz, o que alteraba o equilibrio do chasis. Xunto \u00e1 suspensi\u00f3n dura, o coche tend\u00eda a deslizarse nas curvas antes de que o efecto solo levara o coche de novo a pista. Isto tivo efectos non desexados, expo\u00f1endo aos pilotos a unha maior forza de gravidade que o Williams FW07 ou o Brabham BT49 e facendo que o coche tendese a un desgaste excesivo dos seus pneum\u00e1ticos. O que fixo del unha experiencia de conduci\u00f3n moi dif\u00edcil. Este foi particularmente o caso en \u00d6sterreichring, onde un grupo de 6 coches de aspiraci\u00f3n natural, coches m\u00e1is manexables desfilaran detr\u00e1s de Didier Pironi un gran n\u00famero de voltas, sen que ning\u00fan deles poidese atopar o cami\u00f1o para adiantalo con facilidade, debido \u00e1 vantaxe de potencia de Ferrari, no moi r\u00e1pido circu\u00edto austr\u00edaco. O mesmo sucedeu no Jarama ese ano; 4 coches quedaron atrapados detr\u00e1s de Villeneuve no estreito e revirado circu\u00edto, Villeneuve foi capaz de conter aos 4 coches detr\u00e1s del na recta principal pola s\u00faa vantaxe de potencia, e a\u00ednda que fac\u00edan intento tras intento por pasar a Villeneuve, Villeneuve foi capaz de conter aos 4 coches para lograr a vitoria.\nCoa chegada de Harvey Poslethwaite f\u00edxose unha revisi\u00f3n completa do coche para a tempada , as cousas v\u00edanse mellor. O motor turbo foi desenvolvido e atopou fiabilidade, mentres que o chasis redese\u00f1ouse por completo, co primeiro e xenu\u00edno monocasco campleto de Ferrari. M\u00e1is pequeno e \u00e1xil, o 126C2 manexabase moito mellor que o seu predecesor. Villeneuve e Didier Pironi acadaron marcas nas probas co novo coche e comezou unha tempada prometedora con varios resultados s\u00f3lidos. Logo veu a infame carreira en San Marino logo da cal Villeneuve acusou a Pironi de desobedecer as ordes de equipo. As consecuencias da carreira precederon \u00e1 morte de Villeneuve nun terrible accidente durante a clasificaci\u00f3n na seguinte carreira en B\u00e9lxica, que deixou a Pironi como l\u00edder do equipo. O mesmo Pironi estivo a piques de morrer nun accidente similar en Alema\u00f1a, pondo fin \u00e1 s\u00faa carreira no automobilismo, pero isto non detivo a Ferrari para ga\u00f1ar o campionato de construtores dese ano. Os 126C2 desenvolv\u00e9ronse a\u00ednda m\u00e1is durante a tempada, con novas \u00e1s e probas de carrocer\u00eda, e a potencia do motor aumentada a 650 CV en cualificaci\u00f3n e ao redor de 600 CV nas carreiras.\nOs fondos planos obrigatorios para os coches foron introducidos para , o que reduc\u00eda o efecto solo, e o 126C3 foi dese\u00f1ado con isto en mente. Poslethwaite dese\u00f1ou un aler\u00f3n traseiro de gran tama\u00f1o, pero eficaz, que recuperaba ao redor do 50% da carga aerodin\u00e1mica perdida, os enxe\u00f1eiros lograron unha compensaci\u00f3n adicional que incrementou a potencia do motor a\u00ednda m\u00e1is, ao redor de 800 CV na clasificaci\u00f3n e m\u00e1is de 650 CV para a competici\u00f3n, consideradas xeralmente como as mellores cifras de potencia producidas en . Patrick Tambay e Ren\u00e9 Arnoux anotaron catro vitorias entre eles e os dous estaban na pelexa polo campionato do mundo ao longo de , pero a falta de fiabilidade custoulles o campionato a ambos. Con todo, Ferrari ga\u00f1ou o t\u00edtulo de construtores por segundo ano consecutivo.\nA tempada non foi tan exitosa, McLaren presentou o seu exitoso coche MP4 / 2, que era moito m\u00e1is efectivo que o 126C4 e dominou todo o ano. A\u00ednda que o 126C4 ga\u00f1ou s\u00f3 unha vez no ano 1984 foi oportunamente no Gran Premio de B\u00e9lxica en Zolder, onde Villeneuve morrera en e foi o italiano Michele Alboreto pilotando o n\u00ba 27 (como fixera Villeveuve), que ga\u00f1ou a s\u00faa primeira carreira para o equipo. Alboreto tam\u00e9n anotou a \u00fanica pole position do equipo na tempada en Zolder. Ferrari finalmente terminou como subcampi\u00f3n no campionato de construtores, con 86 puntos por detr\u00e1s dos McLaren e 10 puntos de vantaxe sobre o Lotus - Renault.\nOs autos da serie 126C ga\u00f1aron 10 carreiras, tivo 10 pole positions e obtivo 260\u00b45 puntos.\nGaler\u00eda.\nResultados completos na F\u00f3rmula Un.\n() As carreiras en letra grosa indican \"pole position\"; as carreiras en \"cursiva\" indican volta r\u00e1pida."}
{"id": "202899", "revid": "4817", "url": "https://gl.wikipedia.org/wiki?curid=202899", "title": "11D446", "text": "11D446 \u00e9 a designaci\u00f3n dun tipo de motor foguete utilizado polos sat\u00e9lites de reco\u00f1ecemento rusos Yantar-2K.\nCaracter\u00edsticas.\nOs motores 11D446 eran fabricados pola casa Malnikov e funcionaban alimentados pola combinaci\u00f3n hiperg\u00f3lica de tetr\u00f3xido de nitr\u00f3xeno e dimetilhidracina asim\u00e9trica (UDMH). Us\u00e1ronse nos sat\u00e9lites Yantar-2K como propulsi\u00f3n orbital, con catro motores 11D446 por sat\u00e9lite. Ti\u00f1an un pulo de 52 N e eran capaces de 40\u00a0000 encendidos."}
{"id": "202900", "revid": "2265327", "url": "https://gl.wikipedia.org/wiki?curid=202900", "title": "Ferrari 126CK", "text": ""}
{"id": "202901", "revid": "2265328", "url": "https://gl.wikipedia.org/wiki?curid=202901", "title": "Ferrari 126C2", "text": ""}
{"id": "202902", "revid": "2265330", "url": "https://gl.wikipedia.org/wiki?curid=202902", "title": "Ferrari 126C2B", "text": ""}
{"id": "202903", "revid": "2265332", "url": "https://gl.wikipedia.org/wiki?curid=202903", "title": "Ferrari 126C3", "text": ""}
{"id": "202904", "revid": "2265335", "url": "https://gl.wikipedia.org/wiki?curid=202904", "title": "Ferrari 126C4", "text": ""}
{"id": "202907", "revid": "23204", "url": "https://gl.wikipedia.org/wiki?curid=202907", "title": "Can Peguera", "text": "Can Peguera \u00e9 un barrio do distrito de Nou Barris da cidade de Barcelona. Est\u00e1 situado entre El Tur\u00f3 de la Peira e La Guineueta, en Nou Barris, e o barrio de Horta, no distrito de Horta-Guinard\u00f3. \u00c9 co\u00f1ecido familiarmente como \"Les Cases Barates\" (\"Casas baratas\").\nO barrio \u00e9 co\u00f1ecido polas s\u00faas particulares vivendas, as casas baratas de Ramon Alb\u00f3, constru\u00eddas en 1929. Estas casas foron destinadas \u00e1 poboaci\u00f3n obreira que chegou \u00e1 cidade durante o crecemento urban\u00edstico e dos que perderon a s\u00faa vivenda en Montju\u00efc pola Exposici\u00f3n Internacional. Son casas pequenas dunha soa planta que fan de Can Peguera un dos barrios m\u00e1is pintorescos de Nou Barris. En Can Peguera hai 650 casi\u00f1as e son un dos catro grupos de casas baratas de Barcelona.\nAdemais no barrio tam\u00e9n hai unha escola, hoxe en desuso, e unha igrexa, a de Francisco Xavier. Xunto \u00e1 parroquia constru\u00eduse o \u00fanico bloque de edificios do barrio, onde viven unhas trinta familias.\nO barrio de Can Peguera recibe o nome da antiga mas\u00eda co\u00f1ecida as\u00ed pola fabricaci\u00f3n de cola. O nome recuperouse a finais do s\u00e9culo XX por decisi\u00f3n dos veci\u00f1os. Antigamente fora bautizado co nome de Ramon Alb\u00f3.\nAs casas baratas de Can Peguera, coas que quedan do grupo de Milans del Bosch (Bon Pastor), son as \u00faltimas que quedan en p\u00e9 logo do derrubamento das vivendas de Eduard Aun\u00f3s (Zona Franca) e Bar\u00f3 de Viver (Sant Andreu)."}
{"id": "202908", "revid": "4817", "url": "https://gl.wikipedia.org/wiki?curid=202908", "title": "11D458", "text": "11D458 \u00e9 a designaci\u00f3n dun tipo de motor foguete utilizado pola etapa Briz-M dos foguetes rusos Proton e Rokot-3 para o control de actitude.\nCaracter\u00edsticas.\nOs motores 11D458 son fabricados pola casa Isayev e funcionan alimentados pola combinaci\u00f3n hiperg\u00f3lica de tetr\u00f3xido de nitr\u00f3xeno e dimetilhidracina asim\u00e9trica (UDMH). \u00dasanse, xunto cos motores 17D58E, na etapa Briz-M de varios foguetes rusos para o control de actitude. Te\u00f1en un pulo de 392 N, un impulso espec\u00edfico de 252 s e son capaces dun tempo de encendido de 3200 s."}
{"id": "202910", "revid": "4817", "url": "https://gl.wikipedia.org/wiki?curid=202910", "title": "11D49", "text": "11D49 \u00e9 a designaci\u00f3n dun tipo de motor foguete utilizado como propulsor principal pola segunda etapa dos foguetes Kosmos-3M.\nCaracter\u00edsticas.\nOs motores 11D49 son fabricados pola casa Isayev e funcionan alimentados pola combinaci\u00f3n hiperg\u00f3lica de \u00e1cido n\u00edtrico e dimetilhidracina asim\u00e9trica (UDMH). \u00dasanse na segunda etapa do foguete Kosmos-3M. Conta cunha tobeira principal e catro de control. A tobeira principal ten un pulo de 157,5 kN e cada unha das secundarias ten un pulo de 25\u00a0kN, cun impulso espec\u00edfico de 303 s e unha presi\u00f3n de traballo na c\u00e1mara de combusti\u00f3n de 98,10 bares. O motor en si ten unha altura de 1,78 m e un di\u00e1metro de 1,92 m."}
{"id": "202911", "revid": "23204", "url": "https://gl.wikipedia.org/wiki?curid=202911", "title": "RSD-10", "text": "RSD-10, tam\u00e9n co\u00f1ecido polas designaci\u00f3ns 15Zh45, Pioneer e SS-20 Saber, foi un m\u00edsil sovi\u00e9tico en servizo entre 1976 e 1988."}
{"id": "202914", "revid": "11302", "url": "https://gl.wikipedia.org/wiki?curid=202914", "title": "Victoriano Urgorri", "text": "Victoriano \"Vituco\" Urgorri Carrasco, nado na Cabana (Ferrol) o 23 de xaneiro de 1951, \u00e9 un cient\u00edfico galego, licenciado e doutor en Biolox\u00eda pola Universidade de Santiago de Compostela e catedr\u00e1tico de zoolox\u00eda mari\u00f1a nesta mesma Universidade.\nParticipou en 19 expedici\u00f3ns cient\u00edficas en Irlanda, Ceuta, Ant\u00e1rtida, Portugal, Concas Abisais de O Cabo, Angola e Guinea e fondos profundos de Galicia. \u00c9 autor de diversas publicaci\u00f3ns entre as que pode destacar 6 libros e 119 artigos en revistas cient\u00edficas nacionais e internacionais.\nTraxectoria.\nLicenciado en Ciencias (Secci\u00f3n de Biol\u00f3xicas) en xullo de 1974 pola Universidade de Santiago de Compostela, gradu\u00e1ndose en outubro do mesmo ano e doutor\u00e1ndose en xu\u00f1o de 1981 tam\u00e9n na USC. \u00c9 catedr\u00e1tico de zoolox\u00eda mari\u00f1a no departamento de Zoolox\u00eda e Antropolox\u00eda F\u00edsica da Facultade de Biolox\u00eda da Universidade de Santiago de Compostela.\nPertence a varias sociedades cient\u00edficas, como a Real Sociedad Espa\u00f1ola de Historia Natural, Sociedad Espa\u00f1ola de Malacolog\u00eda, Area de Ciencias Biol\u00f3xicas do Seminario de Estudos Galegos, Malacological Society of London, Societ\u00e1 Malacologica Italiana, California Malacozoological Society e Unitas Malacologica.\nTivo diversos cargos relacionados coa universidade de Santiago de Compostela como: subdirector/vicedirector do Museo de Historia Natural \"Luis Iglesias\" da Universidade de Santiago de Compostela, desde 1982; director da Estaci\u00f3n de Biolox\u00eda Mari\u00f1a da Gra\u00f1a (Ferrol) da Universidade de Santiago de Compostela, desde 2001 ata 2021; desde 2005 foi coordinador do Grupo de Investigaci\u00f3n GI-2107 Oceanograf\u00eda e Limnolox\u00eda da Universidade de Santiago de Compostela; dende 2011 foi membro do Equipo de Goberno do Campus do Mar, en representaci\u00f3n da Universidade de Santiago de Compostela e Director da Unidade de Biodiversidade e Recursos Mari\u00f1os do Instituto de Acuicultura da Universidade de Santiago de Compostela.\nTam\u00e9n tivo varios cargos dependentes da Xunta de Galicia como a presidencia da Comisi\u00f3n T\u00e9cnica do buque oceanogr\u00e1fico \"Sarmiento de Gamboa\". Direcci\u00f3n Xeral de I+D+i da Xunta de Galicia, desde 2007 e tam\u00e9n foi membro en representaci\u00f3n da Direcci\u00f3n Xeral de Investigaci\u00f3n, Desenvolvemento e Innovaci\u00f3n da Conseller\u00eda de Innovaci\u00f3n e Industria da Xunta de Galicia, na Comisi\u00f3n de Coordinaci\u00f3n e Seguimento das Actividades dos Buques Oceanogr\u00e1ficos (COCSABO), desde 2007 ata 2010.\nDende 2021, \u00e9 profesor Em\u00e9rito pola Universidade de Santiago de Compostela.\nHonras e distinci\u00f3ns.\nEspecies nomeadas na s\u00faa honra.\nAta o de agora un total de once especies e un x\u00e9nero foron denominados na s\u00faa honra:"}
{"id": "202916", "revid": "56817", "url": "https://gl.wikipedia.org/wiki?curid=202916", "title": "Barcelona (hom\u00f3nimos)", "text": ""}
{"id": "202923", "revid": "89787", "url": "https://gl.wikipedia.org/wiki?curid=202923", "title": "\u00c1ngel Porto Anido", "text": "\u00c1ngel Jos\u00e9 Porto Anido, nado en Santiago de Compostela o 24 de febreiro de 1919 e finado en Santiago de Compostela o 8 de setembro de 2006, foi un avogado, industrial e pol\u00edtico galego.\nTraxectoria.\nLicenciado en Dereito e diplomado en Maxisterio. Foi concelleiro con 22 anos, tenente de alcalde e alcalde de Santiago de Compostela (1957-1964). Foi vicepresidente da C\u00e1mara Oficial de Comercio (1956), presidente do Aero Club de Santiago (1967-1970) e da Deputaci\u00f3n da Coru\u00f1a (1970-1974) e procurador en Cortes e conselleiro nacional (1970-1974) en representaci\u00f3n da Deputaci\u00f3n. Fundou a editorial Porto y C\u00eda. e foi xerente do Sanatorio Psiqui\u00e1trico de Conxo (1976-1988). Despois da Transici\u00f3n, seguiu en pol\u00edtica como dirixente de Falange Espa\u00f1ola en Galicia.\nOutras menci\u00f3ns.\nAlf\u00e9rez provisional con 17 anos, conselleiro-administrador de Editorial Compostela, presidente do Consello Diocesano de Homes de Acci\u00f3n Cat\u00f3lica, da Liga de Amigos de Compostela e do Grupo teatral Ditea.\nM\u00e9ritos.\nComendador da Orde do M\u00e9rito Civil, Medalla de Prata ao M\u00e9rito Tur\u00edstico, Cruz de Guerra, Medalla da Cruz Vermella ao M\u00e9rito Militar, Medalla de Prata da Cidade de Par\u00eds e nomeamento como Concelleiro Honorario de Par\u00eds."}
{"id": "202924", "revid": "56817", "url": "https://gl.wikipedia.org/wiki?curid=202924", "title": "Fopp", "text": "Fopp \u00e9 o segundo EP da banda estadounidense de grunge Soundgarden, editado o 1 de agosto de 1988 a trav\u00e9s do selo Sub Pop Records. Posteriormente o EP ser\u00eda combinado con \"Screaming Life\", e publicado como o recompilatorio \"Screaming Life/Fopp en 1990."}
{"id": "202925", "revid": "1410", "url": "https://gl.wikipedia.org/wiki?curid=202925", "title": "Ekstraklasa", "text": "A Ekstraklasa \u00e9 a m\u00e1xima categor\u00eda da liga polaca de f\u00fatbol. Tr\u00e1tase dunha competici\u00f3n profesional, fundada en 1927. O formato \u00e9 o habitual nos torneos de liga europeos, sendo 16 os equipos que se enfrontan entre si \u00f3 longo de d\u00faas voltas, en cada unha das cales cada equipo ten que se enfrontar cos restantes 15, de xeito que cando remata o campionato cada equipo xogou dous encontros fronte a cada rival, \u00fan como local e outro como visitante.\nA competici\u00f3n estivo dominada at\u00e9 finais dos anos 80 polos dous grandes equipos da rexi\u00f3n industrial da Voivod\u00eda da Silesia, o G\u00f3rnik Zabrze e o Ruch Chorz\u00f3w. Trala ca\u00edda do r\u00e9xime comunista no pa\u00eds, o dominito da liga pasou \u00e1s mans do Wis\u0142a Krak\u00f3w e do Legia Warszawa, os principais equipos das d\u00faas cidades mais grandes de Polonia.\nClubs participantes.\nNa s\u00faa edici\u00f3n 2017\u201318, os 16 clubs participantes son os seguintes:\nCampi\u00f3ns.\nNa seguinte t\u00e1boa am\u00f3sase o palmar\u00e9s da liga polaca de f\u00fatbol segundo o n\u00famero de t\u00edtulos acadados por cada club. "}
{"id": "202926", "revid": "17467", "url": "https://gl.wikipedia.org/wiki?curid=202926", "title": "FC Barcelona (h\u00f3ckey a pat\u00edns)", "text": ""}
{"id": "202927", "revid": "88215", "url": "https://gl.wikipedia.org/wiki?curid=202927", "title": "Roger Miller", "text": "Roger Miller \u00e9 un cantante, compositor e multi-instrumentista estadounidense co\u00f1ecido por ser o co-fundador dos grupos Mission of Burma e Alloy Orchestra. Os seus principais instrumentos son a guitarra e o piano.\nTraxectoria.\nMiller naceu en Boston e medrou en Ann Arbor, M\u00edchigan. Inspirado por Jimi Hendrix e as bandas da zona de Detroit, como The Stooges e MC5, formou varios grupos de \"garage\" na s\u00faa adolescencia. Cos seus irm\u00e1ns Benjamin (Ben) Miller e Laurence B. (Larry) Miller, creou Sproton Layer; as s\u00faas gravaci\u00f3ns foron recompiladas e editadas en 1992 como \" With Magnetic Fields Disrupted\". Miller tocaba o baixo e era o cantante e compositor principal na continuaci\u00f3n de Sproton Layer, a banda M3.\nAsistindo \u00e1 CalArts en 1976, especializouse en composici\u00f3n, tam\u00e9n estudou piano e corno ingl\u00e9s, e estudou a m\u00fasica de compositores experimentais do s\u00e9culo XX como John Cage e Karlheinz Stockhausen. Finalmente abandonar\u00eda a universidade para dedicarse ao punk rock.\nMission of Burma.\nMiller mudouse a Boston, Massachusetts e al\u00ed foi membro do grupo de curta vida Moving Parts, antes de co-fundar Mission of Burma en 1979. A bando foi popular en Boston e os arredores, pero foi incapaz de expandir a s\u00faa audiencia. Miller tocaba a guitarra e cantaba, e encarg\u00e1base de compo\u00f1er ao lado do baixista e cantante Clint Conley. Foi idea de Miller convidar a Martin Swope para que se unise ao grupo e engadir efectos de cinta, d\u00e1ndolle un son experimental infrecuente.\nMission of Burma separouse en 1983, en gran parte debido ao empeoramento do tinnitus que padec\u00eda Miller (ese empeoramento debeuse notoriamente ao alto volume dos seus directos). Nos anos seguintes, as poucas gravaci\u00f3ns de Mission of Burma medraron en importancia e influencia.\nA banda reformar\u00edase no ano 2002, con Bob Weston de Shellac substitu\u00edndo a Swope. Nesta nova etapa a banda editou tres \u00e1lbums: \"ONoffON\" (2004), \"The Obliterati\" (2006), \"The Sound the Speed the Light\" (2009).\nOutros proxectos musicais.\nTras a separaci\u00f3n de Mission of Burma en 1983, Miller centrou a s\u00faa atenci\u00f3n no piano, e tocou na m\u00e1is experimental e instrumental banda Birdsongs Of The Mesozoic, que deixar\u00eda en 1987. Despois diso Miller far\u00eda varias colaboraci\u00f3ns, traballos en solitario e bandas sonoras de pel\u00edculas."}
{"id": "202936", "revid": "32853", "url": "https://gl.wikipedia.org/wiki?curid=202936", "title": "Protesta contra a SOPA e PIPA", "text": ""}
{"id": "202937", "revid": "54334", "url": "https://gl.wikipedia.org/wiki?curid=202937", "title": "Jos\u00e9 V\u00e1zquez Vigo", "text": "Jos\u00e9 V\u00e1zquez Vigo, nado en Ferrol o 22 de abril de 1898 e finado en Buenos Aires o 26 de novembro de 1955, foi un m\u00fasico e compositor galego.\nTraxectoria.\nEn 1914 marchou a Buenos Aires onde se reuniu co seu irm\u00e1n Julio que emigrara anteriormente. Foi director de orquestras porte\u00f1as como \"Iberia\" ou \"Los Murci\u00e9lagos\". Compuxo pasodobres, xotas, mui\u00f1eiras, rancheiras, tangos e valses, con t\u00edtulos de \u00e9xito como Currito de la Cruz, Cara Morena, La coru\u00f1esa, La comadreja, Guitarra espa\u00f1ola, Mulatita m\u00eda, e Nena. Chegou a compo\u00f1er un tango, Maryflor, que gravou Carlos Gardel, de quen foi secretario persoal durante alg\u00fan tempo. Tam\u00e9n foi amigo do compositor Enrique Santos Disc\u00e9polo, con quen colaborou como director musical en catro pel\u00edculas realizadas por Disc\u00e9polo: \"El amanecer de una raza\", \"Loco lindo\", \"Melod\u00edas porte\u00f1as\" e \"Palermo\".\nRegresou a Espa\u00f1a en 1947 instal\u00e1ndose en Madrid, pero volveu a Arxentina uns anos despois.\nFoi pai da escritora Carmen V\u00e1zquez-Vigo e av\u00f3 da actriz espa\u00f1ola Ver\u00f3nica Forqu\u00e9."}
{"id": "202938", "revid": "22570", "url": "https://gl.wikipedia.org/wiki?curid=202938", "title": "Segunda divisi\u00f3n espa\u00f1ola 2009/10", "text": "A tempada 2009\u201310 da Segunda Divisi\u00f3n Espa\u00f1ola de f\u00fatbol foi a 79\u00aa edici\u00f3n desta competici\u00f3n. Comezou o 29 de agosto\u00a0de 2009 e finalizou o 19 de xu\u00f1o de 2010."}
{"id": "202939", "revid": "624", "url": "https://gl.wikipedia.org/wiki?curid=202939", "title": "Aqueronte", "text": "O r\u00edo Aqueronte ou Aquer\u00f3n (en grego antigo \u0391\u03c7\u03ad\u03c1\u03c9\u03bd \"Akh\u00e9r\u00f4n\", \u2018temible\u2019) est\u00e1 situado no Epiro, rexi\u00f3n noroccidental de Grecia. Aqueronte pode traducirse como \u2018r\u00edo da traxedia\u2019 e cr\u00edase que era unha bifurcaci\u00f3n do r\u00edo do inframundo Aqueronte, polo que, na mitolox\u00eda grega, Caronte carrexaba as almas dos falecidos at\u00e9 o Hades. Aqueronte era un dos cinco r\u00edos do Inframundo. C\u00f3ntase que nas s\u00faas augas todo se afund\u00eda ag\u00e1s a barca de Caronte, que acced\u00eda a pasar as almas dos defuntos a cambio dos \u00f3bolos ou moedas de cinza que se lle po\u00f1\u00edan aos mortos nos ollos para pagarlle.O lago chamado \u0391\u03ba\u03b7\u03b5\u03c1\u03bf\u03c5\u03c3\u03b9\u03b1 \"Acherousia\" e o r\u00edo a\u00ednda chamado Aquer\u00f3n coas ru\u00ednas pr\u00f3ximas do Necromanteion at\u00f3panse cerca de Parga no continente fronte a Corf\u00fa.\nCr\u00edase que outra bifurcaci\u00f3n do Aqueronte emerx\u00eda no cabo \"Acherusian\" (hoxe chamado Eregli, en Turqu\u00eda) e foi avistado polos Argonautas segundo Apolonio de Rodas.\nOs gregos asentados en Italia identificaban o lago no que desembocaba o Aqueronte co lago Averno.\nPlat\u00f3n no seu \"Fed\u00f3n\" identificaba a Aqueronte como o segundo maior r\u00edo do mundo, superado s\u00f3 polo Oc\u00e9ano. Afirmaba que o Aqueronte corr\u00eda en direcci\u00f3n oposta desde o Oc\u00e9ano por debaixo da terra baixo lugares des\u00e9rticos.\nNo Aqueronte do inframundo desembocaban os r\u00edos Flexetonte e Cocito, considerado este como unha derivaci\u00f3n da mesma lagoa Estixia.\nA palabra \u00fasase tam\u00e9n ocasionalmente como unha met\u00e1fora do propio Hades.\nO deus do r\u00edo, fillo de Oc\u00e9ano e Tetis, enxendrou a Asc\u00e1lafo con Orfne ou Gorxira, dos ninfas do inframundo.\nNo Inferno de \"A divina comedia\" de Dante, o r\u00edo Aquer\u00f3n constit\u00fae o bordo do inferno, no Ante-Inferno."}
{"id": "202940", "revid": "1822", "url": "https://gl.wikipedia.org/wiki?curid=202940", "title": "Hilas", "text": "Na mitolox\u00eda grega, Hilas (en grego \u038e\u03bb\u03b1\u03c2 \"Hylas\") era fillo do rei Tiodamante dos dr\u00edopes.\nCando Heracles matou o seu pai na batalla, perdoou a Hilas e tomouno como escudeiro, ensin\u00e1ndolle as artes do guerreiro. Heracles levou a Hilas con el a bordo da nave Argo, fac\u00e9ndoo un dos argonautas.\nA instancias de Hera, Hilas foi secuestrado pola ninfa da fonte Pexea en Misia e desapareceu sen deixar rastro (segundo Apolonio Rodio). Nunca atoparon a Hilas porque este se namorara das ninfas e quedara con elas convertido en eco (Valerio Flaco, \"Argon\u00e1utica\")."}
{"id": "202941", "revid": "98629", "url": "https://gl.wikipedia.org/wiki?curid=202941", "title": "Chus Lampreave", "text": "Mar\u00eda Jes\u00fas Lampreave, nada en Madrid o 11 de decembro de 1930 e finada en Almer\u00eda o 4 de abril de 2016, foi unha actriz espa\u00f1ola.\nTraxectoria.\nA\u00ednda que nunca tivo vocaci\u00f3n de actriz, converteuse nunha das m\u00e1is reco\u00f1ecidas e apreciadas do cine espa\u00f1ol. Participou en m\u00e1is de cincuenta pel\u00edculas e numerosos traballos en televisi\u00f3n, colaborando cos m\u00e1is importantes directores do Estado.\nTras cursar o bacharelato e movida pola s\u00faa gran paix\u00f3n pola pintura, ingresou na Academia de Belas Artes de San Fernando e por medio de Jaime de Armi\u00f1\u00e1n, en 1958, Chus fai o seu debut como actriz na televisi\u00f3n. Os seus comezos no cine foron da man de Marco Ferreri e Luis Garc\u00eda Berlanga, con quen traballou despois en pel\u00edculas tan emblem\u00e1ticas como \"El verdugo\" e na trilox\u00eda \"Nacional\".\nMais os seus maiores \u00e9xitos ser\u00edan na d\u00e9cada de 1980 e da man do director Pedro Almod\u00f3var, co que roda \"Entre tinieblas\" (1983), \"\u00bfQu\u00e9 he hecho yo para merecer esto?\" (1984) e \"Matador\" (1986). Con el colaborou en cinco pel\u00edculas m\u00e1is, inclu\u00edndo \"Hable con ella\" (2002) e \"Volver\" (2006). \u00c9 a \u00fanica actriz que traballou co manchego con regularidade en toda a s\u00faa filmograf\u00eda.\nCon Fernando Trueba act\u00faa, en 1986, en \"El a\u00f1o de las luces\", nun papel que sup\u00f3n a primeira das s\u00faas cinco candidaturas ao \"Premio Goya\". Especializada en personaxes inxenuos ou despistados, adquire maior protagonismo en \"Esp\u00e9rame en el cielo\" (Antonio Mercero, 1988). Con Trueba volve a colaborar en \"Belle \u00c9poque\" (1992), filme ga\u00f1ador do Oscar \u00e1 mellor pel\u00edcula de fala non inglesa e pola que Chus obtivo o Goya \u00e1 mellor actriz secundaria.\nPremios e candidaturas.\nFestival Internacional de Cine de Cannes\nPremios Goya\nFotogramas de Prata\nUni\u00f3n de Actores"}
{"id": "202942", "revid": "22570", "url": "https://gl.wikipedia.org/wiki?curid=202942", "title": "Segunda divisi\u00f3n espa\u00f1ola 2008/09", "text": "A tempada 2008\u201309 da Segunda Divisi\u00f3n de Espa\u00f1a de f\u00fatbol foi a 78\u00aa edici\u00f3n desta competici\u00f3n. Comezou o 30 de agosto\u00a0de 2008 e finalizou o 21 de xu\u00f1o de 2009."}
{"id": "202943", "revid": "7596", "url": "https://gl.wikipedia.org/wiki?curid=202943", "title": "Avebury", "text": "Avebury \u00e9 o lugar dun c\u00edrculo de pedras feito hai m\u00e1is de 5.000 anos. Est\u00e1 no condado ingl\u00e9s de Wiltshire, cerca da cidade do mesmo nome. En 1986 foi declarado Patrimonio da Humanidade pola Unesco.\n\u00c9 dos maiores monumentos do neol\u00edtico de Europa, m\u00e1is antigo que o de Stonehenge, localizado uns quil\u00f3metros ao sur.\nO monumento est\u00e1 composto por varios c\u00edrculos de pedras. O c\u00edrculo exterior ten un di\u00e1metro de 335 metros e \u00e9 o maior de todos os monumentos prehist\u00f3ricos encontrados. En orixe estaba composto por 98 pedras; algunhas delas pesan m\u00e1is de 40 toneladas. A altura das pedras vai desde os 3,6 aos 4,2 metros. As probas do carbono dat\u00e1ronas dos anos 2800 a 2400\u00a0a.\u00a0C.\nPreto do centro do monumento hai outros dous c\u00edrculos de pedras, separados entre si. O c\u00edrculo do norte mide 98 metros de di\u00e1metro a\u00ednda que s\u00f3 quedan en p\u00e9 un par de pedras das que o compo\u00f1\u00edan. Unha cova realizada con tres pedras est\u00e1 no centro, coa s\u00faa entrada apuntando cara ao noroeste.\nO c\u00edrculo do sur ten 108 metros de di\u00e1metro. Est\u00e1 practicamente destru\u00eddo e algunhas secci\u00f3ns est\u00e1n agora entre os edificios do pobo. Un mon\u00f3lito de 5,5 metros de alto estaba colocado no centro xunto cunha fileira de pequenas pedras que se destru\u00edron no s\u00e9culo XVIII.\nMoitas das pedras orixinais coll\u00e9ronse no s\u00e9culo XVI para empregalas de material de construci\u00f3n, as\u00ed como tam\u00e9n para facilitar o cultivo das terras."}
{"id": "202944", "revid": "22570", "url": "https://gl.wikipedia.org/wiki?curid=202944", "title": "Segunda divisi\u00f3n espa\u00f1ola 2007/08", "text": "A tempada 2007\u201308 da Segunda Divisi\u00f3n de Espa\u00f1a de f\u00fatbol foi a 77\u00aa edici\u00f3n desta competici\u00f3n. Comezou o 25 de agosto\u00a0de 2007 e finalizou o 15 de xu\u00f1o de 2008."}
{"id": "202945", "revid": "98629", "url": "https://gl.wikipedia.org/wiki?curid=202945", "title": "Ovulaci\u00f3n", "text": "A ovulaci\u00f3n \u00e9 a sa\u00edda dun \u00f3vulo dun fol\u00edculo ov\u00e1rico durante o ciclo menstrual dunha muller ou durante o ciclo estral doutras femias de mam\u00edferos. O \u00f3vulo pasa do ovario \u00e1s trompas de Falopio, onde poder\u00e1 ser fecundado. O per\u00edodo de tempo arredor do momento da ovulaci\u00f3n ch\u00e1mase fase ovulatoria ou per\u00edodo periovulatorio.\nXeneralidades.\nO proceso da ovulaci\u00f3n est\u00e1 contrrolado polo hipot\u00e1lamo e pola adenohip\u00f3fise ou pituitaria anterior por medio da secreci\u00f3n de hormonas, como a hormona luteinizante (LH) e a hormona estimulante dos fol\u00edculos (FSH). Na fase preovulatoria do ciclo menstrual, o fol\u00edculo ov\u00e1rico sofre unha serie de transformaci\u00f3ns chamadas expansi\u00f3n do c\u00famulo, que son estimuladas pola FSH. Despois, f\u00f3rmase un orificio, chamado estigma no fol\u00edculo ov\u00e1rico, e o ovocito abandona o fol\u00edculo a trav\u00e9s del, pasando \u00e1s trompas de Falopio. A ovulaci\u00f3n \u00e9 desencadeada por un pico na concentraci\u00f3n de FSH e LH liberadas pola adenohip\u00f3fise. Durante a fase l\u00fatea (postovulatoria), o ovocito viaxa ao longo das trompas de Falopio cara ao \u00fatero. Se \u00e9 fertilizado polo esperma orixinando un cigoto, este poder\u00e1 implantarse no \u00fatero d\u00edas despois e orixinar un embri\u00f3n.\nNos humanos a fase f\u00e9rtil est\u00e1 comprendida nuns poucos d\u00edas arredor da ovulaci\u00f3n. O tempo que vai desde o principio da \u00faltima menstruaci\u00f3n ata a ovulaci\u00f3n \u00e9 como media de 14,6 d\u00edas , pero hai substanciais variaci\u00f3ns entre mulleres e entre ciclos nunha mesma muller, cun intervalo de predici\u00f3n estat\u00edstico global do 95% entre 8,2 e 20,5 d\u00edas. A duraci\u00f3n do ciclo por si soa non \u00e9 un bo indicador do d\u00eda da ovulaci\u00f3n.\nFases do proceso ovulatorio.\nDefinida estritamente, a fase ovulatoria comprende o per\u00edodo de elevaci\u00f3n hormonal do ciclo menstrual. O proceso require un m\u00e1ximo de 36 horas para completarse, e \u00e9 separado arbitrariamente para a s\u00faa descrici\u00f3n en tres fases: preovulatoria, ovulatoria, e postovulatoria.\nRequisitos previos.\nNun proceso que dura uns 375 d\u00edas (13 ciclos menstruais) numerosos \"fol\u00edculos primordiais\" dormentes do ovario crecen e progresivamente se transforman nun \"fol\u00edculo preovulatorio\". Os fol\u00edculos preovulatorios tam\u00e9n se chaman fol\u00edculos de Graaf ou fol\u00edculos terciarios maduros e conte\u00f1en un ovocito detido na profase da primeira divisi\u00f3n mei\u00f3tica rodeado por unhas capas de c\u00e9lulas da granulosa chamadas coroa radiada. Nestes fol\u00edculos outra capa de c\u00e9lulas granulosas murais rodea o fol\u00edculo e por f\u00f3ra hai unha l\u00e1mina basal protectora e unha rede de capilares sangu\u00edneos situados entre as tecas interna e externa, mentres que no interior do fol\u00edculo hai unha cavidade chea de flu\u00eddo chamada antro. A zona onde est\u00e1 o ovocito coa coroa radiada ch\u00e1mase c\u00famulo o\u00f3foro e sobresae no antro, quedando conectado coas c\u00e9lulas murais da granulosa por unha ponte ou istmo de c\u00e9lulas da granulosa.\nAs c\u00e9lulas da granulosa est\u00e1n implicadas no env\u00edo bidireccional de mensaxes moleculares co ovocito, que facilitan a funci\u00f3n folicular.\nPola acci\u00f3n da hormona luteinizante (LH), as c\u00e9lulas da teca dos fol\u00edculos preovulatorios secretan androstenediona, que \u00e9 aromatizada polas c\u00e9lulas da granulosa a estradiol, un tipo de estr\u00f3xeno. A diferenza do que ocorre nas outras fases do ciclo menstrual, a liberaci\u00f3n de estr\u00f3xenos na fase folicular tard\u00eda ten un efecto estimulatorio sobre a secreci\u00f3n no hipot\u00e1lamo de hormona liberadora da gonadotropina (GnRH), que estimula a secreci\u00f3n na hip\u00f3fise ou pituitaria de LH e FSH.\nEste aumento das concentraci\u00f3ns de LH e FSH marca o comezo da fase preovulatoria.\nFase preovulatoria.\nPara que a ovulaci\u00f3n te\u00f1a \u00e9xito, o ovocito ten que recibir o apoio das c\u00e9lulas da granulosa da coroa radiada e do c\u00famulo o\u00f3foro. As c\u00e9lulas da granulosa do c\u00famulo pasan por un per\u00edodo de proliferaci\u00f3n e mucificaci\u00f3n chamado expansi\u00f3n do c\u00famulo. A mucificaci\u00f3n \u00e9 a secreci\u00f3n dun c\u00f3ctel rico en \u00e1cido hialur\u00f3nico, que dispersa as c\u00e9lulas que formar\u00e1n unha matriz pega\u00f1enta arredor do ovocito. Esta rede de c\u00e9lulas permanecer\u00e1 a\u00ed ata a ovulaci\u00f3n e \u00e9 necesaria para a fertilizaci\u00f3n.\nO incremento no n\u00famero das c\u00e9lulas do c\u00famulo vai acompa\u00f1ado dun incremento no volume do flu\u00eddo antral, que fai que inche o fol\u00edculo ata ter uns 20\u00a0mm de di\u00e1metro, polo que o fol\u00edculo forma unha pronuinciada protuberancia que asoma da superficie do ovario, chamada ampola.\nFase ovulatoria.\nPor medio dunha cascada de sinais de transduci\u00f3n iniciada pola LH, o fol\u00edculo secreta encimas proteol\u00edticos que degradan o tecido folicular no lugar da ampola, formando o chamado \"estigma\". O complexo c\u00famulo-ovocito sae do fol\u00edculo roto a trav\u00e9s do estigma e pasa \u00e1 cavidade peritoneal, onde \u00e9 recollido polas fimbrias das trompas de Falopio ou oviduto. Por tanto, o ovocito non sae s\u00f3, sen\u00f3n acompa\u00f1ado das c\u00e9lulas da coroa radiada e c\u00famulo. Despois de entrar nas trompas, o complexo c\u00famulo-ovocito \u00e9 pulado polos cilios, empezando a s\u00faa viaxe en direcci\u00f3n ao \u00fatero.\nNeste momento, o ovocito completou a 1\u00aa divisi\u00f3n mei\u00f3tica, orixinando d\u00faas c\u00e9lulas: unha grande ou ovocito secundario, e outra m\u00e1is pequena, o primeiro corp\u00fasculo polar, que non formar\u00e1 gametos. Inmediatamente comeza a 2\u00aa divisi\u00f3n mei\u00f3tica pero esta queda detida na metafase ata que se produza a fecundaci\u00f3n (s\u00f3 nese momento se completa a meiose). O fuso acrom\u00e1tico da segunda divisi\u00f3n mei\u00f3tica apareceu no momento da ovulaci\u00f3n. Se non hai fecundaci\u00f3n, o ovocito dexenera nunhas 24 horas despois da ovulaci\u00f3n.\nA mucosa uterina (endometrio) chega ao seu m\u00e1ximo desenvolvemento e ten gl\u00e1ndulas secretoras, pero que a\u00ednda non segregan.\nFase postovulatoria.\nO fol\u00edculo, xa sen o ovocito, sofre un pregamento cara a dentro e transf\u00f3rmase no corpo l\u00fateo, que produce proxesterona e estr\u00f3xenos, que inducen \u00e1s gl\u00e1ndulas endometriais a segregar. Cando cese esta produci\u00f3n de hormonas ter\u00e1 lugar a menstruaci\u00f3n.\nSinais cl\u00ednicos da ovulaci\u00f3n.\nO comezo da ovulaci\u00f3n pode detectarse por varios signos, xeralmente s\u00f3 apreciables pola propia muller que os experimenta, polo que se di que os humanos temos unha ovulaci\u00f3n oculta, a diferenza doutros animais nos que hai signos externos distintivos que indican que unha femia \u00e9 f\u00e9rtil.\nA muller preto da ovulaci\u00f3n experimenta cambios no c\u00e9rvix uterino, no moco cervical, e na s\u00faa temperatura basal corporal. Ademais, moitas mulleres tam\u00e9n te\u00f1en signos secundarios da fertilidade como dores abdominais e aumento do olfacto.\nAlg\u00fans estudos indican que moitas mulleres te\u00f1en un maior desexo sexual nos d\u00edas anteriores \u00e1 ovulaci\u00f3n.\nOs s\u00edntomas relacionados co comezo da ovulaci\u00f3n, o momento preciso da mesma e o comezo e final dos ciclos menstruais var\u00edan en intensidade con cada muller pero son do mesmo tipo, e son utilizados nos chamados m\u00e9todos \"naturais\" de contracepci\u00f3n e planificaci\u00f3n familiar.\nO momento da ovulaci\u00f3n foi fotografado e gravado.\nOndas de desenvolvemento folicular.\nAs investigaci\u00f3ns dirixidas por Baerwald \"et al.\" suxiren que o ciclo menstrual poder\u00eda non regular o crecemento folicular tan estritamente como se pensa. A maior\u00eda das mulleres durante un ciclo medio de 28 d\u00edas experimentan d\u00faas ou tres \"ondas\" de desenvolvemento folicular, das cales s\u00f3 a \u00faltima \u00e9 a ovulatoria. As outras ondas son anovulatorias, e caracter\u00edzanse pola atresia (dexeneraci\u00f3n) dos fol\u00edculos preovulatorios (ciclo anovulatorio maior) ou a non formaci\u00f3n de fol\u00edculos preovulatorios (ciclo anovulatorio menor).\nO fen\u00f3meno \u00e9 similar \u00e1s ondas foliculares que foron observados en vacas e cabalos. Nestes animais, desenv\u00f3lvese un amplo conxunto de fol\u00edculos terciarios iniciais durante a fase folicular do ciclo menstrual, o que suxire que o sistema end\u00f3crino non regula a foliculox\u00e9nese de xeito moi estrito.\nO xene Lrh1 parece ser esencial para regular a ovulaci\u00f3n.\nInduci\u00f3n e supresi\u00f3n da ovulaci\u00f3n.\nInduci\u00f3n da ovulaci\u00f3n.\nA induci\u00f3n da ovulaci\u00f3n \u00e9 unha prometedora t\u00e9cnica aplicada na reproduci\u00f3n asistida en pacientes con s\u00edndrome de ovario poliqu\u00edstico e oligomenorrea. Util\u00edzase tam\u00e9n na fertilizaci\u00f3n in vitro para facer madurar os fol\u00edculos antes da recollida do \u00f3vulo. Xeralmente, \u00fasase a estimulaci\u00f3n ov\u00e1rica xunto coa \"induci\u00f3n da ovulaci\u00f3n\" para estimular a formaci\u00f3n de moitos ovocitos. Algunhas fontes incl\u00faen a \"induci\u00f3n da ovulaci\u00f3n\" na definici\u00f3n de \"estimulaci\u00f3n ov\u00e1rica\".\nPode inxectarse unha pequena dose de gonadotropina cori\u00f3nica humana (HCG) despois de completada a estimulaci\u00f3n ov\u00e1rica. A ovulaci\u00f3n ter\u00e1 lugar entre 24\u201336 horas despois da inxecci\u00f3n de HCG.\nSupresi\u00f3n da ovulaci\u00f3n.\nPode conseguirse a contracepci\u00f3n suprimindo a ovulaci\u00f3n.\nA maior\u00eda dos contraceptivos hormonais e dos impulsores da concepci\u00f3n act\u00faan na fase ovulatoria do ciclo menstrual porque \u00e9 o determinante m\u00e1is importante da fertilidade. A terapia hormonal pode interferir positiva ou negativemente coa ovulaci\u00f3n.\nO estradiol e a proxesterona, administradas de diversas formas, como as p\u00edlulas anticonceptivas orais combinadas, simula os niveis hormonais do ciclo menstrual e crea unha retroalimentaci\u00f3n negativa para a foliculox\u00e9nese e a ovulaci\u00f3n."}
{"id": "202948", "revid": "22570", "url": "https://gl.wikipedia.org/wiki?curid=202948", "title": "Gramiano de controlabilidade", "text": "En control de procesos, o Gramiano de controlabilidade \u00e9 un Gramiano que se usa para determinar se un sistema lineal \u00e9 control\u00e1bel.\nPara un sistema lineal e constante:\no Gramiano de controlabilidade def\u00ednese como:\nSe a matriz formula_3 \u00e9 non singular, \u00e9 dicir formula_3 ten rango n (sendo n menor de entre o n\u00famero de columnas ou filas), para todo formula_5, dise ent\u00f3n que o par formula_6 \u00e9 control\u00e1bel.\nSistemas lineais invariantes no tempo de forma\nson controlabeis no intervalo formula_9 se as filas da matriz produto formula_10, onde formula_11 \u00e9 a matriz de transmisi\u00f3n de estado, son linealmente independentes. \nO Gramiano \u00fasase para demostrar a independencia linear de formula_10.\nPara ser linealmente independente, a matriz Gramiana formula_3 ten que ser invert\u00edbel."}
{"id": "202949", "revid": "98629", "url": "https://gl.wikipedia.org/wiki?curid=202949", "title": "Lester Hudson", "text": "Lester Hudson, nado o 7 de agosto de 1984 en Memphis, Tennessee, \u00e9 un xogador profesional americano de baloncesto que actualmente xoga nos Liaoning Flying Leopards da Chinese Basketball Association (CBA).\nTraxectoria deportiva.\nProfesional.\nHudson foi elixido na 58\u00aa posici\u00f3n do Draft da NBA de 2009 polos Boston Celtics. Durante os primeiros meses da tempada 2009-10, Hudson pasou o tempo entre os Celtics e o seu afiliado na NBA D-League, os Maine Red Claws. Foi cortado polos Celtics o 6 de xaneiro de 2010. Dous d\u00edas m\u00e1is tarde, foi contratado polos Memphis Grizzlies. Os Grizzlies asignaron a Hudson aos Dakota Wizards da D-League o 28 de febreiro de 2010. Foi cortado o 1 de xullo de 2010. Durante a liga de ver\u00e1n de 2010, xogou para os Washington Wizards, foi invitado aos adestramentos dos Wizards para a tempada 2010-11, e conseguiu entrar no equipo para xogar esa tempada. Tras xogar seis partidos, foi cortado polos Wizards o 21 de novembro de 2010. Foi fichado de novo o 20 de decembro de 2010, pero foi cortado de novo o 5 de xaneiro de 2011.\nEn xaneiro de 2011, asinou co Guangdong Southern Tigers da Chinese Basketball Association. En novembro de 2011, asinou co Qingdao DoubleStar, tam\u00e9n da liga chinesa. O 30 de marzo de 2012, Hudson asinou cos Cleveland Cavaliers o primeiro de dous contratos de dez d\u00edas. Adaptouse moi rapidamente ao equipo, anotando polo menos 23 puntos en tres partidos consecutivos a comezos de abril. O 20 de abril de 2012, tras rematar o segundo contrato de dez d\u00edas cos Cavaliers, asinou cos Memphis Grizzlies un contrato para o resto da tempada 2011-12. O 1 de outubro de 2013, asinou cos Utah Jazz."}
{"id": "202950", "revid": "92340", "url": "https://gl.wikipedia.org/wiki?curid=202950", "title": "Isolino Nieto", "text": "Isolino Nieto Caama\u00f1o, nado en T\u00e1llara (Lousame) o 24 de febreiro de 1934 e finado na Coru\u00f1a o 2 de xu\u00f1o de 2014, foi un escritor galego.\nTraxectoria.\nOficial maior de notar\u00eda. Colaborador habitual da revista \"Foro Gallego\", foi elixido Acad\u00e9mico de m\u00e9rito da Internacional de Letras, Ciencias e Artes de Pontzen. Publicou obras relacionadas co mundo do dereito."}
{"id": "202954", "revid": "89787", "url": "https://gl.wikipedia.org/wiki?curid=202954", "title": "Ty Lawson", "text": "Tywon \"Ty\" Ronell Lawson, nado o 3 de novembro de 1987 en Clinton, Maryland, \u00e9 un xogador profesional americano de baloncesto que xoga no Kolossos Rodou B.C. da A1 Ethniki.\nTraxectoria.\nNBA.\nLawson foi elixido na 18\u00aa posici\u00f3n do Draft da NBA de 2009 polos Minnesota Timberwolves. Por\u00e9n, Minnesota elixira a outros dous bases no Draft, e quixeron desfacerse del. Isto deu aos Nuggets a oportunidade de conseguir a un xogador de calidade, e traspasaron a unha futura elecci\u00f3n do Draft a Minnesota a cambio de Lawson. Lawson tivo unha mellor oportunidade en Denver, xa que era o suplente de Chauncey Billups.\nTras o traspaso que mandou a Billups aos New York Knicks o 22 de febreiro de 2011, o mesmo que mandou a Carmelo Anthony aos Knicks, Lawson converteuse no base titular dos Nuggets. O 9 de abril de 2011, Lawson converteuse no primeiro xogador da historia da NBA en anotar os seus primeiros 10 intentos de tres puntos.\nEuropa.\nO 15 de agosto de 2011, asinou un contrato dun ano co BC \u017dalgiris. O acordo inclu\u00eda unha cl\u00e1usula que lle permit\u00eda volver aos Denver Nuggets unha vez rematara o lockout de 2011."}
{"id": "202956", "revid": "5863", "url": "https://gl.wikipedia.org/wiki?curid=202956", "title": "Lu\u00eds de Trelles", "text": "Luis de Trelles Noguerol, nado en Viveiro o 20 de agosto de 1819 e finado en Zamora o 1 de xullo de 1891, foi avogado, pol\u00edtico e xornalista galego, fundador da Adoraci\u00f3n Nocturna Espa\u00f1ola.\nTraxectoria.\nCursou os seus estudos no Seminario de Mondo\u00f1edo, e dereito na Universidade de Santiago de Compostela. Exerceu como avogado en Viveiro, A Coru\u00f1a e Madrid. Foi catedr\u00e1tico do Notariado na Coru\u00f1a e impartiu clases de Dereito Civil na Facultade de Dereito da USC. Foi redactor de \"El Oriente\", de Madrid (1853), \u00f3rgano do novo partido Uni\u00f3n Liberal, dirixido por Vicente Manuel Coci\u00f1a, e logo da marcha de Coci\u00f1a a C\u00f3rdoba substitu\u00eduno na direcci\u00f3n; colaborou en \"El Faro Nacional\" e \"El Pensamiento Espa\u00f1ol\". \nFoi deputado en Cortes polos distritos de Viveiro (1853-1854) e Vilademuls (Xirona) (1871). O goberno encargoulle un estudo sobre o foro galego que publicou en \"Faro Nacional\" (1859-1864). Fundou a Conferencia de San Vicente de Pa\u00fal en Viveiro (1858). Impulsou a Asociaci\u00f3n del Culto Continuo e fundou El Centro Eucar\u00edstico de Madrid (1872), Adoraci\u00f3n Nocturna en Espa\u00f1a (1877) e as Camareras de Jes\u00fas Sacramentado (1881).\nEn 1993 creouse a Fundaci\u00f3n Luis de Trelles.\nVeneraci\u00f3n.\nEn 1994 comezou o seu proceso de beatificaci\u00f3n na diocese de Zamora. A fase diocesana do proceso rematou en 2001, e en 2009 foi enviada \u00e1 Congregaci\u00f3n para as Causas dos Santos. O 22 de xaneiro de 2015 o papa Francisco declarouno \"venerable\"."}
{"id": "202957", "revid": "1888", "url": "https://gl.wikipedia.org/wiki?curid=202957", "title": "Luis de Trelles Noguerol", "text": ""}
{"id": "202961", "revid": "17467", "url": "https://gl.wikipedia.org/wiki?curid=202961", "title": "Luis Trelles Noguerol", "text": ""}
{"id": "202963", "revid": "89787", "url": "https://gl.wikipedia.org/wiki?curid=202963", "title": "Jeff Ayres", "text": "Jeffrey Curtis \"Jeff\" Ayres, antigamente co\u00f1ecido coma Jeff Pendergraph, nado o 29 de abril de 1987 en Ontario (California), \u00e9 un xogador profesional de baloncesto estadounidense.\nTraxectoria deportiva.\nNBA.\nPendergraph foi elixido na 31\u00aa posici\u00f3n do Draft da NBA de 2009 polos Sacramento Kings, e os seus dereitos foron traspasados poucos despois aos Portland Trail Blazers. Asinou un contrato cos Blazers o 8 de setembro de 2009. O seu primeiro partido na NBA foi o 22 de decembro de 2009 contra os Dallas Mavericks, onde anotou 2 puntos en 4 minutos de xogo.\nFoi cortado polos Blazers antes do comezo da tempada en 2010 tras sufrir unha lesi\u00f3n nun encontro de postempada contra os Utah Jazz que non lle permitir\u00eda xogar no resto da tempada.\nAsinou polos Indiana Pacers para a tempada 2011-12, e estivo moito tempo apartado do equipo debido a unha lesi\u00f3n no xeonllo sufrida o 10 de decembro de 2011.\nO 11 de xullo de 2013, asinou cos San Antonio Spurs. O 15 de xu\u00f1o de 2014, Ayres ga\u00f1ou o seu primeiro campionato da NBA despois de que os Spurs ga\u00f1aran \u00f3s Miami Heat por 4-1 nas Finais da NBA de 2014.\nVida persoal.\nEn agosto de 2013, Pendergraph fixo unha solicitud en Arizona para cambiar o seu nome a Jeff Ayres, po\u00f1endo as\u00ed o apelido do seu pai biol\u00f3xico. O cambio foi anunciado oficialmente en setembro de 2013."}
{"id": "202965", "revid": "5863", "url": "https://gl.wikipedia.org/wiki?curid=202965", "title": "Tinnitus", "text": ""}
{"id": "202967", "revid": "1888", "url": "https://gl.wikipedia.org/wiki?curid=202967", "title": "Luis Trelles", "text": ""}
{"id": "202968", "revid": "98629", "url": "https://gl.wikipedia.org/wiki?curid=202968", "title": "Ecuaci\u00f3n de onda", "text": "A ecuaci\u00f3n de onda \u00e9 unha importante ecuaci\u00f3n diferencial parcial linear de segunda orde que describe a propagaci\u00f3n dunha variedade de ondas, como as ondas sonoras, as ondas de luz e as ondas na auga. \u00c9 importante en varios campos como a ac\u00fastica, o electromagnetismo e a din\u00e1mica de flu\u00eddos. Historicamente, o problema dunha corda vibrante como as que est\u00e1n nos instrumentos musicais foi estudado por Jean le Rond D'Alembert, Leonhard Euler, Daniel Bernoulli e Joseph-Louis Lagrange.\nIntroduci\u00f3n.\nA ecuaci\u00f3n de onda \u00e9 o exemplo prototipo dunha ecuaci\u00f3n diferencial parcial hiperb\u00f3lica. Na s\u00faa forma m\u00e1is elemental, a ecuaci\u00f3n de onda fai referencia a un escalar \"u\" que satisfai:\nOnde formula_2 \u00e9 o laplaciano e onde formula_3 \u00e9 unha constante equivalente \u00e1 velocidade de propagaci\u00f3n da onda. Para unha onda sonora no aire a 20\u00a0\u00b0C, esta constante \u00e9 duns 343\u00a0m/s (v\u00e9xase velocidade do son). Para unha corda vibrante, a velocidade pode variar moito dependendo da densidade linear da corda e da s\u00faa tensi\u00f3n. Para un resorte de espiral (un slinky) pode ser tan lento como un metro por segundo.\nUn modelo m\u00e1is realista da ecuaci\u00f3n diferencial para ondas permite que a velocidade de propagaci\u00f3n da onda var\u00ede coa frecuencia da onda, denomin\u00e1ndose este fen\u00f3meno co\u00f1\u00e9cese como dispersi\u00f3n. Neste caso, formula_3 deber\u00e1 ser subtitu\u00eddo pola velocidade de fase:\nOutra correcci\u00f3n com\u00fan en sistemas realistas \u00e9 que a velocidade pode depender tam\u00e9n da amplitude da onda, o que nos leva a unha ecuaci\u00f3n de onda non linear:\nTam\u00e9n hai que considerar que unha onda pode ser transmitida nun portador m\u00f3bil (por exemplo a propagaci\u00f3n do son no fluxo dun gas). En tal caso o escalar \"u\" conter\u00e1 un N\u00famero Mach (o cal \u00e9 positivo para a onda que se mova ao longo do fluxo e negativo para a onda contraria).\nA ecuaci\u00f3n de onda el\u00e1stica en tres dimensi\u00f3ns describe a propagaci\u00f3n de onda nun medio el\u00e1stico homox\u00e9neo is\u00f3tropo. A maior\u00eda dos materiais s\u00f3lidos son el\u00e1sticos, polo que esa ecuaci\u00f3n describe fen\u00f3menos tales como ondas s\u00edsmicas na Terra ou ondas de ultras\u00f3n usadas para determinar defectos nos materiais. A\u00ednda que sexa linear, esta ecuaci\u00f3n ten unha forma m\u00e1is complexa que as ecuaci\u00f3ns dadas arriba, porque debe tomar en conta os movementos lonxitudinais e transversais:\nOnde:\nN\u00f3tese que nesta ecuaci\u00f3n, a forza e o desprazamento son cantidades vectoriais, sendo esta ecuaci\u00f3n co\u00f1ecida \u00e1s veces coma a ecuaci\u00f3n de onda vectorial.\nHai variaci\u00f3ns da ecuaci\u00f3n de onda que tam\u00e9n poden ser encontradas en mec\u00e1nica cu\u00e1ntica e relatividade xeral.\nEcuaci\u00f3n de onda escalar nun espazo dunha soa dimensi\u00f3n.\nObtenci\u00f3n da ecuaci\u00f3n de onda.\nDa lei de Hooke.\nA ecuaci\u00f3n de onda no caso dunha soa dimensi\u00f3n pode ser obtida da Lei de Hooke da seguinte maneira: imaxina unha serie de pequenos pesos de masa \"m\", interconectados por resortes sen masa de lonxitude \"h\". Os resortes te\u00f1en unha rixidez de \"k\":\nAqu\u00ed \"u (x)\" mide a distancia at\u00e9 o equilibrio da masa situada en \"x\". A segunda lei de Newton aplicada sobre a masa formula_13 no lugar formula_14 establece que:\n\u00c9 evidente que a soluci\u00f3n en (\"t\",\"x\",\"y\") depende non s\u00f3 da informaci\u00f3n no cono de luz onde\nsen\u00f3n tam\u00e9n da informaci\u00f3n que est\u00e1 no interior dese cono.\nProblemas con fronteiras.\nNo espazo dunha soa dimensi\u00f3n.\nUnha cadea flexible que se estira entre dous puntos \"x\"=\"0\" e \"x\"=\"L\" satisfai a ecuaci\u00f3n de onda, para \"t\"&gt;0 e 0 &lt; \"x\" &lt; \"L\". Nos puntos fronteirizos, \"u\" pode satisfacer unha variedade de condici\u00f3ns de fronteira. Unha forma xeral que \u00e9 apropiada para aplicaci\u00f3ns \u00e9\nonde \"a\" e \"b\" non son negativos. O caso onde se require que u desapareza nun punto final \u00e9 no l\u00edmite desta condici\u00f3n cando os respectivos \"a\" ou \"b\" se aproximan ao infinito. O m\u00e9todo de separaci\u00f3n de variables consiste na procura de soluci\u00f3ns para este problema na forma espacial\nUnha consecuencia \u00e9 que\nO valor propio \u03bb debe ser determinado de maneira que exista unha soluci\u00f3n non trivial do problema do valor de fronteira\nEste \u00e9 un caso especial do problema xeral da teor\u00eda de Sturm-Liouville. Se \"a\" e \"b\" son positivos, os valores propios son todos positivos e as soluci\u00f3ns ser\u00e1n as funci\u00f3ns trigonom\u00e9tricas. Unha soluci\u00f3n que satisfai a condici\u00f3n inicial integrable ao cadrado para \"u\" e \"ut\" pode ser obtida a partir da expansi\u00f3n destas funci\u00f3ns nas series trigonom\u00e9tricas apropiadas.\nNun espazo de varias dimensi\u00f3ns.\nA teor\u00eda do valor de fronteira inicial unidimensional pode ampliarse a un n\u00famero arbitrario de dimensi\u00f3ns espaciais. Consid\u00e9rese un dominio \"D\" nun espazo \"x\" de \"m\" dimensi\u00f3ns, con fronteira \"B\". Ent\u00f3n a ecuaci\u00f3n de onda ser\u00e1 satisfeita se \"x\" est\u00e1 en \"D\" e formula_23. Na fronteira \"B\", a soluci\u00f3n \"u\" deber\u00e1 satisfacer\nonde \"n\" \u00e9 a normal unitaria a \"B\" que apunta cara a f\u00f3ra e \"a\" \u00e9 unha funci\u00f3n non negativa definida sobre \"B\". O caso onde \"u\" desaparece en \"B\" \u00e9 un caso l\u00edmite cando \"a\" se achega a infinito. As condici\u00f3ns iniciais son\nonde \"f\" e \"g\" son definidos en \"D\". Este problema pode ser solucionado mediante a expansi\u00f3n de \"f\" e \"g\" nas funci\u00f3ns propias do Laplaciano en \"D\", que cumpran as condici\u00f3ns de fronteira. As\u00ed, a funci\u00f3n propia \"v\" satisfai\nen \"D\", e\nen \"B\".\nNo caso dun espazo de d\u00faas dimensi\u00f3ns, as funci\u00f3ns propias poden interpretarse como os modos de vibraci\u00f3n dunha membrana estendida sobre a fronteira \"B\". Se \"B\" \u00e9 un c\u00edrculo, ent\u00f3n estas autofunci\u00f3ns te\u00f1en unha compo\u00f1ente angular que \u00e9 unha funci\u00f3n trigonom\u00e9trica do \u00e1ngulo polar \u03b8, multiplicado por unha funci\u00f3n de Bessel (de orde enteira) do compo\u00f1ente radial. Para maiores detalles vexa a ecuaci\u00f3n de Helmholtz.\nSe a fronteira \u00e9 unha esfera nun espazo de tres dimensi\u00f3ns, as compo\u00f1entes angulares das funci\u00f3ns propias son harm\u00f3nicos esf\u00e9ricos, e os compo\u00f1entes radiais son funci\u00f3ns de Bessel de orde semienteira.\nA ecuaci\u00f3n de onda non homox\u00e9nea nunha dimensi\u00f3n.\nA ecuaci\u00f3n de onda non homox\u00e9nea nunha dimensi\u00f3n \u00e9 a seguinte:\ncon condici\u00f3ns iniciais dadas por\nA funci\u00f3n formula_31 \u00e9 chamada tam\u00e9n a funci\u00f3n fonte debido a que na pr\u00e1ctica describe os efectos das fontes de onda no medio que as porta. Exemplos f\u00edsicos de funci\u00f3ns fonte incl\u00faen a forza motriz dunha onda sobre unha corda, ou a densidade de carga ou corrente na condici\u00f3n de Lorenz do electromagnetismo.\nUn m\u00e9todo para resolver o problema de valor inicial (cos valores iniciais expostos arriba) \u00e9 aproveitarse das propiedades da ecuaci\u00f3n de onda cuxas soluci\u00f3ns obed\u00e9cena causalmente. \u00c9 dicir, para calquera punto formula_32, o valor de formula_33 s\u00f3 depende dos valores de formula_34 e formula_35 e os valores da funci\u00f3n formula_36 entre formula_37 e formula_38. Isto pode observarse na f\u00f3rmula de d'Alembert, como se indicou anteriormente, onde estas cantidades son as \u00fanicas que aparecen nela. Fisicamente, se a m\u00e1xima velocidade de propagaci\u00f3n \u00e9 formula_39, ent\u00f3n ningunha parte da onda que non poida propagarse a un determinado punto nun momento dado pode afectar \u00e1 amplitude no mesmo punto e tempo.\nEn termos de encontrar unha soluci\u00f3n, estas propiedades causais dan a entender que para calquera punto dado na li\u00f1a que se est\u00e1 considerando, a \u00fanica \u00e1rea que necesita ser considerada \u00e9 a \u00e1rea que abrangue todos os puntos que poder\u00edan afectar causalmente o punto que se est\u00e1 considerando. Designando a \u00e1rea que afecta causalmente ao punto formula_40 como formula_41. Supo\u00f1amos que integramos a ecuaci\u00f3n de onda non homox\u00e9nea sobre esta rexi\u00f3n.\nPara simplificar isto en gran medida, podemos usar o teorema de Green no lado esquerdo e as\u00ed obter o seguinte:\nA parte esquerda \u00e9 agora a suma de tres integrais de li\u00f1a ao longo das fronteiras da rexi\u00f3n de causalidade. Estas resultan ser bastante f\u00e1ciles de calcular\nNo anterior, o termo a ser integrado con respecto ao tempo desaparece debido a que o intervalo involucrado \u00e9 cero, as\u00ed formula_45.\nPara os outros dous lados da rexi\u00f3n, cabe sinalar que formula_46 \u00e9 unha constante, renomeada formula_47, onde o signo se escolle adecuadamente. Deste xeito, podemos obter a relaci\u00f3n formula_48, escollendo de novo o signo dereito:\nE de forma similar para o \u00faltimo segmento de fronteira:\nSumando os tres resultados xuntos e po\u00f1\u00e9ndoos de novo na integral orixinal:\nNa \u00faltima ecuaci\u00f3n da secuencia, as fronteiras da integral sobre a funci\u00f3n fonte fix\u00e9ronse expl\u00edcitas. En canto a esta soluci\u00f3n, que \u00e9 v\u00e1lida para todas as opci\u00f3ns formula_32 compatibles coa ecuaci\u00f3n de onda, \u00e9 evidente que os dous primeiros termos son simplemente a f\u00f3rmula de Alembert, como se sinalou anteriormente na soluci\u00f3n da ecuaci\u00f3n de onda homox\u00e9nea nunha dimensi\u00f3n. A diferenza est\u00e1 no terceiro termo, a integral sobre a fonte.\nOutros sistemas de coordenadas.\nEn tres dimensi\u00f3ns, a ecuaci\u00f3n de onda, cando \u00e9 escrita en coordenadas cil\u00edndricas el\u00edpticas, pode ser resolta por separaci\u00f3n de variables, o que comporta \u00e1 ecuaci\u00f3n diferencial de Mathieu."}
{"id": "202970", "revid": "22795", "url": "https://gl.wikipedia.org/wiki?curid=202970", "title": "Gl\u00e1snost", "text": ""}
{"id": "202972", "revid": "56817", "url": "https://gl.wikipedia.org/wiki?curid=202972", "title": "Banovina", "text": "Banovina pode designar:"}
{"id": "202973", "revid": "56817", "url": "https://gl.wikipedia.org/wiki?curid=202973", "title": "Banovina (rexi\u00f3n)", "text": "A Banovina \u00e9 unha rexi\u00f3n do centro de Croacia situada entre os r\u00edos Sava, Una e Kupa.\nEst\u00e1 situada case enteiramente no condado de Sisak-Moslavina, e sufriu graves danos na Guerra de Croacia nos anos 1990."}
{"id": "202974", "revid": "23204", "url": "https://gl.wikipedia.org/wiki?curid=202974", "title": "Vilapicina i la Torre Llobeta", "text": "Vilapicina i la Torre Llobeta \u00e9 un barrio, o m\u00e1is meridional, do distrito de Nou Barris da cidade de Barcelona. O nome \"Vilapicina\" prov\u00e9n do lat\u00edn \"pix, picis\" (cola), que fai referencia \u00e1 cola que se extra\u00eda dos pi\u00f1eiros para selar os barcos (un tipo de brea).\nO eixo de comunicaci\u00f3n principal do barrio constit\u00faeo o paseo de Fabra i Puig que prov\u00e9n do distrito de Sant Andreu, cruza Vilapicina e rodea o Tur\u00f3 de la Peira."}
{"id": "202976", "revid": "1131", "url": "https://gl.wikipedia.org/wiki?curid=202976", "title": "Praia da Concha, Donostia", "text": "A Praia da Concha (en \u00e9uscaro: \"Kontxa\", en castel\u00e1n: \"La Concha\") \u00e9 unha praia situada na ba\u00eda da Concha da cidade vasca de Donostia. \u00c9 unha das praias urbanas m\u00e1is famosas de todo o pa\u00eds.\nSituada ao oeste da desembocadura do r\u00edo Urumea, separada do mesmo polo monte Urgull e aloxada na Ba\u00eda da Concha, ten unha lonxitude media de 1.350 m, unha anchura media de 40 m e unha superficie media de 54.000 m\u00b2.\n\u00c9 unha praia de area e pouca profundidade, na que o percorrido das mareas a mi\u00fado limita a superficie \u00fatil para o uso. Pode considerarse unha praia de contorna urbana e uso masivo. Os accesos peon\u00eds a ela son bos, as\u00ed como os transportes p\u00fablicos e aparcadoiros subterr\u00e1neos. \u00c9 ademais desde 2007, un dos 12 Tesouros de Espa\u00f1a."}
{"id": "202978", "revid": "25871", "url": "https://gl.wikipedia.org/wiki?curid=202978", "title": "Fernando Botero", "text": "Fernando Botero Angulo, nado en Medell\u00edn o 19 de abril de 1932 e finado o 15 de setembro de 2023 en M\u00f3naco, foi un acuarelista e escultor colombiano, reco\u00f1ecido polas s\u00faas personaxes de formas redondas e voluptuosas. Sendo el mesmo alcumado ironicamente \u00abo m\u00e1is colombiano dos artistas colombianos\u00bb , \u00e9 un dos raros pintores a co\u00f1ecer o \u00e9xito e a gloria en vida. A s\u00faa carreira comeza realmente en 1958, cando ga\u00f1a o primeiro premio do `Sal\u00f3n de Artistas Colombianos \" '\nAo grao das s\u00faas numerosas viaxes en Estados Unidos e en Europa, Fernando Botero desenvolveu un estilo propio e do cal a s\u00faa natureza morta \"Naturaleza muerta con Mandolina\", de 1957, constit\u00fae a primeira manifestaci\u00f3n . Este estilo, que se pode observar tanto nas s\u00faas pinturas ou debuxos coma nas s\u00faas esculturas, perm\u00edtelle non ser asociado a ning\u00fan movemento ou corrente, pasado ou presente. Por outra banda, a s\u00faa obra colle inspiraci\u00f3n esencialmente da arte precolombiana e da arte popular.\nTraxectoria.\nOrfo de pai aos catro anos, a s\u00faa nai criouno coa axuda dun t\u00edo, adepto apaixonado a corrida de touros. Aos dezaseis anos o xornal \"El Colombiano\" publica os seus primeiros debuxos. Nesta \u00e9poca, as principais influencias de Botero son a arte precolombiana as\u00ed como as obras dos muralistas mexicanos tales como Diego Rivera (1886-1957), Jos\u00e9 Clemente Orozco (1883-1949) e David Alfaro Siqueiros (1896-1974). Os seus cursos en historia da arte fanlle igualmente descubrir aos pintores europeos, e sobre todo Pablo Picasso.\nEn xaneiro de 1951, voa para a capital, Bogot\u00e1, onde frecuenta diversas personalidades tales como o escritor colombiano Jorge Zalamea. Inter\u00e9sase igualmente pola literatura de Pablo Neruda (1904-1973) e de Federico Garc\u00eda Lorca (1898-1936) e in\u00edciase a corrente literaria do realismo m\u00e1xico. Exp\u00f3n en 1951 e 1952, faise co\u00f1ecer e vende algunhas teas. En agosto, grazas ao cadro \"Frente al mar\", l\u00e9vase o segundo premio do noveno Sal\u00f3n dos artistas colombianos . De contado, cos cartos do premio decide unha viaxe en Europa.\nViaxes por Europa.\nEn agosto de 1952, despois dunha curta estanza en Barcelona, Botero vai a Madrid onde se matricula na Real Academia de Belas Artes de San Fernando. No Museo do Prado, estuda as obras de mestres espa\u00f1ois como Diego Vel\u00e1zquez e Francisco de Goya que van servirlle de modelos ..\nM\u00e1is tarde, Botero efect\u00faa unha curta estanza en 1953 en Par\u00eds, onde decepcionado polas obras contempor\u00e1neas do \"Mus\u00e9e d'art moderne de la Ville de Paris\" (Museo de arte moderna da Cidade de Par\u00eds), estuda os mestres antigos no Museo do Louvre .\nDespois, sae a Italia, estuda al\u00ed as t\u00e9cnicas do fresco, atra\u00eddo pola arte do Renacemento italiano, e copia algunhas obras de Giotto di Bondone e de Andrea del Castagno. Dec\u00e1tase igualmente da arte da pintura \u00f3 \u00f3leo. Inter\u00e9sase cada vez m\u00e1is polo quattrocento a trav\u00e9s, sobre todo, coa obra dos pintores Paolo Uccello e Piero della Francesca ,\nVolta a Am\u00e9rica.\nEn marzo de 1955, Fernando Botero decide volver a Bogot\u00e1. A s\u00faa obra \u00e9 condenada polas cr\u00edticas. Co fin de poder vivir, Botero traballa temporalmente de vendedor de pneum\u00e1ticos con traballos gr\u00e1ficos para a prensa . En decembro, casa con Gloria Zea. En 1956 establecense en Cidade de M\u00e9xico onde nace o primeiro fillo, Fernando.\nEn 1957, co cadro \"Naturaleza muerta con Mandolina\", o artista descobre, por primeira vez, a posibilidade de dilatar as formas e de esaxerar os volumes. Acada as\u00ed un estilo que lle \u00e9 propio.\nEn abril deste mesmo ano, Botero vai a Washington para a s\u00faa primeira exposici\u00f3n persoal aos Estados Unidos.\nEn 1958, ano de nacemento da s\u00faa rapaza Lina, Botero \u00e9 nomeado profesor de pintura \u00e1 Academia de Belas Artes de Bogot\u00e1. \nPermanece en Bogot\u00e1 ata 1960, ano do nacemento do seu segundo fillo, Juan Carlos. Mentres que a s\u00faa sona non deixa de medrar, os seus servizos son requiridos para ilustrar a novela do escritor Gabriel Garc\u00eda M\u00e1rquez titulada \"Tuesday Siesta\" (\"A sesta do martes\"),\nEn 1960, Botero abandona Colombia por terceira vez e sae vivir en Nova York. Logo de menos de cinco anos de vida com\u00fan, separase da s\u00faa muller. En 1964, o artista casa con Cecilia Zambrano da cal se divorcia en 1975.\nPolo mundo.\nA partir de 1967, Botero viaxa regularmente entre Colombia, Nova York e Europa. Visita as\u00ed Italia e Alema\u00f1a onde estuda a obra do artista alem\u00e1n do Renacemento Albrecht D\u00fcrer. Durante este per\u00edodo, Botero realiza tam\u00e9n varias pinturas a partir do cadro \"D\u00e9jeuner sur l'herbe\" (\"O almorzo sobre a herba\") de \u00c9douard Manet.\nEn 1970, Pedro, o terceiro fillo de Botero, nace a Nova York. En 1973, Botero abandona os Estados Unidos e inst\u00e1lase en Par\u00eds onde realiza as s\u00faas primeiras esculturas. En 1974, o seu fillo Pedro, de catro anos de idade, morre nun accidente da estrada en Espa\u00f1a, no cal o pintor mesmo \u00e9 ferido gravemente. A seguida dista traxedia, Botero realiza numerosas obras en memoria do seu fillo falecido.\nEntre 1976 e 1977, Botero ded\u00edcase esencialmente \u00e1 escultura, realizando vinte e cinco obras. En 1976, o presidente de Venezuela logo dunha retrospectiva da s\u00faa obra no museo de arte contempor\u00e1nea en Caracas out\u00f3rgalle a medalla Andr\u00e9s Bello. O ano seguinte, casa con Soph\u00eda V\u00e1ri igualmente pintor e escultor de estatuas monumentais. A parella Botero vive e traballa hoxe en Par\u00eds en Francia, pero tam\u00e9n en Nova York nos Estados Unidos e en Pietrasanta preto de Lucques en Toscana (Italia).\nObra.\nTemas.\nOs seus temas predilectos son sobre todo as naturezas mortas, os \"nus\" femininos, os retratos de familia, as escenas de tauromaquia ou as da vida coti\u00e1 da sociedade colombiana. Botero introduce igualmente temas m\u00e1is graves na s\u00faa obra tales como a violencia en Colombia ou as torturas sufridas polos prisioneiros do c\u00e1rcere de Abu Ghraib.\nComo numerosos outros pintores, Fernando Botero ama facer o seu autorretrato, pint\u00e1ndose as\u00ed a mi\u00fado disfrazado e vivindo noutra \u00e9poca.\nEstilo.\nInspirado polas obras dalg\u00fans pintores c\u00e9lebres, Botero baseouse nalgunhas para realizar alg\u00fans cadros, pero cun estilo particular. P\u00f3dense destacar os cadros \"Mona Lisa\" referido a Gioconda de Leonardo da Vinci, \"Infanta Margarita\" da personaxe principal das Meninas de Diego Vel\u00e1zquez ou \"Federico da Montefeltro\" confeccionado a partir dun \u00f3leo sobre madeira de Piero della Francesca. Botero explica nestas palabras a s\u00faa elecci\u00f3n de copiar certas obras: \nAs\u00ed e todo, para o conxunto da s\u00faa obra, Botero reco\u00f1ece non traballar con modelos: \nBotero, a semellanza doutros artistas latinoamericanos de renome sufriu a influencia da arte europea. Mentres outros inspir\u00e1banse nas revoluci\u00f3ns pict\u00f3ricas da \u00e9poca, tal o cubismo, o pintor e escultor colombiano aproveitou a s\u00faa estanza en Par\u00eds para visitar os museos e inspirarse nos cl\u00e1sicos do Renacemento ata Ingres. O emprego de cores vivas e francas est\u00e1 tam\u00e9n omnipresente nas pinturas de Botero.\nFernando Botero tivo que esperar a creaci\u00f3n de \"Naturaleza muerta con Mandolina\" para obter un verdadeiro \u00e9xito. Esta tea representa un momento de importante mudanza porque fixa o seu estilo que \u00e9 marcado sobre todo pola redondez dos seus personaxes. As\u00ed, Botero explica nestas palabras o nacemento da s\u00faa tecla art\u00edstica persoal: \nXeralmente, na obra de Botero, os seus personaxes non expresan sentimentos nin intenci\u00f3n de expresalos, o artista conserva as\u00ed unha postura de neutralidade afastada, mesmo cando fai o retrato de cardeais ou de xente poderosa . \nMario Vargas Llosa ata fala, no tocante as pinturas de Botero, dunha \u00abcarencia de dramatismo\u00bb e dunha \u00ab imperturbabilidade prerrom\u00e1ntica \u00bb .. Na maior\u00eda dos homes e das mulleres realizados por Boteiro, e iso a pesar do seu peso, sae unha impresi\u00f3n de lixeireza, de axilidade e de graza. Finalmente, \u00e1 cuesti\u00f3n \u00abpor que os seus personaxes son grosos\u00bb, Botero responde: \nEscultura.\nEntre 1963 e 1964, Fernando Botero int\u00e9ntase na escultura. Debido a restrici\u00f3ns econ\u00f3micas que lle impiden traballar co bronce, fai as s\u00faas esculturas con resina acr\u00edlica e serraduras de madeira. Realiza sobre todo en 1964 \"Small Head (Bishop)\", unha escultura pintada con moito realismo. Con todo, a materia sendo demasiado porosa, non resiste ao tempo e a s\u00faa consistencia terrosa non conv\u00e9n a Boteiro que decide abandonar .\nEn 1973, despois dunha longa estanza en Nova York, Botero decide establecerse en Par\u00eds onde se inicia de novo na escultura co bronce como material. Para Botero, esta forma de arte \u00e9 a prolongaci\u00f3n natural do seu universo pict\u00f3rico. De certo, os seus personaxes toman a plena medida grazas ao espazo en tres dimensi\u00f3ns, as formas voluptuosas v\u00f3lvense palpables e ofrecen o que o artista chama unha \u00abalternativa po\u00e9tica \u00e1 realidade\u00bb. As obras esculturais de Fernando Botero te\u00f1en sobre todo fontes na arte do antigo Exipto ou nas primeiras culturas americanas. P\u00f3dese pensar tam\u00e9n que se basean en certos cultos, as mulleres nuas que son un exemplo de fertilidade para \u00eddolos prehist\u00f3ricos ou as esfinxes sendo as gardi\u00e1s dos templos do mundo antigo .\nA s\u00faa paix\u00f3n pola escultura \u00e9 tan importante para o artista que consagra a iso os anos 1976 e 1977, per\u00edodo durante o cal crea vinte e cinco obras. En 1983, Fernando Botero instala un obradoiro en Pietrasanta en Italia, pobo co\u00f1ecido pola abundancia de m\u00e1rmore branco e onde aprovision\u00e1base Michelangelo as\u00ed como pola calidade das s\u00faas fundici\u00f3ns. Traballa co bronce e o m\u00e1rmore. As s\u00faas esculturas, que poden ser de mui gran tama\u00f1o, exp\u00f3\u00f1ense, por exemplo a Florencia en 1991, na Avenida dos Campos Elisios en Par\u00eds en 1992 ou a\u00ednda na Park Avenue de Nova York en 1993. Tam\u00e9n algunhas das s\u00faas esculturas establ\u00e9cense en espazos p\u00fablicos de Lisboa, Madrid, M\u00fanic, Singapur ou a\u00ednda Toquio e noutras cidades do mundo.\nBotero en Galicia.\nUn exemplar da estatua de bronce \"Soldado romano\" instalouse nas aforas da Casa do Home na Coru\u00f1a en 1995.\nNo 2008, Caixa Galicia organizou unha exposici\u00f3n na Casa das Artes de Vigo que reuniu 95 obras pict\u00f3ricas de Fernando Botero.,\nNo 2010, o exemplar habitualmente instalado no aeroporto de Madrid-Barajas da escultura en bronce de Botero \"El rapto de Europa\", exp\u00faxose durante uns meses na r\u00faa do Vilar en Santiago de Compostela "}
{"id": "202979", "revid": "81969", "url": "https://gl.wikipedia.org/wiki?curid=202979", "title": "Legia Warszawa", "text": "O KP Legia Warszawa \u00e9 un club profesional de f\u00fatbol da cidade de Varsovia, en Polonia, fundado en marzo de 1916 durante a primeira guerra mundial como equipo dos lexionarios polacos, de a\u00ed o seu nome. Trala guerra quedou como equipo oficial do ex\u00e9rcito. En 1927 foi un dos 14 equipos fundadores da primeira edici\u00f3n da liga polaca, competici\u00f3n na que acadou o seu primeiro t\u00edtulo en 1955. Na actualidade \u00e9 un dos equipos punteiros do f\u00fatbol polaco, 1\u00ba na clasificaci\u00f3n hist\u00f3rica da Ekstraklasa, con 8 t\u00edtulos de liga no seu palmar\u00e9s, 14 t\u00edtulos de copa, 4 de supercopa e 1 de copa da liga. Nas competici\u00f3ns europeas acadou os seus mellores resultados en 1970 e 1991, disputando as semifinais da Copa de Europa 1969-70 e as semifinais da Recopa de Europa 1990-91.\nO Legia disputa os seus encontros como local no Stadion Wojska Polskiego, chamado as\u00ed por raz\u00f3ns de patrocinio. O recinto foi inaugurado en 1930 e totalmente reconstru\u00eddo entre 2008 e 2011. A capacidade do estadio trala reconstruci\u00f3n \u00e9 de 31.000 espectadores, todos sentados.\nCadro de xogadores.\nNo cadro de xogadores que compo\u00f1en o equipo salienta o galego Nacho Novo, que asinou co equipo polaco o 16 de febreiro de 2012.\nAlg\u00fans dos xogadores mais salientables que defenderon as cores do Legia \u00f3 longo da s\u00faa historia son Kazimierz Deyna (Bal\u00f3n de Bronce en 1974), Ernst Pohl (m\u00e1ximo goleador hist\u00f3rico da liga polaca), Lucjan Brychczy (2\u00ba m\u00e1ximo goleador hist\u00f3rico da liga polaca) e Micha\u0142 \u017bew\u0142akow (xogador polaco con m\u00e1is encontros coa s\u00faa selecci\u00f3n nacional)."}
{"id": "202981", "revid": "98629", "url": "https://gl.wikipedia.org/wiki?curid=202981", "title": "17D11", "text": "17D11 \u00e9 a designaci\u00f3n dun tipo de motor foguete utilizado como propulsor de manobra orbital do transbordador espacial Buran.\nCaracter\u00edsticas.\nOs motores 17D11 eran fabricados pola casa Korolev, hoxe RKK Energia, e funcionaban alimentados por ox\u00edxeno l\u00edquido e queroseno. Us\u00e1ronse como sistema de manobra orbital do transbordador espacial Buran, cun pulo de 86,3 kN, un impulso espec\u00edfico de 362 s e unha presi\u00f3n de traballo na c\u00e1mara de combusti\u00f3n de 79,40 bares. O motor en si ti\u00f1a unha masa de 230\u00a0kg, unha altura de 2,27 m e un di\u00e1metro de 1,17 m."}
{"id": "202982", "revid": "98629", "url": "https://gl.wikipedia.org/wiki?curid=202982", "title": "17D12", "text": "17D12 \u00e9 a designaci\u00f3n dun tipo de motor foguete utilizado como propulsor orbital do transbordador espacial Buran.\nCaracter\u00edsticas.\nOs motores 17D12 eran fabricados pola casa Korolev, hoxe RKK Energia, e funcionaban alimentados por ox\u00edxeno l\u00edquido e queroseno. Us\u00e1ronse como sistema de manobra orbital do transbordador espacial Buran en n\u00famero de dous. Ti\u00f1an un pulo de 86,3 kN, un impulso espec\u00edfico de 362 s, unha presi\u00f3n de traballo na c\u00e1mara de combusti\u00f3n de 78,5 bares e eran capaces de 15 encendidos. O motor en si ti\u00f1a unha masa de 230\u00a0kg, unha altura de 2,27 m e un di\u00e1metro de 1,17 m."}
{"id": "202983", "revid": "98629", "url": "https://gl.wikipedia.org/wiki?curid=202983", "title": "17D15", "text": "17D151 \u00e9 a designaci\u00f3n dun tipo de motor foguete utilizado como propulsor de manobra orbital do transbordador espacial Buran.\nCaracter\u00edsticas.\nOs motores 17D15 eran fabricados pola casa Korolev, hoxe RKK Energia, e funcionaban alimentados por ox\u00edxeno gaseoso e queroseno. Us\u00e1ronse en cantidade de catro como sistema de manobra orbital do transbordador espacial Buran, cun pulo de 4 kN e un impulso espec\u00edfico de 295 s."}
{"id": "202984", "revid": "88215", "url": "https://gl.wikipedia.org/wiki?curid=202984", "title": "Helsingborgs IF", "text": "O Helsingborgs IF \u00e9 un club de f\u00fatbol sueco da cidade de Helsingborg. Fundouse en 1907 e compite na Allsvenskan."}
{"id": "202985", "revid": "4817", "url": "https://gl.wikipedia.org/wiki?curid=202985", "title": "17D58E", "text": "17D58E \u00e9 a designaci\u00f3n dun tipo de motor foguete utilizado pola etapa Briz-M dos foguetes rusos Proton e Rokot-3 para o control de actitude.\nCaracter\u00edsticas.\nOs motores 17D58E son fabricados pola casa Isayev e funcionan alimentados pola combinaci\u00f3n hiperg\u00f3lica de tetr\u00f3xido de nitr\u00f3xeno e dimetilhidracina asim\u00e9trica (UDMH). \u00dasanse, xunto cos motores 11D458, na etapa Briz-M de varios foguetes rusos para o control de actitude. Te\u00f1en un pulo de 13 N, un impulso espec\u00edfico de 247 s e son capaces dun tempo de encendido de 3200 s."}
{"id": "202986", "revid": "4817", "url": "https://gl.wikipedia.org/wiki?curid=202986", "title": "1MS", "text": ""}
{"id": "202987", "revid": "4817", "url": "https://gl.wikipedia.org/wiki?curid=202987", "title": "2MS", "text": ""}
{"id": "202988", "revid": "23562", "url": "https://gl.wikipedia.org/wiki?curid=202988", "title": "Legia Varsovia", "text": ""}
{"id": "202989", "revid": "23562", "url": "https://gl.wikipedia.org/wiki?curid=202989", "title": "Legia de Varsovia", "text": ""}
{"id": "202991", "revid": "6361081", "url": "https://gl.wikipedia.org/wiki?curid=202991", "title": "Fallen (\u00e1lbum de Evanescence)", "text": " \nFallen \u00e9 o primeiro \u00e1lbum de estudio da banda americana Evanescence, coa discogr\u00e1fica Wind-up Records. Foi certificado 7 veces disco de platino pola RIAA (Asociaci\u00f3n da Industria Discogr\u00e1fica de Am\u00e9rica) e vendeu m\u00e1is de 15 mill\u00f3ns de copias desde a s\u00faa publicaci\u00f3n en 2003. Na 46\u00ba entrega dos Grammy ga\u00f1aron o premio a \u201cMellor artista novo\u201d e \u201cMellor interpretaci\u00f3n Hard Rock\u201d.\nCaracter\u00edsticas.\nFoi publicado a comezos do 2003, cando os membros oficiais da banda eran: Amy Lee, Ben Moody, Rocky Gray e John LeCompt. David Hodges tam\u00e9n participou na escritura das canci\u00f3ns do \u00e1lbum, mais este deixa a banda no 2002, antes do lanzamento do \u00e1lbum.\nTrala publicaci\u00f3n, axi\u00f1a alcanzan a fama co seu primeiro single Bring Me To Life, canci\u00f3n co\u00f1ecida por formar parte da banda sonora da longametraxe Daredevil.\nNo \u00e1lbum destacan canci\u00f3ns coma \u201cHello\u201d, a cal Amy Lee dedica \u00e1 s\u00faa irm\u00e1 que faleceu aos 3 anos de idade de enfermidade, e \u201cMy Last Breath\u201d , inspirada nos atentados do 11 de setembro de 2001 nos Estados Unidos.\nListaxe de canci\u00f3ns.\nEn posteriores reedici\u00f3ns do \u00e1lbum inclu\u00edse a versi\u00f3n da banda de \"My Immortal\". Ademais a edici\u00f3n xaponesa incl\u00fae a canci\u00f3n \"Farther Away\".\nVideograf\u00eda e singles.\nO primeiro single foi \"Bring Me To Life\", canci\u00f3n co\u00f1ecida por formar parte da banda sonora de Daredevil. En setembro de 2003, elixen coma segundo single \"Going Under\". En outubro de 2003, graban en Barcelona (Espa\u00f1a) un v\u00eddeo para o que ser\u00eda o seu terceiro single \"My Immortal\", e foi publicado en decembro dese mesmo ano. O \u00faltimo single elixido \u00e9 \"Everybody's Fool\", publicado o 7 de xu\u00f1o de 2004."}
{"id": "202993", "revid": "56817", "url": "https://gl.wikipedia.org/wiki?curid=202993", "title": "20.20", "text": "20.20 \u00e9 o nome dun bus comercial para sat\u00e9lites de comunicaci\u00f3n fabricado pola empresa estadounidense Loral Space &amp; Communications.\nCaracter\u00edsticas.\n20.20 \u00e9 un bus dese\u00f1ado en 2008 para ser usado como base para sat\u00e9lites de comunicaci\u00f3ns xeoestacionarios. A potencia usable polo bus est\u00e1 no rango entre 17 e 30 kW, podendo albergar ata 150 transpondedores. A masa m\u00e1xima dos sat\u00e9lites co bus 20.20 \u00e9 de 8500\u00a0kg e utiliza como propulsi\u00f3n motores de plasma de efecto Hall."}
{"id": "202994", "revid": "89787", "url": "https://gl.wikipedia.org/wiki?curid=202994", "title": "Tyler Hansbrough", "text": "Andrew Tyler Hansbrough, nado o 3 de novembro de 1985 en Columbia, Missouri, \u00e9 un xogador profesional americano de baloncesto.\nTraxectoria deportiva.\nNBA.\nHansbrough foi elixido na 13\u00aa posici\u00f3n do Draft da NBA de 2009 polos Indiana Pacers. O 15 de marzo de 2011, anotou 30 puntos contra os New York Knicks, a m\u00e1xima anotaci\u00f3n da s\u00faa carreira.\nO 15 de xullo de 2013, Hansbrough asinou un contrato cos Toronto Raptors."}
{"id": "202995", "revid": "89787", "url": "https://gl.wikipedia.org/wiki?curid=202995", "title": "Lance Stephenson", "text": "Lance Stephenson, Jr., nado o 5 de setembro de 1990 en Brooklyn, Nova York, \u00e9 un xogador profesional americano de baloncesto que xoga nos Atlanta Hawks da National Basketball Association (NBA).\nTraxectoria deportiva.\nNBA.\nStephenson foi elixido na 40\u00aa posici\u00f3n do Draft da NBA de 2010 polos Indiana Pacers. O 22 de xullo de 2010, asinou un contrato por varios anos cos Pacers. O 27 de febreiro de 2011, Stephenson fixo o seu debut nos Pacers nun partido contra os Phoenix Suns. Xogou catro minutos, anotou dous puntos, deu d\u00faas asistencias, capturou un rebote e perdeu un bal\u00f3n.\nO 18 de xullo de 2014, Stephenson asinou cos Charlotte Hornets un contrato de tres anos e 27 mill\u00f3ns de d\u00f3lares. Fixo o seu debut cos Hornets o 29 de outubro de 2014, no primeiro partido da tempada, na vitoria do seu equipo na pr\u00f3rroga por 108-106 contra os Milwaukee Bucks. En 40 minutos de xogo, fixo 7 puntos, 13 rebotes e 8 asistencias."}
{"id": "202996", "revid": "1410", "url": "https://gl.wikipedia.org/wiki?curid=202996", "title": "Universidade Federal do R\u00edo de Xaneiro", "text": "A Universidade Federal do R\u00edo de Xaneiro (en portugu\u00e9s: Universidade Federal do Rio de Janeiro), tam\u00e9n denominada Universidade do Brasil, \u00e9 un dos centros brasileiros de excelencia no ensino superior e na investigaci\u00f3n e est\u00e1 entre as mellores instituci\u00f3ns de Am\u00e9rica Latina.\nCunha alta produtividade cient\u00edfica, a investigaci\u00f3n est\u00e1 entre o m\u00e1is destacado da UFRJ, sendo unha das universidades iberoamericanas que m\u00e1is artigos cient\u00edficos publican: entre 2003 e 2008 foron m\u00e1is de doce mil publicaci\u00f3ns.\nFoi a primeira instituci\u00f3n oficial de ensino superior do Brasil (pos\u00fae actividades ininterrompidas desde 1792), coa fundaci\u00f3n da \"Real Academia de Artilharia\", \"Fortifica\u00e7\u00e3o e Desenho\", unha das escolas que vir\u00edan a formar parte da universidade. Por ser a primeira universidade federal creada no pa\u00eds en 1920, serviu como modelo para todas as outras.\nAdemais dos cursos de grao e de posgrao, comprende sete museos, entre os que destacan o Museo Nacional, oito hospitais universitarios, centos de laboratorios e m\u00e1is de corenta bibliotecas.\nA universidade est\u00e1 situada principalmente na cidade de R\u00edo de Xaneiro, con actuaci\u00f3n en once municipios. Os seus principais campus son o hist\u00f3rico campus da Praia Vermella e a Cidade Universitaria, que alberga o Parque Tecnol\u00f3xico do R\u00edo -un complexo de desenvolvemento da ciencia, tecnolox\u00eda e innovaci\u00f3n. Hai tam\u00e9n diversas unidades illadas na capital fluminense: a Escola de M\u00fasica, a Facultade de Dereito, o Instituto de Filosof\u00eda e Ciencias Sociais, o Museo Nacional, o Observatorio do Valongo e o Colexio de Aplicaci\u00f3n.\nEn Duque de Caxias foi implantado o Polo Avanzado de Xer\u00e9m en colaboraci\u00f3n co Instituto Nacional de Metrologia, Normalizaci\u00f3n e Calidade Industrial (Inmetro). Xa en Maca\u00e9 foi dese\u00f1ado un centro de investigaci\u00f3n e ensino centrado nos potenciais ambientais e petrol\u00edferos do norte fluminense.\nEn 2010, a instituci\u00f3n alcanzou a nota m\u00e1xima no \u00cdndice Xeral de Cursos do Ministerio de Educaci\u00f3n do Brasil. Non sorprende, logo, que esta universidade sexa unha das grandes responsables da formaci\u00f3n da elite intelectual brasileira.\nCentros.\nA universidade div\u00eddese en \"Centros\" e en unidades independentes:"}
{"id": "203022", "revid": "27155", "url": "https://gl.wikipedia.org/wiki?curid=203022", "title": "Corpo l\u00fateo", "text": "O corpo l\u00fateo (do lat\u00edn \"corpo amarelo\") \u00e9 unha estrutura end\u00f3crina temporal dos ovarios dos mam\u00edferos, implicada na produci\u00f3n de niveis relativamente altos da hormona proxesterona e moderados do estr\u00f3xeno estradiol e de inhibina A. A s\u00faa secreci\u00f3n de estr\u00f3xenos inhibe a liberaci\u00f3n no hipot\u00e1lamo de GnRH, o que det\u00e9n a secreci\u00f3n na adenohip\u00f3fise ou pituitaria anterior das hormonas LH e FSH. O corpo l\u00fateo orix\u00ednase pola transformaci\u00f3n dun fol\u00edculo ov\u00e1rico que xa realizou a ovulaci\u00f3n (expulsi\u00f3n do ovocito). A s\u00faa cor amarela d\u00e9bese \u00e1 acumulaci\u00f3n de carotenoides da dieta.\nDesenvolvemento e estrutura.\nO corpo l\u00fateo desenv\u00f3lvese a partir dun fol\u00edculo ov\u00e1rico na fase l\u00fatea do ciclo menstrual ou ciclo estral, despois de producirse a ovulaci\u00f3n. Inmediatamente despois desta, o fol\u00edculo orixina un corpo hemorr\u00e1xico, chamado as\u00ed pola evidente acumulaci\u00f3n nel de sangue despois da s\u00faa rotura, que segrega proxesterona. Despois transf\u00f3rmase en corpo l\u00fateo.\nO corpo l\u00fateo \u00e9 tipicamente moi grande en comparaci\u00f3n co tama\u00f1o total do ovario; nos humanos, ten entre algo menos de 2\u00a0cm a 5\u00a0cm de di\u00e1metro.\nAs s\u00faas c\u00e9lulas orix\u00ednanse a partir das c\u00e9lulas foliculares (da granulosa e teca) que rodeaban o fol\u00edculo.\nIgual que as c\u00e9lulas da teca do fol\u00edculo previo, as c\u00e9lulas da teca lute\u00ednicas carecen do encima aromatase que c\u00f3mpre para a produci\u00f3n de estr\u00f3xenos, polo que s\u00f3 poden realizar a esteroidox\u00e9nese ata a formaci\u00f3n de andr\u00f3xenos. As c\u00e9lulas da granulosa lute\u00ednicas te\u00f1en aromatase, e util\u00edzana para formar estr\u00f3xenos a partir dos andr\u00f3xenos que lles chegan procedentes das c\u00e9lulas da teca lute\u00ednicas; polo contrario as c\u00e9lulas da granulosa lute\u00ednicas non te\u00f1en o encima 17\u03b1-hidroxilase ou 17,20 liase, polo que non poden producir por si mesmas andr\u00f3xenos.\nUnha vez que o corpo l\u00fateo dexenera, o que queda denom\u00ednase corpus albicans (corpo branco).\nFunci\u00f3ns.\nO corpo l\u00fateo \u00e9 esencial para establecer e manter o embarazo e manter o endometrio. O corpo l\u00fateo segrega proxesterona, que \u00e9 a hormona esteroide responsable da formaci\u00f3n da decidua no endometrio uterino e do seu mantemento. O feito de que a produci\u00f3n de hormonas do corpo l\u00fateo inhiba a secreci\u00f3n de LH e FSH na hip\u00f3fise fai que non se poida iniciar un novo ciclo menstrual (e haber outra ovulaci\u00f3n) ata que o corpo l\u00fateo dexenera (a p\u00edlula anticonceptiva ten un funcionamento parecido).\nCando non se produciu embarazo.\nSe o \u00f3vulo non \u00e9 fertilizado, o corpo l\u00fateo deixa pouco a pouco de segregar a proxesterona e decae (despois de aproximadamente 14 d\u00edas nos humanos), dexenerando ata formar o corpus albicans (corpo branco), que \u00e9 unha masa fibrosa de tecido cicatricial.\nO revestimento endometrial uterino despr\u00e9ndese ao non haber proxesterona e, nas mulleres e femias dalg\u00fans simios, \u00e9 expulsado pola vaxina orixinando a menstruaci\u00f3n (inicio do ciclo menstrual). Nos animais con ciclo estral, este revestimento simplemente dexenera ata o seu grosor normal.\nNo embarazo.\nSe o \u00f3vulo foi fertilizado e se produce a implantaci\u00f3n do embri\u00f3n no \u00fatero (que dar\u00e1 inicio ao embarazo), as c\u00e9lulas do sincitiotrofoblasto do blastocisto (derivadas do trofoblasto) segregan a hormona gonadotropina cori\u00f3nica humana (hCG), ou outra hormona similar noutras especies, no d\u00eda 9\u00ba despois da fertilizaci\u00f3n. S\u00f3 m\u00e1is tarde se formar\u00e1 a placenta.\nA gonodotropina cori\u00f3nica humana indica neste per\u00edodo ao corpo l\u00fateo que siga producindo proxesterona (en caso contrario dexenerar\u00eda), e que as\u00ed mante\u00f1a en bo estado o endometrio uterino, o que \u00e9 necesario para o desenvolvemento do embri\u00f3n (en caso contrario o endometrio desprender\u00edase na menstruaci\u00f3n). A partir deste momento o corpo l\u00fateo ch\u00e1mase \"corpo l\u00fateo do embarazo\", que se mant\u00e9n ata que se forma a placenta e esta empeza a producir hormonas plenamente.\nSe act\u00faan as prostaglandinas neste punto isto causa a dexeneraci\u00f3n do corpo l\u00fateo e o aborto do feto. Por\u00e9n, nos animais placentarios como os humanos, a placenta (que substit\u00fae ao sincitiotrofoblasto) faise cargo finalmente da produci\u00f3n de proxesterona e o corpo l\u00fateo dexenera formando un corpus albicans sen que se perda o embri\u00f3n/feto. Despois do primeiro trimestre de embarazo o corpo l\u00fateo xa dexenerou.\nContido de carotenoides.\nA cor amarela que ten o corpo l\u00fateo e \u00e1 que se debe ao seu nome d\u00e9bese \u00e1 concentraci\u00f3n que ten de certos carotenoides, especialmente lute\u00edna (o mesmo ocorre na m\u00e1cula l\u00fatea da retina do ollo). A\u00ednda que en 1968 informouse da s\u00edntese de beta-caroteno en cortes de corpo l\u00fateo de vaca en condici\u00f3ns de laboratorio, este descubrimento nunca puido ser reproducido, polo que a idea da s\u00edntese de carotenoides no corpo l\u00fateo non \u00e9 actualmente aceptada pola comunidade cient\u00edfica. O que se pensa \u00e9 que o corpo l\u00fateo concentra carotenoides procedentes dos alimentos da dieta nos mam\u00edferos."}
{"id": "203023", "revid": "89787", "url": "https://gl.wikipedia.org/wiki?curid=203023", "title": "Enid Blyton", "text": "Enid Blyton (nada en East Dulwich (Londres) o 11 de agosto de 1897 e finada en Hampstead o 28 de novembro de 1968, foi unha escritora inglesa de literatura infantil e xuvenil tam\u00e9n co\u00f1ecida como Mary Pollock.\n\u00c9 co\u00f1ecida por numerosas series de libros baseados en personaxes recorrentes e dese\u00f1ados para diferentes grupos de idade. Os seus libros gozaron de grande \u00e9xito en moitas partes do mundo, e venderon m\u00e1is de 600 mill\u00f3ns de copias.\nUn dos personaxes m\u00e1is co\u00f1ecidos de Blyton \u00e9 Noddy, destinado aos lectores m\u00e1is novos. Con todo, o seu traballo principal \u00e9 o x\u00e9nero de novelas para lectores mozos, no que os nenos te\u00f1en as s\u00faas propias aventuras coa m\u00ednima axuda dos adultos. Unha serie deste tipo son The Famous Five (21 novelas, 1942-1963, baseadas en catro nenos e o seu can) ou Five Find-Outers, (15 novelas, 1943-1961, onde cinco nenos regularmente burlan o polic\u00eda local), as\u00ed como The Secret Seven (15 novelas, 1949-1963, unha sociedade de sete nenos que resolven varios misterios).\nO seu traballo consiste en contos infant\u00eds de aventuras e fantas\u00eda, \u00e1s veces con maxia. Os seus libros foron e seguen sendo enormemente populares en toda a Mancomunidade Brit\u00e1nica de Naci\u00f3ns e en case todo o mundo. A s\u00faa obra foi traducida a case 90 idiomas.\nA produci\u00f3n literaria de Blyton foi de m\u00e1is de 800 libros en aproximadamente 40 anos. Chorion Limited de Londres \u00e9 agora a propietaria e manexa as propiedades intelectuais e marcas dos personaxes de Blyton como \"Noddy\" e a co\u00f1ecida serie \"The Famous Five\".\nTraxectoria.\nBlyton naceu no n\u00famero 354 de Lordship Lane, East Dulwich (Londres), filla m\u00e1is vella de Thomas Carey Blyton (1870-1920), un vendedor de artigos de coitelar\u00eda, e a s\u00faa esposa, Mar\u00eda Teresa Harrison Blyton (1874-1950). Tivo dous irm\u00e1ns m\u00e1is novos, Hanly (1899-1983) e Carey (1902-1976), que naceron logo de que a familia se trasladase \u00e1 localidade pr\u00f3xima de Beckenham na Avenida Oakwood.\nDe 1907 a 1915, Blyton foi educada na escola de San Crist\u00f3bal (St. Christopher's School) en Beckenham. \nBlyton era unha pianista de talento, pero abandonou os seus estudos musicais cando se formou como profesora na escola secundaria de Ipswich.\nEla ensinou durante cinco anos en Bickley, Surbiton e Chessington, e escrib\u00eda no seu tempo libre. O seu primeiro libro, \"Child Whispers\", unha colecci\u00f3n de poemas, foi publicado en 1922.\nO 28 de agosto de 1924 Blyton casou co Maior do ex\u00e9rcito brit\u00e1nico Hugh Alexander Pollock, DSO (1888-1971), un heroe de guerra e alcoh\u00f3lico depresivo que traballaba co seu editor George Newnes. A parella trasladouse a Bourne End, Buckinghamshire (Peterswood nos seus libros). Co tempo mud\u00e1ronse a unha casa en Beaconsfield, chamada Green Hedges (\"Sebes Verdes\"), por decisi\u00f3n dos seus lectores, logo dun concurso no \"Sunny Histories\". Tiveron dous fillos: Gillian Mary Baverstock (15 de xullo de 1931 - 24 de xu\u00f1o de 2007) e Imogen Mary Smallwood (nada o 27 de outubro de 1935).\nA mediados de d\u00e9cada de 1930 Blyton experimentou unha crise espiritual, Enid sentiu desexos de converterse \u00e1 fe cat\u00f3lica, pero desistiu por mor das renuncias que ter\u00eda que facer na s\u00faa vida. A pesar diso deu \u00e1s s\u00faas fillas unha educaci\u00f3n relixiosa, foron bautizadas na fe anglicana e foron \u00e1 escola dominical.\nDesde a s\u00faa morte en 1968 e a publicaci\u00f3n da autobiograf\u00eda da s\u00faa filla Imogen, \"A Childhood at Green Hedges\", Blyton aparece como unha persoa inestable emocionalmente e a mi\u00fado maliciosa. En 1939 o seu matrimonio con Pollock atop\u00e1base en dificultades, e ela comezou unha serie de romances. En 1941 co\u00f1eceu a Kenneth Fraser Darrell Waters, un cirurxi\u00e1n de Londres, con quen comezou unha relaci\u00f3n. Durante o seu divorcio, Blyton chantaxeou o maior Pollock acus\u00e1ndoo de ter toda a culpa do fracaso do matrimonio, sabendo que a exposici\u00f3n do seu adulterio poder\u00eda arruinar a s\u00faa imaxe p\u00fablica. Ela prometeu que se el admit\u00eda os cargos de infidelidade, lle permitir\u00eda un acceso ilimitado \u00e1s s\u00faas fillas. Con todo, despois do divorcio, Pollock tivo prohibido p\u00f3rse en contacto coas s\u00faas fillas, e Blyton asegurouse de que non volvese atopar traballo en ningunha editorial posteriormente. Volveu beber en exceso e viuse obrigado a solicitar a bancarrota.\nBlyton e o doutor Darrell Waters casaron na oficina de Rexistro da Cidade de Westminster o 20 de outubro de 1943, e posteriormente cambiaron o apelido das s\u00faas d\u00faas fillas a Darrel Waters. Pollock tam\u00e9n volveu casar despois. O segundo matrimonio de Blyton era moi feliz e, polo que a s\u00faa imaxe p\u00fablica se refire, adaptouse sen problemas ao seu papel como esposa dun m\u00e9dico abnegado, vivindo con el e as s\u00faas d\u00faas fillas en Green Hedges.\nO marido de Blyton morreu en 1967. Durante os meses seguintes, ela enfermou cada vez m\u00e1is. Enferma de alzh\u00e9imer, Blyton foi trasladada a unha cl\u00ednica de repouso tres meses antes da s\u00faa morte. Morreu no Greenways Nursing Home, Londres, o 28 de novembro de 1968, \u00e1 idade de 71 anos e foi incinerada no Golders Green Crematorium, onde quedaron as s\u00faas cinzas.\nA casa de Blyton, Green Hedges, foi vendida en 1971 e demolida en 1973. A \u00e1rea onde unha vez estivo Green Hedges agora est\u00e1 ocupada por casas e unha r\u00faa que se chama Blyton Close. A s\u00faa filla Imogen dixo: \"A verdade \u00e9 que Enid Blyton era arrogante, insegura, pretenciosa, moi h\u00e1bil en p\u00f3r as cousas dif\u00edciles ou desagradables, e sen un chisco de instinto maternal. Cando era nena, eu v\u00edaa como unha autoridade bastante estrita, como adulta d\u00e1bame m\u00e1goa\". A filla m\u00e1is vella, Gillian, non ti\u00f1a o mesmo punto de vista cara \u00e1 nai, e a biograf\u00eda de Imogen de Blyton cont\u00e9n un pr\u00f3logo de Gillian no sentido de que os seus recordos da infancia con Enid Blyton foron principalmente felices. \nOutras obras.\nBlyton escribiu centos doutros libros para nenos pequenos e maiores: novelas, colecci\u00f3ns de contos e algunhas obras de non ficci\u00f3n. Tam\u00e9n encheu un gran n\u00famero de p\u00e1xinas da revista, \"Sunny Stories\", que era inmensamente popular entre os nenos m\u00e1is pequenos.\nEla usou o pseud\u00f3nimo Mary Pollock nuns cantos t\u00edtulos (o segundo nome m\u00e1is o apelido de casada). Os \u00faltimos volumes da s\u00faa serie m\u00e1is famosa foron publicados en 1963. Moitos dos libros apareceron despois, pero eran principalmente libros de contos feitos de traballos reciclados.\nBlyton tam\u00e9n escribiu numerosos libros sobre a natureza e temas b\u00edblicos.\nObxecto.\nOs libros de Blyton div\u00eddense xeralmente en tres tipos. Un que involucra nenos ordinarios en situaci\u00f3ns extraordinarias, aventuras, a resoluci\u00f3n de crimes, ou doutro tipo que se atopan en circunstancias infrecuentes. Alg\u00fans exemplos son a \" The Famous Five\", \"The Secret Seven\" ou \"The Adventure Series\".\nO segundo tipo e m\u00e1is convencional son as historias de internados, que te\u00f1en unha maior \u00e9nfase na vida do d\u00eda a d\u00eda na escola. Este \u00e9 o mundo das festas a media noite, as bromas, e a interacci\u00f3n social dos distintos tipos de caracteres. Exemplos deste tipo son as historias nas \"Malory Towers\" e a serie \"St. Clare's\".\nO terceiro tipo \u00e9 o fant\u00e1stico. Os nenos adoitan ser transportados a un mundo m\u00e1xico no que se re\u00fanen fadas, trasnos, elfos, ou outras criaturas de fantas\u00eda. En moitos dos seus contos, os xoguetes cobran vida cando os seres humanos non est\u00e1n cerca.\nControversias e revisi\u00f3ns.\nBlyton ten un status como un autora de \u00e9xito, a pesar da desaprobaci\u00f3n das s\u00faas obras, desde diversas perspectivas, que levaron a cambios nas reimpresi\u00f3ns dos libros e a retiradas ou \"prohibici\u00f3ns\" nas bibliotecas. Na d\u00e9cada de 1990, Chorion, os propietarios das obras de Blyton, reeditaron os seus libros para eliminar pasaxes que se consideraron racistas ou sexistas.\n\"Prohibici\u00f3ns\".\nInformouse con frecuencia (na d\u00e9cada de 1950 e tam\u00e9n na d\u00e9cada de 1980) que varias bibliotecas infant\u00eds eliminaran algunhas das obras de Blyton dos seus estantes. A historia destas \"prohibici\u00f3ns\" de Blyton son confusas. \u00c1s veces alegouse a mala calidade literaria, outras afirmaban que o seu vocabulario era demasiado limitado, que presentaba unha visi\u00f3n demasiado optimista do mundo e ata suxesti\u00f3ns de que os libros do pequeno Noddy era \"sospeitosos\" de ser un mal exemplo para os nenos porque \u00e1s veces choraba cando se sent\u00eda frustrado e era politicamente incorrecto.\nNon hai evidencia de que a popularidade dos seus libros se resentise algunha vez por isto. Ela foi defendida por populares xornalistas e outra xente, pero nunha enquisa de 2003 Blyton figura como a cuarta persoa m\u00e1is malvada detr\u00e1s de Adolf Hitler, Pol Pot e Xenxis Kan e por diante de Idi Amin considerado menos desprezable no quinto lugar. Pero a verdade \u00e9 que ela non estaba interesada nas opini\u00f3ns dos cr\u00edticos maiores de 12 anos.\nEn novembro de 2009 revelouse na prensa brit\u00e1nica que a BBC prohibiu a dramatizaci\u00f3n dos libros de Blyton na radio desde 1930 ata a d\u00e9cada de 1950.\nActitudes datadas e reimpresi\u00f3ns alteradas.\nOs libros son unha representaci\u00f3n do seu tempo, sobre todo os t\u00edtulos publicados na d\u00e9cada de 1950. Presentan o sistema de clases do Reino Unido \u00e9 dicir, \"inculto\" fronte a \"decente\". Moitos dos libros de nenos de Blyton reflicten estereotipos negativos con respecto ao x\u00e9nero, \u00e1 raza e \u00e1 clase.\nUn exemplo deste tipo de material con data poder\u00eda ser a alteraci\u00f3n da expresi\u00f3n \"black as a nigger with soot\" (negro como un negro con feluxe) que aparece en \"Five Go Off to Camp\". Nese momento, \"Negro\" era o termo est\u00e1ndar formal e \"Nigger\", un coloquialismo despectivo relativamente com\u00fan. Este \u00e9 un dos cambios m\u00e1is evidentes de alteraci\u00f3n nas reimpresi\u00f3ns modernas, xunto coa substituci\u00f3n dos Golliwogs por osos de peluche ou trasgos. Alg\u00fans destes cambios das editoriais debidos \u00e1s actitudes contempor\u00e1neas cos estereotipos raciais foron criticados por alg\u00fans que o ven como a manipulaci\u00f3n dunha peza importante da historia da literatura infantil. O libro de Druce mostra o caso de \"The Little Black Doll\" (que quer\u00eda ser de cor rosa), que se converteu en obxectivo de reimpresi\u00f3n. Tam\u00e9n se quitaron en deferencia \u00e1s modernas actitudes \u00e9ticas moitas referencias casuais aos escravos e aos castigos corporais - En \"The Faraway Tree\" \"Dame Slap\" (Dona labazada) cambiouse a \"Dame Snap\" (Dona estalo) e varias referencias aos personaxes en \"Malory Towers\" e \" St. Clare's\" a expresi\u00f3n \"ser azoutado\" cambiouse a \"ser rega\u00f1ado\". As actitudes de Blyton foron obxecto de cr\u00edticas durante a s\u00faa vida laboral; un editor rexeitou unha historia dela en 1960, por ter unha visi\u00f3n negativa literaria dela, pero tam\u00e9n dicindo que \"Hai un toque d\u00e9bil, pero pouco atractivo da antiga xenofobia na actitude da autora ante os ladr\u00f3ns, eles son \"estranxeiros\" ... e isto parece ser considerado como suficiente para explicar os seus crimes\".\nDo mesmo xeito, suxeriuse que as representaci\u00f3ns de nenos e nenas nos seus libros eran sexistas. Por exemplo, en 2005, nun artigo en \"The Guardian\". Suxer\u00eda que \"The Famous Five\" representan unha loita de poder entre Julian, Dick e George (Georgina), cos personaxes femininos xa sexa actuando como nenos ou por seren dominadas. A\u00ednda que os problemas son m\u00e1is subxectivos que con algunhas das cuesti\u00f3ns raciais, suxeriuse que unha nova edici\u00f3n dos libros abordase estas cuesti\u00f3ns a trav\u00e9s de cambios, o que deu lugar \u00e1 nostalxia polos libros e a s\u00faa falta de correcci\u00f3n pol\u00edtica. Nos libros dos Secret Seven, as nenas est\u00e1n exclu\u00eddas deliberadamente de tarefas tales como a investigaci\u00f3n dos vil\u00e1ns e dos agochos - en \"Go Ahead, Secret Seven\", dise directamente \"Por suposto que non\", dixo Peter, soando moi crecido, de s\u00fapeto, \"Explorar esa cova de carb\u00f3n \u00e9 un traballo de homes\". Nos Famous Five isto \u00e9 menos frecuente, pero en \"Five on a Hike Together\", Juli\u00e1n d\u00e1 ordes similares a George: \"Podes parecer un mozo e comportarte como un mozo, pero es unha moza. E g\u00fastenos ou non, as nenas te\u00f1en que ser coidadas\".\nCine.\nA historia da vida de Blyton converteuse nunha pel\u00edcula da BBC en 2009 con Helena Bonham Carter no papel protagonista. A filmaci\u00f3n comezou en marzo de 2009 e emitiuse por primeira vez no Reino Unido na BBC Four o 16 de novembro de 2009, seguido dun documental sobre Enid Blyton. Matthew Macfadyen e Denis Lawson interpretaron o primeiro marido de Blyton, Hugh Pollock, e o segundo marido de Blyton, Kenneth Darrell Waters, respectivamente."}
{"id": "203024", "revid": "5863", "url": "https://gl.wikipedia.org/wiki?curid=203024", "title": "Diego Calvo", "text": "Diego Calvo Pouso, nado en San Sadurni\u00f1o o 24 de abril de 1975, \u00e9 un pol\u00edtico galego do PPdeG.\nTraxectoria.\nLicenciado en Econ\u00f3micas, especialidade de Facenda P\u00fablica e Sistema Fiscal. Foi presidente de Novas Xeraci\u00f3ns. Foi deputado auton\u00f3mico dende febreiro de 2003. En 2009 foi nomeado delegado da Xunta para a provincia da Coru\u00f1a. Nas elecci\u00f3ns municipais de 2011 resultou elixido concelleiro en Ferrol grazas \u00f3 cal foi nomeado deputado provincial e accedeu \u00e1 presidencia da Deputaci\u00f3n da Coru\u00f1a o 12 de xullo de 2011.\nNas elecci\u00f3ns municipais de 2015 foi elixido de novo concelleiro en Ferrol, como n\u00famero dous da lista do PP, e deixou a presidencia da Deputaci\u00f3n tralo pacto acadado entre PSdeG-PSOE e o BNG, pasando a ser voceiro do PP na oposici\u00f3n.\n\u00c9 Secretario provincial do PPdeG da Coru\u00f1a e Vicesecretario do PPdeG. \u00c9 vicepresidente do Parlamento de Galicia dende setembro de 2016.\nEn 2022, cando Alberto N\u00fa\u00f1ez Feij\u00f3o chegou \u00e1 presidencia do Partido Popular de Espa\u00f1a, situou a Diego Calvo como responsable do Comit\u00e9 Electoral da formaci\u00f3n. E en maio dese ano, logo de asumir como Presidente da Xunta, Alfonso Rueda, nomeouno Conselleiro de Presidencia e vicepresidente segundo da Xunta de Galicia. "}
{"id": "203025", "revid": "4817", "url": "https://gl.wikipedia.org/wiki?curid=203025", "title": "3 Corner Satellite", "text": "O proxecto 3 Corner Satellite, tam\u00e9n co\u00f1ecido como 3CS, 3CornerSat e 3CSat, consistiu orixinalmente nun conxunto de tres sat\u00e9lites artificiais constru\u00eddos e dese\u00f1ados por varias universidades (a Universidade de Colorado en Boulder, a Universidade do Estado de Arizona e a Universidade do Estado de Novo M\u00e9xico) conxuntamente co Laboratorio de Investigaci\u00f3n da Forza A\u00e9rea. Finalmente foron lanzados dous dos tres sat\u00e9lites o 21 de decembro de 2004 mediante un foguete Delta IV Heavy desde Cabo Ca\u00f1averal, entrando nunha \u00f3rbita moito m\u00e1is baixa do prevista e desintegr\u00e1ndose pouco despois na atmosfera.\nCaracter\u00edsticas.\nO proxecto 3CS pretend\u00eda o dese\u00f1o e construci\u00f3n de tres pequenos sat\u00e9lites por parte de estudantes de tres universidades estadounidenses. Cada universidade encargar\u00edase dun sat\u00e9lite:\nOs tres sat\u00e9lites deber\u00edan ter sido lanzados nun transbordador espacial en 2003, pero a destruci\u00f3n do Columbia na s\u00faa reentrada atmosf\u00e9rica durante ese mesmo ano alterou os plans de lanzamento do proxecto. Finalmente se lles ofreceu a posibilidade de lanzar dous dos sat\u00e9lites (\"Sparky\" e \"Ralphie\") debido a limitaci\u00f3ns de espazo e peso no voo inaugural do foguete Delta IV Heavy. Un problema no rendemento do novo foguete fixo que os sat\u00e9lites entrasen nunha \u00f3rbita moito m\u00e1is baixa do previsto, dunha altura m\u00e1xima de 105\u00a0km en lugar dos 180 por 240\u00a0km orixinais, producindo a s\u00faa reentrada pouco despois do lanzamento.\nObxectivos da misi\u00f3n.\n3CS pretend\u00eda realizar experimentos tanto de observaci\u00f3n terrestre como tecnol\u00f3xicos. Cada sat\u00e9lite levaba catro c\u00e1maras co conxunto das cales, entre t\u00f3dolos sat\u00e9lites, pretend\u00edase obter imaxes estereosc\u00f3picas de formaci\u00f3ns nubosas. Os sat\u00e9lites ti\u00f1a a suficiente intelixencia artificial como para permitirlles detectar diversos problemas e sucesos inesperados e cambia-lo seu comportamento en bases a eles."}
{"id": "203026", "revid": "1822", "url": "https://gl.wikipedia.org/wiki?curid=203026", "title": "Acacia dealbata", "text": ""}
{"id": "203035", "revid": "109216", "url": "https://gl.wikipedia.org/wiki?curid=203035", "title": "761 (foguete)", "text": "761 foi o nome dun modelo de foguete sonda chin\u00e9s de d\u00faas etapas desenvolvido cara 1976 e alimentado por propelente s\u00f3lido.\nCaracter\u00edsticas.\nO foguete consist\u00eda de d\u00faas etapa e foi usado para facer medici\u00f3ns rutineiras na atmosfera superior."}
{"id": "203036", "revid": "4817", "url": "https://gl.wikipedia.org/wiki?curid=203036", "title": "A1", "text": ""}
{"id": "203037", "revid": "4817", "url": "https://gl.wikipedia.org/wiki?curid=203037", "title": "A2", "text": ""}
{"id": "203038", "revid": "4817", "url": "https://gl.wikipedia.org/wiki?curid=203038", "title": "A4", "text": ""}
{"id": "203039", "revid": "4817", "url": "https://gl.wikipedia.org/wiki?curid=203039", "title": "V2", "text": ""}
{"id": "203040", "revid": "4817", "url": "https://gl.wikipedia.org/wiki?curid=203040", "title": "V-2", "text": ""}
{"id": "203041", "revid": "4817", "url": "https://gl.wikipedia.org/wiki?curid=203041", "title": "A5", "text": ""}
{"id": "203042", "revid": "4817", "url": "https://gl.wikipedia.org/wiki?curid=203042", "title": "A6", "text": ""}
{"id": "203043", "revid": "4817", "url": "https://gl.wikipedia.org/wiki?curid=203043", "title": "A7", "text": ""}
{"id": "203044", "revid": "4817", "url": "https://gl.wikipedia.org/wiki?curid=203044", "title": "A8", "text": ""}
{"id": "203045", "revid": "4817", "url": "https://gl.wikipedia.org/wiki?curid=203045", "title": "A11", "text": ""}
{"id": "203046", "revid": "4817", "url": "https://gl.wikipedia.org/wiki?curid=203046", "title": "A12", "text": ""}
{"id": "203047", "revid": "4817", "url": "https://gl.wikipedia.org/wiki?curid=203047", "title": "A1C", "text": "A1C foi o nome dun traxe espacial presurizado pensado para usar nas misi\u00f3ns do bloque I do proxecto Apollo e dese\u00f1ado a partir do traxe G4C usado no programa Gemini. O traxe nunca chegou a voar debido \u00e1 cancelaci\u00f3n das misi\u00f3ns Apolo do bloque I polo accidente que levou \u00e1 morte dos astronautas da misi\u00f3n Apollo 1 na rampla de lanzamento durante unhas probas en terra."}
{"id": "203050", "revid": "5863", "url": "https://gl.wikipedia.org/wiki?curid=203050", "title": "Dakota do Sur", "text": ""}
{"id": "203051", "revid": "5863", "url": "https://gl.wikipedia.org/wiki?curid=203051", "title": "Dakota do Norte", "text": ""}
{"id": "203054", "revid": "89787", "url": "https://gl.wikipedia.org/wiki?curid=203054", "title": "Endometrio", "text": "O endometrio \u00e9 o tecido que reviste a parte interna do \u00fatero dos mam\u00edferos. Nas mulleres sofre cambios durante o ciclo menstrual e despr\u00e9ndese e sangra durante a menstruaci\u00f3n. No endometrio impl\u00e1ntase o embri\u00f3n.\nFunci\u00f3ns.\nO endometrio \u00e9 a capa m\u00e1is interna, glandular, da parede do \u00fatero e funciona como o revestimento interno uterino que impide a adhesi\u00f3n entre as paredes opostas do miometrio, mantendo aberta a cavidade uterina. Durante o ciclo menstrual ou o ciclo estral, o endometrio crece engros\u00e1ndose e formando un tecido glandular con moitos vasos sangu\u00edneos. Isto crea un ambiente \u00f3ptimo para a implantaci\u00f3n do blastocisto (fases iniciais do embri\u00f3n) que chega ao \u00fatero. O endometrio ten un grosor medio de 6,7\u00a0mm e \u00e9 detectable con aparellos de ultras\u00f3ns.\nDurante o embarazo, as gl\u00e1ndulas e vasos sangu\u00edneos do endometrio aumentan en tama\u00f1o e n\u00famero. Os espazos vasculares fusi\u00f3nanse e intercon\u00e9ctanse, formando a placenta, que fornecer\u00e1 os\u00edxeno e nutrientes ao embri\u00f3n e feto.\nCiclo.\nO endometrio desc\u00e1mase e rexen\u00e9rase ciclicamente. Nos humanos e nos grandes simios existe un ciclo menstrual, e noutros mam\u00edferos un ciclo estral. En ambos os casos, o endometrio prolifera inicialmente baixo a influencia dos estr\u00f3xenos. Por\u00e9n, unha vez que ten lugar a ovulaci\u00f3n, ademais dos estr\u00f3xenos, o ovario empeza a producir proxesterona. Isto cambia o patr\u00f3n proliferativo do endometrio transform\u00e1ndoo nun tecido secretor. Finalmente, o endometrio secretror proporciona un ambiente axeitado para a implantaci\u00f3n do blastocisto. Se o blastocisto se implanta, ent\u00f3n o endometrio permanece como \"decidua\". A decidua pasa a formar parte da placenta, \u00e1 que proporciona soporte e protecci\u00f3n para a xestaci\u00f3n.\nSe a estimulaci\u00f3n do endometrio \u00e9 inadecuada debido \u00e1 falta de hormonas, o endometrio permanece fino e inactivo. Nas mulleres isto ten como resultado a amenorrea. Despois da menopausa, o endometrio \u00e9 a mi\u00fado descrito como atr\u00f3fico. Polo contrario, cando o endometrio esta cronicamente exposto aos estr\u00f3xenos, pero non \u00e1 proxesterona, pode facerse hiperpl\u00e1sico. O uso por longos per\u00edodos de contraceptivos orais con proxesterona potente pode inducir a atrofia do endometrio.\nNas mulleres o ciclo de descamamento menstrual e reconstruci\u00f3n do endometrio dura como media uns 28 d\u00edas. O endometrio desenv\u00f3lvese en diferentes graos nos distintos mam\u00edferos. A s\u00faa formaci\u00f3n vese \u00e1s veces afectada polas estaci\u00f3ns, climas, estr\u00e9s e outros factores. O endometrio produce certas prostaglandinas en diferentes puntos do ciclo (e relaxina na decidua), que afectan a outras partes do aparato reprodutor feminino.\nHistolox\u00eda.\nO endometrio consiste nunha capa simple de epitelio columnar que descansa sobre un estroma, que \u00e9 unha capa de tecido conectivo que var\u00eda en grosor segundo a influencia hormonal. Hai gl\u00e1ndulas uterinas tubulares simpes que van da base do estroma \u00e1 superficie. O estroma est\u00e1 tam\u00e9n moi vascularizado con arterias espirais. Nunha muller en idade reprodutiva, poden distinguirse d\u00faas capas no endometrio, que son:\nEn ausencia de proxesterona, as arterias que subministran sangue \u00e1 capa funcional sofren constrici\u00f3n, polo que as c\u00e9lulas que irrigaban quedan en isquemia e morren, o que produce a menstruaci\u00f3n.\n\u00c9 posible identificar a fase do ciclo menstrual observando as diferenzas histol\u00f3xicas que experimenta o endometrio. As principais son:\nO tecido cori\u00f3nico procedente do corion placentario pode dar lugar a marcados cambios no endometrio, co\u00f1ecidos como reacci\u00f3n de Arias-Stella, que te\u00f1en unha aparencia similar ao c\u00e1ncer.\nPatolox\u00edas.\nA adenomiose \u00e9 o crecemento do endometrio na capa muscular do \u00fatero, o miometrio.\nA endometriose \u00e9 o crecemento do tecido endometrial f\u00f3ra do \u00fatero.\nO c\u00e1ncer endometrial \u00e9 o c\u00e1ncer m\u00e1is com\u00fan do tracto xenital feminino.\nA s\u00edndrome de Asherman, tam\u00e9n chamada adherencias intrauterinas ocorre cando a capa basal do endometrio sofre danos con instrumental m\u00e9dico (por exemplo, na dilataci\u00f3n e legrado ou curetaxe) ou infecci\u00f3n (por exemplo, tuberculose endometrial) orixinando unha esclerose endometrial e formaci\u00f3n de adherencias que entupen parcialmente ou completamente a cavidade uterina.\nA condici\u00f3n denominada \"endometrio delgado\" pode ser definida como un adelgazamento endometrial ata un grosor de menos de 8\u00a0mm. Aparece xeralmente despois da menopausa. Entre os tratamentos que poden mellorar o grosor endometrial est\u00e1n o uso de vitamina E, L-arxinina e sildenafilo citrato (\"Viagra\").\nPode utilizarse o perfil da expresi\u00f3n x\u00e9nica usando a t\u00e9cnica de micromatrices de ADNc para a diagnose dos trastornos endometriais."}
{"id": "203055", "revid": "5863", "url": "https://gl.wikipedia.org/wiki?curid=203055", "title": "Pierre, Dakota do Sur", "text": ""}
{"id": "203056", "revid": "22795", "url": "https://gl.wikipedia.org/wiki?curid=203056", "title": "Desmembramento de Iugoslavia", "text": ""}
{"id": "203061", "revid": "4817", "url": "https://gl.wikipedia.org/wiki?curid=203061", "title": "A7L", "text": "A7L e, nunha segunda versi\u00f3n, A7LB, foi o nome dos traxes espaciais usados polos astronautas do proxecto Apollo e da estaci\u00f3n espacial Skylab.\nCaracter\u00edsticas.\nOs traxes A7L e A7LB foron dese\u00f1ados e desenvolvidos por Hamilton Standard e (mediante subcontrato) por International Latex Corporation. Tralo desenvolvemento, a fabricaci\u00f3n correu a cargo desta \u00faltima empresa. O modelo inicial foi denominado A5L e tras incorporarlle unha protecci\u00f3n t\u00e9rmica e contra meteoroides pasou a denominarse A6L. Este modelo nunca chegou a voar debido a que tralo accidente durante as probas en terra co Apollo 1 no que morreron os seus tres tripulantes o traxe foi redese\u00f1ado para eliminar materiais inflamables, pasando a denominarse definitivamente A7L.\nCada astronauta do programa Apolo ti\u00f1a tres traxes personalizados: un para adestramento, outro para o voo e un de reserva deste \u00faltimo. O peso de cada traxe era duns 22\u00a0kg e o sistema de soporte vital (PLSS, \"Portable Life Support System\") 26\u00a0kg. O modelo A7LB desenvolveuse para ser usado nas misi\u00f3ns Apolo da serie J (Apollo 15, Apollo 16 e Apollo 17). O A7LB foi usado na estaci\u00f3n Skylab tras engadirlle protecci\u00f3n t\u00e9rmica adicional. Durante a misi\u00f3n Apollo ASTP usouse o modelo A7L orixinal."}
{"id": "203062", "revid": "23204", "url": "https://gl.wikipedia.org/wiki?curid=203062", "title": "71\u00aa edici\u00f3n dos \u00d3scar", "text": "A 71.\u00aa entrega dos premios \u00d3scar tivo lugar o d\u00eda 21 de marzo de 1999 no Dorothy Chandler Pavilion dos \u00c1nxeles (California). A mestra de cerimonias foi, por terceira vez, Whoopi Goldberg.\nIn Memoriam.\nF\u00edxose un especial tributo ao cantante e ga\u00f1ador do \u00d3scar Frank Sinatra, quen morrera o ano anterior.\nTam\u00e9n se rendeu homenaxe ao western, e en especial aos actores Gene Autry e Roy Rogers, que faleceran o ano anterior.\nSteven Spielberg presentou un tributo a Stanley Kubrick, falecido tan s\u00f3 d\u00faas semanas antes da cerimonia.\nAdemais, a academia recordou a aquelas outras personalidades que faleceron durante o ano anterior: Lloyd Bridges, Linwood G. Dunn (artista de efectos especiais), Lucille Norman, Charles Lang (cinematografo), Maidie Norman, Gene Fowley Jr. (editor), Douglas Fowley, Phil Hartman, Josephine Hutchinson, Theresa Merritt, Maureen O'Sullivan, Jerome Robbins (core\u00f3grafo), Ken Barker, William Preston, Joseph Maher, Robert Young, O.Z.Whitehead, Phil Leeds, E. G. Marshall, Akira Kurosawa (director), Roddy McDowall, Jean Marais, Binnie Barnes, Vincent Winter (director de produci\u00f3n), Gene Raymond, Dick O'Neill, Alan J. Pakula (director), Freddie Young (cinemat\u00f3grafo), Norman Fell, Don Taylor (director), John Bloom e Danny Dayton."}
{"id": "203063", "revid": "5863", "url": "https://gl.wikipedia.org/wiki?curid=203063", "title": "Elia Kazan", "text": "Elia Kazan, nado en Kayseri o 7 de setembro de 1909 e finado en Nova York o 28 de setembro de 2003, foi un director de cine e escritor estadounidense de orixe grega. O seu nome grego era \"Elias Kazanjoglou\" (\"\u0397\u03bb\u03af\u03b1\u03c2 \u039a\u03b1\u03b6\u03b1\u03bd\u03c4\u03b6\u03cc\u03b3\u03bb\u03bf\u03c5\").\nBiograf\u00eda.\nNaceu en Kayseri (Ces\u00e1rea de Capadocia), no antigo Imperio otom\u00e1n (actual Turqu\u00eda). Era fillo dun comerciante de alfombras grego, polo que formaba parte da minor\u00eda de lingua grega e relixi\u00f3n cristi\u00e1 ortodoxa do Imperio otom\u00e1n.\nA s\u00faa familia abandonou o seu pa\u00eds natal para trasladarse a Berl\u00edn cando Elia ti\u00f1a s\u00f3 dous anos. Despois dunha breve estancia na capital alem\u00e1, que non mellorou a s\u00faa situaci\u00f3n econ\u00f3mica, en 1913 a familia trasladouse a Nova York, onde o cabeza de familia montou un negocio de alfombras co que conseguiu enriquecerse con rapidez, at\u00e9 que a crise de 1929 puxo fin \u00e1 s\u00faa prosperidade.\nInteresado polo teatro, en 1930 Kazan ingresou na Universidade Yale, onde cursou Arte Dram\u00e1tica durante dous anos, custeando os seus estudos co traballo como porteiro de noite dun edificio. Montou a s\u00faa primeira obra teatral, \"The Second Man\", de Samuel N. Behrman, en 1931, e en 1932 debutou como actor na obra \"Chrysalis\", que ti\u00f1a a Margaret O'Sullivan e Humphrey Bogart como protagonistas. Por ese tempo incorporouse ao Group Theatre, unha formaci\u00f3n que entend\u00eda a arte esc\u00e9nica dunha maneira novidosa e experimental para a \u00e9poca. Levou \u00e1 escena, entre outras obras, \"Death of a Salesman\", de Arthur Miller.\nPronto se revelou como un dos directores m\u00e1is innovadores do Group Theatre, o que lle valeu en 1943 o premio da cr\u00edtica pola posta en escena de \"The Skin on our Teeth\", de Thornton Wilder. En 1947 foi, xunto con Cheryl Crawford e Robert Lewis, un dos fundadores do Actor's Studio, m\u00edtica escola de formaci\u00f3n de actores que tivo unha influencia decisiva no teatro estadounidense e dela sa\u00edron actores do talle de Marlon Brando, Montgomery Clift, Geraldine Page ou Paul Newman.\nEn 1944 dirixiu a s\u00faa primeira longametraxe, \"A Tree Grows in Brooklyn\". Segu\u00edrona \"Boomerang\" (1947) e \"The Sea of Grass\" (1947), que lle valeron dous premios da cr\u00edtica; \"Gentleman's Agreement\" (1947) pola que obtivo o seu primeiro Oscar; \"Pinky\" (1949); \"Panic in the Streets\" (1950); e \"A Streetcar Named Desire\" (1951), pola que foi candidato ao Oscar. Os anos seguintes foron os m\u00e1is prol\u00edficos de toda a s\u00faa carreira. Sen desatender a direcci\u00f3n dram\u00e1tica nin a actividade literaria, realizou numerosas e c\u00e9lebres pel\u00edculas: \"Viva Zapata!\" (1952); \"Man on a Tightrope\" (1952); \"A lei do silencio\" (1954) pola que ga\u00f1ou o seu segundo Oscar en 1955; \"\u00d3 leste do Ed\u00e9n\" (1955) o seu cuarto nomeamento ao Oscar como director; \"Baby Doll\" (1956); \"R\u00edo salvaxe\" (1960); \"Esplendor na herba\" (1961).\nM\u00e1is tarde reduciu a s\u00faa actividade cinematogr\u00e1fica, at\u00e9 que a abandonou para se dedicar enteiramente \u00e1 produci\u00f3n literaria desde finais dos setenta. As s\u00faas \u00faltimas realizaci\u00f3ns foron \"Am\u00e9rica, Am\u00e9rica\" (1963), a partir dunha novela autobiogr\u00e1fica publicada en 1962; \"O compromiso\" (1968); \"The Visitors\" (1972); e \"The Last Tycoon\" (1976).\nComo autor literario tam\u00e9n logrou o reco\u00f1ecemento do p\u00fablico e da cr\u00edtica. \u00c1 parte de \"America, America\", publicou \"The Assassins\" (1972); \"The Understudy\" (1974); \"Acts of Love\" (1978); \"The Anatolian\" (1982); e \"Elia Kazan: a Life\" (1989), minuciosas memorias polas que desfilan numerosos personaxes de Hollywood.\nGalard\u00f3ns.\nConseguiu doce Oscars, nos que destaca como mellor director. Tam\u00e9n recibiu en 1999 un Honor\u00edfico ao conxunto da s\u00faa carreira. Ademais dos Oscar polas s\u00faas pel\u00edculas, Kazan recibiu numerosos galard\u00f3ns como o Premio de Mestres do Cine, outorgado polo diario 'Times' en 1989 e, en febreiro de 1996, o Oso de Ouro especial polo conxunto da s\u00faa obra no Festival de Berl\u00edn.\nMatrimonio.\nCasou tres veces. Con Molly Day Thacher en 1932, coa que tivo dous fillos e d\u00faas fillas, coa actriz Barbara Loden en 1967, e en 1982 con Frances Rudge. \nTestemu\u00f1a na caza de bruxas.\nConseguiu unha certa notoriedade tras o seu testemu\u00f1o ante o Comit\u00e9 de Actividades Antinorteamericanas na \u00e9poca do mccarthismo e a caza de bruxas. Testificou contra os seus antigos compa\u00f1eiros do Partido Comunista, delaci\u00f3n coa que conseguiu manter o seu status pero que non esqueceron alg\u00fans actores e os demais colegas da s\u00faa profesi\u00f3n. Ao recibir o seu \u00d3scar honor\u00edfico, varios deles neg\u00e1ronse a lle aplaudir e a p\u00f3rense en p\u00e9, para deixar as\u00ed patente o seu rexeitamento.\nPremios.\nPremios \u00d3scar:"}
{"id": "203064", "revid": "5312", "url": "https://gl.wikipedia.org/wiki?curid=203064", "title": "Eusebio da Guarda", "text": "Eusebio da Guarda Gonz\u00e1lez, nado na Coru\u00f1a en 1825 e finado na mesma cidade o 20 de marzo de 1897, foi un empresario e fil\u00e1ntropo galego.\nTraxectoria.\nFillo dun zapateiro portugu\u00e9s chamado Gonzalo da Guarda e dunha coru\u00f1esa chamada Lorenza Gonz\u00e1lez, formouse como piloto e ingresou na mari\u00f1a mercante. Traballou co armador de orixe cubana Juan Men\u00e9ndez Fuertes e acadou para A Coru\u00f1a a representaci\u00f3n dos vapores de Antonio L\u00f3pez e da Compa\u00f1\u00eda Transatl\u00e1ntica Espa\u00f1ola.\nMen\u00e9ndez finou en 1852 e dous anos despois da Guarda casou coa s\u00faa vi\u00fava, Modesta Goicour\u00eda Cabrera, once anos m\u00e1is vella ca el. Xunto con ela reuniu unha gran fortuna que empregou na construci\u00f3n de grandes edificios. Constru\u00edu o Instituto de Segunda Ensinanza, as Escolas da Guarda e o mercado da praza de Lugo. Realizou a reconstruci\u00f3n da igrexa de Santo Andr\u00e9, propiedade do gremio de mareantes (cos que mantivo un preito de nove anos) coa condici\u00f3n de que el e a s\u00faa dona fosen enterrados nela. A igrexa \u00e9 unha capela castrense dende 1937."}
{"id": "203065", "revid": "1888", "url": "https://gl.wikipedia.org/wiki?curid=203065", "title": "Eusebio da Guarda Gonz\u00e1lez", "text": ""}
{"id": "203068", "revid": "4624574", "url": "https://gl.wikipedia.org/wiki?curid=203068", "title": "Louisiana", "text": ""}
{"id": "203070", "revid": "12452", "url": "https://gl.wikipedia.org/wiki?curid=203070", "title": "Rep\u00fablica Sprska", "text": ""}
{"id": "203072", "revid": "85894", "url": "https://gl.wikipedia.org/wiki?curid=203072", "title": "Silvarredonda, Bux\u00e1n, Rois", "text": "Silvarredonda \u00e9 un lugar da parroquia de Bux\u00e1n no concello coru\u00f1\u00e9s de Rois, na comarca do Sar. Segundo o padr\u00f3n municipal (INE 2013) ten 43 habitantes (18 homes e 25 mulleres)."}
{"id": "203075", "revid": "1888", "url": "https://gl.wikipedia.org/wiki?curid=203075", "title": "Silvarredonda", "text": "Co top\u00f3nimo Silvarredonda pod\u00e9monos referir a varios lugares de Galicia:"}
{"id": "203076", "revid": "27155", "url": "https://gl.wikipedia.org/wiki?curid=203076", "title": "Adenohip\u00f3fise", "text": "A adenohip\u00f3fise ou pituitaria anterior \u00e9 o l\u00f3bulo anterior da gl\u00e1ndula hip\u00f3fise da base do enc\u00e9falo, que exerce unha importante funci\u00f3n end\u00f3crina. As hormonas segregadas pola adenohip\u00f3fise regulan varios importantes procesos fisiol\u00f3xicos, como a reproduci\u00f3n, crecemento ou estr\u00e9s.\nAs hormonas adenohipofisarias son hormonas pept\u00eddicas que act\u00faan sobre diversos \u00f3rganos, como as gl\u00e1ndulas adrenais, f\u00edgado, \u00f3sos, gl\u00e1ndula tiroide e g\u00f3nadas. A propia adenohip\u00f3fise est\u00e1 regulada polo hipot\u00e1lamo e por retroalimentaci\u00f3n negativa desde os seus \u00f3rganos diana.\nOs trastornos da adenohip\u00f3fise ou pituitaria anterior clasif\u00edcanse xeralmente pola sobreproduci\u00f3n ou subproduci\u00f3n de hormonas adenohipofisarias. Por exemplo, o prolactinoma \u00e9 un adenoma da hip\u00f3fise que causa unha sobreproduci\u00f3n de prolactina. Na s\u00edndrome de Sheehan do hipopituitarismo posparto, a adenohip\u00f3fise funciona mal e subproduce todas as s\u00faas hormonas. O funcionamento da adenohip\u00f3fise pode estimarse medindo os niveis sangu\u00edneos de hormonas.\nEmbriolox\u00eda.\nA adenohip\u00f3fise orix\u00ednase por unha invaxinaci\u00f3n do ectoderma oral a partir da bolsa de Rathke , polo que ten unha orixe diferente da neurohip\u00f3fise, que se orixina a partir do neuroectoderma.\nAnatom\u00eda.\nA hip\u00f3fise ten o tama\u00f1o dun ch\u00edcharo e est\u00e1 situada sobre a cadeira turca (\"sella turcica\") do esfenoide. Componse de tres l\u00f3bulos: anterior, intermedio e posterior. O anterior \u00e9 a adenohip\u00f3fise. En moitos animais os tres l\u00f3bulos est\u00e1n ben diferenciados, pero nos humanos o l\u00f3bulo intermedio \u00e9 pequeno, de s\u00f3 unhas poucas capas de c\u00e9lulas e pouco diferenciado; como resultado, \u00e1s veces consid\u00e9rase parte da adenohip\u00f3fise .\nA adenohip\u00f3fise ou pituitaria anterior est\u00e1 composta por varias partes:\nC\u00e9lulas da adenohip\u00f3fise.\nA adenohip\u00f3fise segrega moitas hormonas das cales seis son as m\u00e1is importantes, e son segregadas por cinco tipos de c\u00e9lulas diferentes. Estas c\u00e9lulas son de orixe epitelial e como moitas gl\u00e1ndulas end\u00f3crinas, est\u00e1n organizadas en lagoas rodeadas de capilares sinusoides fenestrados aos cales se verte a s\u00faa secreci\u00f3n hormonal. Os tipos de c\u00e9lulas clasific\u00e1banse antes de acordo coa s\u00faa tinguidura, e eran acid\u00f3filas (c\u00e9lulas alfa), bas\u00f3filas (c\u00e9lulas beta) e crom\u00f3fobas (c\u00e9lulas de reserva); estas \u00faltimas non se tinguen. Pero na actualidade contamos con t\u00e9cnicas de inmunohistoqu\u00edmica, que permitiron distinguir 5 tipos celulares secretores: somatotropas, mamotropas, corticotropas, gonadotropas e tirotropas. hai tam\u00e9n c\u00e9lulas non secretoras. As caracter\u00edsticas dos principais tipos son:\nSomatotropas ou somatr\u00f3ficas.\nAs c\u00e9lulas somatotropas te\u00f1en uns grandes gr\u00e1nulos acid\u00f3filos, tingu\u00edndose de cor laranxa intenso con eosina, e enc\u00f3ntrase gran cantidade delas na parte distal da adenohip\u00f3fise. Secretan somatotropina ou hormona do crecemento. Te\u00f1en n\u00facleo central, mitocondrias con forma de bast\u00f3n, e abundante ret\u00edculo endoplasm\u00e1tico rugoso.\nMamotropas ou luteotropas.\nEstas c\u00e9lulas est\u00e1n illadas e non se agrupan ao contrario ca as outras acid\u00f3filas, as somatotropas, que se agrupan en acios. Son pequenas, poligonais, con gr\u00e1nulos de prolactina pequenos que se tornan grandes durante a lactaci\u00f3n. Despois do parto aumenta o seu n\u00famero, que se normaliza ao rematar a lactaci\u00f3n. A liberaci\u00f3n dos seus gr\u00e1nulos est\u00e1 determinada polo seu factor estimulador, o factor liberador de prolactina, e o seu inhibidor, o factor inhibidor de prolactina.\nCorticotropas.\nEstas son crom\u00f3fobas, de redondas a ovoides, cun n\u00facleo exc\u00e9ntrico e poucos org\u00e1nulos. Secretan ACTH (hormona adrenocorticotropa), e lipotropina. Os seus gr\u00e1nulos son excretados polo est\u00edmulo da hormona liberadora de corticotropina CRH.\nGonadotropas.\nC\u00e9lulas bas\u00f3filas, redondas, con abundante ret\u00edculo endoplasm\u00e1tico rugoso e mitocondrias. Segregan as gonadotropinas LH, e FSH. A\u00ednda non est\u00e1 aclarado se existen d\u00faas poboaci\u00f3ns de c\u00e9lulas gonadotropas, unhas que producen a LH e outras a FSH, ou se unha mesma c\u00e9lula produce ambas as hormonas en diferentes fases dun mesmo ciclo secretor.\nTirotropas.\nSon bas\u00f3filas. Sit\u00faanse preto dos cord\u00f3ns, a certa distancia dos sinusoides. Dist\u00ednguense polos seus gr\u00e1nulos pequenos de TSH ou tirotropina.\nCrom\u00f3fobas.\nNon se tinguen, te\u00f1en pouco citoplasma. Estas c\u00e9lulas at\u00f3panse en medio dos cord\u00f3ns que formar\u00e1n as c\u00e9lulas crom\u00f3filas. Presentan pouco ret\u00edculo endoplasm\u00e1tico rugoso e liso e aparato de Golgi pero te\u00f1en gran cantidades de polirribosomas (este feito singular levou a crer que posiblemente sexan c\u00e9lulas de sost\u00e9n, a\u00ednda que tam\u00e9n existe a posibilidade de que sexan c\u00e9lulas de renovaci\u00f3n das c\u00e9lulas glandulares anteriormente citadas). Hai outra porci\u00f3n de c\u00e9lulas crom\u00f3fobas que se chaman foliculoestreladas:\nFoliculoestreladas, estreladas ou foliculares.\nConstit\u00faen unha poboaci\u00f3n grande na parte distal da gl\u00e1ndula, te\u00f1en prolongaci\u00f3ns longas coas que forman uni\u00f3ns herm\u00e9ticas entre elas pero que se encontran en medio das c\u00e9lulas de secreci\u00f3n. Caracter\u00edzanse por non presentar gr\u00e1nulos.\nSecreci\u00f3n hormonal e regulaci\u00f3n.\nA secreci\u00f3n dos diversos tipos de c\u00e9lulas secretoras de hormonas adenohipofisarias est\u00e1 controlada por factores inhibidores e liberadores segregados polas hormonas do hipot\u00e1lamo. As neuronas neuroend\u00f3crinas do hipot\u00e1lamo proxectan os seus ax\u00f3ns ata a eminencia media na porci\u00f3n m\u00e1is baixa do hipot\u00e1lamo . Al\u00ed estes factores hipotal\u00e1micos son liberados nun plexo de capilares primarios e viaxan polas veas portais do sistema hipotal\u00e1mico-hipofisario ata un plexo capilar secundario da adenohip\u00f3fise, onde estimulan o tecido glandular da adenohip\u00f3fise para que libere as s\u00faas propias hormonas.\nPrincipais hormonas secretadas.\nAs c\u00e9lulas acid\u00f3filas (de GH e PRL) te\u00f1en un gran ret\u00edculo endoplasm\u00e1tico rugoso e producen polip\u00e9ptidos dunha soa cadea sen glicosilaci\u00f3n nin fosforilaci\u00f3n. A tinguidura bas\u00f3fila resulta da acci\u00f3n lisos\u00f3mica modificando as hormonas (ou prohormonas no caso das corticotropas) por glicosilaci\u00f3n.\nEfectos da perda da adenohip\u00f3fise.\nA perda da adenohip\u00f3fise provocar\u00e1:"}
{"id": "203077", "revid": "1888", "url": "https://gl.wikipedia.org/wiki?curid=203077", "title": "A Silvarredonda", "text": ""}
{"id": "203078", "revid": "27155", "url": "https://gl.wikipedia.org/wiki?curid=203078", "title": "Pituitaria anterior", "text": ""}
{"id": "203089", "revid": "56817", "url": "https://gl.wikipedia.org/wiki?curid=203089", "title": "Kingdom of Desire", "text": "Kingdom of Desire \u00e9 o oitavo \u00e1lbum da banda americana Toto, editado o 7 de setembro de 1992. O bater\u00eda Jeff Porcaro morreu pouco despois da gravaci\u00f3n do disco, e foi substitu\u00eddo polo bater\u00eda brit\u00e1nico Simon Phillips.\nListaxe de canci\u00f3ns.\nTodas as canci\u00f3ns escritas por Toto, ag\u00e1s as indicadas."}
{"id": "203090", "revid": "23204", "url": "https://gl.wikipedia.org/wiki?curid=203090", "title": "Clan of Xymox", "text": "Clan of Xymox, tam\u00e9n co\u00f1ecida como Xymox, \u00e9 unha banda de rock electr\u00f3nico neerlandesa fundada en \u00c1msterdam en 1981. Inicialmente estaba composta polo tr\u00edo de compositores formado por Pieter Nooten, Ronny Moorings e Anke Wolbert, e comezou a conseguir \u00e9xito durante a d\u00e9cada dos 80.\nA\u00ednda que a banda contin\u00faa activa e segue editando disco e realizando xiras, dos seus membros orixinais s\u00f3 Moorings permanece no grupo."}
{"id": "203091", "revid": "88215", "url": "https://gl.wikipedia.org/wiki?curid=203091", "title": "Stefano Dominicali", "text": "Stefano Domenicali (nado o 11 de maio de 1965) \u00e9 actualmente o director do equipo Ferrari de F\u00f3rmula Un.\n\u00c9 fillo dun prominente banqueiro en Imola. Estudou administraci\u00f3n de empresas na Universidade de Bolo\u00f1a, onde se graduou en 1991. Sempre crera que estaba destinado a facer unha carreira no automobilismo, debido ao seu lugar de nacemento.\nCarreira.\nUniuse a Ferrari, inmediatamente despois da s\u00faa gradaci\u00f3n en , onde traballou na administraci\u00f3n fiscal da empresa. Entre 1992 e 1994, foi director de carreira en Mugello estivo involucrado en MotoGP, DTM e outra serie de carreiras. En , foi nomeado xefe de persoal no departamento deportivo de Ferrari, tam\u00e9n estivo implicado na coordinaci\u00f3n de patrocinios, antes de ser promovido a xefe de equipo en decembro de , onde permaneceu ata xaneiro de . Logo dunha breve experiencia como Xerente de Lox\u00edstica, converteuse en director deportivo do equipo en .\nO 12 de novembro de 2007 Ferrari, anunciou que Stefano Domenicali, asumia o papel de Director do equipo Ferrari de F\u00f3rmula Un, un posto anteriormente en mans de Jean Todt. Baixo o seu liderado, Ferrari ga\u00f1ou o Campionato de Construtores , antes de soportar unha tempada menos competitiva en na que o equipo s\u00f3 ga\u00f1ou unha \u00fanica carreira. En , o equipo ga\u00f1ou cinco carreiras e terminou terceiro no Campionato de Construtores, detr\u00e1s de Red Bull Racing e McLaren, o mesmo resultado que en a\u00ednda que nesta tempada s\u00f3 ga\u00f1ou unha carreira."}
{"id": "203092", "revid": "23204", "url": "https://gl.wikipedia.org/wiki?curid=203092", "title": "Georges Bataille", "text": "Georges Bataille, nado en Billom (Puy-de-D\u00f4me) o 10 de setembro de 1897 e finado en Par\u00eds o 9 de xullo de 1962, \u00e9 un escritor franc\u00e9s.\nTraxectoria.\nA s\u00faa familia estableceuse en Champagne en 1901, o que lle permitiu comezar os seus estudos en Reims e despois en Epernay.\nBataille quer\u00eda ser sacerdote e asistiu a un seminario cat\u00f3lico, pero abandonou a fe cristi\u00e1 en 1922. En moitas ocasi\u00f3ns fala dos bordeis de Par\u00eds como as s\u00faas aut\u00e9nticas igrexas. Despois traballou como bibliotecario, o que lle deu certa liberdade para non tratar as s\u00faas ideas como traballo.\nFundador de numerosas publicaci\u00f3ns e grupos de escritores, foi autor dunha obra abundante e diversa: lecturas, poemas, ensaios sobre numerosos temas (sobre o misticismo da econom\u00eda, poes\u00eda, filosof\u00eda, as artes, o erotismo). Algunhas veces publicou con pseud\u00f3nimos, e alg\u00fans dos seus textos foron censurados.\nFoi membro, xunto a Roger Caillois e outros, do influente Colexio de Sociolox\u00eda de Francia entre a Primeira e Segunda guerras mundiais. As s\u00faas influencias principais foron Hegel, Freud, Marx, Marcel Mauss, o Marqu\u00e9s de Sade e Friedrich Nietzsche. A Nietzsche defendeuno nun co\u00f1ecido ensaio contra a s\u00faa apropiaci\u00f3n polos nazis.\nFascinado polo sacrificio humano, fundou unha sociedade secreta, \"Ac\u00e9phale\" (sen cabeza), cuxo s\u00edmbolo era un home decapitado, co obxectivo de po\u00f1er en marcha unha nova relixi\u00f3n, e planeaba sacrificar a un dos seus membros como inauguraci\u00f3n, creando un lazo imborrabel de complicidade. A\u00ednda que varias persoas se manifestaron dispostas a deixarse matar, ningu\u00e9n estivo disposto a cometer o asasinato. Bataille ofreceu a tarefa a Roger Caillois, pero este negouse.\nTi\u00f1a un gran talento interdisciplinario, e usou diversas influencias e diversos modos de discurso para crear a s\u00faa obra. A s\u00faa novela \"Histoire de l'\u0153il\", publicada baixo o pseud\u00f3nimo de Lord Auch (literalmente, Lord \"\u00e1 merda\"), foi inicialmente lida como pura pornograf\u00eda, pero a interpretaci\u00f3n da obra madurou co tempo ata revelar a s\u00faa considerable profundidade emocional e filos\u00f3fica, caracter\u00edsticas doutros escritores categorizados dentro da \"literatura da transgresi\u00f3n\". As imaxes da novela est\u00e1n constru\u00eddas sobre unha serie de met\u00e1foras que fan referencia a conceptos filos\u00f3ficos desenvolvidos no seu traballo: o ollo, o ovo, o sol, a terra, o test\u00edculo.\nTivo un gran papel nas revistas: \"Documents\", (1929-1931); \"Ac\u00e9phale\", (1936-1939); \"Critique\", fundada por el en 1946.\nFoi relativamente ignorado na s\u00faa \u00e9poca, e desde\u00f1ado por contempor\u00e1neos como Jean-Paul Sartre polo seu apoio ao misticismo, pero despois da s\u00faa morte influ\u00edu a fil\u00f3sofos postestruturalistas como Michel Foucault e Jacques Derrida, e escritores como Philippe Sollers, todos eles afiliados \u00e1 publicaci\u00f3n \"Tel Quel\". Tam\u00e9n influ\u00edu no traballo de fil\u00f3sofos anglosax\u00f3ns como Crispin Sartwell."}
{"id": "203093", "revid": "1888", "url": "https://gl.wikipedia.org/wiki?curid=203093", "title": "Mallarm\u00e9", "text": ""}
{"id": "203094", "revid": "1888", "url": "https://gl.wikipedia.org/wiki?curid=203094", "title": "Tagore", "text": ""}
{"id": "203095", "revid": "1888", "url": "https://gl.wikipedia.org/wiki?curid=203095", "title": "Chesterton", "text": ""}
{"id": "203096", "revid": "98629", "url": "https://gl.wikipedia.org/wiki?curid=203096", "title": "Glenn Gould", "text": "Glenn Herbert Gould, nado en Toronto o 25 de setembro de 1932 e finado o 4 de outubro de 1982, foi un pianista canadense, especialmente reco\u00f1ecido como int\u00e9rprete das sonatas e das Variaci\u00f3ns Goldberg de Johann Sebastian Bach, as\u00ed como das obras pian\u00edsticas de Arnold Sch\u00f6nberg.\nTraxectoria.\nNacido no seo dunha familia de m\u00fasicos (o pai era afeccionado; a nai profesional), Gould aprendeu a tocar o piano con esta \u00faltima, que tocaba ademais o \u00f3rgano. O seu av\u00f3 era curm\u00e1n de Edvard Grieg. Foi \u00e1 escola Royal Conservatory of Music cando ti\u00f1a dez anos de idade, convert\u00e9ndose no disc\u00edpulo m\u00e1is famoso do pianista chileno Alberto Guerrero.\nO seu primeiro concerto (tocou o \u00f3rgano) tivo lugar en 1945, e fixo a s\u00faa primeira aparici\u00f3n con orquestra o ano seguinte cando executaba o Concerto para piano n\u00ba 4 de Beethoven coa Orquestra Sinf\u00f3nica de Toronto. Realizou a s\u00faa primeira execuci\u00f3n p\u00fablica como pianista s\u00f3 en 1947.\nDez anos m\u00e1is tarde, Gould fixo unha viaxe \u00e1 Uni\u00f3n Sovi\u00e9tica e foi o primeiro pianista canadense en visitar ese pa\u00eds despois da segunda guerra mundial.\nO 10 de abril de 1964 tocou en p\u00fablico por \u00faltima vez nos \u00c1nxeles e anunciou que se retiraba dos escenarios cando era unha aut\u00e9ntica figura internacional. A raz\u00f3n \u00e9 que empezou a sentir hast\u00edo pola interpretaci\u00f3n en directo e creu que serv\u00eda mellor \u00e1 m\u00fasica nun estudo de gravaci\u00f3n que na sala de concertos. Pensaba ademais que a m\u00fasica se preservaba mellor na intimidade.\nAdemais das gravaci\u00f3ns de piano, \u00e1s que se dedicou con af\u00e1n durante o resto da s\u00faa vida, dedicouse tam\u00e9n \u00e1 escritura e \u00e1 radio, que lle apaixonaba. Morreu en Toronto o 4 de outubro de 1982 despois de sufrir un infarto cerebral."}
{"id": "203097", "revid": "23204", "url": "https://gl.wikipedia.org/wiki?curid=203097", "title": "Ferrari 375 F1", "text": "Logo de atopar s\u00f3 un modesto \u00e9xito co 125 F1 sobrealimentado na F\u00f3rmula Un, Ferrari decidiu cambiar en ao 4\u00b45 L atmosf\u00e9rico. Aurelio Lampredi foi chamado para substitu\u00edr Gioacchino Colombo como director t\u00e9cnico, Enzo Ferrari ordenou que a empresa traballara en etapas para o crecemento e desenvolvemento dun motor V12 completamente novo de gran cilindrada.\nO primeiro resultado do traballo de Lampredi foi o experimental 275 S. S\u00f3 foron constru\u00eddas dous destas Barchettas de carreiras, baseadas no 166, pero utilizando o experimental motor V12 de 3\u00b43 l. Estas correron na Mille Miglia de 1950, o 23 de abril de 1950. A pesar de que mantiveron o liderado xeral por un tempo, ambas se viron obrigadas a retirarse por un fallo mec\u00e1nico antes do final.\nO 275 F1 presentouse no Gran Premio de B\u00e9lxica o 18 de xu\u00f1o, levando a mesma versi\u00f3n de 3\u00b43 L (3322 cc) do novo motor de Lampredi. Con tres carburadores 42DCF Weber, unha \u00fanica \u00e1rbore de levas para cada banco de cilindros e d\u00faas v\u00e1lvulas por cilindro, o motor produc\u00eda uns 300 cabalos de forza (224\u00a0kW) a 7200 rpm. Alberto Ascari levou o coche \u00e1 quinta posici\u00f3n, marcando o fin do motor de 3\u00b43 litros.\nO 275 foi substitu\u00eddo no Gran Premio das Naci\u00f3ns Unidas de Xenebra o 30 de xullo de 1950 polo 340 F1. Como o nome suxire, o coche levaba unha versi\u00f3n maior do V12 4\u00b41 L (4.101,66 cc) de Lampredi. Outros cambios incl\u00faen un novo tubo de Dion, suspensi\u00f3n traseira sobre a base do 166 F2 e caixa de cambios de catro velocidades. Ti\u00f1a unha distancia entre eixos 2\u00b4420\u00a0mm m\u00e1is longa, pero as outras dimensi\u00f3ns seguian sendo as mesmas. Con 335 cabalos de forza (250\u00a0kW), Ascari foi capaz de manterse a par co Alfa Romeo 158 de Juan Manuel Fangio, pero retirouse con problemas no motor. A pesar de demostrar do que era capaz o 340, era s\u00f3 un paso intermedio no desenvolvemento dos coches Ferrari en 1950.\nFerrari logrou o obxectivo dos 4.5 L co 375 F1, dous dos cales debutaron en Monza o 3 de setembro de 1950. Este motor de 4\u00b45 L (4.493,73 cc) produc\u00eda aproximadamente a mesma potencia que o seu predecesor de 4\u00b41 L, pero a s\u00faa ga\u00f1ada docilidade levoau a Ascari \u00e1 segunda posici\u00f3n na carreira de debut. Unha serie de modificaci\u00f3ns a trav\u00e9s da tempada permitiron finalmente a Ferrari deixar por detr\u00e1s aos Alfa Romeo nunha carreira de F\u00f3rmula Un, con Jos\u00e9 Froil\u00e1n Gonz\u00e1lez acadando a vitoria en Silverstone o 14 de xullo, converteuse na primeira vitoria da escuder\u00eda no Campionato do Mundo. As vitorias de Ascari en N\u00fcrburgring e Monza e os bos resultados durante toda a tempada consolidaron a posici\u00f3n da compa\u00f1\u00eda como un forte contendente da F\u00f3rmula Un.\nOs cambios nos regulamentos da F\u00f3rmula Un levaron \u00e1 compa\u00f1\u00eda a cambiar o motor para un Indy Car, o 375 Indy de 1952. Tres novos carburadores Weber 40IF4C trouxeron unha potencia de 400 CV (298\u00a0kW), a distancia entre eixos alargouse, e o chasis e a suspensi\u00f3n fortalec\u00e9ronse. A\u00ednda que o coche funcionou ben nas probas de Europa, non foi capaz de facer fronte ao desaf\u00edo americano, s\u00f3 un dos catro 375, cualificou para a carreira de 1952.\nO gran motor V12 foi refugado para o ano , a F\u00f3rmula Un requir\u00eda un motor de 2\u00b45 L. O novo 553 F1, adopta o motor de catro cilindros Lampredi, deixando o V12 para o seu uso nas carreiras de resistencia.\nO 375 foi pilotado durante a fin de semana do Gran Premio do Reino Unido de 2011 polo piloto de Ferrari Fernando Alonso como unha homenaxe ao sesax\u00e9simo aniversario da primeira vitoria de Ferrari no Campionato Mundial no Gran Premio do Reino Unido de 1951 en Silverstone, co piloto arxentino Jos\u00e9 Froil\u00e1n Gonz\u00e1lez pilotando nese momento."}
{"id": "203098", "revid": "85894", "url": "https://gl.wikipedia.org/wiki?curid=203098", "title": "Angrois, Sar, Santiago de Compostela", "text": "Angrois \u00e9 un barrio de Sar, situada ao leste do concello de Santiago de Compostela.\nEtimolox\u00eda.\nO top\u00f3nimo aparece por vez primeira nun documento de 1147 como Angroy, Dieter Kremer propuxo que fora adaptado do termo \"angrox\". A aparici\u00f3n do mesmo termo \"angrois\" en franc\u00e9s (co significado de \"cu\u00f1a\", \"recuncho\" e o tecnicismo \"pequena cu\u00f1a dentro do ollo do martelo para asegurar a empu\u00f1adura\"), o arredado enclave da aldea e a s\u00faa proximidade \u00f3 Cami\u00f1o de Santiago suxire a hip\u00f3tese dun estranxeirismo importado polos peregrinos galos.\nCon todo, Mar\u00eda Fern\u00e1ndez L\u00f3pez sost\u00e9n a tese de An\u00edbal Otero de que o nome deriva do lat\u00edn \"scrobis\" (foso, burato), relacionando deste xeito Angrois co seu castro, refer\u00edndose ao n\u00famero de fosos defensivos cos que contaba.\nPor outra banda, na \"Carta prehist\u00f3rica de Santiago\" Angrois vinc\u00falase co nome da etnia dos ambr\u00f3ns.\nNos dicionarios topon\u00edmicos galegos \"Angrois\" non ten significado, pero o nome levou \u00e1 formaci\u00f3n de frases e expresi\u00f3ns sobre un presunto pobo imaxinario de persoas rudas. As\u00ed, Eladio Rodr\u00edguez Gonz\u00e1lez, no seu Diccionario enciclop\u00e9dico gallego-castellano, cita como exemplos as expresi\u00f3ns \"\u00bfcoidas que son de Angrois?\" (pensas que eu son parvo?), \"non ve\u00f1o de Angrois\" (eu non son un inocente), \"parece que v\u00e9s de Angrois\" (o abobado ou falto de comprensi\u00f3n) e \"seica somos de Angrois, ou que?\" (t\u00f3masme por torpe?), todas elas, curiosamente, amplamente utilizadas na bisbarra de Ribadeo, moi lonxe da aldea de Santiago.\nA ra\u00edz do comportamento solidario dos veci\u00f1os de Angrois tralo accidente do Alvia en 2013, amplamente reco\u00f1ecido polos medios de comunicaci\u00f3n social e as instituci\u00f3ns , Ferro Ruibal propuxo un cambio do significado sem\u00e1ntico da expresi\u00f3n \"Ser de Angrois\" e paralelas, que agora adopta o valor de xente solidaria, xenerosa, comprometida na axuda a quen a necesita .\nXeograf\u00eda.\nAngrois \u00e9 adxacente \u00e1s parroquias do Casti\u00f1eiri\u00f1o, Santa Luc\u00eda, O Eixo, Marrozos e San Marti\u00f1o de Ar\u00edns. A aldea est\u00e1 encravada no oco do val que atravesa o seu r\u00edo, do mesmo nome, que se conecta ao de Ar\u00edns en Santa Luc\u00eda.\nA vila est\u00e1 rodeada de montes (Viso, Gai\u00e1s, Estivadi\u00f1a, Penalada, O Castro), d\u00e1ndolle moitos regatos, nacentes, fontes e vexetaci\u00f3n. Abundan nas ladeiras fragas de \u00e1rbores aut\u00f3ctonas (carballos, casti\u00f1eiros, bidueiros, ameneiros), esenciais para a subsistencia e econom\u00eda no pasado. Moitas delas foron substitu\u00eddas por eucaliptais, m\u00e1is rend\u00edbeis. A flora est\u00e1 composta principalmente de uzais e toxais, revestindo de amarelo as terras non cultivadas. Estas fragas escond\u00edan unha rica fauna (coellos, lebres, teixos, raposos, xabar\u00eds etc.) e a\u00ednda serven como refuxio para pegas, merlos e parellas de mi\u00f1atos. A\u00ednda hoxe a caza e a pesca son moi practicadas polos veci\u00f1os de Angrois.\nAo redor da aldea, aproveitando chairas baixas, o home foi roubando pequenos anacos ao bosque para cultivo, onde a\u00ednda sobreviven os campos de millo, patacas e grelos.\nHistoria.\nA orixe de Angrois at\u00f3pase na prehistoria, como o evidencian os vestixios arqueol\u00f3xicos que permanecen no Monte do Castro e nas murallas que foron encontradas en 2008 para a construci\u00f3n do ferrocarril Galicia-Madrid de alta velocidade. O Monte do Castro \u00e9 un promontorio estrat\u00e9xico dende o cal se domina todo o val do r\u00edo Ulla, o Pico Sacro, ao leste, e as chairas onde hoxe est\u00e1 Compostela, ao oeste, polo tanto dotado das caracter\u00edsticas de vixilancia e defensa dos castros galegos. Pouco se sabe sobre estes primeiros colonos, mesmo a\u00ednda segue viva entre os estudosos atribu\u00edrlles a s\u00faa etnia. En calquera caso, foran celtas ou \"ambr\u00f3ns\" vivir\u00edan a partir dos recursos que a natureza lles prestaba, que, no caso de Angrois, non eran poucos (caza, pesca, recolecci\u00f3n de froitos silvestres).\nO seguinte vestixio de poboaci\u00f3n \u00e9 a \"calzada romana de Sar\", cuxo treito preservado (e restaurado en 2010) vai dende o Cami\u00f1o Real de Angrois ata a ponte rom\u00e1nica de tres arcos que cruza o r\u00edo Sar, xunto \u00e1 colexiata de Santa Mar\u00eda a Real do Sar. O seu primitivo mosteiro agosti\u00f1o rem\u00f3ntase ao s\u00e9culo XII, no momento da loita contra os musulm\u00e1ns. A presenza e participaci\u00f3n da Orde de Santo Agosti\u00f1o na promoci\u00f3n da Ruta Xacobea est\u00e1 subli\u00f1ada e documentada, e este de Sar, o seu primeiro mosteiro galego, tivo encomendada a asistencia aos peregrinos que chegaban a Compostela pola Ruta da Prata, que atravesa Angrois dun lado a outro. Esta ruta, que une a pen\u00ednsula do sur ao norte, comezou a ser percorrida a partir do S\u00e9culo IX, como forma de fuga ou de peregrinaci\u00f3n para os cristi\u00e1ns que viv\u00edan en territorio musulm\u00e1n (polo que tam\u00e9n \u00e9 co\u00f1ecida co nome de \"Cami\u00f1o Moz\u00e1rabe de Santiago\").\nO mosteiro agosti\u00f1o de Sar foi xenerosamente apoiado por doaz\u00f3ns, exenci\u00f3ns, privilexios reais e anexi\u00f3ns de cenobios rurais, dominando todo o territorio ao leste de Compostela, dende o r\u00edo Sar ata m\u00e1is al\u00e1 do Pico Sacro. As\u00ed naceu a vila de Angrois, as s\u00faas primeiras casas medievais, ao p\u00e9 do Cami\u00f1o de Santiago, onde as persoas reciben a protecci\u00f3n do convento a cambio do pago do d\u00e9cimo de todo o que producen e ga\u00f1an. Os peregrinos, despois da longa marcha, queren catre, pan, sandalias e ferraduras novas para os seus cabalos, polo que a econom\u00eda da aldea prospera r\u00e1pido e neces\u00edtanse m\u00e1is terras para sementar trigo e centeo, atopar pastos para o gando e abrir tendas de artes\u00e1ns. Grazas ao \u00e9xito do Cami\u00f1o Xacobeo e \u00e1 s\u00faa proximidade con Santiago, Angrois desenvolveuse, alcanzando o seu pico entre os s\u00e9culos XVI e XVIII. A aldea \u00e9 mencionada no famoso libro de cabaler\u00eda \"Amad\u00eds de Gaula\" refer\u00edndose \u00e1 coraxe dos seus habitantes. A finais do s\u00e9culo XVIII son datadas (nos escritos preservados e nos linteis esculpidos), algunhas das s\u00faas casas de pedra de coidada f\u00e1brica de cantar\u00eda.\nA proximidade \u00e1 cidade e \u00e1 Catedral permite aos seus habitantes, totalmente dedicados \u00e1 agricultura, gander\u00eda e artesan\u00eda, obter grandes beneficios no mercado de Compostela, necesitado de pan, carne, leite, queixo, patacas, legumes e outros vexetais para alimentar tanto aos peregrinos como aos veci\u00f1os, que tam\u00e9n reivindican zocos, saias e ferramentas, cando non carpinteiros, albaneis e bos canteiros.\nAs desamortizaci\u00f3ns de Madoz e Mendiz\u00e1bal a comezos do s\u00e9culo XIX desvinculan Angrois e as s\u00faas terras da colexiata do Sar e o clero, sacando as s\u00faas propiedades a p\u00fablica poxa, o que leva \u00e1 clase campesi\u00f1a \u00e1 decadencia e \u00e1 opresi\u00f3n, dando orixe \u00e1 chamada \"obriga\", unha peculiar sindicaci\u00f3n voluntaria que durou ata o final do s\u00e9culo XX.\nAngrois non foi inclu\u00edda nos plans de concentraci\u00f3n parcelaria, polo que o minifundio seguiu perdurando. A improdutividade econ\u00f3mica levou ao abandono e \u00e1 agon\u00eda das leiras ao longo da segunda metade do s\u00e9culo XX, as\u00ed como a conflitos sociais polas extremas das terras. En relaci\u00f3n \u00e1 gander\u00eda, a implantaci\u00f3n das cotas leiteiras pola Uni\u00f3n Europea foi pechando as cortes. Imperceptiblemente foi produc\u00edndose unha transformaci\u00f3n social da s\u00faa poboaci\u00f3n e h\u00e1bitat, trocando o tractor polo cami\u00f3n de obras, o xugo pola vasoira nunha casa estra\u00f1a. S\u00f3 pequenas hortas preto da aldea a\u00ednda est\u00e1n a ser traballadas no propio beneficio e para o lecer. Durante as \u00faltimas tres d\u00e9cadas Angrois foi, como moitas outras \u00e1reas urbanas perif\u00e9ricas, un lugar dormitorio. Con todo, a actual crise econ\u00f3mica e o desemprego masivo xerado no sector servizos est\u00e1 provocando un retorno ao pasado..\nA paisaxe e a orograf\u00eda de Angrois tam\u00e9n sufriron cambios e transformaci\u00f3ns visibles a partir dos anos cincuenta en diante. Nesa d\u00e9cada RENFE constr\u00fae a li\u00f1a ferroviaria Ourense-Santiago, acceso \u00e1 estaci\u00f3n de Santiago de Compostela, para a que expropia e desmantela terras da aldea separ\u00e1ndoa en d\u00faas partes comunicadas s\u00f3 por unha pequena ponte. A finais dos anos setenta constr\u00faese a AP-9 (Autoestrada do Atl\u00e1ntico), principal eixe de comunicaci\u00f3n entre o norte e o sur de Galicia. O treito Santiago-norte/Santiago-sur foi aberto en 1988, sendo necesario para a s\u00faa construci\u00f3n o levantamento do Viaduto de Angrois, que, cunha lonxitude de aproximadamente un quil\u00f3metro, salva e transforma o seu val enteiro. Est\u00e1 planificada a s\u00faa expansi\u00f3n para cinco pistas en cada sentido. Estas obras desenvolv\u00e9ronse o longo do 2018. O 11 de xaneiro de 2001, tras dez anos de construci\u00f3n, foi inaugurada no Monte Gai\u00e1s, ao norte de Angrois, a Cidade da Cultura, singular complexo arquitect\u00f3nico contempor\u00e1neo, dese\u00f1ado polo norteamericano Peter Eisenman que requiriu novas expropiaci\u00f3ns de terras e domina a cara norte da paisaxe. No 2018 constr\u00faese \u00f3 acceso dende a AP-9 \u00f3 complexo. Finalmente, entre 2007 e 2012 son realizadas as obras do tren de alta velocidade Madrid-Galicia, secci\u00f3n de acceso \u00e1 estaci\u00f3n de Santiago de Compostela. O impacto da infraestrutura na aldea de Angrois foi grande, acomet\u00e9ndose a demolici\u00f3n da antiga ponte, casas, terreos, bosques etc. Ao leste, para salvar o cumio de Ar\u00edns, constru\u00eduse o chamado \"t\u00fanel de Compostela\". A aldea estivo case tres anos dividida en dous, ata que Adif, a finais de 2011, abriu a nova ponte sobre a V\u00eda da Prata. As demandas dos veci\u00f1os e das asociaci\u00f3ns de barrio (Sar, Casti\u00f1eiri\u00f1o, Conxo) para soterrar a v\u00eda non foron tidas en conta pola administraci\u00f3n , polo que lonxe de ser unha mellora para Angrois, a nova li\u00f1a ferroviaria ocasionou unha considerable deterioraci\u00f3n estrutural, especialmente nas s\u00faas estradas, e social, xa que divide a aldea en d\u00faas \u00e1reas remotas separadas por un declive de profundidade. O 12 de outono de 2012 constitu\u00eduse a \"Asociaci\u00f3n de Veci\u00f1os de Angrois\"\nAccidente ferroviario.\nO 24 de xullo de 2013 no lugar de Angrois, tivo lugar o accidente de tren m\u00e1is grave da historia de Galicia, con 81 v\u00edtimas mortais e 140 feridas, e o segundo m\u00e1is grave da historia de Espa\u00f1a despois do de Torre del Bierzo, que tam\u00e9n fac\u00eda ruta dende a meseta ata Galicia. As 20:41 horas, un tren Alvia operado por Renfe con direcci\u00f3n Ferrol e procedente de Madrid-Chamart\u00edn, que transportaba 218 pasaxeiros, descarrilou \u00e1 altura da ponte da V\u00eda da Prata. Circulaba a 190 km/h nunha zona limitada a 80. A pesar do terrible suceso os veci\u00f1os do barrio de Angrois demostraron o seu valor e solidariedade arriscando as s\u00faas propias vidas para axudar as v\u00edtimas do accidente convert\u00e9ndose nuns aut\u00e9nticos heroes reco\u00f1ecidos en todo o mundo. Entre os numerosos reco\u00f1ecementos, foilles concedida a \"Real Orden do M\u00e9rito Civil\" , a \"Medalla de Ouro da Cidade de Santiago\" e a \"Medalla de Ouro de San Fernando\"., e mesmo se pediu que lle fose outorgado o Premio Pr\u00edncipe de Asturias da Concordia de 2014\nArquitectura e urbanismo.\nAngrois mant\u00e9n moitas casas de arquitectura tradicional galega, algunhas delas constru\u00eddas nos s\u00e9culos XVII e XVIII. Son casas acondicionadas \u00f3 clima e \u00e1s necesidades da agricultura e gander\u00eda. As vivendas est\u00e1n constru\u00eddas con s\u00f3lidos muros de pedra e barro de case un metro de ancho, reserv\u00e1ndose a pedra tallada en granito para portas e vent\u00e1s. A estrutura t\u00edpica \u00e9 de dous andares.\nNa parte de atr\u00e1s da vivenda est\u00e1 a horta, onde non falta o h\u00f3rreo, todo de madeira \"(cabazo)\" ou mixto (granito m\u00e1is madeira de casti\u00f1eiro), esencial para secar e conservar o millo. A horta da casa foi, e a\u00ednda \u00e9, unha fonte de recursos para a econom\u00eda dom\u00e9stica e tam\u00e9n un espazo recreativo.\nAs antigas casas da aldea est\u00e1n pegadas unhas a outras, formando as\u00ed un n\u00facleo compacto no cal entrel\u00e1zanse r\u00faas e corredoiras. As r\u00faas antigas de Angrois son estreitas, a medida dun carro de bois. Estaban totalmente emparradas, apoiando as vi\u00f1as en estruturas de madeira e arame entre as casas enfrontadas. A\u00ednda se conservan moitas destas vides altas, pero outras foron desaparecendo xa que poucos fan vi\u00f1o e augardente, ou por impedir o paso de tractores e veh\u00edculos.\nDas moitas que hab\u00eda, cons\u00e9rvanse varias fontes e nacentes, entre elas a \"Fonte do Cancelo\", de granito e tubo de ferro forxado, que nunca seca, e a \"Fonte da Cagalla\", a cuxas augas atrib\u00faen propiedades de cura para os ollos.\nA ermida de Santa Luc\u00eda, patroa da vista e dos cegos, est\u00e1 moi preto da aldea.\nAngrois tam\u00e9n conta \u00e1 beira do seu r\u00edo cun mu\u00ed\u00f1o, constru\u00eddo entre varias familias que fac\u00edan quendas no seu uso.\nXerardo Est\u00e9vez, alcalde de Santiago entre 1983 e 1998, promoveu o desenvolvemento da vila, d\u00e1ndolle auga, sumidoiros, iluminaci\u00f3n p\u00fablica, sinalizaci\u00f3n, cimentaci\u00f3n e afastamento das r\u00faas. O proxecto foi concibido polo arquitecto Jos\u00e9 Lu\u00eds P\u00e9rez Franco e implicou un investimento de m\u00e1is de 37 mill\u00f3ns de pesetas. Na apertura de tales melloras, Xerardo Est\u00e9vez cualificou Angrois como \"a cidade xard\u00edn de Compostela\". Desde ent\u00f3n, houbo poucos investimentos e intervenci\u00f3ns de desenvolvemento urbano. A deterioraci\u00f3n progresiva das infraestruturas levou a consecuencias desastrosas (en agosto de 2001 unha nena foi arrollada polo tren, houbo intentos de aut\u00f3lise e perda de gando na vella li\u00f1a ferroviaria) As numerosas reclamaci\u00f3ns da veci\u00f1anza \u00f3 Concello e a s\u00faa aparici\u00f3n nos medios de comunicaci\u00f3n demandando arranxos estruturais non foron tidos en conta. Os concelleiros do Partido Popular de Galicia, ent\u00f3n na oposici\u00f3n, chegaron a presentar en decembro de 2010 unha moci\u00f3n \u00f3 goberno liderado polo alcalde S\u00e1nchez Bugallo, pedindo para Angrois melloras \"que non son caprichos nin luxos\". Por outra banda, o Plan Xeral de Ordenaci\u00f3n Urbana, aprobado en 2008 polo Concello de Santiago limitou o crecemento de Angrois, polo que son moi poucas as casas novas constru\u00eddas na aldea.\nAs vivendas do Sandino e do grupo de vivendas no Cami\u00f1o Real son unha excepci\u00f3n. Estes novos edificios, illados do n\u00facleo e de ladrillos revestidos, non responden \u00e1 tipolox\u00eda tradicional da zona. A falta de programas e subvenci\u00f3ns para a rehabilitaci\u00f3n das antigas vivendas l\u00e9vaas ao abandono e ru\u00edna, cando non \u00f3 fe\u00edsmo, sendo excepci\u00f3n os casos de restauraci\u00f3n arquitect\u00f3nica respectuosa.\nCelebraci\u00f3ns, tradici\u00f3ns e costumes.\nAs festas de Angrois est\u00e1n ligadas \u00e1 cultura agr\u00edcola, gandeira e a tradici\u00f3n cristi\u00e1. Como en toda Espa\u00f1a, cada 15 de agosto Angrois celebra a Asunci\u00f3n da Virxe participando na liturxia da colexiata do Sar, acompa\u00f1ada por bailes e m\u00fasica tradicional galega, danza e feira. O 13 de decembro, Santa Luc\u00eda, os veci\u00f1os de Angrois van cami\u00f1ando ata s\u00faa ermida, situada na ribeira do r\u00edo Arins, e prestan homenaxe a m\u00e1rtir en romar\u00eda, ofrenda de candeas, lavado de ollos na fonte e poxa para levar unha r\u00e9plica da imaxe para a s\u00faa casa, onde permanece durante seis meses. Na celebraci\u00f3n non faltan mulleres e homes vestidos cos traxes tradicionais galegos, danzas ao son de gaitas e tambores. \u00c9 t\u00edpica a venda de rosquillas.\nAdemais, Angrois ten a s\u00faa propia festa, na honra de San Antonio, santo patr\u00f3n dos animais, que tivo a s\u00faa orixe na \"obriga\" e agora organiza a comisi\u00f3n de festas da aldea cada primeiro domingo de xullo. Ao non contar con ningunha igrexa ou capela, o sacerdote de Sar sobe para o campo da festa de Angrois, onde cel\u00e9brase a misa e antigamente bendic\u00edanse os animais. Antes da eucarist\u00eda, unha banda de m\u00fasica percorre todas as r\u00faas decoradas con bandeiras e luces e t\u00edranse foguetes. O mediod\u00eda non faltan canci\u00f3ns e bailes tradicionais (mui\u00f1eira, pandeirada, alal\u00e1s) e sesi\u00f3n verm\u00fa con orquestra. A tarde est\u00e1 dedicada aos nenos, con xogos e atracci\u00f3ns. A noite p\u00e9chase co baile animado por outra orquestra e fogos de artificio.\nO entroido de Angrois ten orixes medievais. Eran a maneira de fuxir por uns d\u00edas da r\u00edxida moral cristi\u00e1 do agosti\u00f1o priorado de Sar. Desde ent\u00f3n, sobreviviron, a\u00ednda durante a ditadura de Francisco Franco, parando s\u00f3 uns anos por falta de medios. Curiosamente, a s\u00faa celebraci\u00f3n est\u00e1 m\u00e1is ligada a bisbarra do Ulla que a de Santiago, pois ao igual quen aquela en Angrois son os Xenerais os protagonistas. Parece que este ritual v\u00e9n da Guerra da Independencia, cando soldados franceses loitaron por estas terras. Outros investigadores, polas ricas vestimentas dos Xenerais e os seus cabalos, fixan a s\u00faa orixe nas guerras carlistas. Estes d\u00edas, as r\u00faas da aldea se enchen dun grupo heterox\u00e9neo enmascarado, liderado por \"Os Correos\" e seguido polos Xenerais montando cabalos engalanados. Paran en cada porta, onde o coro, vestido con traxes tradicionais canta canci\u00f3ns sarc\u00e1sticas, acompa\u00f1ado polos m\u00fasicos da par\u00e1ndoa. A continuaci\u00f3n, os Xenerais dan \"as Vivas\" ao xefe da familia e un membro da comisi\u00f3n recolle a doaz\u00f3n desa casa. Despois da xira da aldea, contin\u00faa a festa cos \"altos ou atranques\", enfrontamento dial\u00e9ctico entre dous Xenerais de lados opostos que vai subindo de ton, sempre en clave xocosa, ata rematar facendo a paz e exaltado a amizade. Os Xenerais, seis ou oito, destacan polos seus traxes vistosos, chaquetas con bordados, bandas cruzadas galegas ou espa\u00f1olas, medallas, faixa e espada. Na s\u00faa cabeza levan un amplo sombreiro con longas plumas de pav\u00f3n. Os seus cabalos portan un espello na testa e son adornados con plumas."}
{"id": "203099", "revid": "98629", "url": "https://gl.wikipedia.org/wiki?curid=203099", "title": "Conflito en Macedonia de 2001", "text": "O conflito en Macedonia de 2001, tam\u00e9n co\u00f1ecido como a insurxencia na Rep\u00fablica de Macedonia, foi un conflito armado iniciado en xaneiro de 2001 cando o \"Ex\u00e9rcito de Liberaci\u00f3n Nacional\" (ELN) alban\u00e9s empezou a atacar \u00e1s forzas de seguridade macedonias. O conflito prolongouse at\u00e9 novembro do mesmo ano.\nDesenvolvemento.\nA principios de 2001, e principalmente na fronteira de Macedonia co Kosovo administrado pola ONU, os insurxentes actuaron cun patr\u00f3n similar ao observado en Kosovo a finais de 1997 e at\u00e9 1998, segundo o cal pouco a pouco f\u00f3ronse facendo cargo dunha aldea tras outra.\nEstas acci\u00f3ns foron inicialmente pac\u00edficas, a\u00ednda que a poboaci\u00f3n non albanesa foi obrigada a abandonar esas zonas. Por\u00e9n, en xaneiro e febreiro de 2001 comezaron as acci\u00f3ns de combate contra as autoridades lex\u00edtimas.\nO goberno, nun primeiro momento, non fixo nada en contra da situaci\u00f3n, porque se lle asegurou que o que estaba a pasar non \u00eda dirixido contra Macedonia. Satisfeitas coa explicaci\u00f3n, as autoridades esperaron durante case dous meses, e daquela a situaci\u00f3n estaba xa case f\u00f3ra de control, tanto que o goberno, soprendido, foi incapaz de prever as consecuencias.\nEn xaneiro de 2001 xurdiu un grupo autodenominado Ex\u00e9rcito de Liberaci\u00f3n Nacional (ELN), atribu\u00edndose a responsabilidade polos ataques contra as forzas de polic\u00eda. Os l\u00edderes deste ELN, inclu\u00edndo a Ali Ahmeti e a seu t\u00edo, Fazli Veliu, eran todos da Macedonia Occidental. Afirmaron que as s\u00faas forzas contaban con \"entre varios centos e millleiros\" de combatentes armados.\nPor\u00e9n, non recibiron o apoio de ning\u00fan dos dous principais partidos pol\u00edticos albaneses. O goberno macedonio afirmou que os rebeldes eran en realidade membros da Ex\u00e9rcito de Liberaci\u00f3n de Kosovo (U\u00c7K), que se infiltraran no pa\u00eds. De feito, os combatentes do ELN consideraban a Kosovo como un \"refuxio\" onde poder\u00edan retirarse no caso de grandes acci\u00f3ns de Macedonia na s\u00faa contra.\nCando oito membros das forzas armadas de Macedonia foron asasinados en Vejce, os macedonios tomaron as r\u00faas dalgunhas cidades, atacando e prendendo lume \u00e1s tendas propiedade de albaneses e \u00e1s mesquitas. Estes ataques tiveron lugar principalmente en Prilep, Skopje e Bitola. Ciudad\u00e1ns macedonios en Prilep exixiron armas para atacar \u00e1s vilas veci\u00f1as poboadas por albaneses despois de que dez macedonios e xitanos foran asasinados nunha emboscada.\nAlto ao fogo e desarmamento.\nDespois do acordo de Ohrid, os rebeldes acordaron o cesamento das acci\u00f3ns armadas, en xu\u00f1o, a\u00ednda que houbo outros acordos en agosto, antes de conclu\u00edr nun definitivo en xaneiro de 2002. No marco do acordo de Ohrid, o goberno macedonio comprometeuse a mellorar os dereitos da poboaci\u00f3n albanesa.\nEstes dereitos incl\u00faen facer da lingua albanesa a segunda lingua oficial, e o aumento da participaci\u00f3n dos albaneses nas instituci\u00f3ns gobernamentais, a polic\u00eda e o ex\u00e9rcito.\nA parte albanesa acordou renunciar a calquera demanda separatista e reco\u00f1ecer plenamente todas as instituci\u00f3ns de Macedonia. Ademais, segundo este acordo, o Ex\u00e9rcito de Liberaci\u00f3n Nacional deb\u00eda desarmarse e entregar as s\u00faas armas a unha forza da OTAN.\nA operaci\u00f3n \"Essential Harvest\" comezou o 27 de agosto. Nesta misi\u00f3n, de 30 d\u00edas, participaron aproximadamente 3 500 soldados de Macedonia e da OTAN para desarmar ao Ex\u00e9rcito de Liberaci\u00f3n Nacional e destru\u00edr as s\u00faas armas.\nApenas unhas horas despois de que a OTAN conclu\u00edra a operaci\u00f3n, Ali Ahmeti, dixo nunha rolda de prensa que no basti\u00f3n rebelde de Sipkovica estaba disolv\u00e9ndose o Ex\u00e9rcito de Liberaci\u00f3n Nacional e que era o momento da reconciliaci\u00f3n \u00e9tnica.\nPero varios meses despois do conflito, a\u00ednda persist\u00edan algunhas provocaci\u00f3ns armadas. A m\u00e1is grave ocorreu cando tres polic\u00edas macedonios foron asasinados nunha emboscada tendida por homes armados de etnia albanesa o 12 de novembro de 2001."}
{"id": "203100", "revid": "22795", "url": "https://gl.wikipedia.org/wiki?curid=203100", "title": "Insurxencia na Rep\u00fablica de Macedonia", "text": ""}
{"id": "203101", "revid": "1888", "url": "https://gl.wikipedia.org/wiki?curid=203101", "title": "Angrois", "text": ""}
{"id": "203105", "revid": "5863", "url": "https://gl.wikipedia.org/wiki?curid=203105", "title": "Arturo Uslar Pietri", "text": "Arturo Uslar Pietri, nado en Caracas o 16 de maio de 1906 e finado na mesma cidade o 26 de febreiro de 2001, foi un pol\u00edtico e escritor venezolano.\nTraxectoria.\nFoi Delegado na Sociedade de Naci\u00f3ns (1930-1933), ministro de Educaci\u00f3n (1939-1941), secretario da presidencia do goberno (1941-1943) e de Interior (1945). Membro dun grupo literario de corte impresionista e renovador. En 1990 recibiu o Premio Pr\u00edncipe de Asturias das Letras."}
{"id": "203109", "revid": "1888", "url": "https://gl.wikipedia.org/wiki?curid=203109", "title": "Juan Vicente Rego L\u00f3pez", "text": ""}
{"id": "203110", "revid": "89787", "url": "https://gl.wikipedia.org/wiki?curid=203110", "title": "Ciclo menstrual", "text": "O ciclo menstrual \u00e9 o conxunto de cambios fisiol\u00f3xicos que se producen nunha muller f\u00e9rtil que te\u00f1en como obxecto facilitar a reproduci\u00f3n sexual e a fertilizaci\u00f3n do \u00f3vulo. Os cambios afectan o estado dos ovarios, \u00fatero e outros \u00f3rganos, est\u00e1n controlados hormonalmente e te\u00f1en unha periodicidade aproximadamente mensual. Os contraceptivos hormonais interfiren cos cambios hormonais do ciclo para as\u00ed impediren a concepci\u00f3n.\nO ciclo menstrual div\u00eddese xeralmente en tres fases: a fase folicular, a fase ovulatoria (ovulaci\u00f3n) e a fase l\u00fatea; a\u00ednda que outras fontes falan de fase de menstruaci\u00f3n, proliferativa e secretora. O ciclo menstrual empeza a contarse desde o primeiro d\u00eda de sangrado menstrual.\nDespois da menstruaci\u00f3n o est\u00edmulo de cantidades gradualmente maiores de estr\u00f3xenos na fase folicular fai que o fluxo da menstruaci\u00f3n se faga menor e se dete\u00f1a, e que o endometrio que reviste o \u00fatero engrose. Os fol\u00edculos ov\u00e1ricos empezan a desenvolverse baixo a influencia dunha complexa interacci\u00f3n de varias hormonas, e despois de varios d\u00edas un deles (ocasionalmente dous) faise dominante, entanto que o resto dos fol\u00edculos (non dominantes) que se empezaron a desenvolver se atrofia e morren. Aproximadamente \u00e1 metade do ciclo, entre 24 e 36 horas despois de que apareza un pico de hormona luteinizante (LH), o fol\u00edculo dominante libera un \u00f3vulo, fen\u00f3meno denominado ovulaci\u00f3n. Despois da ovulaci\u00f3n, o \u00f3vulo s\u00f3 vive 24 horas ou menos se non \u00e9 fertilizado, e os restos que quedan do fol\u00edculo que ovulou conv\u00e9rtense no corpo l\u00fateo. O corpo l\u00fateo ten como misi\u00f3n principal a produci\u00f3n de grandes cantidades da hormona proxesterona. Baixo a influencia da proxesterona, o endometrio (revestimento uterino) sofre unha serie de cambios para prepararse para unha posible implantaci\u00f3n do embri\u00f3n e o establecemento do embarazo. Se non ten lugar a implantaci\u00f3n nun prazo de d\u00faas semanas, o corpo l\u00fateo dexenera, causando unha aguda ca\u00edda dos niveis de proxesterona e estr\u00f3xenos, e isto provocar\u00e1 o desprendemento da capa superficial do endometrio e o sangrado, proceso chamado menstruaci\u00f3n, que d\u00e1 comezo a un novo ciclo.\nNo ciclo menstrual os cambios que se observan afectan a diversas partes do aparato reprodutor feminino, mais tam\u00e9n a outros aparatos (cambios nos peitos ou no estado de \u00e1nimo, por exemplo).\nMenarqu\u00eda e menopausa.\nA primeira menstruaci\u00f3n dunha muller denom\u00ednase menarqu\u00eda, e ocorre xeralmente entre os 12-15 anos como media. Por exemplo, segundo un estudo de 2008 a idade media da menarqu\u00eda en Espa\u00f1a era de 12,43 anos, e un estudo de 1980 indica que en Galicia a menarqu\u00eda produc\u00edase como media aos 12,7 anos (e algo antes nas zonas urbanas ca nas zonas rurais) ; dita media en EEUU \u00e9 de 12,5 anos, no Canad\u00e1 de 12,72, en Reino Unido de 12,9 anos e en Islandia de 13,06 \u00b1 0,10 anos. Factores como a herdanza xen\u00e9tica, dieta e sa\u00fade xeral poden acelerar ou atrasar a menarqu\u00eda.\nO fin da fase reprodutiva dunha muller denom\u00ednase menopausa, que ten lugar xeralmente entre os 45 e 55 anos. A media nos pa\u00edses industrializados \u00e9 de 52 anos e a menopausa antes dos 45 consid\u00e9rase \"prematura\". A idade da menopausa est\u00e1 en gran medida influ\u00edda por factores xen\u00e9ticos, pero as enfermidades, certas operaci\u00f3ns cir\u00farxicas ou tratamentos m\u00e9dicos poden causar que a menopausa apareza antes.\nDuraci\u00f3n do ciclo.\nXeralmente consid\u00e9rase que o ciclo menstrual medio \u00e9 de 28 d\u00edas. Un amplo estudo de m\u00e1is de 30.000 ciclos en 2.300 mulleres indicou que o ciclo medio era de 29,1 d\u00edas cunha desviaci\u00f3n est\u00e1ndar de 7,5 d\u00edas e un 95% de intervalo de confianza entre os 15 e 45 d\u00edas. Un estudo menos amplo de 140 mulleres realizado en 2006 encontrou que a lonxitude media do ciclo era de 28,9 d\u00edas.\nA duraci\u00f3n do ciclo menstrual dunha determinada muller var\u00eda normalmente, e pode ter alg\u00fans ciclos curtos e outros longos. \u00c9 raro que unha muller te\u00f1a variaci\u00f3ns na duraci\u00f3n dos seus ciclos de menos de catro d\u00edas, xa que \u00e9 normal unha certa variaci\u00f3n. Unha muller con variaci\u00f3ns de menos de 8 d\u00edas entre os seus ciclos m\u00e1is longos e os m\u00e1is curtos consid\u00e9rase que ten ciclos menstruais regulares. \nXeralmente, unha variaci\u00f3n na duraci\u00f3n entre 8 e 20 d\u00edas consid\u00e9rase propia dun ciclo moderadamente irregular. Unha variaci\u00f3n de 21 d\u00edas ou m\u00e1is consid\u00e9rase xa moi irregular.\nA variabilidade da duraci\u00f3n dos ciclos menstruais \u00e9 maior nas mulleres de menos de 25 anos de idade e \u00e9 menor, \u00e9 dicir, m\u00e1is regular, nas idades entre 35 e 39 anos. A variabilidade aumenta lixeiramente para as mulleres que est\u00e1n no segmento de idade entre 40 e 44 anos.\nFases.\nO ciclo menstrual pode dividirse en varias fases. A duraci\u00f3n media de cada fase m\u00f3strase debaixo na t\u00e1boa; as tres primeiras est\u00e1n relacionadas con cambios no endometrio, e as \u00faltimas tres con procesos que ocorren nos ovarios:\nMenstruaci\u00f3n.\nA menstruaci\u00f3n, tam\u00e9n chamada \"per\u00edodo\" ou \"regra\", \u00e9 o fluxo de sangue e restos de tecido que se produce ao inicio dos ciclos. Normalmente \u00e9 un signo de que a muller non quedou pre\u00f1ada, a\u00ednda que en raros casos certos factores poden provocar o sangrado vaxinal en mulleres embarazadas durante o primeiro trimestre de xestaci\u00f3n.\nCo termo \"eumenorrea\" des\u00edgnase a menstruaci\u00f3n normal regular, que dura uns poucos d\u00edas (xeralmente de 3 a 5 d\u00edas, pero entre 2 e 7 d\u00edas consid\u00e9rase tam\u00e9n normal). A media de perda de sangue durante a menstruaci\u00f3n \u00e9 de 35 mililitros (entre 10 e 80 mL consid\u00e9rase normal). A causa desta perda de sangue, as mulleres son m\u00e1is susceptibles \u00e1 deficiencia en ferro c\u00f3s homes. Un encima denominado plasmina inhibe a coagulaci\u00f3n do sangue no fu\u00eddo menstrual.\nSon com\u00fans as cambras dolorosas no abdome, costas, ou parte superior das coxas durante os primeiros d\u00edas da menstruaci\u00f3n. Unha dor uterina forte durante a menstruaci\u00f3n denom\u00ednase dismenorrea, e \u00e9 moi com\u00fan entre adolescentes e mulleres novas (afecta a un 67,2% das adolescentes). Cando empeza a menstruaci\u00f3n, os s\u00edntomas da s\u00edndrome premenstrual como dor nos peitos e irritabilidade dimin\u00faen xeralmente.\nFase folicular.\nEsta fase tam\u00e9n se denomina \"fase proliferativa\" porque as hormonas causan o crecemento ou proliferaci\u00f3n do endometrio uterino durante ela.\nBaixo a influencia dun aumento da hormona estimulante dos fol\u00edculos (FSH) durante os primeiros d\u00edas do ciclo, estim\u00falase o crecemento duns cantos fol\u00edculos ov\u00e1ricos. Estes fol\u00edculos, que xa estaban presentes no momento do nacemento e que se estiveran desenvolvendo durante case todo un ano (proceso chamado foliculox\u00e9nese), compiten uns con outros para facerse o fol\u00edculo dominante. Influ\u00eddos por varias hormonas, todos ag\u00e1s un deter\u00e1n o seu crecemento, e s\u00f3 o que se fixo dominante continuar\u00e1 madurando. Este fol\u00edculo chega \u00e1 fase madura na que se chama fol\u00edculo terciario ou fol\u00edculo de De Graaf, e nel est\u00e1 o ovocito que ovular\u00e1.\nA medida que os fol\u00edculos maduran, segregan cada vez m\u00e1is estradiol (un estr\u00f3xeno). O estr\u00f3xeno inicia a formaci\u00f3n dunha nova capa de endometrio no \u00fatero, polo que neste estado se denomina endometrio proliferativo. O estr\u00f3xeno tam\u00e9n estimula nas criptas do c\u00e9rvix uterino a produci\u00f3n de moco cervical f\u00e9rtil, que pode ser detectado pola muller.\nOvulaci\u00f3n.\nDurante a fase folicular o estradiol suprime a produci\u00f3n de hormona luteinizante (LH) na adenohip\u00f3fise. Cando o ovocito est\u00e1 case maduro, os niveis de estradiol atinguen un limiar por encima do cal empezan a estimular a produci\u00f3n de LH. Estas respostas opostas do LH e o estradiol poden deberse \u00e1 presenza de dous receptores de estr\u00f3xenos diferentes no hipot\u00e1lamo: o receptor de estr\u00f3xenos alfa, que \u00e9 responsable do bucle de retroalimentaci\u00f3n negativa estradiol-LH, e o receptor de estr\u00f3xenos beta, que \u00e9 responsable do efecto positivo estradiol-LH. Nun ciclo medio esta ondada de LH comeza arredor do d\u00eda 12 do ciclo e pode durar 48 horas.\nA liberaci\u00f3n de LH fai madurar o ovocito e debilita a parede do fol\u00edculo ov\u00e1rico, causando que o fol\u00edculo se desenvolva totalmente e libere o ovocito secundario que cont\u00e9n. O ovocito secundario remata a s\u00faa maduraci\u00f3n transform\u00e1ndose no \u00f3vulo maduro. O \u00f3vulo maduro ten un di\u00e1metro duns 0,2\u00a0mm.\nO feito de que a ovulaci\u00f3n aconteza no ovario esquerdo ou no dereito parece ser casual, e non se co\u00f1ece que exista coordinaci\u00f3n entre ambos os ovarios. Ocasionalmente, ambos os ovarios poden liberar un \u00f3vulo; se ambos os \u00f3vulos son fecundados, o resultado \u00e9 a formaci\u00f3n de xemelgos fraternos.\nAo ser liberado do ovario, o \u00f3vulo pasa ao espazo peritoneal, onde \u00e9 recollido polas fimbrias das trompas de Falopio e acaba en ditas trompas. Despois de pasado un d\u00eda, o \u00f3vulo non fertilizado desint\u00e9grase na trompa de Falopio.\nA fertilizaci\u00f3n do \u00f3vulo polo espermatozoide, se ocorrer, xeralmente ten lugar na parte final m\u00e1is larga da trompa de Falopio, chamada ampola da trompa de Falopio. Un \u00f3vulo fertilizado empeza inmediatamente o proceso da embriox\u00e9nese humana. O embri\u00f3n en desenvolvemento tarda uns tres d\u00edas en chegar ao \u00fatero e outros tres d\u00edas en implantarse no endometrio. Normalmente, o embri\u00f3n chegou nese momento ao estado de blastocisto, no cal se implanta.\nNalgunhas mulleres, a ovulaci\u00f3n produce unha certa dor abdominal. O s\u00fapeto cambio hormonal do momento da ovulaci\u00f3n \u00e1s veces causa tam\u00e9n un lixeiro fluxo sangu\u00edneo no medio do ciclo.\nFase l\u00fatea.\nA fase l\u00fatea tam\u00e9n se chama \"fase secretora\". Nela \u00e9 fundamental a actuaci\u00f3n do corpo l\u00fateo, o cal se orixinou a partir da transformaci\u00f3n dos restos do fol\u00edculo postovulatorio. O corpo l\u00fateo contin\u00faa a medrar durante alg\u00fan tempo despois da ovulaci\u00f3n e produce cantidades significativas de hormonas, especialmente proxesterona. A proxesterona \u00e9 vital para que o endometrio se faga receptivo \u00e1 implantaci\u00f3n do blastocisto e o mante\u00f1a durante o inicio do embarazo; tam\u00e9n ten o efecto de facer aumentar a temperatura basal corporal da muller.\nA formaci\u00f3n do corpo l\u00fateo debeuse \u00e1 influencia sobre o fol\u00edculo postovulatorio das hormonas FSH e LH, e a proxesterona que este produce fai que as gl\u00e1ndulas adrenais produzan estr\u00f3xeno. As hormonas producidas polo corpo l\u00fateo tam\u00e9n suprimen a produci\u00f3n de FSH e LH, que o propio corpo l\u00fateo precisa para manterse. Como consecuencia da baixada r\u00e1pida de FSH e LH o corpo l\u00fateo atr\u00f3fiase e dexenera. Ao dexenerar caen os niveis de proxesterona, o que desencadea a menstruaci\u00f3n e o comezo do seguinte ciclo. Desde a ovulaci\u00f3n ata o comezo da menstruaci\u00f3n adoitan pasar unhas d\u00faas semanas (14 d\u00edas). Nunha determinada muller a duraci\u00f3n da fase folicular pode variar de ciclo a ciclo, pero, polo contrario, a fase l\u00fatea ten unha duraci\u00f3n bastante constante.\nA perda do corpo l\u00fateo non se produce se o \u00f3vulo foi fecundado, xa que o embri\u00f3n resultante produce gonadotropina cori\u00f3nica humana (hCG), que \u00e9 moi similar \u00e1 LH e mant\u00e9n o corpo l\u00fateo durante uns meses, ata que a placenta tome o relevo na produci\u00f3n de hormonas. Como a hCG \u00e9 exclusiva do embri\u00f3n, a maior\u00eda das probas de embarazo buscan a presenza desta hormona.\nPer\u00edodo f\u00e9rtil.\nO per\u00edodo de maior fertilidade (coa maior posibilidade de embarazo ao ter unha relaci\u00f3n sexual) est\u00e1 comprendido entre os 5 d\u00edas antes da ovulaci\u00f3n e 1 ou 2 d\u00edas despois. Nun ciclo de 28 d\u00edas con 14 d\u00edas de fase l\u00fatea, isto corresponde co per\u00edodo entre a segunda semana e o inicio da terceira. Ide\u00e1ronse varios m\u00e9todos para axudar a que unha muller estime os d\u00edas relativamente f\u00e9rtiles ou relativamente inf\u00e9rtiles dos seus ciclos, chamados m\u00e9todos contraceptivos naturais. Alg\u00fans destes m\u00e9todos bas\u00e9anse en medir a duraci\u00f3n dos ciclos e denom\u00ednanse m\u00e9todos baseados no calendario. Os m\u00e9todos que requiren a observaci\u00f3n dun ou m\u00e1is dos tres principais signos de fertilidade (temperatura basal corporal, moco cervical, e posici\u00f3n cervical) denom\u00ednanse m\u00e9todos baseados nos s\u00edntomas. Existen tests de urina en farmacia, denominados predictores da ovulaci\u00f3n, que detectan a ondada de LH que aparece de 24 a 36 horas antes da ovulaci\u00f3n.\nA fertilidade tam\u00e9n depende da idade da muller. Como os gametos dos que potencialmente poder\u00e1 dispo\u00f1er a muller se forman na idade fetal, e alg\u00fans son ovulados d\u00e9cadas despois, suxeriuse que esta vida tan longa no corpo pode facer que a cromatina dos ovocitos sexa m\u00e1is vulnerable c\u00e1 dos espermatozoides (que se forman continuamente). Por\u00e9n, malia o que caber\u00eda esperar segundo esta hip\u00f3tese, obs\u00e9rvase un efecto similar en homes e mulleres en relaci\u00f3n coa idade sobre a fertilidade ou anormalidades nos gametos ou no embarazo.\nEfecto sobre outros sistemas corporais.\nAlgunhas mulleres con trastornos neurol\u00f3xicos experimentan un agravamento dos s\u00edntomas nun mesmo momento do seu ciclo menstrual. Por exemplo, a ca\u00edda menstrual dos niveis de estr\u00f3xenos desencadea xaquecas, especialmente cando a muller que sofre as xaquecas est\u00e1 tam\u00e9n tomando a p\u00edlula anticonceptiva. Moitas mulleres que sofren de epilepsia te\u00f1en m\u00e1is crises cun patr\u00f3n asociado co ciclo menstrual; e isto denom\u00ednase \"epilepsia catamenial\". Parecen existir diferentes patr\u00f3ns (como ataques epil\u00e9pticos coincidentes co momento da menstruaci\u00f3n, ou co momento da ovulaci\u00f3n), mais a frecuencia coa que ocorren non foi a\u00ednda firmemente establecida. Seguindo unha determinada definici\u00f3n do fen\u00f3meno, nun estudo atopouse que arredor dun terzo das mulleres con epilepsia parcial intratable ti\u00f1an epilepsia catamenial. Suxeriuse que existe un efecto hormonal, no cal a baixada nos niveis de proxesterona e o incremento de estr\u00f3xenos desencadear\u00edan as crises epil\u00e9pticas. Recentemente, alg\u00fans estudos atoparon que as doses altas de estr\u00f3xenos poden causar ou empeorar as crises, e as doses altas de proxesterona poden ter un efecto antiepil\u00e9ptico. Outros estudos publicados en revistas m\u00e9dicas indican que as mulleres que est\u00e1n menstruando te\u00f1en unha probabilidade 1,68 veces maior de cometer suicidio.\nOs ratos util\u00edzanse como modelo experimental para investigar os posibles mecanismos polos cales os nives de esteroides sexuais hormonais poder\u00edan regular o funcionamento do sistema nervioso. Durante a parte do ciclo estral do rato no que a proxesterona est\u00e1 a un nivel m\u00e1is alto, o nivel do receptor GABA subtipo delta das neuronas \u00e9 tam\u00e9n alto. Como eses receptores GABA son inhibirtorios, as neuronas con m\u00e1is receptores delta \u00e9 menos probable que env\u00eden impulsos c\u00f3s que te\u00f1en menor cantidade de ditos receptores. Durante a parte do ciclo do rato no que os niveis de estr\u00f3xenos est\u00e1n m\u00e1is altos c\u00f3s de proxesterona, o n\u00famero de receptores delta decrece, incrementando a actividade da neurona, o que aumenta a ansiedade e a susceptibilidade \u00e1s crises.\nOs niveis de estr\u00f3xenos poden afectar tam\u00e9n \u00e1 tiroide. Por exemplo, durante a fase l\u00fatea do ciclo (cando os estr\u00f3xenos est\u00e1n baixos), a velocidade do fluxo sangu\u00edneo na tiroide \u00e9 menor ca durante a fase folicular (cando os estr\u00f3xenos est\u00e1n m\u00e1is altos).\nAntes pens\u00e1base que entre mulleres que viv\u00edan xuntas en estreita convivencia tend\u00eda a sincronizarse o comezo da menstruaci\u00f3n. Este efecto describiuse por primeira vez en 1971, e prop\u00faxose en 1998 unha explicaci\u00f3n para el baseada na produci\u00f3n de feromonas. Pero posteriores investigaci\u00f3ns puxeron esta hip\u00f3tese en cuesti\u00f3n.\nCiclos anormais e outros trastornos.\nA menstruaci\u00f3n pouco frecuente ou irregular denom\u00ednase \"oligoovulaci\u00f3n\". A ausencia de ovulaci\u00f3n ch\u00e1mase \"anovulaci\u00f3n\". O fluxo menstrual normal pode presentarse sen ir precedido dunha ovulaci\u00f3n, \u00e9 dicir, nun ciclo anovulatorio. Nalg\u00fans ciclos, o desenvolvemento folicular pode comezar pero non completarse totalmente; por\u00e9n, os estr\u00f3xenos estimulan igualmente a formaci\u00f3n do endometrio uterino. O fluxo anovulatorio orixinado pola descamaci\u00f3n dun endometrio moi desenvolvido resultante de niveis de estr\u00f3xenos altos e prolongados denom\u00ednase \"sangrado en medio do ciclo\" (\"estrogen breakthrough bleeding\"). Os ciclos anovulatorios ocorren xeralmente na menopausa (perimenopausa) e nas mulleres con s\u00edndrome de ovario poliqu\u00edstico.\nUn fluxo moi pequeno (menos de 10 mL) denom\u00ednase \"hipomenorrea\". Os ciclos regulares con intervalos de 21 d\u00edas ou menos denom\u00ednanse \"polimenorrea\"; e a menstruaci\u00f3n frecuente pero irregular co\u00f1\u00e9cese como \"metrorraxia\". Os fluxos abundantes s\u00fapetos ou cantidades superiores a 80 mL denom\u00ednanse \"menorraxia\". As menstruaci\u00f3ns abundantes que se presentan de forma frecuente e irregular co\u00f1\u00e9cense como \"menometrorraxia\". O termo co que se denominan os ciclos con intervalos que superan os 35 d\u00edas \u00e9 \"oligomenorrea\". O termo \"amenorrea\" apl\u00edcase cando, en mulleres non embarazadas, en idade reprodutora as menstruaci\u00f3ns non se producen nun per\u00edodo de tres a seis meses.\nAlg\u00fans estudos indican que as mulleres con ciclos irregulares regularizan os seus ciclos cando son expostas a extractos das secreci\u00f3ns da axila masculina. Os autores deses estudos hipotetizan que a explicaci\u00f3n pode ser que na axila se producen feromonas.\nSupresi\u00f3n da ovulaci\u00f3n.\nContraceptivos hormonais.\nOs contraceptivos hormonais funcionan interrompendo o ciclo menstrual. A retroalimentaci\u00f3n negativa exercida polos proxest\u00e1xenos fai decrecer a frecuencia puls\u00e1til de liberaci\u00f3n de hormona liberadora da gonadotropina (GnRH) polo hipot\u00e1lamo, a cal fai diminu\u00edr a liberaci\u00f3n de hormona estimulante dos fol\u00edculos (FSH) e hormona luteinizante (LH) pola adenohip\u00f3fise ou pituitaria anterior. A diminuci\u00f3n dos niveis de FSH inhibe o desenvolvemento folicular, impedindo as\u00ed que se incremente a produci\u00f3n de estradiol. A retroalimentaci\u00f3n negativa dos proxest\u00e1xenos e a falta da retroalimentaci\u00f3n positiva dos estr\u00f3xenos sobre a liberaci\u00f3n de LH impide a ondada de LH de metade do ciclo. En consecuencia, a inhibici\u00f3n do desenvolvemento folicular e a ausencia da ondada de LH impide a ovulaci\u00f3n.\nOs contraceptivos hormonais poden conter s\u00f3 proxest\u00e1xenos ou poden ser contraceptivos combinados, que conte\u00f1en estr\u00f3xenos e proxest\u00e1xenos. A dose hormonal que conte\u00f1en pode ser baixa, intermedia ou alta.\nO grao de supresi\u00f3n da ovulaci\u00f3n dos contraceptivos con s\u00f3 proxest\u00e1xeno depende da actividade e dose do proxest\u00e1xeno. Os contraceptivos de s\u00f3 proxest\u00e1xeno de baixa dose (as tradicionais p\u00edlulas de s\u00f3 proxest\u00e1xenos, os implantes subd\u00e9rmicos, e o sistema intrauterino) inhiben a ovulaci\u00f3n en ~50% dos ciclos e dependen para a s\u00faa efectividade como contraceptivos principalmente doutros efectos, como o espesamento do moco cervical. Os contraceptivos de s\u00f3 proxest\u00e1xenos de doses intermedias (p\u00edlulas de s\u00f3 proxest\u00e1xenos e implantes subd\u00e9rmicos) permiten alg\u00fan desenvolvemento folicular pero inhiben a ovulaci\u00f3n nun 97\u201399% dos ciclos, e con eles te\u00f1en lugar os mesmos cambios do moco cervical c\u00f3s producidos polos proxest\u00e1xenos de moi baixa dose. Os contraceptivos de s\u00f3 proxest\u00e1xenos de alta dose (inxectables) inhiben completamente o desenvolvemento folicular e a ovulaci\u00f3n.\nOs contraceptivos hormonais combinados conte\u00f1en tanto estr\u00f3xeno coma proxest\u00e1xeno. A retroalimentaci\u00f3n negativa dos estr\u00f3xenos sobre a adenohip\u00f3fise fai decrecer moito a liberaci\u00f3n de FSH, o que fai aos contraceptivos hormonais combinados m\u00e1is efectivos na inhibici\u00f3n do desenvolvemento folicular e para impedir a ovulaci\u00f3n. Os estr\u00f3xenos tam\u00e9n reducen a incidencia do sangrado en medio do ciclo irregular. Varios contraceptivos hormonais combinados (p\u00edlulas e parches) util\u00edzanse xeralmente dun modo que causa o sangrado (\"regra\") por privaci\u00f3n da hormona. Como nos ciclos normais, a menstruaci\u00f3n ocorre cando os niveis de estr\u00f3xenos e proxesterona caen rapidamente, un descanso temporal no uso dos contraceptivos hormonais combinados durante unha semana (tomando p\u00edlulas placebo, ou suspendendo o uso do parche) ten o efecto similar de causar a descamaci\u00f3n do endometrio. Se non se desexa o sangrado (\"regra\") por privaci\u00f3n da hormona, os contraceptivos hormonais combinados poden tomarse continuamente, sen a mencionada interrupci\u00f3n, a\u00ednda que isto incrementa o risco de sangrado en medio do ciclo.\nAmenorrea durante a lactaci\u00f3n.\nA lactaci\u00f3n materna produce unha retroalimentaci\u00f3n negativa sobre os pulsos de secreci\u00f3n de hormona liberadora da gonadotropina (GnRH) e de hormona luteinizante (LH). Dependendo da potencia con que act\u00fae esta retroalimentaci\u00f3n negativa, as mulleres que est\u00e1n dando o peito aos seus fillos poden experimentar alg\u00fan dos seguintes fen\u00f3menos: unha completa supresi\u00f3n do desenvolvemento folicular, ou ben desenvolvemento folicular pero sen ovulaci\u00f3n, ou tam\u00e9n poden recomezar os ciclos menstruais normais. A supresi\u00f3n da ovulaci\u00f3n \u00e9 m\u00e1is probable cando a succi\u00f3n do meni\u00f1o se produce con m\u00e1is frecuencia. A produci\u00f3n de prolactina en resposta \u00e1 succi\u00f3n \u00e9 importante para manter a amenorrea lactacional. Como media, nas mulleres que est\u00e1n alimentando aos seus fillos totalmente dando o peito con succi\u00f3ns frecuentes obs\u00e9rvase unha reaparici\u00f3n da menstruaci\u00f3n catorce meses e medio despois do parto. Hai un amplo rango de respostas entre as mulleres que est\u00e1n dando de mamar; a algunhas v\u00f3lvelles a menstruaci\u00f3n aos dous meses e outras permanecen no estado amenorreico durante 42 meses despois do parto.\nA l\u00faa e a menstruaci\u00f3n.\nA palabra menstruaci\u00f3n est\u00e1 etimoloxicamente relacionada con \"l\u00faa\", concretamente coa palabra latina \"mensis\" (mes), que \u00e1 s\u00faa vez est\u00e1 relacionada co termo grego \"mene\" (l\u00faa).\nAlg\u00fans autores cren que as mulleres nas sociedades tradicionais doutras \u00e9pocas hist\u00f3ricas nas que non hab\u00eda iluminaci\u00f3n artificial nocturna ovulaban coa l\u00faa chea e menstruaban coa l\u00faa nova, e mesmo alg\u00fans autores documentan os controvertidos intentos de utilizar esa posible asociaci\u00f3n coas fases da l\u00faa para mellorar un \"m\u00e9todo de calendario\" para regular a concepci\u00f3n.\nPublic\u00e1ronse alg\u00fans estudos en humanos e outros animais que atoparon que a luz artificial nocturna infl\u00fae no ciclo menstrual dos humanos e no ciclo estral dos ratos (os ciclos son m\u00e1is regulares en ausencia de luz artificial nocturna). Suxeriuse tam\u00e9n que a exposici\u00f3n \u00e1 luz pola ma\u00f1\u00e1 favorece que os ciclos sexan m\u00e1is regulares. Un autor mesmo suxeriu que a sensibilidade dos ciclos das mulleres \u00e1 iluminaci\u00f3n artificial nocturna est\u00e1 causada por deficiencias nutricionais en certas vitaminas e minerais.\nPor outra parte, en relaci\u00f3n coas fases da l\u00faa, a\u00ednda que se publicaron alg\u00fans estudos que mostraban unha correlaci\u00f3n entre o ciclo menstrual das mulleres e as fases do ciclo lunar, unha metaan\u00e1lise de todos os estudos realizados desde 1996 non mostrou que houbese ningunha correlaci\u00f3n. Fix\u00e9ronse tam\u00e9n estudos sobre o pobo africano dogon, que en xeral non utiliza luz el\u00e9ctrica e pasa a maior\u00eda das noites ao aire libre, para ver se, sen a interferencia da luz el\u00e9ctrica, a l\u00faa influ\u00eda nos seus ciclos menstruais, pero non se observou que houbese neles ningunha correlaci\u00f3n entre as fases da l\u00faa e o seu ciclo menstrual."}
{"id": "203111", "revid": "89787", "url": "https://gl.wikipedia.org/wiki?curid=203111", "title": "Ferrari 500", "text": "O Ferrari 500 foi un coche de F\u00f3rmula 2 dese\u00f1ado por Aurelio Lampredi que participou no campionato mundial de F\u00f3rmula 1 de e . Tam\u00e9n foi o primeiro Ferrari dese\u00f1ado cun motor que non era de 12 cilindros. Con este coche Alberto Ascari ga\u00f1ou o t\u00edtulo de campi\u00f3n mundial en e .\nPara 1952, a FIA anunciou que os Grandes Premios puntuables para o Campionato Mundial de Pilotos disputariase cas especificaci\u00f3ns da F\u00f3rmula 2 en lugar das de F\u00f3rmula 1, tras a retirada de Alfa Romeo do deporte. Ferrari foi o \u00fanico equipo que ti\u00f1a un coche dese\u00f1ado especificamente para a nova f\u00f3rmula. O coche foi impulsado por un motor de catro cilindros en li\u00f1a que foi montado detr\u00e1s do eixo dianteiro, mellorando as\u00ed a distribuci\u00f3n do peso. Alberto Ascari utilizou o coche para ga\u00f1ar o seu primeiro campionato do mundo, ga\u00f1ando todas as carreiras menos unha co sinxelo 500. A carreira perdeuse porque Ascari estaba pilotando o Ferrari de 4\u00b45 litros nas 500 Millas de Indian\u00e1polis, con todo, Ferrari ga\u00f1ou a outra carreira na que tam\u00e9n estivo ausente. A seguinte tempada, Ascari ga\u00f1ou o seu segundo campionato do mundo, e Ferrari ga\u00f1ou todas menos a \u00faltima carreira, a cal foi ga\u00f1ada por Juan Manuel Fangio, de volta \u00e1 competici\u00f3n logo dun accidente que danou o seu pescozo.\nAscari ga\u00f1ou 9 carreiras consecutivas co 500, unha marca que segue en p\u00e9 hoxe en d\u00eda. O 500 ga\u00f1ou todas as carreiras nas que paricipou ag\u00e1s unha (14 de 15), polo que \u00e9 o segundo coche estatisticamente m\u00e1is exitoso na historia do campionato do mundo FIA, logo do McLaren MP4 / 4, que non puido ga\u00f1ar unha das s\u00faas 16 carreiras (15 de 16).\n625 F1.\nPara a tempada de foi o retorno \u00e1s regulaci\u00f3ns de motores de F\u00f3rmula Un, o chasis dos Ferrari 500 foron modificados para o novo regulamento co motor 625 de 2\u00b45 litros que ga\u00f1ar\u00eda d\u00faas carreiras m\u00e1is, unha en e , a\u00ednda que non foi o suficientemente r\u00e1pido en comparaci\u00f3n co Mercedes-Benz W196 e o Maserati 250F. A pesar de dous novos modelos que aparecen durante este per\u00edodo, o 625 non se substitu\u00edu por completo ata , cando Ferrari comezou a usar o chasis D50 comprado xunto co equipo Lancia de F\u00f3rmula Un."}
{"id": "203119", "revid": "22795", "url": "https://gl.wikipedia.org/wiki?curid=203119", "title": "As d\u00faas en punto", "text": ""}
{"id": "203120", "revid": "22795", "url": "https://gl.wikipedia.org/wiki?curid=203120", "title": "As Mar\u00edas", "text": ""}
{"id": "203126", "revid": "56817", "url": "https://gl.wikipedia.org/wiki?curid=203126", "title": "Segunda divisi\u00f3n espa\u00f1ola 2006/07", "text": "A tempada 2006\u201307 da Segunda Divisi\u00f3n de Espa\u00f1a de f\u00fatbol (co\u00f1ecida como Liga BBVA por raz\u00f3ns de patrocinio) foi a 76\u00aa edici\u00f3n desta competici\u00f3n. Comezou o 27 de agosto\u00a0de 2006 e finalizou o 17 de xu\u00f1o de 2007."}
{"id": "203128", "revid": "895", "url": "https://gl.wikipedia.org/wiki?curid=203128", "title": "Granada 74 CF", "text": ""}
{"id": "203135", "revid": "1131", "url": "https://gl.wikipedia.org/wiki?curid=203135", "title": "Segunda divisi\u00f3n espa\u00f1ola 2005/06", "text": "A tempada 2005\u201306 da Segunda Divisi\u00f3n de Espa\u00f1a de f\u00fatbol foi a 75\u00aa edici\u00f3n desta competici\u00f3n. Comezou o 28 de agosto\u00a0de 2005 e finalizou o 19 de xu\u00f1o de 2006."}
{"id": "203137", "revid": "895", "url": "https://gl.wikipedia.org/wiki?curid=203137", "title": "M\u00e1laga CF B", "text": ""}
{"id": "203141", "revid": "109216", "url": "https://gl.wikipedia.org/wiki?curid=203141", "title": "Pierre-Thomas-Nicolas Hurtaut", "text": "Pierre-Thomas-Nicolas Hurtaut, nado en 1719 e finado en Par\u00eds o 5 de maio de 1791, foi un escritor franc\u00e9s.\nTraxectoria.\nHurtaut era fillo dun comerciante de cabalos. Foi profesor de lat\u00edn na Escola militar de Francia.\nPublicou o seu primeiro libro, \"Le Voyage d'Aniers\", en 1748. Interesado polos misterios do corpo humano, consagrou varias das s\u00faas obra a esta tem\u00e1tica; destacan \"A arte de peidear\" e \"Essai de m\u00e9decine sur le flux menstruel\". Foi as\u00ed mesmo historiador e membro da \"Soci\u00e9t\u00e9 du bout du banc\"."}
{"id": "203145", "revid": "22570", "url": "https://gl.wikipedia.org/wiki?curid=203145", "title": "Segunda divisi\u00f3n espa\u00f1ola 2004/05", "text": "A tempada 2004\u201305 da Segunda Divisi\u00f3n de Espa\u00f1a de f\u00fatbol foi a 74\u00aa edici\u00f3n desta competici\u00f3n. Comezou o 29 de agosto\u00a0de 2004 e finalizou o 19 de xu\u00f1o de 2005."}
{"id": "203147", "revid": "5863", "url": "https://gl.wikipedia.org/wiki?curid=203147", "title": "Sebasti\u00e1n Gonz\u00e1lez Garc\u00eda-Paz", "text": "Sebasti\u00e1n Gonz\u00e1lez Garc\u00eda-Paz, nado en Pontevedra o 26 de maio de 1908 e finado na mesma cidade o 5 de agosto de 1967, foi un historiador e arque\u00f3logo galego, secretario do Seminario de Estudos Galegos.\nTraxectoria.\nFillo de Bernardino Gonz\u00e1lez Paz e de Ceferina Garc\u00eda, foi irm\u00e1n de Enrique e Dar\u00eda Gonz\u00e1lez. Estudou o bacharelato no Instituto de Pontevedra e Filosof\u00eda e Letras na Universidade de Santiago de Compostela. Fixo o doutoramento en Filosof\u00eda e Letras en Madrid (1930), coa tese \"El colegio de San Clemente de Pasantes de Compostela\". Regresou a Compostela e obtivo a praza de auxiliar da Secci\u00f3n de Arte e tivo ao seu cargo as c\u00e1tedras de Arqueolox\u00eda e Historia da Arte. En 1931 conseguiu unha bolsa para ampliar os estudos de prehistoria e estivo en Francia e Alema\u00f1a. Colaborou co Seminario de Estudos Galegos, do que foi membro do Consello Director e para o que logrou uns locais no edificio de Fonseca, onde se instalaron a biblioteca e o museo de etnograf\u00eda. Participou xunto a Florentino L\u00f3pez Cuevillas no proxecto de catalogaci\u00f3n dos castros galegos e escavou, entre outros, os castros de Montealegre (Domaio), Santa Trega, Taboexa e San Cibrao de Las. Formou parte das Irmandades da Fala e asistiu \u00e1 asemblea que se organizou na Coru\u00f1a; m\u00e1is tarde ingresou no Partido Galeguista. Foi membro correspondente da Real Academia Galega.\nTrala guerra civil espa\u00f1ola, e como consecuencia da s\u00faa pertenza \u00e1s Irmandades da Fala e ao Partido Galeguista, exiliouse en Porto Rico, onde foi decano da Universidade de Porto Rico, posto desde o que fomentou a fundaci\u00f3n do Coro Universitario, do Museo da Universidade, do Seminario de Estudos de Porto Rico e dun centro de Escavaci\u00f3ns Arqueol\u00f3xicas. Polo seu traballo, o claustro nomeouno decano de estudos, reitor interino e senador vitalicio.\nXulgado polo Tribunal de Responsabilidades Pol\u00edticas, foi condenado en 1940 a inhabilitaci\u00f3n absoluta, seis anos de desterro a m\u00e1is de douscentos quil\u00f3metros de Santiago de Compostela e o pago de cinco mil pesetas."}
{"id": "203148", "revid": "6939", "url": "https://gl.wikipedia.org/wiki?curid=203148", "title": "B\u00e1sico Rodr\u00edguez", "text": ""}
{"id": "203154", "revid": "22570", "url": "https://gl.wikipedia.org/wiki?curid=203154", "title": "European Nations Cup", "text": "A European Nations Cup ou ENC (chamada popularmente 6 Naci\u00f3ns B), \u00e9 un torneo bianual entre selecci\u00f3ns de rugby de Europa. Considerando que o Torneo das Seis Naci\u00f3ns \u00e9 o campionato europeo de primeira divisi\u00f3n, o European Nacions Cup ser\u00eda o campionato europeo de segunda divisi\u00f3n.\nAs 35 selecci\u00f3ns europeas de rugby participantes no torneo est\u00e1n organizadas en 7 divisi\u00f3ns de 5 ou 6 equipos cada unha, existindo ascensos e descensos entre cada divisi\u00f3n e a seguinte. As 6 mellores selecci\u00f3ns disputan a Divisi\u00f3n 1A, da que sae o campi\u00f3n oficial do campionato. Actualmente Xeorxia, Roman\u00eda, Espa\u00f1a, Rusia, Portugal e B\u00e9lxica compiten na m\u00e1xima categor\u00eda.\nFormato.\nCada edici\u00f3n do torneo dura 2 anos. O formato consiste nunha ligui\u00f1a de todos fronte a todos, dividida en d\u00faas voltas. Cada ano disp\u00fatase unha volta, coincidindo as datas dos 5 encontros coas datas do Torneo das Seis Naci\u00f3ns, e dicir, entre os meses de febreiro e marzo do primeiro ano disp\u00fatase a primeira volta, e entre os meses de febreiro e marzo do segundo ano disp\u00fatase a segunda volta. O primeiro clasificado da ligui\u00f1a resulta campi\u00f3n, e o \u00faltimo clasificado descende de categor\u00eda.\nPalmar\u00e9s.\nEste foi o resultado das \u00faltimas edici\u00f3ns disputadas:\nA vitoria son 4 puntos, e o empate 2.\nOs puntos bonus ac\u00e1danse anotando 4 ou m\u00e1is ensaios, e perdendo por 7 puntos ou menos. "}
{"id": "203155", "revid": "23562", "url": "https://gl.wikipedia.org/wiki?curid=203155", "title": "Torneo Europeo das Naci\u00f3ns", "text": ""}
{"id": "203156", "revid": "89787", "url": "https://gl.wikipedia.org/wiki?curid=203156", "title": "Serbofobia", "text": "Serbofobia ou sentimento antiserbio son termos usados para describir un sentimento de hostilidade ou odio cara a Serbia ou aos serbios. O termo \"serbofobia\" usouse para describir unha \"nova, moderna forma de racismo nazi\" en contra dos serbios.\nUso do termo na Historia.\nO termo usouse en c\u00edrculos literarios e culturais desde antes da primeira guerra mundial. Os escritores croatas Antun Gustav Mato\u0161 e Miroslav Krle\u017ea describiron algunhas figuras pol\u00edticas e culturais como \"serb\u00f3fobas\" (Krle\u017ea no cuarto volume de \"Charlas con Miroslav Krle\u017ea\", 1985, editado por Enes \u010cengi\u0107), indicando que percib\u00edan un \u00e1nimo antiserbio no comportamento desas persoas. Milo\u0161 Acin-Kosta, no seu libro \"Dra\u017ea Mihailovi\u0107 i Ravna Gora\" (\"Dra\u017ea Mihailovi\u0107 e Ravna Gora\"), dedica unha secci\u00f3n \u00e1 serbofobia durante a segunda guerra mundial.\nCadik Danon, o rabino en xefe de Iugoslavia, nunha carta aberta ao Comit\u00e9 Xudeu Estadounidense en 1995, durante a \"Operaci\u00f3n Forza Deliberada\" da OTAN durante a Guerra de Bosnia, escribiu sobre un ambiente de \"... propaganda irrestrita antiserbia, que durou nesta guerra, seguindo o modelo nazi, pero con medios m\u00e1is eficientes e dunha maneira m\u00e1is custosa e sofisticada [...] Mesmo xudeus estadounidenses non foron capaces de soportar este veleno propagand\u00edstico, [...] eles, que non co\u00f1eceron a natureza nazi e racista do dogma serbof\u00f3bico. Non identificaban a serbofobia como unha irm\u00e1 xemelga do antisemitismo...\".\nFormas de serbofobia.\nDe acordo con aqueles que usan o termo, a serbofobia pode ir desde o odio individualizado at\u00e9 a persecuci\u00f3n institucionalizada."}
{"id": "203157", "revid": "22795", "url": "https://gl.wikipedia.org/wiki?curid=203157", "title": "MINUK", "text": ""}
{"id": "203158", "revid": "22795", "url": "https://gl.wikipedia.org/wiki?curid=203158", "title": "UNMIK", "text": ""}
{"id": "203159", "revid": "1131", "url": "https://gl.wikipedia.org/wiki?curid=203159", "title": "La Cit\u00e9 de la Joie", "text": "La Cit\u00e9 de la Joie (\"A cidade da alegr\u00eda\") \u00e9 posiblemente o libro m\u00e1is reco\u00f1ecido do seu autor, Dominique Lapierre, no que se narran as vivencias de varios personaxes nun \"slum\" (barrio de chabolas) de Calcuta. Foi adaptada ao cine con \"City of Joy\".\nNel aparece un \"shaib\" (un branco), un cura cat\u00f3lico franc\u00e9s chamado Paul Lambert que ten como misi\u00f3n persoal axudar aos m\u00e1is necesitados. M\u00e1is adiante, na novela, incorp\u00f3rase outro personaxe, un m\u00e9dico estadounidense chamado Max Loeb, asombrado polo traballo que fai al\u00ed o franc\u00e9s.\nPor outra parte, a historia tam\u00e9n se vai mesturando coa da da familia Pal, co cabeza de familia Hasari, que deben de emigrar a Calcuta para ga\u00f1arse a vida. Este ter\u00e1 que facelo como \"rickshaw wallah\", \u00e9 dicir, tirando dun dos numerosos carros que transportan \u00e1 xente na cidade.\nO libro \u00e9 un canto \u00e1 esperanza e ao amor dentro do sufrimento e a miseria que se d\u00e1 nos barrios pobres da India. As desgrazas suc\u00e9dense, ben sexan provocadas polas inclemencias meteorol\u00f3xicas, por factores pol\u00edticos, pola mafia, polas enfermidades, polas tradici\u00f3ns... pero o amor e a axuda que se prestan en situaci\u00f3ns l\u00edmites fan mudar de maneira de pensar ao cura e, sobre todo, ao m\u00e9dico estadounidense, transform\u00e1ndose en persoas diferentes."}
{"id": "203160", "revid": "23204", "url": "https://gl.wikipedia.org/wiki?curid=203160", "title": "Ven Te Chow", "text": "Ven Te Chow, nado en Hangchow o 14 de agosto de 1914 e finado o 30 de xullo de 1981, foi un profesor no departamento de Enxe\u00f1ar\u00eda Civil da Universidade de Illinois en Urbana-Champaign desde 1951 a 1981.\nAdquiriu sona internacional nos \u00e1mbitos da hidrolox\u00eda e hidr\u00e1ulica. Graduouse en enxe\u00f1ar\u00eda civil en 1940 en Chaio Tung University en Shanghai (China), pasou varios anos en China ensinando. En 1948 foi para a Universidade Estatal de Pensilvania (Estados Unidos) onde obtivo un m\u00e1ster e en 1950 doutorouse na Universidade de Illinois \".\nObtivo catro doutorados honorarios, e outros premios e honores, inclu\u00edndo o de membro da Academia Nacional de Enxe\u00f1ar\u00eda. \nFoi fundador da Asociaci\u00f3n Internacional de Recursos H\u00eddricos, que foi o principal fundador e primeiro presidente.\nNo Brasil, desempe\u00f1ouse como consultor de hidrolox\u00eda para as obras da presa de Tucuru\u00ed."}
{"id": "203161", "revid": "98629", "url": "https://gl.wikipedia.org/wiki?curid=203161", "title": "Jean-Marc Bosman", "text": "Jean-Marc Bosman, nado o 30 de outubro de 1964, \u00e9 un futbolista belga retirado, que xogaba como mediocampista ofensivo. Entre 1983 e 1988 defendeu as cores do Standard de Li\u00e8ge, asinando despois co RFC Li\u00e8ge, equipo no que xogou at\u00e9 1990. Cando Bosman quixo asinar polo US Dunkerque, o RFC Li\u00e8ge quixo impo\u00f1er un pago por parte do equipo franc\u00e9s, polo cal o xogador levou o caso \u00f3s xulgados.\nCaso Bosman.\nA defensa de Jean-Marc Bosman formulou que interpretando os artigos 48, 85 e 86 do Tratado de Roma do 25 de marzo de 1957, proh\u00edbese que as asociaci\u00f3ns ou federaci\u00f3ns deportivas nacionais e internacionais poidan establecer nos seus regulamentos algunhas disposici\u00f3ns que limiten o acceso dos xogadores profesionais estranxeiros (pero cidad\u00e1ns da Comunidade Europea) \u00e1s competici\u00f3ns que organizan, e tam\u00e9n que os clubs de f\u00fatbol poidan esixir e percibir o pago dunha cantidade de di\u00f1eiro pola contrataci\u00f3n dun dos seus xogadores por parte dun novo club unha vez rematado o seu contrato.\nO Tribunal de Xustiza da Uni\u00f3n Europea con sede en Luxemburgo e con data de 15 de decembro de 1995, ditou unha sentenza na cal declarou ilegais as indemnizaci\u00f3ns por traspaso, e as cotas de estranxeiros de xogadores nacionais de estados membros da Uni\u00f3n Europea.\nVida posterior.\nBosman xogou no CS Saint-Denis franc\u00e9s unha tempada antes de retirarse do f\u00fatbol en 1991. 9 anos despois do comezo do xu\u00edzo, recibiu uns 780.000 euros como indemnizaci\u00f3n. En 2011 publicouse que Bosman actualmente \u00e9 alcoh\u00f3lico e vive na miseria."}
{"id": "203162", "revid": "23562", "url": "https://gl.wikipedia.org/wiki?curid=203162", "title": "Lei Bosman", "text": ""}
{"id": "203163", "revid": "23562", "url": "https://gl.wikipedia.org/wiki?curid=203163", "title": "Caso Bosman", "text": ""}
{"id": "203164", "revid": "5863", "url": "https://gl.wikipedia.org/wiki?curid=203164", "title": "Lu\u00eds Pintos Fonseca", "text": "Lu\u00eds Pintos Fonseca, nado en Pontevedra o 26 de xaneiro de 1906 e finado na mesma cidade o 25 de xullo de 1959, foi un pintor e gravador galego.\nTraxectoria.\nIniciou a s\u00faa formaci\u00f3n con Eduardo Rojas e con Carlos Sobrino Buhigas e Castelao, que estimulou o seu interese polo gravado. Colaborou como debuxante na Sociedade Arqueol\u00f3xica de Pontevedra (1923-1926), e en 1924 ilustrou \"Seara\" de Herminia Fari\u00f1a e \"Os nenos\" (1925) de Filgueira Valverde. Empregou a linoleograf\u00eda nas s\u00faas ilustraci\u00f3ns para os xornais \"Galicia. Diario de Vigo\" e \"Faro de Vigo\". Foi bolseiro da Deputaci\u00f3n de Pontevedra e formouse durante tres anos na Real Academia de Bellas Artes de San Fernando de Madrid. En 1929 instalouse definitivamente en Pontevedra, onde exerceu como docente desde 1931 na Escola Normal e na Sociedade Econ\u00f3mica de Amigos do Pa\u00eds. Exerceu como interino na graduada do Areal (Vigo) e en maio de 1934 foi nomeado mestre de Lusqui\u00f1os (Tomeza). En decembro de 1935 foi elixido presidente da Asociaci\u00f3n de Maestros Cat\u00f3licos e seguiu exercendo como mestre en Tomeza ata que en 1938 solicitou unha excedencia. Foi socio fundador da Casa del Maestro.\nIlustrou as revistas \"Cristal\", \"Logos\", \"Spes\" e \"Aturuxo\". En 1931 foi directivo do Grupo Nazonalista Galego. Vinculado ao Partido Galeguista, participou nas campa\u00f1as de apoio ao Estatuto de Autonom\u00eda de 1936, para o que realizou un cartel propagand\u00edstico.\nLogo do golpe de Estado do 18 de xullo de 1936 foi nomeado delegado de ensino na Junta Carlista de Guerra en setembro e o 18 de decembro integrou a comisi\u00f3n depuradora do maxisterio de Pontevedra. Afiliouse a FET y de las JONS logo da unificaci\u00f3n. A finais de 1937 tam\u00e9n exerceu como axudante numerario de debuxo no instituto. Comezou a carreira eclesi\u00e1stica no mosteiro de San Xo\u00e1n de Poio, onde foi ordenado sacerdote en 1947. En 1947 foi nomeado coadxutor en san Bartolom\u00e9 e ao ano seguinte consiliario da Acci\u00f3n Cat\u00f3lica masculina. En 1951 foi consiliario da rama feminina de Acci\u00f3n Cat\u00f3lica da parroquia. Foi o principal impulsor da refundaci\u00f3n da Semana Santa pontevedresa a finais da d\u00e9cada dos corenta.\nInflu\u00eddo por Carlos Sobrino, realizou excursi\u00f3ns pict\u00f3ricas en busca de novos motivos para as s\u00faas pinturas. Traballou tam\u00e9n na realizaci\u00f3n de estampas, cunha certa tendencia \u00e1 art d\u00e9co. Entre 1944 e 1945 ilustrou a \"Gu\u00eda Anuario de Pontevedra\" e as revistas \"Finisterre\" e \"Sonata Gallega\".\nInscribiuse no \u00e1mbito da pintura paisax\u00edstica de tradici\u00f3n rom\u00e1ntica. A s\u00faa obra caracter\u00edzase pola preocupaci\u00f3n polos efectos lum\u00ednicos e atmosf\u00e9ricos a calidade e a importancia do debuxo e a ausencia de figuras humanas. A partir dos anos cincuenta dirixiuse cada vez m\u00e1is a representar o eu interior, a\u00ednda que sempre a trav\u00e9s da paisaxe, sendo moi meticuloso na realizaci\u00f3n."}
{"id": "203165", "revid": "1888", "url": "https://gl.wikipedia.org/wiki?curid=203165", "title": "Lois Pintos Fonseca", "text": ""}
{"id": "203166", "revid": "1888", "url": "https://gl.wikipedia.org/wiki?curid=203166", "title": "Herminia Fari\u00f1a Cobi\u00e1n", "text": ""}
{"id": "203175", "revid": "98629", "url": "https://gl.wikipedia.org/wiki?curid=203175", "title": "Segunda divisi\u00f3n B espa\u00f1ola 1997/98", "text": "A tempada 1997\u201398 da Segunda Divisi\u00f3n B foi a 21\u00aa edici\u00f3n desta competici\u00f3n, terceiro nivel do f\u00fatbol en Espa\u00f1a. Empezou en agosto de 1997\u00a0e rematou en xu\u00f1o de 1998. Ascenderon a Segunda Divisi\u00f3n o M\u00e1laga CF, RCD Mallorca B, FC Barcelona B e Recreativo de Huelva."}
{"id": "203188", "revid": "25871", "url": "https://gl.wikipedia.org/wiki?curid=203188", "title": "\u00c1lvaro Lemos", "text": "\u00c1lvaro Lemos Collazo, nado en Villestro (Santiago de Compostela) o 30 de marzo de 1993, \u00e9 un futbolista galego. Xoga de lateral dereito ou extremo e o seu equipo actual \u00e9 a UD Las Palmas.\nTraxectoria.\nMilitou nas categor\u00edas inferiores da SD Villestro ata os 12 anos, cando fichou polas categor\u00edas inferiores do Deportivo da Coru\u00f1a. O 21 de xullo de 2014 f\u00edxose oficial a s\u00faa cesi\u00f3n \u00e1 SD Compostela por unha tempada. Tras acabar a tempada no club compol\u00e1n, Lemos asina un contrato por varios anos co Club Deportivo Lugo. No equipo lucense, tras non participar moito na primeira volta, a s\u00faa conversi\u00f3n a lateral dereito faille facer cun posto no once inicial. Ao final de temporada, o Celta de Vigo inter\u00e9sase polos seus servizos e ficha ao xogador por 700.000 \u20ac. Tras non participar con cadro celeste, en 2017 \u00e9 cedido ao Racing Club de Lens da Ligue 2, onde tampouco goza de moito protagonismo, participando tan s\u00f3 seis encontros. A falta de minutos leva \u00e1 fin da s\u00faa cesi\u00f3n no club franc\u00e9s, sendo anunciada a s\u00faa volta ao Lugo o 10 de xaneiro de 2018 tam\u00e9n en calidade de cedido."}
{"id": "203189", "revid": "25871", "url": "https://gl.wikipedia.org/wiki?curid=203189", "title": "Adri\u00e1n Mart\u00ednez Rodr\u00edguez", "text": "Adri\u00e1n Mart\u00ednez Rodr\u00edguez, nado na Coru\u00f1a o 8 de marzo de 1992, \u00e9 un futbolista galego. Pode ocupar as posici\u00f3ns tanto de mediocentro coma de lateral e o seu equipo actual \u00e9 o CD As Pontes."}
{"id": "203190", "revid": "1987", "url": "https://gl.wikipedia.org/wiki?curid=203190", "title": "Operador de Laplace", "text": "En c\u00e1lculo vectorial, o operador laplaciano \u00e9 un operador diferencial el\u00edptico de segunda orde, denotado como \u0394, relacionado con certos problemas de minimizaci\u00f3n de certas magnitudes sobre un certo dominio. O operador ten ese nome en reco\u00f1ecemento a Pierre Simon Laplace que estudou soluci\u00f3ns de ecuaci\u00f3ns diferenciais en derivadas parciais nas que aparec\u00eda dito operador.\nExpresado en coordenadas cartesianas \u00e9 igual \u00e1 suma de todas as segundas derivadas parciais \"non mixtas\" dependentes dunha variable. Corresponde \u00e1 div (grad \u03c6), de onde sae o uso do s\u00edmbolo delta (\u0394) ou nabla cadrado (formula_1) para representalo. Se formula_2 e formula_3 son un campo escalar e un campo vectorial respectivamente, o laplaciano de ambos pode escribirse en termos do operador nabla como:\nProblemas relacionados co operador laplaciano.\nEn f\u00edsica, o laplaciano aparece en m\u00faltiples contextos como a teor\u00eda do potencial, a propagaci\u00f3n de ondas, a conduci\u00f3n da calor, a distribuci\u00f3n de tensi\u00f3ns nun s\u00f3lido deformable etc. Pero de todas estas situaci\u00f3ns ocupa un lugar destacado na electrost\u00e1tica e na mec\u00e1nica cu\u00e1ntica. Na electrost\u00e1tica, o operador laplaciano aparece na ecuaci\u00f3n de Laplace e na ecuaci\u00f3n de Poisson. Mentres que na mec\u00e1nica cu\u00e1ntica o laplaciano da funci\u00f3n de onda dunha part\u00edcula da enerx\u00eda cin\u00e9tica da mesma.\nEn matem\u00e1ticas, as funci\u00f3ns tales que o seu laplaciano se anula nun determinado dominio, ch\u00e1manse funci\u00f3ns harm\u00f3nicas sobre o dominio. Estas funci\u00f3ns te\u00f1en unha excepcional importancia na teor\u00eda de funci\u00f3ns de variable complexa. Ademais o operador laplaciano \u00e9 o ingrediente b\u00e1sico da teor\u00eda de Hodge e os resultados da cohomolox\u00eda de Rham.\nMotivaci\u00f3n da ubicuidade do operador laplaciano.\nUnha das motivaci\u00f3ns polas cales o laplaciano aparece en numerosas \u00e1reas da f\u00edsica \u00e9 que as soluci\u00f3ns da ecuaci\u00f3n formula_4 nunha rexi\u00f3n \"U\" son funci\u00f3ns que minimizan o funcional de enerx\u00eda:\nPara ver isto, sup\u00f3\u00f1ase que formula_6 \u00e9 unha funci\u00f3n, e \nformula_7 \u00e9 unha funci\u00f3n que se anula sobre a fronteira de \"U\". Ent\u00f3n, \nonde a \u00faltima igualdade s\u00e9guese usando a primeira identidade de Green. Este c\u00e1lculo mostra que se formula_4, ent\u00f3n o funcional de enerx\u00eda \"E\" \u00e9 estacionario arredor de \"f\". Reciprocamente, se \"E\" \u00e9 estacionario arredor de \"f\", ent\u00f3n formula_10 polo teorema fundamental do c\u00e1lculo integral.\nOutra raz\u00f3n da s\u00faa ubicuidade \u00e9 que cando un escribe a ecuaci\u00f3n de Laplace en forma diferenzas finitas apr\u00e9ciase que o laplaciano nun punto \u00e9 a diferenza entre o valor da funci\u00f3n no punto e o valor da funci\u00f3n arredor do mesmo. \u00c9 dicir, calquera magnitude que pode expresarse como unha magnitude fluxo que se conserva e satisfai a ecuaci\u00f3n de Laplace.\nPropiedades do operador laplaciano.\nO laplaciano \u00e9 linear:\nA seguinte afirmaci\u00f3n tam\u00e9n \u00e9 certa:\nOperador laplaciano en diversos sistemas de coordenadas.\nCoordenadas cartesianas.\nEn coordenadas cartesianas (plano) bidimensionais, o laplaciano dunha funci\u00f3n \"f\" \u00e9:\nEn coordenadas cartesianas tridimensionais:\nEn coordenadas cartesianas en formula_13:\nCoordenadas cil\u00edndricas.\nEn coordenadas cil\u00edndricas formula_14:\nCoordenadas esf\u00e9ricas.\nEn coordenadas esf\u00e9ricas formula_15: \nCoordenadas curvil\u00edneas ortogonais.\nEn coordenadas ortogonais xerais formula_16: \nOnde formula_17 son os factores de escala do sistema de coordenadas, que en xeral ser\u00e1n tres funci\u00f3ns dependentes das tres coordenadas curvil\u00edneas.\nFunci\u00f3n harm\u00f3nica.\nUnha funci\u00f3n formula_18 dise que \u00e9 harm\u00f3nica en \"E\" se:\nExemplos de funci\u00f3ns harm\u00f3nicas:\nXeneralizaci\u00f3ns do Laplaciano.\nO laplaciano pode ser estendido a funci\u00f3ns definidas sobre superficies, ou en forma m\u00e1is xeral, en variedades de Riemann e variedades seudoriemannianas.\nOperador de Laplace-Beltrami.\nUnha extensi\u00f3n do laplaciano a funci\u00f3ns reais definidas sobre unha variedade \u00e9 o operador de Laplace-Beltrami (denotado formula_1). Def\u00ednese, en forma similar ao laplaciano, como a diverxencia do gradiente, onde o gradiente unha funci\u00f3n \"f\" definida nunha variedade (seudo)riemaniana e a diverxencia dun campo vectorial \"X\" sobre a mesma ve\u00f1en dados en compo\u00f1entes por:\nOnde:\nformula_23, \u00e9 tensor 2-contravariante asociado ao tensor m\u00e9trico.\nformula_24, \u00e9 a ra\u00edz cadrada do valor absoluto do determinante do tensor m\u00e9trico.\nO operador de Laplace-Beltrami dunha funci\u00f3n escalar obtense como a diverxencia e o gradiente definidos como anteriormente, \u00e9 dicir:\nOperador de Laplace-deRham.\nEn variedades riemannianas e seudoriemanninas existe outra xeneralizaci\u00f3n do laplaciano que o estende a k-formas, que \u00e9 a base da cohomolox\u00eda de Hodge-deRham. Esta extensi\u00f3n chamada operador de Laplace-deRham, e denotado como formula_25, def\u00ednese en termos da diferencial exterior (\"d\") e a codiferencial exterior (\u03b4) de \"k\"-formas ou alternativamente en termos da diferencial exterior e o operador dual de Hodge. Este operador de Laplace-deRham def\u00ednese como:\nOnde a codiferencial pode reescribirse en termos da diferencial exterior e o operador dual de Hodge:\nOnde \"n\" \u00e9 a dimensi\u00f3n da variedade (seudo)riemanniana e \"k\" \u00e9 a orde da \"k\"-forma \u03b1."}
{"id": "203191", "revid": "27249", "url": "https://gl.wikipedia.org/wiki?curid=203191", "title": "Laplaciano", "text": ""}
{"id": "203192", "revid": "22570", "url": "https://gl.wikipedia.org/wiki?curid=203192", "title": "Onda estacionaria", "text": "Unha onda estacionaria f\u00f3rmase pola interferencia de d\u00faas ondas da mesma natureza con igual amplitude, lonxitude de onda (ou frecuencia) que avanzan en sentido oposto a trav\u00e9s dun medio.\nProd\u00facense cando interfiren dous movementos ondulatorios coa mesma frecuencia ou amplitude pero con diferente sentido, ao longo dunha li\u00f1a cunha diferenza de fase de media lonxitude de onda.\nAs ondas estacionarias fican confinadas nun espazo (corda, tubo con aire, membrana etc.). A amplitude da oscilaci\u00f3n para cada punto depende da s\u00faa posici\u00f3n, a frecuencia \u00e9 a mesma para todos e coincide coa das ondas que interfiren. Hai puntos que non vibran (nodos), que permanecen inm\u00f3biles, estacionarios, mentres que outros (ventres ou antinodos) fano cunha amplitude de vibraci\u00f3n m\u00e1xima, igual ao dobre da das ondas que interfiren, e cunha enerx\u00eda m\u00e1xima. O nome de onda estacionaria prov\u00e9n da aparente inmobilidade dos nodos. A distancia que separa dous nodos ou dous antinodos consecutivos \u00e9 media lonxitude de onda.\nP\u00f3dese considerar que as ondas estacionarias non son ondas de propagaci\u00f3n sen\u00f3n os distintos modos de vibraci\u00f3n da corda, o tubo con aire, a membrana etc. Para unha corda, tubo, membrana, ... determinados, s\u00f3 hai certas frecuencias \u00e1s que se producen ondas estacionarias que se chaman frecuencias de resonancia. A m\u00e1is baixa denom\u00ednase frecuencia fundamental, e as demais son m\u00faltiplos enteiros dela (dobre, triplo, ...).\nUnha onda estacionaria p\u00f3dese formar pola suma dunha onda e a s\u00faa onda reflectida sobre un mesmo eixe (x ou y).\nP\u00f3dense obter pola suma de d\u00faas ondas atendendo \u00e1 f\u00f3rmula:\nEstas f\u00f3rmulas dannos como resultado:\nSendo formula_5 e formula_6\nVentres e nodos.\nSendo formula_20 a lonxitude da onda.\nOndas estacionarias nunha corda.\nA formaci\u00f3n de ondas estacionarias nunha corda d\u00e9bese \u00e1 suma (combinaci\u00f3n linear) de infinitos modos de vibraci\u00f3n, chamados modos normais, os cales te\u00f1en unha frecuencia de vibraci\u00f3n dada pola seguinte expresi\u00f3n (para un modo n):\nformula_21\nOnde formula_22 \u00e9 a velocidade de propagaci\u00f3n, normalmente dada por formula_23 para unha corda de densidade formula_24 e tensi\u00f3n formula_25.\nA frecuencia m\u00e1is baixa para a que se observan ondas estacionarias nunha corda de lonxitude L \u00e9 a que corresponde a n = 1 na ecuaci\u00f3n dos nodos (vista anteriormente), que representa a distancia m\u00e1xima posible entre dous nodos dunha lonxitude dada. Esta denom\u00ednase frecuencia fundamental, e cando a corda vibra deste modo non se presentan nodos intermedios entre os seus dous extremos. A seguinte posibilidade na ecuaci\u00f3n, o caso n = 2, ch\u00e1mase segundo harm\u00f3nico, e presenta un nodo intermedio. \nOndas estacionarias en li\u00f1as de transmisi\u00f3n de ondas de radio.\nEn transmisi\u00f3n de ondas de radio, as ondas estacionarias nas li\u00f1as de transmisi\u00f3n son sumamente perigosas para a integridade f\u00edsica dos compo\u00f1entes. Un aparato, o ROE-metro, mide a porcentaxe da onda incidente que \u00e9 reflectida.\nNo caso ideal no que se establecera unha onda estacionaria na li\u00f1a de transmisi\u00f3n, o transmisor acabar\u00eda destru\u00edndose.\nUnha ROE (Relaci\u00f3n de Onda Estacionaria) de 1,5 equivale a unha reflexi\u00f3n do 4% da onda incidente, e adm\u00edtese que \u00e9 o m\u00e1ximo que un transmisor de 100 Watts pode soportar sen sufrir danos. En cambio, os transmisores a v\u00e1lvulas son menos sensibles \u00e1s ondas estacionarias.\nOndas sonoras estacionarias.\n\u00c9 un fen\u00f3meno relacionado coa reflexi\u00f3n do son. Dependendo de como coincidan as fases da onda incidente e reflectida, produciranse modificaci\u00f3ns do son (aumenta a amplitude ou dimin\u00fae), polo que o son resultante pode resultar desagradable.\nCando a lonxitude da onda estacionaria \u00e9 igual a unha das dimensi\u00f3ns dunha sala (alto, ancho ou profundo), dise que a sala est\u00e1 en resonancia, sendo o efecto a\u00ednda m\u00e1is desagradable se cabe. Hai puntos onde non chega ning\u00fan son (interferencia destrutiva) e outros onde a amplitude se dobra (interferencia construtiva). Graficamente, se se vise a onda ver\u00edase que a sinusoide desaparece e a onda adquire forma de dentes de serra. As ondas estacionarias sonoras tam\u00e9n se chaman eixentonos ou modos da sala."}
{"id": "203193", "revid": "22570", "url": "https://gl.wikipedia.org/wiki?curid=203193", "title": "Bundesliga 2009-2010", "text": "A tempada 2009-10 da Bundesliga foi a 47\u00aa edici\u00f3n do campionato nacional de liga de f\u00fatbol profesional de Alema\u00f1a. O torneo comezou o 7 de agosto de 2009 e rematou o 8 de maio de 2010. O campionato rematou nas mans do Bayern M\u00fanic.\nEquipos.\nOs 18 equipos participantes nesa edici\u00f3n da Bundesliga foron os seguintes:\nT\u00e1boa.\nTralas 34 xornadas do campionato, o Bayern M\u00fanic acadou o t\u00edtulo de campi\u00f3n con 5 puntos de vantaxe sobre o Schalke 04 e 9 sobre o Werder Bremen."}
{"id": "203201", "revid": "1131", "url": "https://gl.wikipedia.org/wiki?curid=203201", "title": "Cory Higgins", "text": "Courdon \"Cory\" Higgins, nado o 14 de xu\u00f1o de 1989 en Danville, California, \u00e9 un xogador profesional de baloncesto estadounidense.\nTraxectoria.\nTras non ser elixido no Draft da NBA de 2011, Higgins foi elixido na 7\u00aa posici\u00f3n do Draft da NBA D-League polos Erie Bayhawks. Xogou 5 partidos con eles, facendo 12.6 puntos por partido.\nHiggins foi invitado polos Denver Nuggets aos seus adestramentos durante a pretempada de 2011, pero foi cortado o 23 de decembro de 2011.\nO 25 de decembro de 2011, foi fichado polos Charlotte Bobcats. Foi cortado polos Bobcats o 9 de decembro de 2012.\nO 3 de xullo de 2019, anunciouse a s\u00faa fichaxe por tres tempadas co FC Barcelona da Liga ACB. O 5 de xullo de 2021, Higgins renovou o seu contrato co Barcelona ata 2024."}
{"id": "203202", "revid": "54334", "url": "https://gl.wikipedia.org/wiki?curid=203202", "title": "Julio Lorenzo", "text": "Julio M. Lorenzo Fern\u00e1ndez, nado en Vigo en 1968, \u00e9 un actor, director e profesor de dobraxe.\nTraxectoria.\nTen dobrado, entre outros, a Son Goku, o inspector Gadget, Val Kilmer ou Kevin Costner, e actuado na serie R\u00edas Baixas."}
{"id": "203203", "revid": "89787", "url": "https://gl.wikipedia.org/wiki?curid=203203", "title": "AAUSAT-II", "text": "AAUSAT-II \u00e9 un sat\u00e9lite artificial dan\u00e9s lanzado o 28 de abril de 2008 mediante un foguete PSLV desde o centro de lanzamento de Sriharikota, na India.\nCaracter\u00edsticas.\nAAUSAT-II \u00e9 un sat\u00e9lite de tipo cubesat, entrando na categor\u00eda de nanosat\u00e9lite, e a s\u00faa misi\u00f3n \u00e9 probar sensores para estabilizaci\u00f3n nos tres eixos e facer medici\u00f3ns da radiaci\u00f3n mediante un medidor de raios gamma."}
{"id": "203204", "revid": "89787", "url": "https://gl.wikipedia.org/wiki?curid=203204", "title": "Lance Thomas", "text": "Lance Thomas, nado o 24 de abril de 1988 en Brooklyn, Nova York, \u00e9 un xogador profesional norteamericano de baloncesto.\nTraxectoria profesional.\nTras non ser elixido no Draft da NBA de 2011, Thomas foi elixido no Draft da NBA D-League polos Austin Toros. Comezou a tempada 2011-12 cos New Orleans Hornets, pero o 31 de decembro de 2011 foi cortado e volveu aos Austin Toros. O 6 de febreiro de 2012, Thomas asinou outra vez cos Hornets un contrato de dez d\u00edas.\nO 29 de setembro de 2014, asinou cos Oklahoma City Thunder. \nO 5 de xaneiro de 2015, foi traspasado \u00f3s New York Knicks nun traspaso entre os Knicks, os Thunder e os Cleveland Cavaliers. Tras ser cortado polos Knicks o 7 de xaneiro, tres d\u00edas despois asinou con eles un contrato de dez d\u00edas. O 21 de xaneiro, asinou un segundo contrato de dez d\u00edas cos Knicks, e o 31 de xaneiro asinou cos Knicks ata o final da tempada. O 29 de xu\u00f1o de 2019, Thomas foi cortado polos Knicks."}
{"id": "203205", "revid": "4817", "url": "https://gl.wikipedia.org/wiki?curid=203205", "title": "George Abbey", "text": "George William Samuel Abbey, nado o 21 de agosto de 1932, \u00e9 un enxe\u00f1eiro estadounidense que foi xefe de operaci\u00f3ns dos transbordadores espaciais e da selecci\u00f3n de astronautas no per\u00edodo entre 1976 e 2003.\nBiograf\u00eda.\nGeorge Abbey naceu en Seattle (Washington) o 21 de agosto de 1932. Graduouse na Academia Naval dos Estados Unidos en 1954 e serviu na Forza A\u00e9rea, acumulando 4000 horas de voo. Acadou un m\u00e1ster en enxe\u00f1er\u00eda el\u00e9ctrica no Instituto Tecnol\u00f3xico da Forza A\u00e9rea en 1959 e comezou a traballar para a NASA en 1964 como capit\u00e1n da Forza A\u00e9rea asignado \u00f3 programa Apolo. Deixou a Forza A\u00e9rea en decembro de 1967, sendo nomeado axudante t\u00e9cnico do director da NASA en Houston. Recibiu a Medalla da Liberdade polo seu traballo durante o incidente do Apollo 13 e en xaneiro de 1976 foi nomeado director de operaci\u00f3ns de voo. En 1983 foi nomeado director de operaci\u00f3ns da tripulaci\u00f3n de voo. En marzo de 1988 pasou a ser Administrador Asociado de Voos Espaciais e en xullo de 1990 foi seleccionado como axudante de operaci\u00f3ns. Trala elecci\u00f3n de Daniel Goldin como administrador da NASA en 1992, Abbey foi elixido como Asistente Especial do Administrador e en 1994 foi enviado a Houston como Subdirector para pasar a ser nomeado Director en 1996. En febreiro de 2001 foi nomeado Asistente S\u00e9nior para Asuntos Internacionais. Retirouse o 3 de xaneiro de 2003."}
{"id": "203216", "revid": "1888", "url": "https://gl.wikipedia.org/wiki?curid=203216", "title": "Manuel Ferrol Fern\u00e1ndez", "text": ""}
{"id": "203217", "revid": "4817", "url": "https://gl.wikipedia.org/wiki?curid=203217", "title": "George William Samuel Abbey", "text": ""}
{"id": "203218", "revid": "4817", "url": "https://gl.wikipedia.org/wiki?curid=203218", "title": "Ira H. Abbott", "text": "Ira Herbert Abbott, nado o 18 de xullo de 1906 e finado o 3 de novembro de 1988, foi un enxe\u00f1eiro estadounidense supervisor de diferentes programas aeroespaciais da NASA e do ex\u00e9rcito.\nTraxectoria.\nIra H. Abbott comezou a traballar para o Laboratorio Langley de Aeron\u00e1utica en 1929, tras graduarse no Instituto de Tecnolox\u00eda de Massachusetts (MIT). Foi autor de varios informes t\u00e9cnicos sobre aerodin\u00e1mica e foi clave no establecemento de programas de investigaci\u00f3n da alta velocidade, sendo nomeado xefe asistente de investigaci\u00f3n no centro Langley en 1945. Foi transferido \u00e1s oficinas da NACA en 1948 como director asistente de investigaci\u00f3n en aerodin\u00e1mica e promovido a director de programas de investigaci\u00f3n avanzados da NASA en 1959 e ao de director en investigaci\u00f3n avanzada e tecnolox\u00eda en 1961. Como tal, supervisou o programa do X-15, o de transporte supers\u00f3nico, o de foguetes nucleares e os programas avanzados de reentrada atmosf\u00e9rica.\nRetirouse en 1962."}
{"id": "203219", "revid": "4817", "url": "https://gl.wikipedia.org/wiki?curid=203219", "title": "Ira Herbert Abbott", "text": ""}
{"id": "203220", "revid": "56817", "url": "https://gl.wikipedia.org/wiki?curid=203220", "title": "Ride the Tiger", "text": "Ride the Tiger \u00e9 un \u00e1lbum de estrea da banda estadounidense de rock alternativo Yo La Tengo, editado en 1986 polo selo Coyote. A canci\u00f3n \"Big Sky\" \u00e9 unha versi\u00f3n de The Kinks e o tema \"A House Is Not A Motel\" \u00e9 de Love.\nListaxe de canci\u00f3ns.\nUnha edici\u00f3n m\u00e1is recente en CD incl\u00fae catro temas extra, entre os que est\u00e1n as d\u00faas caras do sinxelo que antecedeu ao \u00e1lbum, ademais de d\u00faas canci\u00f3ns ao vivo gravadas a mediados dos 90."}
{"id": "203222", "revid": "56817", "url": "https://gl.wikipedia.org/wiki?curid=203222", "title": "Big Whiskey and the GrooGrux King", "text": "Big Whiskey and the GrooGrux King \u00e9 o s\u00e9timo \u00e1lbum da banda estadounidense de rock alternativo Dave Matthews Band, editado o 2 de xu\u00f1o do 2009 a trav\u00e9s do selo RCA Records.\nTr\u00e1tase do primeiro \u00e1lbum de estudio do grupo dende o ano 2005, cando publicaron \"Stand Up\", e tam\u00e9n \u00e9 a primeira edici\u00f3n dende a morte do saxofonista LeRoi Moore. O guitarrista Tim Reynolds tocou no traballo, sendo a s\u00faa primeira gravaci\u00f3n coa banda dende o \u00e1lbum \"Before These Crowded Streets\" de 1988. Rashawn Ross fai a s\u00faa primeira aparici\u00f3n nun \u00e1lbum de estudio de Dave Matthews Band dende que se unise como membro da banda de xira en 2006, ao igual que Jeff Coffin, que ocupou o lugar de Moore en xu\u00f1o de 2008."}
{"id": "203223", "revid": "22795", "url": "https://gl.wikipedia.org/wiki?curid=203223", "title": "Phil Selway", "text": "Philip James Selway, nado o 23 de maio de 1967, \u00e9 un m\u00fasico e compositor ingl\u00e9s, co\u00f1ecido por ser o bater\u00eda da banda de rock alternativo Radiohead.\nTraxectoria.\nTam\u00e9n toca a bater\u00eda e fai coros, xunto con guitarras e voces principais ocasionais, en 7 Worlds Collide. Selway foi nomeado o 26 mellor bater\u00eda de todos os tempos pola revista musical en li\u00f1a Gigwise no ano 2008. Selway tam\u00e9n editou un disco en solitario en agosto do ano 2010, titulado \"Familial\"."}
{"id": "203224", "revid": "35560", "url": "https://gl.wikipedia.org/wiki?curid=203224", "title": "Able (foguete)", "text": "Able foi o nome dun foguete espacial estadounidense fabricado por Aerojet e usado como etapa secundaria doutros foguetes. Os primeiros modelos (usados conxuntamente con foguetes Vanguard) usaban un motor foguete modelo AJ10-37. Modelos posteriores usaron motores AJ10-41 ou AJ10-42.\nO Able foi posteriormente desenvolvido ata chegar ao Able-Star."}
{"id": "203226", "revid": "4817", "url": "https://gl.wikipedia.org/wiki?curid=203226", "title": "Able", "text": ""}
{"id": "203227", "revid": "1131", "url": "https://gl.wikipedia.org/wiki?curid=203227", "title": "Able-Star", "text": "Able-Star ou Ablestar foi un foguete espacial estadounidense fabricado por Aerojet e usado como etapa secundaria doutros foguetes. Funcionaba a base de \u00e1cido n\u00edtrico e UDMH.\nCaracter\u00edsticas.\nO Able-Star foi desenvolvido a partir do foguete Able debido ao requirimento da Forza A\u00e9rea dun aumento das capacidades do foguete orixinal. As\u00ed, os 34,7 kN de pulo do Able pasaron a ser 37,0\u00a0kN no Able-Star, e un maior tama\u00f1o permitiu un tempo de ignici\u00f3n de m\u00e1is do dobre de duraci\u00f3n. O Able-Star foi tam\u00e9n dese\u00f1ado para poder ser reencendido no espazo. O tempo de desenvolvemento e cualificaci\u00f3n do novo dese\u00f1o foi de oito meses, a maior parte dos cales dedicouse a dese\u00f1ar, desenvolver e cualificar os novos tanques de propelente, m\u00e1is grandes, e os tanques de helio, feitos de titanio."}
{"id": "203228", "revid": "4817", "url": "https://gl.wikipedia.org/wiki?curid=203228", "title": "Ablestar", "text": ""}
{"id": "203229", "revid": "1131", "url": "https://gl.wikipedia.org/wiki?curid=203229", "title": "Asociaci\u00f3n Liberal do Estudantado Galego", "text": "A Asociaci\u00f3n Liberal do Estudantado Galego (ALEGa) \u00e9 unha asociaci\u00f3n estudantil de \u00e1mbito galego que ten coma obxectivo promover e potenciar os valores liberais entre a mocidade galega amosando as virtudes que oferta o liberalismo nos diversos eidos (econ\u00f3mico, individual, social, nacional, cultural...).\nALEGa foi rexistrada na Xunta de Galicia en febreiro do 2012 e est\u00e1 integrada dentro da familia liberal galega xunto \u00e1 Asociaci\u00f3n Galega para a Liberdade e a Democracia (GALIDEM) e Converxencia XXI.\nTen como \u00e1mbito de actuaci\u00f3n o territorio comprendido pola comunidade aut\u00f3noma de Galicia.\nNas Asembleas Xerais celebradas en Santiago de Compostela, os membros de ALEGa decidiron po\u00f1er en funcionamento as \u00e1reas estrat\u00e9xicas de \"relaci\u00f3ns internacionais\", \"comunicaci\u00f3n e relaci\u00f3ns externas\", \"difusi\u00f3n e rede\" e \"expansi\u00f3n e innovaci\u00f3n\".\nEstivo representada polo seu secretario de relaci\u00f3ns internacionais no Congreso do LYMEC (European Liberal Youth), que tivo lugar os d\u00edas 11-13 de maio de 2012 en Copenhague.\nV\u00e9xase tam\u00e9n.\nLigaz\u00f3ns externas.\nBlog da asociaci\u00f3n"}
{"id": "203232", "revid": "1131", "url": "https://gl.wikipedia.org/wiki?curid=203232", "title": "Teatro San Mois\u00e8", "text": "O Teatro San Mois\u00e8 foi un teatro de \u00f3pera da cidade de Venecia (Italia), activo dende 1640 ata 1818. Foi un lugar prominente preto do Palazzo Giustinian e a igrexa de San Mois\u00e9s na entrada do Gran Canal.\nHistoria.\nCreado pola rama San Barnaba da familia Giustinian, a s\u00faa primeira produci\u00f3n en 1640 foi a \u00f3pera de Claudio Monteverdi (hoxe perdida), \"L'Arianna\". A continuaci\u00f3n, pasou a mans da familia de Zane e foi empregado pola empresa de Ferrari. O libretista Giovanni Faustino foi un dos primeiros empresarios do teatro.\nDende o principio foi, a pesar de ser un dos m\u00e1is pequenos teatros de Venecia, tam\u00e9n un dos m\u00e1is influentes. En 1668 foi ampliado a 800 asentos, e posteriormente, en 1674, fue adquirido polo empresario Francesco Santurini, que causou unha revoluci\u00f3n baixando o prezo das entradas \u00e1 metade (2 liras), o que levou a un \u00abboom\u00bb da \u00f3pera e unha maior proliferaci\u00f3n de teatros activos na cidade.\nA principios do s\u00e9culo XVIII Gasparini, Vivaldi e Albinoni estiveron activos en San Mois\u00e8. Durante a d\u00e9cada de 1740, a \u00f3pera buffa napolitana chegou a Venecia e San Mois\u00e8 foi un dos primeiros teatros onde se concentrou este x\u00e9nero, con obras de Baldassare Galuppi, en colaboraci\u00f3n con Carlo Goldoni, por exemplo. Esta tendencia mant\u00edvose durante a meirande parte do s\u00e9culo. Nos anos 1770 e 1780 o teatro estaba baixo o control do prol\u00edfico libretista Giovanni Bertati, o poeta Cesareo (poeta imperial) da \u00f3pera italiana en Viena, que se concentraron en \"drammi giocoso\" con Pasquale Anfosso e outros compositores.\nSan Mois\u00e8 finalmente pechou as s\u00faas portas en 1818 tras producir unha serie de farsas de Rossini. En primeiro lugar, converteuse nun teatro de monicreques, e logo foi reconstru\u00eddo como o Teatro Minerva. A finais do s\u00e9culo XX convert\u00e9rase en parte nunha tenda e nun bloque de pisos."}
{"id": "203233", "revid": "1131", "url": "https://gl.wikipedia.org/wiki?curid=203233", "title": "Teatro San Benedetto", "text": "O Teatro San Benedetto foi un famoso teatro de Venecia (Italia) particularmente destacado na vida oper\u00edstica da cidade no s\u00e9culo XVIII e principios do XIX. Viu as estreas de m\u00e1is de 140 \u00f3peras, inclu\u00edndo \"L'italiana in Algeri\" de Rossini e foi o teatro escollido para a presentaci\u00f3n das \u00f3peras serias ata que se constru\u00edu o Gran Teatro La Fenice en 1792.\nHistoria.\nO teatro, pequeno e elegante, foi constru\u00eddo por Michele Grimani en terras propiedade da familia Venier. Foi inaugurado o 26 de decembro de 1755 cunha representaci\u00f3n da \u00f3pera de Gioacchino Cocchi \"Zoe\". En 1766 a propiedade de San Benedetto pasou dos Grimani a un consorcio de familias patricias de Venecia que foran titulares de palcos no teatro. O dese\u00f1o orixinal do teatro foi circular. Por\u00e9n, reconstru\u00eduse na forma tradicional de ferradura logo dun lume en 1773. En 1786 o consorcio de propietarios tivo que ceder o teatro \u00e1 familia Venier logo dunha demanda, e m\u00e1is tarde constru\u00edron La Fenice. Ent\u00f3n o teatro converteuse no Teatro Venier (ou Teatro Venier en San Benedetto). En 1810, a propiedade pasou ao empresario Giovanni Gallo, e durante un tempo foi co\u00f1ecido como o Teatro Gallo. Os seus fillos, que herdaran o teatro en 1847, rebautiz\u00e1rono como Teatro Rossini en 1868 en honor de Gioachino Rossini cuxas \u00f3peras \"L'italiana in Algeri\" e \"Eduardo e Cristina\" se estrearan al\u00ed, mais daquela os seus d\u00edas de gloria como teatro de \u00f3pera remataran.\nEn 1937 o edificio foi remodelado por completo como cine, o Cinema Rossini, cunha nova fachada obra do arquitecto italiano Carlo Scarpa. O cine pechou en 2007, e actualmente est\u00e1 en restauraci\u00f3n nun proxecto financiado pola Cidade de Venecia."}
{"id": "203234", "revid": "98629", "url": "https://gl.wikipedia.org/wiki?curid=203234", "title": "Gran Serbia", "text": "Gran Serbia (en serbio cir\u00edcilo \u0412\u0435\u043b\u0438\u043a\u0430 \u0421\u0440\u0431\u0438\u0458\u0430, en serbio latino \"Velika Srbija\") \u00e9 un termo aplicado, por certas correntes irredentistas dentro do nacionalismo serbio, ao estado que se formar\u00eda se cristalizaran as pol\u00edticas tendentes a estender o territorio da actual Rep\u00fablica Serbia que propugnan ditas correntes, e que incluir\u00eda todas as rexi\u00f3ns de importancia tradicional para os serbios e rexi\u00f3ns f\u00f3ra de Serbia est\u00e1n poboadas maioritariamente, e mesmo minoritariamente, por serbios.\nA ideolox\u00eda principal deste movemento \u00e9 unir a todos os serbios e a todos os territorios historicamente gobernados polos serbios (o que os nacionalistas chaman Terras Serbias) nun s\u00f3 Estado, reclamando para iso, dependendo da versi\u00f3n, diferentes rexi\u00f3ns de moitos pa\u00edses circundantes, como as reclamaci\u00f3ns de territorios das actuais Croacia, Bosnia e Hercegovina, Montenegro e Macedonia do Norte. Nalgunhas formas hist\u00f3ricas, tam\u00e9n inclu\u00edan ampliaci\u00f3ns maiores, pretendendo territorios de Albania, Bulgaria, Hungr\u00eda e Roman\u00eda. A inspiraci\u00f3n desta ideolox\u00eda v\u00e9n da memoria da existencia do Imperio serbio, relativamente grande e poderoso que exist\u00eda en Europa sudoriental no s\u00e9culo XIV, antes da invasi\u00f3n e ocupaci\u00f3n otom\u00e1.\nDefinici\u00f3n.\nPorque na aplicaci\u00f3n do termo \"Gran Serbia\" p\u00f3dense reco\u00f1ecer d\u00faas correntes. A primeira relaci\u00f3nase co obxectivo de lograr a uni\u00f3n de todos os serbios que viven en zonas doutros pa\u00edses nas que son maior\u00eda \u00e9tnica nun s\u00f3 estado pero, na s\u00faa forma m\u00e1is radical determinar\u00eda a inclusi\u00f3n en dito estado de rexi\u00f3ns doutros pa\u00edses onde os serbios son unha minor\u00eda m\u00e1is ou menos significativa. Desde 1918 aplicouse tam\u00e9n, nesta acepci\u00f3n, a movementos tendentes \u00e1 creaci\u00f3n ou o mantemento dunha Iugoslavia na que os serbios fosen o pobo dominante \u00e9tnica e politicamente.\nA segunda corrente referir\u00edase aos intentos de unir aos eslavos do sur (\"iugo-eslavos\") pola simple expansi\u00f3n de Serbia, de modo que os supostos pobos irm\u00e1ns ver\u00edanse forzados a adaptarse \u00e1s leis e aos costumes de Serbia. Por extensi\u00f3n, tras o establecemento de Iugoslavia, despois da primeira guerra mundial os opositores a esta uni\u00f3n acusaron historicamente aos seus defensores de impulsar a imposici\u00f3n do dominio serbio sobre Iugoslavia, relacionando este concepto co citado en primeiro lugar. Os defensores da Gran Serbia alegaban que o propio feito da creaci\u00f3n de Iugoslavia respond\u00eda \u00e1 necesidade de unir aos serbios baixo un s\u00f3 estado, e que reducir o liderado serbio ser\u00eda ent\u00f3n atacar os fundamentos da propia existencia do pa\u00eds.\nPrecedentes hist\u00f3ricos.\nDun modo ou outro, as reclamaci\u00f3ns sobre os territorios formaron nalgunha ocasi\u00f3n parte de Serbia xurdiron en numerosas ocasi\u00f3ns durante os s\u00e9culos XIX e XX, especialmente na expansi\u00f3n cara ao sur dos serbios nas Guerras balc\u00e1nicas de 1912-1913, as\u00ed como na expansi\u00f3n cara ao oeste e cara ao norte coa disoluci\u00f3n do Imperio Austroh\u00fangaro despois da primeira guerra mundial, e que se exacerbaron no desmembramento de Iugoslavia nos anos 1990.\nA idea ten como fundamento a existencia hist\u00f3rica dunha gran cantidade de serbios vivindo f\u00f3ra das s\u00faas fronteiras, particularmente en Bosnia e Hercegovina e antigamente en Croacia (antes da expulsi\u00f3n de serbios en 1995). Na pr\u00e1ctica pol\u00edtica, a idea da Gran Serbia consid\u00e9rase unha motivaci\u00f3n m\u00e1is entre as que acabaron causando diferentes conflitos b\u00e9licos, tales como a primeira guerra mundial ou as Guerras iugoslavas (1991-2001).\nA\u00ednda que a idea dunha federaci\u00f3n de pobos sudeslavos encontr\u00e1base presente xa en escritos do influente nobre polaco Adam Jerzy Czartoryski (que estar\u00eda inclu\u00edda na s\u00faa so\u00f1ada confederaci\u00f3n polaco-lituana), consid\u00e9rase que o ideal da \"Velika Srbija\" ten o seu precedente directo no informe datado en 1844 do ministro serbio Ilija Gara\u0161anin e denominado \"Na\u010dertanije\".\nNel reivindic\u00e1base a uni\u00f3n dos pobos serbios que nese momento se encontraban en territorios estranxieros, divididos por aquel ent\u00f3n entre o Imperio austroh\u00fangaro e o Imperio otom\u00e1n. Estes territorios inclu\u00edan gran parte da actual Croacia (o territorio ao leste da li\u00f1a Virovitica-Karlovac-Karlobag), toda a actual Bosnia e Hercegovina, Kosovo, o norte de Albania e Macedonia do Norte. \nGara\u0161anin prop\u00f3n diversos m\u00e9todos para estender a influencia serbia, especialmente centrados na propaganda e a interconexi\u00f3n con axitadores pro Serbia, con vistas a dispo\u00f1er dunha situaci\u00f3n favor\u00e1bel cando o Imperio otom\u00e1n finalmente colapsase.\nDito plan non se fixo p\u00fablico at\u00e9 1897, e foi interpretado como un anteproxecto dirixido \u00e1 unificaci\u00f3n nacional serbia, reforzando as ideas nacionalistas pro serbias nas vilas lindeiras, considerados en dito informe como faltos de conciencia nacional propia.\nSinalouse a alteraci\u00f3n posterior do significado e a influencia do \"Na\u010dertanije\", concretamente en dous sentidos. En primeiro lugar, o anteproxecto, orixinalmente propagand\u00edstico e preocupado polo derrubamento do Imperio otom\u00e1n, converter\u00edase despois nun proxecto dirixido a expandir a influencia e o control serbio incluso en terras que nunca formaran parte de Serbia. A outra alteraci\u00f3n significativa ser\u00eda o cambio nos m\u00e9todos: inicialmente un plan de propaganda, transformado posteriormente en estratexia militar e, en ocasi\u00f3ns, como no caso da Man Negra, en actividade terrorista.\nDesde os anos 1850 en adiante a importancia do ideal, a\u00ednda sen nome, foi crecendo entre os pol\u00edticos serbios. Case todos eles imaxinaban algunha especie de \"Confederaci\u00f3n balc\u00e1nica\" que incluir\u00eda Serbia, Bulgaria e, nalgunhas ocasi\u00f3ns, Roman\u00eda, ademais da Voivodina, Bosnia e Hercegovina e Croacia, tan pronto como se disolvera o Imperio Austroh\u00fangaro.\nAparici\u00f3n do termo.\nO termo \"Gran Serbia\" aparece por primeira vez, e de maneira p\u00fablica, cunha carga pexorativa, nun panfleto do socialista serbio Svetozar Markovic en 1872. O t\u00edtulo \"Velijka Srbija/Gran Serbia\" expresaba nel a consternaci\u00f3n do autor ante a posibilidade dunha expansi\u00f3n sen as necesarias reformas sociais e culturais, as\u00ed como ante a pos\u00edbel confrontaci\u00f3n con pobos veci\u00f1os como croatas ou b\u00falgaros. Posteriormente a valoraci\u00f3n do termo ir\u00eda variando, por exemplo en escritos do intelectual serbobosn\u00edaco Jefto Dedijer de finais do s\u00e9culo XIX. Este imaxinaba a Serbia e Montenegro, os dous veci\u00f1os con parentesco \u00e9tnico dos territorios austroh\u00fangaros, como o n\u00facleo eslavo ao redor do cal se crear\u00eda un grande estado (m\u00e1is amplo do que foi Iugoslavia) que unir\u00eda a todos os serbios, as\u00ed como as zonas de similar procedencia, xa fose por seren pobos eslavos ou pola s\u00faa coincidencia relixiosa. At\u00e9 ese momento, a situaci\u00f3n non pasaba de ser unha discusi\u00f3n acad\u00e9mica.\nO argumento ling\u00fc\u00edstico.\n \nO ling\u00fcista serbio m\u00e1is not\u00e1bel do s\u00e9culo XIX, Vuk Karad\u017ei\u0107, sosti\u00f1a no seu tratado \"Serbios todos e en todas partes\" a idea de que todos os eslavos que falaban o dialecto \"stokaviano\" (base, entre outros, do idioma serbocroata) deb\u00edan consider\u00e1rense serbios, en tanto que en realidade falaban aut\u00e9ntico idioma serbio.\nEsta definici\u00f3n implicar\u00eda que amplas zonas de Croacia, as\u00ed como Bosnia e Hercegovina, inclu\u00edndo territorios habitados por cat\u00f3licos e musulm\u00e1ns, que non ti\u00f1an conciencia nacional serbia, ser\u00edan serbios. Karad\u017ei\u0107 consid\u00e9rase por iso como un dos proxenitores da idea da Gran Serbia.\nEn todo caso, tr\u00e1tase dun dos principais moldeadores da conciencia nacional serbia, coa meta de incorporar a todos os falantes de dialectos stokavianos nun moderno estado serbio. C\u00f3mpre notar que, curiosamente, a s\u00faa definici\u00f3n exclusivamente ling\u00fc\u00edstica excluir\u00eda non s\u00f3 Kosovo sen\u00f3n o propio sur da Serbia Central, onde se fala o dialecto \"torla\u010dki\". \nDe calquera maneira, ao proxecto de Karadzic opux\u00e9ronse desde o principio varios argumentos, tales como a certa conciencia nacional cat\u00f3lico-croata da maior\u00eda dos intelectuais e escritores croatas cat\u00f3licos dos s\u00e9culos XVI e XVII, ou a acusaci\u00f3n de que cos seus argumentos defend\u00eda os estudos eslavos de principios do s\u00e9culo XX (que inclu\u00edan a Josef Dobrovsk\u00fd, Pavel Josef \u0160afa\u0159\u00edk, e Jernej Kopitar), claramente influ\u00eddos polas pretensi\u00f3ns pol\u00edticas do Imperio austr\u00edaco.\nS\u00e9culo XX.\n1900 - 1918.\nA principios do s\u00e9culo, entre os grupos radical-nacionalistas serbios inclu\u00edase a organizaci\u00f3n terrorista \"Man Negra\", comandada polo coronel Dragutin Dimitrijevi\u0107 Apis, que fora tomando unha postura cada vez m\u00e1is activa e militante no asunto do grande estado serbio. Crese que esta organizaci\u00f3n foi a respons\u00e1bel de multitude de atrocidades durante as Guerras dos Balc\u00e1ns de 1913.\nEn 1914, un militante serbobosn\u00edaco, Gavrilo Princip, asasinou o Arquiduque Francisco Fernando de Habsburgo, o que desencadeou a crise internacional que iniciar\u00eda a primeira guerra mundial.\nPor outro lado, e no seu sentido m\u00e1is moderado, contra 1914 o concepto \"Gran Serbia\" estaba sendo paulatinamente substitu\u00eddo por un paneslavismo m\u00e1is neutral. Ese cambio de punto de vista buscaba ga\u00f1ar apoios entre os restantes pobos eslavos veci\u00f1os, tam\u00e9n ocupados por Austria-Hungr\u00eda. A intenci\u00f3n de crear un estado eslavo do sur (\"Iugo-eslavo\") xa se expresaba na \"Declaraci\u00f3n de Ni\u0161\" realizada polo primeiro ministro serbio Nikola Pa\u0161i\u0107 en 1914, as\u00ed como en declaraci\u00f3ns de Alexandre I de Serbia en 1916. Os documentos mostran que Serbia persegu\u00eda unha pol\u00edtica que integrara todos os territorios que tiveran poboaci\u00f3ns serbias e dos demais eslavos do sur, inclu\u00edndo croatas, eslovenos e musulm\u00e1ns bosn\u00edacos.\n1918 - 1945.\nEn 1918, a Tripla Entente (Gran Breta\u00f1a, Francia e o Imperio ruso) vence a Alema\u00f1a e Austria-Hungr\u00eda (e tam\u00e9n a Rusia). Serbia, que estivera aliada coa Entente, meteu presi\u00f3n aos aliados para conseguir as s\u00faas demandas territoriais, apoiada polas minor\u00edas serbias que viv\u00edan nestes territorios. Nese momento Montenegro xa se unira ao Reino de Serbia.\nOs aliados finalmente concederon Eslovenia, Croacia e Bosnia e Hercegovina. Nacionalistas serbios e iugoslavos sosti\u00f1an que ditos pobos se diferenciaban moi pouco, e unicamente debido \u00e1s divisi\u00f3ns relixiosas impostas polos ocupantes estranxeiros.\nBaixo esta crenza, en Serbia estendeuse o convencemento de que esas anexi\u00f3ns ver\u00edan seguidas dunha asimilaci\u00f3n progresiva dos seus pobos nunha identidade sudeslava baseada na serbia, o que lexitimar\u00eda o control \u00e9tnico e relixioso que se hab\u00eda de manter ante todo sobre Bosnia e Hercegovina, Kosovo e Croacia.\nAdicionalmente, a dominaci\u00f3n serbia do chamado por aquel ent\u00f3n Reino de Iugoslavia (que existiu at\u00e9 a segunda guerra mundial), fora vista por alg\u00fans como o resultado de facto dunha pol\u00edtica baseada na idea da Gran Serbia.\nPor iso, movementos e partidos tanto de dereitas como de esquerdas opo\u00f1\u00edanse ao propio Reino: o Partido Comunista de Iugoslavia ampliou o concepto de loita de clases para inclu\u00edr os conflitos \u00e9tnico-clasistas: os opresores burgueses da clase traballadora convert\u00e9ronse daquela nos \"opresores serbo-burgueses\".\nRespecto \u00e1 oposici\u00f3n dereitista, o Reino encontraba unha resistencia nacionalista consider\u00e1bel en Croacia, e o movemento \"ustashe\" intentaba xustificar a s\u00faa violenta postura anti-serbia co argumento de que buscaba \"liberar Croacia das leis estranxeiras e establecer un estado completamente libre e independente sobre a totalidade do seu territorio hist\u00f3rico\".\nEstes sentimentos ti\u00f1an gran predicamento en Croacia naquel momento, e os \"ustashe\", que eran unha pequena e pouco representativa minor\u00eda, conseguiron tomar vantaxe da situaci\u00f3n. O 9 de outubro de 1934, un terrorista macedonio recrutado polos \"ustashe\" asasinou en Marsella ao rei Alexandre\nTras a Segunda Mundial.\nDurante a segunda guerra mundial o movemento mon\u00e1rquico dos \"chetniks\" (maioritariamente serbio), encabezado polo coronel Dra\u017ea Mihailovi\u0107, intentou definir a s\u00faa visi\u00f3n dun futuro posterior \u00e1 guerra. Un dos seus intelectuais, o nacionalista serbobosn\u00edaco Stevan Moljevi\u0107, propuxo en 1941 (nun documento titulado \"Sobre o noso Estado e as s\u00faas fronteiras\") a creaci\u00f3n dunha Gran Serbia que incorporase non s\u00f3 Bosnia e gran parte de Croacia sen\u00f3n tam\u00e9n partes de Roman\u00eda, Bulgaria e Hungr\u00eda.\nEste documento foi un importante punto de discusi\u00f3n no congreso \"chetnik\" celebrado en xaneiro de 1944, do que se perderon as actas. De calquera maneira, as ideas de Moljevi\u0107 nunca se chegaron a po\u00f1er en pr\u00e1ctica debido \u00e1 derrota dos \"chetniks\" a mans dos partisanos do mariscal Tito, e \u00e9 dif\u00edcil cal foi a s\u00faa influencia debido \u00e1 mencionada perda dos arquivos do congreso. Por\u00e9n a s\u00faa idea central, isto \u00e9, que Serbia se define polo padr\u00f3n dos asentamentos da s\u00faa poboaci\u00f3n sen ter en conta as fronteiras nacionais existentes, evoca indubidablemente o ideal da Gran Serbia.\nDo mesmo modo, a cartograf\u00eda serbia proposta/so\u00f1ada por Moljevi\u0107 converteuse nunha referencia fundamental para o nacionalismo, pervivindo at\u00e9 os nosos d\u00edas. Os mapas coa imaxe da Gran Serbia non son infrecuentes nos medios de comunicaci\u00f3n como plasmaci\u00f3n do ideario pol\u00edtico do Partido Radical Serbio.\nPapel na disoluci\u00f3n de Iugoslavia.\nO Memorando da Academia Serbia das Ciencias e as Artes.\nA situaci\u00f3n dos serbios na Iugoslavia socialista tras a segunda guerra mundial empeorou en maior ou menor medida debido ao resultado desta. A lista de agravios supostamente padecidos polos serbios durante d\u00e9cadas, e a s\u00faa alegaci\u00f3n de estaren sometidos na Rep\u00fablica Socialista tivo a s\u00faa expresi\u00f3n m\u00e1is importante no \"Memorando da Academia Serbia das Ciencias e as Artes]], un documento non oficial que se filtrou ao p\u00fablico en 1986, xa pr\u00f3ximo o proceso de disgregaci\u00f3n do bloque comunista que ter\u00eda como un dos seus efectos a exacerbaci\u00f3n de diferentes nacionalismos.\nO citado documento tivo unha importancia determinante do que se converter\u00eda no movemento panserbio dos \u00faltimos anos 1980 que levar\u00eda a Slobodan Milo\u0161evi\u0107 ao poder. os autores do citado Memorando eran os intelectuais de maior relevo da sociedade serbia do momento, entre eles Pavle Ivi\u0107, Antonije Isakovi\u0107, Du\u0161an Kanazir, Mihailo Markovi\u0107, Milo\u0161 Macura, Dejan Medakovi\u0107, Miroslav Panti\u0107, Nikola Panti\u0107, Ljubi\u0161a Raki\u0107, Radovan Samard\u017ei\u0107, Miomir Vukobratovi\u0107, Vasilije Kresti\u0107, Ivan Maksimovi\u0107, Kosta Mihailovi\u0107, Stojan \u010celi\u0107 e Nikola \u010cobeli\u0107.\nDescrib\u00eda unha sistem\u00e1tica discriminaci\u00f3n hist\u00f3rica antiserbia, e culminaba sostendo incluso que se estaba producindo un xenocidio entre os serbios residentes en Kosovo. Moitas das s\u00faas afirmaci\u00f3ns son bastante discut\u00edbeis.\nAs s\u00faas teses centrais inclu\u00edan:\nO defensores do \"Memorando\" sosti\u00f1an que non buscaban a ruptura de Iugoslavia para crear unha Gran Serbia; ao contrario, manifest\u00e1banse a favor de Iugoslavia, pero o seu apoio \u00e1 mesma estar\u00eda condicionado a cambios fundamentais para acabar co que denominaban discriminaci\u00f3n antiserbia, que vi\u00f1a unida \u00e1 propia Constituci\u00f3n iugoslava desde a creaci\u00f3n da Rep\u00fablica. O cambio solicitado con m\u00e1is vehemencia era a supresi\u00f3n das autonom\u00edas de Kosovo e Voivodina, partes da propia Serbia.\nMilo\u0161evi\u0107.\n \nCoa chegada ao poder de Slobodan Milo en Serbia, o discurso do \"Memorando\" pasou a ser de co\u00f1ecemento p\u00fablico. Milo\u0161evi\u0107 levara a cabo un r\u00edxido control dos medios de comunicaci\u00f3n co obxectivo de propagar as tese do memorando, as\u00ed como a necesidade de facer reaxustes en Iugoslavia para corrixir esa tendencia.\nEstas actuaci\u00f3ns continuaron coa denominada \"Revoluci\u00f3n antiburocr\u00e1tica\", a trav\u00e9s da cal, coa supresi\u00f3n dos gobernos provinciais de Kosovo e Voivodina, e o derrocamento do goberno da Rep\u00fablica de Montenegro, Milo\u0161evi\u0107 adquiriu unha posici\u00f3n dominante para acceder \u00e1 presidencia colectiva de Iugoslavia.\nO 28 de xu\u00f1o de 1989 presentouse ante aproximadamente un mill\u00f3n de serbios na celebraci\u00f3n do 600\u00ba aniversario da batalla de Kosovo, nas inmediaci\u00f3ns de Kosovo Polje, onde pronunciou o famoso discurso de Gazimestan, unha exaltaci\u00f3n dos ideais serbios, arengando \u00e1s masas co recordo da batalla e apelando \u00e1 unidade dos serbios para os momentos dif\u00edciles que prev\u00eda.\nSegundo algunhas conclusi\u00f3ns, a posterior manipulaci\u00f3n da mensaxe deste discurso trouxo funestas consecuencias para os posteriores sucesos na rexi\u00f3n. O propio Milo\u0161evi\u0107 dixo que se manipularan. Pouco despois, en 1990, as primeiras elecci\u00f3ns multipartidistas levaron ao poder a partidos nacionalistas opostos ao movemento panserbio en Croacia e Eslovenia.\nEn Serbia nese momento varios partidos da oposici\u00f3n ped\u00edan abertamente a creaci\u00f3n da Gran Serbia, rexeitando os l\u00edmites fronteirizos das Rep\u00fablicas veci\u00f1as como creaci\u00f3n artificial dos partisanos de Tito.\nAs\u00ed se manifestaban tanto o SNO de Vuk Dra\u0161kovi\u0107 como o Partido Radical Serbio de \u0160e\u0161elj, e ambos os partidos sosti\u00f1an que os recentes cambios no fixeran m\u00e1is que empezar a compensar moitos dos prexu\u00edzos antiserbios que alegara o Memorando.\nA\u00ednda que sostido por eses grupos, Milo\u0161evi\u0107 e o seu Partido Socialista de Serbia (sucesor do comunista) a\u00ednda se dic\u00edan os defensores da Federaci\u00f3n Iugoslava. Xusto antes do inicio do conflito nos Balc\u00e1ns, co poder desaparecendo das mans do Goberno Federal de cami\u00f1o \u00e1s das novas rep\u00fablicas, chegouse a un punto morto no que tanto os eslovenos como croatas buscaban unha confederaci\u00f3n e os serbios reforzar a federaci\u00f3n.\nEn todo caso, tam\u00e9n se apuntou a ameaza impl\u00edcita que supo\u00f1\u00eda que se Iugoslavia romp\u00eda, Milo\u0161evi\u0107 tomara a bandeira dos partidos que xa o apoiaban e buscara o nacemento desa nova Gran Serbia.\nAs guerras.\nDurante as guerras iugoslavas dos anos 1990 o concepto Gran Serbia foi amplamente considerado f\u00f3ra de Serbia como a motivaci\u00f3n principal das campa\u00f1as militares emprendidas para formar e soster estados serbios nos territorios das antigas rep\u00fablicas iugoslavas de Croacia (a Rep\u00fablica Serbia de Krajina) e Bosnia e Hercegovina (a Rep\u00fablica Serbia).\nDesde o punto de vista serbio, o obxectivo desta pol\u00edtica era garantir os dereitos dos serbios asegur\u00e1ndose de que nunca poder\u00edan estar suxeitos a leis potencialmente host\u00eds, particularmente nos territorios dos seus hist\u00f3ricos inimigos croatas.\nConclusi\u00f3n. Cr\u00edticas e influencia na actualidade.\nO concepto Gran Serbia foi amplamente criticado a ra\u00edz dos conflitos balc\u00e1nicos de finais do s\u00e9culo XX por outras nacionalidades da propia antiga Iugoslavia, as\u00ed como por observadores estranxeiros. As principais obxecci\u00f3ns que se lle fan son tres:\nA derrota militar dos serbocroatas, a creaci\u00f3n da Rep\u00fablica Srpska dentro da soberan\u00eda de Bosnia e Hercegovina, a administraci\u00f3n de Kosovo pola ONU e a s\u00faa pos\u00edbel independencia (de feito, a d\u00eda de hoxe case plena), o \u00e9xodo de serbios de amplas zonas de Croacia, Bosnia e Kosovo e as diversas acusaci\u00f3ns a l\u00edderes e militares serbios por cr\u00edmes de guerra desacreditaron profundamente os ideais en busca dunha Gran Serbia, tanto no propio territorio serbio como no estranxeiro. Os pa\u00edses occidentais soste\u00f1en que as atrocidades das guerras iugoslavas impuls\u00e1ronos a tomar unha postura moito m\u00e1is en\u00e9rxica contra as ideas propulsoras desa meta, de maneira not\u00e1bel en Kosovo. En calquera caso, a idea da Gran Serbia contin\u00faa tendo a s\u00faa influencia nos pol\u00edticos serbios, e \u00e9 vista a\u00ednda por moitos croatas, bosn\u00edacos e albaneses como unha barreira para as relaci\u00f3ns entre os serbios e as poboaci\u00f3ns e os territorios veci\u00f1os."}
{"id": "203236", "revid": "56817", "url": "https://gl.wikipedia.org/wiki?curid=203236", "title": "Map of the Problematique", "text": "Map of the Problematique \u00e9 unha canci\u00f3n da banda inglesa de rock alternativo Muse, editado como quinto sinxelo do seu \u00e1lbum \"Black Holes and Revelations\". Foi publicado o 18 de xu\u00f1o do 2007 unicamente como descarga dixital."}
{"id": "203237", "revid": "89787", "url": "https://gl.wikipedia.org/wiki?curid=203237", "title": "Cydonia (Marte)", "text": "Cydonia \u00e9 unha rexi\u00f3n do planeta Marte, que atraeu a atenci\u00f3n tanto de cient\u00edficos coma a atenci\u00f3n popular. O nome orixinal referise a un accidente xeol\u00f3xico de albedo (unha \u00e1rea coloreada de xeito distintivo) que era visible dende telescopios terrestres. Cydonia anda a cabalo entre as fronteiras das planicies de Acidalia Planitia e as terras altas de Arabia Terra.\nA \u00e1rea incl\u00fae as rexi\u00f3ns de Marte: \"Cydonia Mensae\", unha \u00e1rea elevada con cumio plano, \"Cydonia Colles\", unha rexi\u00f3n de outeiros e pequenas monta\u00f1as, e \"Cydonia Labyrinthus\", unha complexa intersecci\u00f3n de vales. Coma outros accidentes xeol\u00f3xicos de albedo de Marte, o nome de Cydonia era o nome dun cl\u00e1sico accidente xeol\u00f3xico de albedo, neste caso o nome fac\u00eda menci\u00f3n a Kydonia, unha hist\u00f3rica polis (ou \"cidade-estado\") da illa de Creta.\nCydonia cont\u00e9n a \"cara de Marte\", situada a medio cami\u00f1o entre o cr\u00e1ter Arandas e o cr\u00e1ter Bamberg A formaci\u00f3n \"caveira\" da ESA est\u00e1 a uns poucos quil\u00f3metros \u00f3 sur da \"cara\".\nLocalizaci\u00f3n.\nCydonia est\u00e1 no hemisferio norte, nunha zona de transici\u00f3n entre a fronteira da craterizada da rexi\u00f3n de Arabia Terra que queda \u00f3 sur e as planicies de Acidalia Planitia que fican \u00f3 norte de Cydonia, hai que subli\u00f1ar que teoricamente Cydonia pertence \u00e1 gran rexi\u00f3n de Acidalia Planitia, a\u00ednda que nos cr\u00e9ditos do mapa de situaci\u00f3n de Cydonia da ESA (acceso polo apartado de imaxes externas) se mencione que pertence a Arabia Terra, o propio mapa, que est\u00e1 coloreado en base a altitude, despexa calquera d\u00fabida, xa que Cydonia, excepto a s\u00faa mensa e as \u00e1reas adxacentes \u00e1 mesma, est\u00e1 case mesma altitude c\u00f3 resto das planicies de Acidalia Planitia. Alg\u00fans planet\u00f3logos pensan que existe a posibilidade de que as planicies de Acidalia foran noutra \u00e9poca un leito oce\u00e1nico e que Cydonia puido se-la s\u00faa zona costeira.\n\"A cara de Marte\".\nUn dos accidentes xeol\u00f3xicos da rexi\u00f3n de Cydonia, a \"cara de Marte\" (de aproximadamente 1,5\u00a0km de longo), tivo moita repercusi\u00f3n na cultura occidental despois de ser fotografada e amosada \u00f3 p\u00fablico no ano 1976, debido \u00e1 s\u00faa gran semellanza cunha faciana. Este caso natural de pareidolia inspirou a moita literatura de ciencia ficci\u00f3n xa que se lle atribu\u00eda unha orixe artificial. Por comparaci\u00f3n, este caso semellase co caso de pareidolia que ocorr\u00eda no noso planeta co Old Man of the Mountain de Nova Hampshire, antes de que a monta\u00f1a se colapsase perdendo a forma de anci\u00e1n que posu\u00eda.\nNunha das imaxes tomadas pola sonda Viking 1 o 25 de xullo do ano 1976, \u00f3 longo de 2\u00a0km dentro da rexi\u00f3n de Cydonia, nas coordenadas exactas de 40,75\u00b0N-9,46\u00b0O, aparec\u00eda un accidente xeol\u00f3xico con forma de \"cara humanoide\", a co\u00f1ecida coma \"Cara de Marte\". Cando a imaxe orixinal foi catalogada, o xefe cient\u00edfico da Viking, Gerry Soffen, descartou a imaxe 35A72 da \"cara\" arg\u00fc\u00edndo que era un \"truco\" de luces e sombras. A\u00ednda que, nunha segunda imaxe, a 70A13, tam\u00e9n aparec\u00eda a \"cara\", e que foi tomada pola Viking despois de que esta efectuase 35 \u00f3rbitas m\u00e1is cun \u00e1ngulo diferente de luz respecto da imaxe 35A72. Isto foi descuberto con posterioridade e por separado por Vincent DiPietro e Gregory Molenaar, dos enxe\u00f1eiros de computaci\u00f3n do centro Goddard Space Flight Center da NASA. DiPietro e Molenaar descubriron estas d\u00faas imaxes perdidas nos arquivos, as imaxes Viking 35A72 e 70A13, mentres estaban \"navegando\" polos arquivos da NASA.\nCydonia foi fotografada en detalle por primeira vez polas sondas orbitais Viking 1 e Viking 2. Dende os orbitadores tom\u00e1ronse dezaoito imaxes da rexi\u00f3n de Cydonia, desas dezaoito imaxes s\u00f3 sete ti\u00f1an unha resoluci\u00f3n de 250 m/pixel ou unha resoluci\u00f3n mellor. As outras 11 imaxes ti\u00f1an resoluci\u00f3ns moito peores, do redor 550 m/pixel, o cal as fai virtualmente inservibles para o estudo de accidentes xeol\u00f3xicos de pequeno tama\u00f1o. Das outras sete imaxes de maior calidade, a pobre iluminaci\u00f3n e o mal tempo nas que se tomaron d\u00faas delas, fai que o n\u00famero de imaxes \"aproveitables\" se reduza a cinco. Os n\u00fameros da imaxes no cat\u00e1logo de \"Mission to Mars: Viking Orbiter Images of Mars\" son: 35A72 (VO-1010), 70A13 (VO-1011), 561A25 (VO-1021), 673B56 &amp; 673B54 (VO-1063), e 753A33 &amp; 753A34 (VO-1028). Partes desta rexi\u00f3n foron posteriormente fotografadas con resoluci\u00f3ns moito mellores, grazas \u00e1s sondas Mars Global Surveyor, Mars Express e Mars Reconnaissance Orbiter.\nImaxes posteriores.\nDespois de m\u00e1is de 20 anos de que a Viking 1 tomase as primeiras imaxes de Cydonia, unha sucesi\u00f3n de novas sondas visitaron Marte e recolleron unha nova fornada de datos da rexi\u00f3n. Estas sondas incl\u00faen a Mars Global Surveyor (1997\u20132006) e a sonda Mars Reconnaissance Orbiter (2006-), \u00e1mbalas d\u00faas da NASA , e a sonda Mars Express da Axencia Espacial Europea (2003-). En contraste coas imaxes tomadas pola Vinking, as novas imaxes te\u00f1en moita m\u00e1is resoluci\u00f3n, de feito as imaxes da Mars Express te\u00f1en unha resoluci\u00f3n 14 m/pixel en nalg\u00fans caso as resoluci\u00f3ns son mellores. Combinado os datos da \"High Resolution Stereo Camera (HRSC)\" da sonda Mars Express e os datos da \" Mars Orbiter Camera (MOC)\" da sonda Mars Global Surveyor da NASA, \u00e9 posible obter representaci\u00f3ns en 3D da \"cara\" de Marte.\nCando a \"cara\" foi fotografada por primeira vez e ata que se sacaron novas imaxes, foi aceptada coma un caso de ilusi\u00f3n \u00f3ptica, un claro exemplo de pareidolia. Despois da an\u00e1lise das imaxes de gran resoluci\u00f3n da sonda Mars Global Surveyor, a NASA declarou que \"un detallado an\u00e1lise das imaxes deste accidente xeol\u00f3xico revelan \u00e9 coma calquera outro outeiro natural de Marte, onde ve-la semellanza cun rostro depende do \u00e1ngulo do visi\u00f3n e do \u00e1ngulo de inclinaci\u00f3n da luz que recibe\". P\u00f3dense atopar ilusi\u00f3ns \u00f3pticas semellantes na Terra; eses exemplos poder\u00edan inclu\u00edr \u00f3 \"Old Man of the Mountain\", a \"Pedra da G\u00e1vea\", o \"Old Man of Hoy\" ou o \"Badlands Guardian\".\nEspeculaci\u00f3n.\nA pareidolia da \"cara de Marte\" situada na rexi\u00f3n de Cydonia alentou a persoas particulares e a algunhas organizaci\u00f3ns na busca de intelixencias extraterrestres e das aterraxes desas supostas intelixencias extraterrestres na Terra, base\u00e1ndose en parte nas imaxes sen moita resoluci\u00f3n tomadas no 1977. Alg\u00fan comentaristas, o m\u00e1is notable foi Richard C. Hoagland, pensaban que a \"Cara\" era a evidencia dunha civilizaci\u00f3n marciana desaparecida xa hai moito tempo, a cara era xunto con outros accidentes xeol\u00f3xicos con formas xeom\u00e9tricas ou piramidais, ser\u00edan parte dunha cidade en ru\u00ednas.\nCando se aceptou a \"cara\" coma suxeito para o estudo cient\u00edfico, o astr\u00f3nomo Carl Sagan criticou moito a especulaci\u00f3n que rodeaba a este estudo no cap\u00edtulo \"The Man in the Moon and the Face on Mars\" do seu libro \"The Demon-Haunted World\". A \"cara\" \u00e9 unha referencia usual dentro dos grupos esc\u00e9pticos, que o usan coma exemplo de credulidade. Tam\u00e9n outro dato sost\u00e9n as cr\u00edticas de Sagan, e que hai m\u00e1is \"caras\" en Marte, a mi\u00fado m\u00e1is definidas c\u00e1 de Cydonia, pero esas imaxes non obtiveron o mesmo nivel de estudo c\u00e1 imaxe da cara de Cydonia. Coma exemplo p\u00f3dese p\u00f3r o cr\u00e1ter Galle, o cal semella un \"riso\u00f1o\" (smiley) ou outra que se asemella \u00e1 ra \"Gustavo de Barrio S\u00e9samo\". Na columna \"Skeptical Eye\" (mirada esc\u00e9ptica) da revista \"Discover\" ridiculiz\u00e1banse as \"reclamaci\u00f3ns\" de Hoagland, pregunt\u00e1ndose se el cr\u00eda que os alien\u00edxenas eran fans de Barrio S\u00e9samo.\nNa cultura popular.\nA parte das posibles especulaci\u00f3ns \u00f3 redor da s\u00faa orixe artificial, Cydonia e a \"Cara de Marte\" aparecen frecuentemente en todo tipo de medios da \"cultura popular\", inclu\u00edndo filmes, v\u00eddeo xogos, m\u00fasica ou c\u00f3mics. P\u00f3dense por moitos exemplos: aparece en filmes coma \"Mission to Mars\" (2000); na serie de TV \"The X-Files\" (no ano 1993), \"Invader Zim\", \"Futurama\" (no ano 2002), \"Phineas and Ferb\" (no ano 2009); nos v\u00eddeo xogos \"Zak McKracken\" (1988), \"\" (1993); nos c\u00f3mics \"Martian Manhunter\" (#1, 1998); ou no eido da m\u00fasica \"Telemetry of a Fallen Angel\" dos The Cr\u00fcxshadows (1995), \"Knights of Cydonia\" dos Muse (2006), \"Hunting and Gathering (Cydonia)\" de Sunn O))) (2009). A cara tam\u00e9n apareceu no programa de TV \"Unsolved Mysteries\"."}
{"id": "203238", "revid": "54334", "url": "https://gl.wikipedia.org/wiki?curid=203238", "title": "Uceira", "text": "Unha uceira ou uzal \u00e9 un monte ou terreo poboado principalmente de uces (especies dos x\u00e9neros \"Erica\" e/ou \"Calluna\"). Outros nomes destas formaci\u00f3ns son breixeira, moural e urceira.\nAtopamos uceiras en diferentes partes do mundo, sendo moi abundantes na Europa atl\u00e1ntica, como nas Illas Brit\u00e1nicas e Galicia.\nUceira atl\u00e1ntica.\nA uceira atl\u00e1ntica \u00e9 un h\u00e1bitat de matogueira que se atopa principalmente en terreos sen drenaxe, inf\u00e9rtiles e acedos (como en g\u00e1ndaras, p\u00e1ramos, turbeiras ou bra\u00f1as) caracterizados por vexetaci\u00f3n le\u00f1osa de pouco crecemento. Poden ser o resultado dunha degradaci\u00f3n importante de formaci\u00f3ns de carballos (carballos veri\u00f1os, cerqui\u00f1os ou sobreiras). Van dende o norte de Portugal at\u00e9 Escandinavia.\nAs especies das uceiras adoitan ser capaces de sobrevivir a perturbaci\u00f3ns severas, coma o lume ou a roza, xa que agroman a partir de gomos situados en \u00f3rganos subterr\u00e1neos. O feito de soportar o lume d\u00e1lles unha enorme vantaxe sobre outro tipo de vexetaci\u00f3n que ten que florear e xermolar. Naturalmente sucumben se os lumes son moi reiterativos, entre outros factores, polo empobrecemento do solo.\nAs condici\u00f3ns clim\u00e1ticas das uceiras acostuman ser h\u00famidas e c\u00e1lidas, algo secas polo ver\u00e1n; co solo acedo, de baixa fertilidade, e normalmente areento. Cando a drenaxe \u00e9 moi baixa poden aparecer as turbeiras, pero que adoitan ser pequenas. Os arbustos das uceiras van dos 0.2\u20132\u00a0m de alto.\nA vexetaci\u00f3n da uceira pode ser moi rica (as uceiras de Australia m\u00e1is, con at\u00e9 3.700 especies end\u00e9micas, e os fynbos de Sur\u00e1frica at\u00e9 7,000 especies, biodiversidade s\u00f3 superada nas zonas tropicais). mais as uceiras europeas acostuman ser pobres en especies cunha flora basicamente representada por queiroas (especies de \"Calluna\"), uces (especies de \"Erica\") e toxos (especies de \"Ulex\"). Ademais acomp\u00e1\u00f1anse doutros arbustos que poden ter boa representaci\u00f3n como algunhas \"Cistus ssp\"), como a esteva (\"Cistus ladanifer\") ou a carpaza macho (\"Cistus populifolius\"), ou as carqueixas.\nA fauna aviar acolle a numerosas especies locais, que poden inclu\u00edr \u00e1 tartara\u00f1a cincenta, ou \u00e1 pica das \u00e1rbores.\nUceira mediterr\u00e1nea.\nEn zonas mediterr\u00e1neas (sur de Portugal e costa mediterr\u00e1nea) aparece tam\u00e9n o \u00e9rbedo, o aderno, \"Halimium ocymoides\" ou \"Polygala microphylla\", entre outras.\nAdoitan ser o resultado dunha degradaci\u00f3n importante de formaci\u00f3ns de sobreiras e aci\u00f1eiras principalmente.\nNo suroeste da Pen\u00ednsula Ib\u00e9rica poden distinguirse dous tipos de uceira: as altas e as baixas. Nas uceiras altas a especie dominante \u00e9 a uz moura (\"Erica australis\"), \u00e1s veces acompa\u00f1ado de uz branca (\"Erica arborea\"), carpaza macho (\"Cistus populifolius\"), xesta molar (\"Cytisus striatus\"), \"Genista triacanthos\", queiroa (\"Calluna vulgaris\") ou carqueixa (\"Pterospartum tridentatum\"). As baixas, que ocupan en moitos casos posici\u00f3ns circundantes \u00e1s altas, est\u00e1n dominados pola presenza dunha uz de escaso porte: a carroucha de umbela (\"Erica umbellata\") que na maior\u00eda dos casos acomp\u00e1\u00f1ase de \"Halimium ocymoides\", e con frecuencia tam\u00e9n da carqueixa (\"Pterospartum tridentatum\"). Estas nanouceiras at\u00f3panse fundamentalmente en solos moi degradados."}
{"id": "203239", "revid": "22570", "url": "https://gl.wikipedia.org/wiki?curid=203239", "title": "Jacque Vaughn", "text": "Jacque Vaughn, nado nos \u00c1nxeles (California) o 11 de febreiro de 1975, \u00e9 un ex xogador americano de baloncesto profesional, e actual adestrador dos Orlando Magic da National Basketball Association (NBA).\nTraxectoria.\nVaughn foi elixido na 27\u00aa posici\u00f3n do Draft da NBA de 1997 polos Utah Jazz. Ademais de xogar catro tempadas en Utah, xogou para os Orlando Magic, Atlanta Hawks (en d\u00faas etapas diferentes), New Jersey Nets, e San Antonio Spurs. Xogou en 64 partidos para os Spurs na tempada 2006-07, onde se proclamou campi\u00f3n da NBA, e rematou a s\u00faa carreira profesional, na tempada 2008-09. Durante a s\u00faa carreira, fixo 4.5 puntos e repartiu 2.5 asistencias por partido. Tras 12 tempadas coma xogador na NBA, Vaughn volveu aos San Antonio Spurs en setembro de 2010 coma adestrador asistente."}
{"id": "203242", "revid": "1131", "url": "https://gl.wikipedia.org/wiki?curid=203242", "title": "Teatro Argentina", "text": "O Teatro Argentina \u00e9 un teatro de \u00f3pera situado en Largo di Torre Argentina, na cidade de Roma (Italia). \u00c9 un dos teatros m\u00e1is antigos de Roma, inaugurado o 11 de xaneiro de 1732 por Domenico Sarro con \"Berenice\".\nFoi encargado pola familia Sforza Cesarini e dese\u00f1ado polo arquitecto Theodoli co auditorio na tradicional forma de ferradura. O interior do teatro est\u00e1 constru\u00eddo en madeira tivo que ser restaurado en varias ocasi\u00f3ns.\nNo s\u00e9culo XIX, moitas das m\u00e1is importantes \u00f3peras foron estreadas nel, tales como Il barbiere di Siviglia de Gioachino Rossini en 1816 e I due Foscari e La battaglia di Legnano de Giuseppe Verdi en 1844 e 1849 respectivamente.\nEntre 1919 e 1944, represent\u00e1ronse moitas obras de teatro, a\u00ednda que sobre todo Luigi Pirandello, Henrik Ibsen e Maxim Gorki. Tam\u00e9n se representaron unha serie de \u00f3peras \u00e1s tropas estadounidenses e brit\u00e1nicas trala ocupaci\u00f3n de Italia nas postrimer\u00edas da segunda guerra mundial. O lugar converteuse na sede da compa\u00f1\u00eda \"Teatro Stabile\" en 1994, dirixido por Mario Martone."}
{"id": "203244", "revid": "4817", "url": "https://gl.wikipedia.org/wiki?curid=203244", "title": "Explorer 71", "text": ""}
{"id": "203246", "revid": "22570", "url": "https://gl.wikipedia.org/wiki?curid=203246", "title": "Look Around", "text": "\"Look Around\" \u00e9 un sinxelo da banda estadounidense de rock alternativo e funk rock Red Hot Chili Peppers. \u00c9 o terceiro sinxelo do seu \u00e1lbum \"I'm With You\", despois de \"The Adventures of Rain Dance Maggie\" e \"Monarchy of Roses\".\nV\u00eddeo musical.\nO 5 de decembro de 2011, Flea confirmou as novas sobre o v\u00eddeo e que o traballo estaba completo. O v\u00eddeo amosa a cada membro do grupo en catro cuartos diferentes que reflicten as s\u00faas personalidades. Case todos os accesorios do v\u00eddeo son da colecci\u00f3n persoal de cada membro. No cuarto de Anthony, aparecen a modelo Charlotte Free, o seu can e a s\u00faa filla Everly. No cuarto de Flea, aparecen el e a s\u00faa actual moza, Sandha Khin, bailando e en roupa interior. O cuarto de Chad \u00e9 un cuarto de ba\u00f1o, e est\u00e1 sentado nun inodoro. O cuarto de Josh \u00e9 escuro e baleiro, con tan s\u00f3 unha mesa e unha l\u00e1mpada."}
{"id": "203247", "revid": "22570", "url": "https://gl.wikipedia.org/wiki?curid=203247", "title": "Snow ((Hey Oh))", "text": "\"Snow ((Hey Oh))\" \u00e9 un sinxelo da banda estadounidense de rock alternativo e funk rock Red Hot Chili Peppers. \u00c9 o terceiro sinxelo do seu \u00e1lbum \"Stadium Arcadium\"."}
{"id": "203248", "revid": "22570", "url": "https://gl.wikipedia.org/wiki?curid=203248", "title": "Tell Me Baby", "text": "\"Tell Me Baby\" \u00e9 un sinxelo da banda estadounidense de rock alternativo e funk rock Red Hot Chili Peppers. \u00c9 o segundo sinxelo do seu \u00e1lbum \"Stadium Arcadium\"."}
{"id": "203249", "revid": "22570", "url": "https://gl.wikipedia.org/wiki?curid=203249", "title": "Dani California", "text": "\"Dani California\" \u00e9 un sinxelo da banda estadounidense de rock alternativo e funk rock Red Hot Chili Peppers. \u00c9 o primeiro sinxelo do seu \u00e1lbum \"Stadium Arcadium\"."}
{"id": "203250", "revid": "5863", "url": "https://gl.wikipedia.org/wiki?curid=203250", "title": "Xenaro Carrero Fern\u00e1ndez", "text": ""}
{"id": "203251", "revid": "22570", "url": "https://gl.wikipedia.org/wiki?curid=203251", "title": "Fortune Faded", "text": "\"Fortune Faded\" \u00e9 un sinxelo da banda estadounidense de rock alternativo e funk rock Red Hot Chili Peppers. Foi lanzado en 2003 coma sinxelo, coincidindo coa sa\u00edda do \"Greatest Hits\".\nLista de canci\u00f3ns.\nCD single (2003)\nCD version 2 (2003)"}
{"id": "203253", "revid": "56817", "url": "https://gl.wikipedia.org/wiki?curid=203253", "title": "Universally Speaking", "text": "\"Universally Speaking\" \u00e9 un sinxelo da banda estadounidense de rock alternativo e funk rock Red Hot Chili Peppers. Foi o quinto e \u00faltimo sinxelo do seu \u00e1lbum \"By the Way\"."}
{"id": "203254", "revid": "5863", "url": "https://gl.wikipedia.org/wiki?curid=203254", "title": "By The Way", "text": ""}
{"id": "203267", "revid": "1505", "url": "https://gl.wikipedia.org/wiki?curid=203267", "title": "Fedra Alcaraz", "text": "Fedra Alcaraz Ladrero, nada en Madrid o 24 de febreiro de 1971, \u00e9 unha pintora galega.\nTraxectoria.\nLicenciada en Belas Artes pola Universidade Complutense de Madrid (1996), vive e traballa en Vigo. A s\u00faa obra caracter\u00edzase polo emprego de diversas t\u00e9cnicas e materiais."}
{"id": "203268", "revid": "1888", "url": "https://gl.wikipedia.org/wiki?curid=203268", "title": "Fedra Alcaraz Ladrero", "text": ""}
{"id": "203275", "revid": "98629", "url": "https://gl.wikipedia.org/wiki?curid=203275", "title": "Noradrenalina", "text": "A noradrenalina ou norepinefrina \u00e9 unha catecolamina con m\u00faltiples funci\u00f3ns fisiol\u00f3xicas e homeost\u00e1ticas, que pode actuar como hormona e como neurotransmisor. As \u00e1reas do corpo que producen ou se ven afectadas pola noradrenalina denom\u00ednanse noradren\u00e9rxicas.\nA noradrenalina sintet\u00edzase a partir da dopamina polo encima dopamina beta-hidroxilase. Lib\u00e9raa \u00e1 circulaci\u00f3n sangu\u00ednea a medula suprarrenal como hormona, e tam\u00e9n \u00e9 un neurotransmisor no sistema nervioso central e sistema nervioso simp\u00e1tico, onde \u00e9 liberada por neuronas noradren\u00e9rxicas do locus coeruleus. A noradrenalina exerce as s\u00faas acci\u00f3ns un\u00edndose aos receptores adren\u00e9rxicos. A partir da noradrenalina sintet\u00edzase a adrenalina.\nNomenclatura.\nOs termos noradrenalina (do lat\u00edn nor + ad + renal) e norepinefrina (do grego nor + epi + nephros) son intercambiables e co mesmo significado etimol\u00f3xico (nor + enriba dos riles). Nor \u00e9 un prefixo qu\u00edmico .\nNoradrenalina \u00e9 o nome m\u00e1is usado na maior parte do mundo e popularmente, polo que foi o elixido para o t\u00edtulo deste artigo e o que principalmente se utilizar\u00e1 aqu\u00ed, pero as autoridades m\u00e9dicas promoveron o termo norepinefrina como nomenclatura favorecida nalg\u00fans pa\u00edses, e o termo \u00e9 o m\u00e1is usado nos Estados Unidos e aparece en moitos libros e publicaci\u00f3ns cient\u00edficas.\nA historia do nome da noradrenalina ten que ver coa do nome da adrenalina, que se descubriu primeiro. No s\u00e9culo XIX O. Sch\u00e4ffer e despois J. J. Abel xa traballaran con extractos das gl\u00e1ndulas adrenais. Abel extraeu deses extractos un benzo\u00edl derivado ao que chamou \"epinefrina\" (pero non \u00e9 a mesma substancia hoxe chamada as\u00ed). En 1901 o xapon\u00e9s J. Takamine foi o primeiro en extraer con \u00e9xito o verdadeiro principio activo das gl\u00e1ndulas adrenais e denominouno adrenalina. O termo \"Adrenalin\" foi patentado nos Estados Unidos de Am\u00e9rica como marca comercial (patente xa expirada). Nos Estados Unidos de Am\u00e9rica os nomes aprobados na USAN (\"United States Approved Name\") son epinefrina e norepinefrina e tam\u00e9n son eses os aprobados como INN (\"International Non-proprietary Name\"), porque adrenalina ser\u00eda moi parecido \u00e1 marca rexistrada \"Adrenalin\". Pero en Europa pref\u00edrese adrenalina e noradrenalina, e eses son os nomes aprobados, por exemplo, na EP (\"European Pharmacopoeia\") e no BAN (\"British Approved Name\") e os m\u00e1is usados no mundo f\u00f3ra dos Estados Unidos. De todos modos, os adxectivos utilizados en relaci\u00f3n con esas substancias en todo mundo son adren\u00e9rxico e noradren\u00e9rxico.\nFunci\u00f3ns.\nUnha das funci\u00f3ns m\u00e1is importantes da noradrenalina \u00e9 a de funcionar como neurotransmisor. Liberan noradrenalina as neuronas simp\u00e1ticas afectando ao coraz\u00f3n. Un incremento nos niveis de noradrenalina no sistema nervioso simp\u00e1tico incrementa a frecuencia card\u00edaca.\nComo hormona do estr\u00e9s, a noradrenalina afecta a partes do cerebro, como a am\u00edgdala cerebral, onde se controlan a atenci\u00f3n e as respostas. Xunto coa adrenalina (epinefrina), a noradrenalina (norepinefrina) tam\u00e9n est\u00e1 implicada na resposta de loita ou fuxida, incrementando directamente a frecuencia card\u00edaca, desencadeando a liberaci\u00f3n de glicosa das reservas de enerx\u00eda, e incrementando o fluxo sangu\u00edneo cara ao m\u00fasculo esquel\u00e9tico. Incrementa a subministraci\u00f3n de os\u00edxeno ao cerebro. A noradrenalina tam\u00e9n pode suprimir a neuroinflamaci\u00f3n cando se libera difusamente no cerebro desde o locus coeruleus.\nCando a noradrenalina act\u00faa como f\u00e1rmaco, incrementa a presi\u00f3n sangu\u00ednea ao aumentar o ton vascular (tensi\u00f3n dos m\u00fasculos lisos dos vasos) a trav\u00e9s da activaci\u00f3n do receptor adren\u00e9rxico-\u03b1. O aumento da presi\u00f3n sangu\u00ednea causa o reflexo barorreceptor, que orixina bradicardia reflexa, pero outro reflexo compensatorio evita a ca\u00edda da frecuencia card\u00edaca.\nQu\u00edmica.\nA noradrenalina \u00e9 unha catecolamina e unha fenetilamina. As fenietilaminas son aminas que te\u00f1en un grupo amino unido por unha cadea de dous carbonos a un anel arom\u00e1tico. O estereois\u00f3mero natural \u00e9 a -(\u2212)-(\"R\")-noradrenalina. No termo \"noradrenalina\" o prefixo qu\u00edmico \"nor-\" indica que a noradrenalina \u00e9 o seguinte menor hom\u00f3logo da adrenalina. As estruturas das d\u00faas mol\u00e9culas difiren s\u00f3 en que a adrenalina ten un grupo metilo unido ao seu nitr\u00f3xeno, e na noradrenalina ese metilo \u00e9 substitu\u00eddo por un \u00e1tomo de hidr\u00f3xeno. O prefixo \"nor-\" deriva probablemente dunha abreviaci\u00f3n da palabra \"normal\", usada para indicar un composto desmetilado.\nProduci\u00f3n.\nA noradrenalina \u00e9 liberada cando se activan unha serie de cambios fisiol\u00f3xicos por un evento estresante.\nNo cerebro, isto est\u00e1 causado en parte pola activaci\u00f3n dunha \u00e1rea do tronco encef\u00e1lico chamada locus coeruleus. Este n\u00facleo \u00e9 a orixe da maior\u00eda das v\u00edas da noradrenalina. As neuronas noradren\u00e9rxicas env\u00edan proxecci\u00f3ns bilateralmente (env\u00edan sinais a ambos os lados do cerebro) desde o locus ceruleus por distintas v\u00edas e a moitas partes, como ao c\u00f3rtex cerebral, sistema l\u00edmbico, e medula espi\u00f1al, formando un sistema de neurotransmisores.\nA noradrenalina tam\u00e9n \u00e9 liberada polas neuronas posganglionares do sistema nervioso simp\u00e1tico, para transmitir as respostas de loita ou fuxida en cada tecido.\nA medula suprarrenal produce noradrenalina nas c\u00e9lulas cromaf\u00edns e lib\u00e9raa no sangue.\nSistema da noradrenalina.\nAs neuronas noradren\u00e9rxicas do cerebro forman un sistema de neurotransmisores, que, cando \u00e9 activado, exerce efectos sobre grandes \u00e1reas do cerebro, influ\u00edndo na alerta, excitaci\u00f3n e no sistema de recompensas.\nAnatomicamente, as neuronas noradren\u00e9rxicas orix\u00ednanse no locus coeruleus e no campo tegmental lateral. Os ax\u00f3ns das neuronas do locus coeruleus act\u00faan sobre os receptores adren\u00e9rxicos situados en:\nPola s\u00faa parte, os ax\u00f3ns das neuronas do campo tegmental lateral act\u00faan sobre os receptores adren\u00e9rxicos do hipot\u00e1lamo, por exemplo.\nEsta estrutura explica alg\u00fans dos usos cl\u00ednicos da noradrenalina, xa que unha modificaci\u00f3n do sistema afecta a grandes \u00e1reas do cerebro.\nMecanismo.\nA noradrenalina sintet\u00edzase a partir da tirosina, e \u00e9 empaquetada en ves\u00edculas sin\u00e1pticas. Leva a cabo a s\u00faa acci\u00f3n ao ser liberada nos espazos sin\u00e1pticos, onde act\u00faa sobre os receptores adren\u00e9rxicos, seguido polo sinal de terminaci\u00f3n (v\u00e9xase m\u00e1is abaixo), xa sexa pola degradaci\u00f3n da noradrenalina, ou pola s\u00faa captaci\u00f3n polas c\u00e9lulas circundantes.\nBios\u00edntese.\nA noradrenalina \u00e9 sintetizada seguindo unha ruta con tres pasos encim\u00e1ticos na medula suprarrenal e polas neuronas postganglionares do sistema nervioso simp\u00e1tico a partir do amino\u00e1cido tirosina: A tirosina conv\u00e9rtese en L-DOPA en reacci\u00f3n catalizada pola tirosina hidroxilase; despois a L-DOPA transf\u00f3rmase en dopamina pola acci\u00f3n da L-DOPA carboxilase; e a dopamina orixina a noradrenalina pola acci\u00f3n da dopamina beta-hidroxilase. Posteriormente a noradrenalina poder\u00eda dar lugar \u00e1 adrenalina en reacci\u00f3n catalizada pola feniletanolamina N-metiltransferase. A noradrenalina e a adrenalina s\u00f3 se diferencian polo grupo metilo que ten esta \u00faltima.\nTransporte Vesicular.\nEntre a descarboxilaci\u00f3n e a \u03b2-oxidaci\u00f3n final, a noradrenalina \u00e9 transportada en ves\u00edculas sin\u00e1pticas. Isto \u00e9 feito polo transportador vesicular de monoaminas (VMAT) da bicapa lip\u00eddica. Este transportador ten a mesma afinidade para a noradrenalina, adrenalina, e isoproterenol.\nLiberaci\u00f3n.\nPara levar a cabo as s\u00faas funci\u00f3ns, a noradrenalina necesita ser liberada das ves\u00edculas sin\u00e1pticas. Hai moitas substancias que modulan esta liberaci\u00f3n; algunhas inhiben e outras estimulan a liberaci\u00f3n.\nPor exemplo, hai receptores adren\u00e9rxicos \u03b12 presin\u00e1pticos inhibitorios, que exercen unha retroalimentaci\u00f3n negativa sobre a liberaci\u00f3n por modulaci\u00f3n homotr\u00f3pica.\nUni\u00f3n ao receptor.\nA noradrenalina realiza a s\u00faa acci\u00f3n sobre as c\u00e9lulas diana ao unirse e activar receptores adren\u00e9rxicos. A expresi\u00f3n na c\u00e9lula diana de distintos tipos de receptores determina o efecto celular, e, por tanto, a noradrenalina ten distintas acci\u00f3ns en distintos tipos de c\u00e9lulas.\nTerminaci\u00f3n.\nO sinal de terminaci\u00f3n \u00e9 o resultado da recaptaci\u00f3n e degradaci\u00f3n da substancia.\nCaptaci\u00f3n.\nA captaci\u00f3n extracelular de noradrenalina cara ao citosol faise presinapticamente (captaci\u00f3n 1) ou por c\u00e9lulas non neuronais pr\u00f3ximas (captaci\u00f3n 2). Ademais, hai un mecanismo de \"captaci\u00f3n vesicular\" desde o citosol cara \u00e1s ves\u00edculas sin\u00e1pticas.\nDegradaci\u00f3n.\nNos mam\u00edferos, a noradrenalina \u00e9 rapidamente degradada orixinando varios metabolitos. Os principais metabolitos son:\nNos tecidos perif\u00e9ricos, o VMA \u00e9 o metabolito principal das catecolaminas, e excr\u00e9tase non conxugado na urina. Un metabolito de menor importancia (a\u00ednda que \u00e9 o metabolito principal no sistema nervioso central) \u00e9 o MHPG, que \u00e9 parcialmente conxugado con sulfato ou derivados de glicur\u00f3nidos e \u00e9 excretado na urina.\nFontes nutricionais.\nA s\u00edntese de noradrenalina depende da presenza do amino\u00e1cido tirosina, que se encontra nas prote\u00ednas da carne, noces ou ovos. Os produtos l\u00e1cteos como o queixo conte\u00f1en moita tirosina (a propia palabra tirosina v\u00e9n do grego \"tyros\", queixo). Ademais, o corpo pode sintetizar tirosina a partir do amino\u00e1cido esencial fenilalanina. A tirosina \u00e9 o precursor da dopamina, e esta \u00e1 s\u00faa vez o da adrenalina e noradrenalina.\nOutros neurotransmisores tam\u00e9n derivan de amino\u00e1cidos, como a serotonina, que deriva do tript\u00f3fano \nAxentes noradren\u00e9rxicos.\nA actuaci\u00f3n dos axentes noradren\u00e9rxicos pode describirse pola enfermidades para a que est\u00e1n indicados (por indicaci\u00f3n), ou polo punto onde estes medicamentos act\u00faan dentro do mecanismo de acci\u00f3n da noradrenalina (polo sitio de acci\u00f3n).\nPor indicaci\u00f3n para distintas doenzas.\nA noradrenalina (norepinefrina) pode utilizarse para o tratamento do trastorno por d\u00e9ficit de atenci\u00f3n/hiperactividade, depresi\u00f3n, e hipotensi\u00f3n. A noradrenalina, igual que outras catecolaminas, non pode cruzar soa a barreira hematoencef\u00e1lica, polo que son necesarias drogas como as anfetaminas para incrementar os seus niveis no cerebro.\nTrastorno por d\u00e9ficit de atenci\u00f3n/hiperactividade.\nA noradrenalina, xunto coa dopamina, xogan un importante papel na atenci\u00f3n e concentraci\u00f3n. Para persoas con trastorno por d\u00e9ficit de atenci\u00f3n con hiperactividade (TDAH), prescr\u00edbense medicamentos psicoestimulantes como o metilfenidato (\"Ritalin/Concerta\"), dextroanfetamina (\"Dexedrina\"), e \"Adderall\" (unha mestura de dextroanfetamina e sales de anfetamina rac\u00e9mica) para axudar a incrementar os niveis de noradrenalina e dopamina. A atomoxetina (\"Strattera\") \u00e9 un inhibidor selectivo da recaptaci\u00f3n de noradrenalina, e \u00e9 un medicamento espec\u00edfico para o TDAH, xa que s\u00f3 afecta \u00e1 noradrenalina e non \u00e1 dopamina. Como resultado, \"Strattera\" ten un menor potencial de abuso. Por\u00e9n, poder\u00eda non ser tan efectivo como o son os psicoestimulantes para as persoas con TDAH. C\u00f3mpre consultar ao m\u00e9dico para encontrar o medicamento e a dose m\u00e1is axeitada. (Outros inhibidores da recaptaci\u00f3n de serotonina e noradrenalina, actualmente aprobados como antidepresivos, tam\u00e9n foron probados para o tratamento de TDAH.)\nDepresi\u00f3n.\nNa depresi\u00f3n est\u00e1n implicadas diferenzas no sistema da noradrenalina. Os inhibidores da recaptaci\u00f3n de serotonina e noradrenalina (IRSN ou SNRI) son antidepresivos que tratan a depresi\u00f3n ao incrementaren a cantidade de serotonina e noradrenalina dispo\u00f1ible para as c\u00e9lulas postsin\u00e1pticas no cerebro. Existe algunha evidencia que implica que os IRSNs poder\u00edan tam\u00e9n incrementar a transmisi\u00f3n de dopamina. Isto d\u00e9bese a que os IRSNs funcionan inhibindo a recaptaci\u00f3n, \u00e9 dicir, impedindo que os transportadores de serotonina e noradrenalina capten os seus respectivos neurotransmisores de volta \u00e1s ves\u00edculas de almacenamento para o seu uso posterior. Se normalmente o transportador de noradrenalina tam\u00e9n recicla un pouco de dopamina, ent\u00f3n os IRSNs tam\u00e9n mellorar\u00e1n a transmisi\u00f3n dopamin\u00e9rxica. Por iso, os efectos antidepresivos asociados co incremento dos niveis de noradrenalina poder\u00edan ser parcialmente ou en gran parte debidos ao aumento simult\u00e1neo de dopamina (especialmente no c\u00f3rtex prefrontal do cerebro).\nOs antidepresivos tric\u00edclicos (TCAs) incrementan tam\u00e9n a actividade da noradrenalina. A maior\u00eda deles tam\u00e9n incrementan a actividade da serotonina, pero tenden a producir efectos secundarios non desexados debido \u00e1 inactivaci\u00f3n non espec\u00edfica da histamina, acetilcolina e os receptores adren\u00e9rxicos alfa-1. Efectos secundarios com\u00fans son sedaci\u00f3n, boca seca, estrinximento, taquicardia, trastornos de memoria, hipotensi\u00f3n, visi\u00f3n borrosa e aumento de peso. Por esta raz\u00f3n foron en gran medida substitu\u00eddos por novos f\u00e1rmacos de recaptaci\u00f3n selectiva, como os IRSS (ou SSRI, inhibidores selectivos de recaptaci\u00f3n de serotonina), como a fluoxetina (\"Prozac\"), o cal ten pouco ou ning\u00fan efecto sobre a noradrenalina, e os novos IRSNs mencionados m\u00e1is arriba, como venlafaxina (\"Effexor\") e duloxetina (\"Cymbalta\").\nEsquizofrenia.\nUn co\u00f1ecido efecto secundario asociado cos pacientes esquizoafectivos denominado acatasia (frecuentemente confundido con s\u00edntomas esquizofr\u00e9nicos) viuse que est\u00e1 asociado cun incremento nos niveis de noradrenalina.Os datos apoian a eficacia dos novos antipsic\u00f3ticos, que afectan aos receptores do glutamato NMDA, e ao tr\u00e1fico de glutamato. Isto suxire que a esquizofrenia pode estar moi asociada coa cin\u00e9tica da recaptaci\u00f3n anormal de noradrenalina e menos coa dopamina, a cal pode en realidade ser responsable de gran parte do mecanismo da liberaci\u00f3n do glutamato.\nHipotensi\u00f3n.\nA noradrenalina \u00fasase tam\u00e9n como medicamento vasoconstritor en pacientes con hipotensi\u00f3n moi grave. Admin\u00edstrase por v\u00eda intravenosa e act\u00faa sobre os receptores adren\u00e9rxicos \u03b11 e \u03b12, causando a vasoconstrici\u00f3n.\nPolo sitio de acci\u00f3n.\nOs medicamentos que afectan \u00e1s funci\u00f3ns da noradrenalina te\u00f1en as s\u00faas dianas en diferentes puntos do mecanismo de funcionamente da mol\u00e9cula, desde a s\u00edntese ao sinal de terminaci\u00f3n.\nModuladores da s\u00edntese.\nA \u03b1-metiltirosina \u00e9 unha substancia que interv\u00e9n bloqueando a tirosina hidroxilase necesaria para a s\u00edntese de noradrenalina.\nModuladores do transporte vesicular.\nEste transporte pode ser inhibido pola reserpina e tetrabenazina.\nModuladores da uni\u00f3n aos receptores.\nAlg\u00fans exemplos son os alfa bloqueantes dos receptores \u03b1, e os beta bloqueantes dos receptores \u03b2.\nModuladores da terminaci\u00f3n.\nModuladores da captaci\u00f3n.\nInhibidores da captaci\u00f3n 1 son:\nInhibidores da captaci\u00f3n 2 son:\nPapel de axente antiinflamatorio no Alzheimer.\nA noradrenalina do locus ceruleus, ademais do seu papel neurotransmisor, difunde localmente desde as \"varicosidades\". Deste modo funciona como un axente aitiinflamatorio end\u00f3xeno no microambiente arredor das neuronas, c\u00e9lulas gliais, e vasos sangu\u00edneos do neoc\u00f3rtex e hipocampo. Na enfermidade de Alzheimer p\u00e9rdense ata o 70% das c\u00e9lulas produtoras de noradrenalina. S\u00e1bese que a noradrenalina estimula as c\u00e9lulas de microgl\u00eda do rato a suprimir a produci\u00f3n inducida polo p\u00e9ptido beta-amiloide (A\u03b2) de citocinas e a s\u00faa fagocitose do A\u03b2, o que suxire que esta perda poder\u00eda xogar un papel no desenvolvemento da enfermidade."}
{"id": "203276", "revid": "27155", "url": "https://gl.wikipedia.org/wiki?curid=203276", "title": "Norepinefrina", "text": ""}
{"id": "203277", "revid": "1888", "url": "https://gl.wikipedia.org/wiki?curid=203277", "title": "Henrique Rivadulla Corc\u00f3n", "text": ""}
{"id": "203281", "revid": "5863", "url": "https://gl.wikipedia.org/wiki?curid=203281", "title": "Radio Voz", "text": ""}
{"id": "203305", "revid": "89787", "url": "https://gl.wikipedia.org/wiki?curid=203305", "title": "Balcanizaci\u00f3n", "text": "Balcanizaci\u00f3n \u00e9 un termo xeopol\u00edtico usado orixinariamente para describir o proceso de fragmentaci\u00f3n ou divisi\u00f3n dunha rexi\u00f3n ou estado en partes ou estados m\u00e1is pequenos que son, polo xeral, mutuamente host\u00eds e non cooperan entre si. O termo xurdiu a ra\u00edz dos conflitos na pen\u00ednsula Balc\u00e1nica ocorridos durante o s\u00e9culo XX.\nA primeira balcanizaci\u00f3n deuse nas guerras dos Balc\u00e1ns (1913) e o termo reafirmouse nas guerras iugoslavas dos anos 1990.\nPor extensi\u00f3n, o termo \"balcanizaci\u00f3n\" usouse tam\u00e9n para describir os procesos de divisi\u00f3n de certas culturas en identidades separadas, tales como os ocorridos a finais do s\u00e9culo XX, moitos con orixes en movementos nacionalistas.\nO termo \u00fasase tam\u00e9n para describir outras formas de desintegraci\u00f3n, inclu\u00edndo, por exemplo, a subdivisi\u00f3n de Internet en enclaves separados, e a ruptura de acordos de cooperaci\u00f3n debido ao xurdimento de entidades competidoras enfrascadas en loitas do tipo \"beggar-my-neighbor\" (amolar ao veci\u00f1o).\n\"Balcanizaci\u00f3n\" \u00fasase algunhas veces para referise \u00e1 diverxencia, que ocorre no tempo, dos idiomas, as linguaxes de programaci\u00f3n e os formatos de arquivos de datos (en particular do XML).\nOs grandes pa\u00edses de Europa adoitan seren o resultado da Uni\u00f3n de varias rexi\u00f3ns hist\u00f3ricas ou \npa\u00edses antes indepedentes, e \u00e1s veces enfr\u00f3ntanse ao problema da balcanizaci\u00f3n. A pen\u00ednsula Ib\u00e9rica, especialmente Espa\u00f1a, desde a \u00e9poca de Al-\u00c1ndalus fixo esforzos para evitar a balcanizaci\u00f3n, pero nos \u00faltimos anos reverdeceron vellos problemas como os independentismos vasco e catal\u00e1n.\nEn xaneiro de 2007, en relaci\u00f3n co crecente apoio \u00e1 independencia de Escocia, o primeiro ministro do Reino Unido naqueles d\u00edas, Gordon Brown falou dunha \"balcanizaci\u00f3n de Gran Breta\u00f1a\". \nO 10 de xaneiro de 2012, o goberno de Escocia, presidido por Alex Salmond, propuxo un refer\u00e9ndum para decidir a independencia daquela naci\u00f3n do Reino Unido de Gran Breta\u00f1a e Irlanda do Norte, que se celebrar\u00eda en 2014. O primeiro ministro brit\u00e1nico, Davis Cameron, a\u00ednda que opositor \u00e1 medida, declarou que buscar\u00e1 legalizar esta consulta ante o Parlamento Brit\u00e1nico e que se fixera o antes pos\u00edbeol para evitar danar a econom\u00eda.\nA medida rem\u00f3ntase a 2009 e prov\u00e9n do Scottish National Party (\"Partido Nacionalista Escoc\u00e9s\"), cuxo principal obxectivo \u00e9 a independencia escocesa, e a medida logrou a aprobaci\u00f3n por parte do parlamento escoc\u00e9s e da coroa brit\u00e1nica.\nNon hai precedentes dun refer\u00e9ndum sobre a independencia Escocia. En 1979 celebrose un para restablecer a Asemblea Lexislativa de Escocia despois da s\u00faa suspensi\u00f3n en 1707, que non prosperou, pero si resultou favor\u00e1bel nunha nova consulta realizada en 1997, o que condciu \u00e1 recuperaci\u00f3n do Parlamento de Escocia.\nTam\u00e9n existen movementos de independencia dentro da Gran Breta\u00f1a en Gales e Cornualla.\nIgualmente en Italia. En setembro de 2009 o principal aliado de Silvio Berlusconi e l\u00edder do partido secesionista Liga Norte, Umberto Bossi, reivindicou o dereito \u00e1 independencia da Padania, zona que agrupa \u00e1s principais rexi\u00f3ns do norte do pa\u00eds. exclamou Bossi na festa dos pobos padanos que tivo lugar na cidade de Venecia.\nE a idea contin\u00faa. Dereita, centro e esquerda aceptaron case sen reparos a formaci\u00f3n do Goberno de Mario Monti tras a dimisi\u00f3n de Silvio Berlusconi o 13 de novembro de 2011, porque era \"unha oportunidade de ouro para encargar aos tecn\u00f3cratas os recurtes que os pol\u00edticos non se atreveran a facer\", imnoposta pola UE. Pero a Liga Norte de Bossi converteuse no \u00fanico partido na oposici\u00f3n, neg\u00e1ndose a aceptar a imposici\u00f3n dun Executivo non electo, e non porque tivera unha iluminaci\u00f3n democr\u00e1tica, sen\u00f3n porque era unha ocasi\u00f3n hist\u00f3rica para pechar as gretas que abrira no seu grupo o apoio cego a \"Il Cavaliere\", e para distanciarse a\u00ednda m\u00e1is da pol\u00edtica centralista de Roma.\nO 4 de novembro Bossi decretou a reapertura oficial do \"Parlamento de Padania\", unha c\u00e1mara simb\u00f3lica coa que os independentistas desaf\u00edan periodicamente ao Estado, desde 1997, reclamando a secesi\u00f3n de Italia das rexi\u00f3ns do norte (Piemonte, Lombard\u00eda, V\u00e9neto, Liguria, Fri\u00fal-Venecia Xulia e parte de Emilia Romagna)."}
{"id": "203307", "revid": "5863", "url": "https://gl.wikipedia.org/wiki?curid=203307", "title": "A Paradanta", "text": ""}
{"id": "203308", "revid": "865", "url": "https://gl.wikipedia.org/wiki?curid=203308", "title": "Empire", "text": "Empire \u00e9 o segundo \u00e1lbum da banda brit\u00e1nica Kasabian, editado o 28 de agosto de 2006."}
{"id": "203310", "revid": "56817", "url": "https://gl.wikipedia.org/wiki?curid=203310", "title": "Kasabian (\u00e1lbum)", "text": "Kasabian \u00e9 o \u00e1lbum de estrea da banda brit\u00e1nica hom\u00f3nima Kasabian, editado o 13 de setembro de 2004.\nListaxe de canci\u00f3ns.\nTodos os temas escritos e compostos por Sergio Pizzorno (m\u00fasica e letras) e Christopher Karloff (m\u00fasica)."}
{"id": "203324", "revid": "56817", "url": "https://gl.wikipedia.org/wiki?curid=203324", "title": "Arkoudi", "text": "Arkoudi (en grego: \u0391\u03c1\u03ba\u03bf\u03cd\u03b4\u03b9, en grego moderno significa oso; as antigas formas son Arkoudio e Arkoudion), \u00e9 unha illa grega nas Equ\u00ednadas. Est\u00e1 administrada polo municipio de \u00cdtaca e at\u00f3pase ao norte de dita illa, as\u00ed como ao sur da illa de Lefkada. Ata a reorganizaci\u00f3n a mediados ou finais de s\u00e9culo 20, foi parte da prefectura de Lefkada.\nXeograf\u00eda.\nAs illas e illotes m\u00e1is pr\u00f3ximos son Lefkada ao norte, Meganisi ao nord\u00e9s, \u00cdtaca no sueste e Cefalonia ao sur."}
{"id": "203326", "revid": "12452", "url": "https://gl.wikipedia.org/wiki?curid=203326", "title": "Centro de especialidades A Doblada", "text": ""}
{"id": "203329", "revid": "23204", "url": "https://gl.wikipedia.org/wiki?curid=203329", "title": "Atokos", "text": "Atokos (grego: \u0386\u03c4\u03bf\u03ba\u03bf\u03c2), \u00e9 unha illa grega nas Equ\u00ednadas, a nove millas ao nord\u00e9s de \u00cdtaca concello do que forma parte. Ten 4\u00b45 quil\u00f3metros cadrados e unha altitude de 334 metros sobre o nivel do mar.\nA illa \u00e9 monta\u00f1osa ten poucas praias con pequenas ba\u00edas e pos\u00fae covas na s\u00faa costa rochosa. Na illa at\u00f3panse cabras, pero non est\u00e1 habitada permanentemente. Unha casa e unha pequena capela, constit\u00faen os \u00fanicos edificios. A illa \u00e9 de propiedade privada\nUn censo recente suxire que a illa ten unha poboaci\u00f3n de 2 presonas."}
{"id": "203332", "revid": "55821", "url": "https://gl.wikipedia.org/wiki?curid=203332", "title": "Casa do concello", "text": "A casa do concello ou simplemente concello \u00e9 unha construci\u00f3n da arquitectura civil destinada a sede da administraci\u00f3n local. Este edificio alberga a alcald\u00eda, as dependencias e servizos municipais, e nel cel\u00e9branse periodicamente os plenos do concello.\nHistoria.\nEmancipaci\u00f3n das urbes na Idade Media.\nA construci\u00f3n das primeiras casas de concellos \u00e9 o resultado dun movemento pol\u00edtico, que xorde no s\u00e9culo XI, de afirmaci\u00f3n das cidades fronte a nobreza e a Igrexa:\nO movemento, simult\u00e1neo en todos pa\u00edses de Europa, empeza en Italia. As\u00ed e todo, \u00e9 en Flandres onde as construci\u00f3ns de casas de concello son as m\u00e1is acabadas, e das cales conservanse m\u00e1is vestixios. A casa do concello marca da s\u00faa arquitectura os espazos p\u00fablicos e a identidade propia da asemblea dos habitantes. Simboliza un lugar de poder, signo de emancipaci\u00f3n das elites urbanas."}
{"id": "203335", "revid": "23204", "url": "https://gl.wikipedia.org/wiki?curid=203335", "title": "Operaci\u00f3n Whitecoat", "text": "A Operaci\u00f3n Whitecoat foi o nome que recibiu un programa de investigaci\u00f3n m\u00e9dica realizado polo ex\u00e9rcito dos Estados Unidos entre 1954 e 1973 en Fort Detrick que consistiu na realizaci\u00f3n de experimentos m\u00e9dicos con seres humanos, escollidos entre soldados recrutas rexistrados como obxectores de conciencia adventistas do s\u00e9timo d\u00eda. O obxectivo declarado destes experimentos consist\u00eda en experimentar a defensa contra armas biol\u00f3xicas e qu\u00edmicas. A\u00ednda que o programa como tal xa non existe, investigaci\u00f3ns m\u00e9dicas semellantes seguen a se realizar no USAMRIID (United States Medical Research Institute of Infections Diseases) con sede en Fort Detrick.\nExperimentos.\nO ex\u00e9rcito dos Estados Unidos principiara a experimentar cos efectos das armas biol\u00f3xicas en 1953, realizando un estudo sobre a febre Q con voluntarios, fora un \u00e9xito e na procura dun grupo relativamente homox\u00e9neo en canto ao seu estado f\u00edsico e actitude mental dirixiuse cara aos adventistas, que exerc\u00edan a obxecci\u00f3n de conciencia como combatentes pero non se negaban a servir no ex\u00e9rcito en postos que non requirisen levar armas, os primeiros contactos con dirixentes da Igrexa Adventista realiz\u00e1ronse en outubro de 1954 e en 1958 comezaron os primeiros proxectos de investigaci\u00f3n. Os voluntarios puideron consultar a familia e sacerdotes antes de se decidiren a partipar, logo ti\u00f1an que asinar un consentimento tras discutir os riscos e tratamentos cun m\u00e9dico militar. Aproximadamente un 20% dos voluntarios iniciais declinaron partipar \nAo final arredor de 2300 soldados estadounidenses participaron como voluntarios na investigaci\u00f3n permitindo que lles infectaran virus e bacterias que se consideraban de uso posible nun ataque biol\u00f3xico, ademais outros 800 voluntarios participaron como t\u00e9cnicos de laboratorio, auxiliares de enfermer\u00eda, coidadores de animais e oficinistas. Os voluntarios, co\u00f1ecidos como \"white coat\" (literalmente bata branca) expux\u00e9ronse a febre amarela, febre do Val do Rift, hepatite A, \"Yersinia pestis\", tularemia, encefalite equina venezolana entre outras, e logo trat\u00e1ronos de acordo coa enfermidade inoculada (para determinaren a efectividade de antibi\u00f3ticos e vacinas.\nResultados.\nMoitas das vacinas que protexen contra axentes usados na guerra biol\u00f3xica test\u00e1ronse en humanos na operaci\u00f3n Whitecoat. Segundo o USAMRIID, a operaci\u00f3n Whitecoat contribu\u00edu a consecuci\u00f3n de vacinas aprobadas pola Administraci\u00f3n de Alimentos e Medicamentos para a febre amarela e a hepatite e na investigaci\u00f3n de f\u00e1rmacos para tratar a febre Q, encefalite equina venezolana, febre do val do Rift e tularemia, ademais a USAMRIID tam\u00e9n afirma que serviu para desenvolver equivamento, procedementos de descontaminaci\u00f3n, incubadoras, centrifugadoras e filtros de part\u00edculas \nNing\u00fan dos voluntarios morreu durante o per\u00edodo de realizaci\u00f3n das probas (nota), est\u00edmase nuns 500 os voluntarios con vida en 2003 (nota). Alg\u00fans afirman que tivo efectos lentos na s\u00faa sa\u00fade (nota) e cando menos un deles considera que como resultado dos experimentos tivo problemas serios de sa\u00fade (nota)\nEn 1969 logo dunha serie de artigos de prensa, moitos adventistas comezaron a cuestionar a participaci\u00f3n da s\u00faa igrexa no proxecto e a Conferencia Xeral formou un comit\u00e9 de nove persoas para estudar o asunto que coincidiu co anuncio realizado por Richard Nixon de prohibir a guerra qu\u00edmica e bactereol\u00f3xica."}
{"id": "203336", "revid": "56817", "url": "https://gl.wikipedia.org/wiki?curid=203336", "title": "Drakonera", "text": "Drakonera ou Dhragon\u00e1ra (en grego: \u0394\u03c1\u03b1\u03ba\u03bf\u03bd\u03ad\u03c1\u03b1) \u00e9 unha illa das Equ\u00ednadas, entre o grupo das Illas X\u00f3nicas en Grecia. Drakonera forma parte do grupo norte das Equ\u00ednadas, que se chaman (Drakoneras ou Dhragonaras) como a illa. A parte continental coa prefectura de Aitoloakarnania est\u00e1 cara ao norte e o leste. Varios illotes rodean a zona. Est\u00e1 administrada polo concello de \u00cdtaca, as\u00ed como pola prefectura de Cefalonia e at\u00f3pase ao nord\u00e9s da illa."}
{"id": "203342", "revid": "6334542", "url": "https://gl.wikipedia.org/wiki?curid=203342", "title": "The Open Door", "text": " \nThe Open Door \u00e9 o segundo \u00e1lbum de estudio da banda americana Evanescence, coa discogr\u00e1fica Wind-Up Records. O primeiro pa\u00eds no que foi publicado foi Polonia o 25 de setembro de 2006, seguido os seguintes d\u00edas dos outros pa\u00edses, sendo o \u00faltimo pa\u00eds Estados Unidos de Am\u00e9rica o 3 de outubro dese mesmo ano. Desde que sa\u00edu \u00e1 venda leva vendidas m\u00e1is de 6 mill\u00f3ns de copias en todo o mundo.\nCaracter\u00edsticas.\nNun principio, esper\u00e1base que o \u00e1lbum fose publicado a comezos do 2006, mais a folga do guitarrista Terry Balsamo e a sa\u00edda dos membros da banda Ben Moody e Tim McCord, entre outros motivos, atrasou a data ata setembro de 2006. A maior\u00eda das canci\u00f3ns foron escritas por Amy Lee e Terry Balsamo. Caracter\u00edzase por estar composto por letras escuras, onde o estilo predominante \u00e9 rock g\u00f3tico, apr\u00e9cianse influencias cl\u00e1sicas, e tam\u00e9n outros estilos como heavy metal, opera ou pop. Destaca a colaboraci\u00f3n con The Millennium Choir nas canci\u00f3ns \u201cYour Star\u201d e \u201cLacrymosa\u201d. A banda xa traballara con este coro no seu anterior \u00e1lbum \"Fallen\", en canci\u00f3ns coma \u201cWhisper\u201d e \u201cEverybody's Fool\u201d.\nListaxe de canci\u00f3ns.\nA edici\u00f3n xaponesa conta, cunha canci\u00f3n m\u00e1is, que \u00e9 unha versi\u00f3n ac\u00fastica de \"Call Me When You're Sober\". Outras canci\u00f3ns escritas pero que non foron inclu\u00eddas na versi\u00f3n final do \u00e1lbum foron:\nVideograf\u00eda e singles.\nO primeiro single de presentaci\u00f3n do \u00e1lbum foi \u201cCall Me When You're Sober\u201d. O 8 de xaneiro de 2007, publican o seu segundo single \u201cLithium\u201d, e o v\u00eddeo foi dirixido por Paul Fedor. O seu terceiro v\u00eddeo foi publicado o 25 de maio de 2007, e foi dirixido por Paul R. Brown para a canci\u00f3n \u201cSweet Sacrifice\u201d. O \u00faltimo single do \u00e1lbum foi para a canci\u00f3n \u201cGood Enough\u201d , e foi publicado o 11 de setembro de 2007.\nAdemais disto, en outubro de 2007, \u201cWeight of The World\u201d foi single promocional s\u00f3 en Colombia."}
{"id": "203343", "revid": "3054", "url": "https://gl.wikipedia.org/wiki?curid=203343", "title": "Idioma abxaso", "text": ""}
{"id": "203345", "revid": "56817", "url": "https://gl.wikipedia.org/wiki?curid=203345", "title": "King of the Road", "text": "King of the Road \u00e9 o sexto \u00e1lbum de estudio da banda estadounidense de stoner rock Fu Manchu, editado o 15 de febreiro de 1999. As edici\u00f3ns xaponesa e europea contan co tema \"Breathing Fire\" na vez de \"Drive\". \"Breathing Fire\" estaba na versi\u00f3n demo do disco que foi enviado \u00e1s emisoras de radio, clubs e seareiros."}
{"id": "203346", "revid": "25871", "url": "https://gl.wikipedia.org/wiki?curid=203346", "title": "Chocolate and Cheese", "text": "Chocolate and Cheese \u00e9 o cuarto \u00e1lbum de estudio da banda estadounidense Ween, editado o 27 de setembro de 1994 a trav\u00e9s do selo Elektra Records. Foi o primeiro disco do grupo en ser gravado nun estudio profesional, en vez de nun catro pistas como nos seus traballos anteriores. Por\u00e9n, a meirande parte dos instrumentos foron tocados por Dean e Gene Ween.\nListaxe de canci\u00f3ns.\nTodos os temas compostos por Ween."}
{"id": "203347", "revid": "98629", "url": "https://gl.wikipedia.org/wiki?curid=203347", "title": "Nothing's Shocking", "text": "Nothing's Shocking \u00e9 o primeiro \u00e1lbum real de estudio da banda estadounidense de rock alternativo Jane's Addiction, editado o 23 de agosto de 1988 a trav\u00e9s do selo Warner Bros. Records. \"Nothing's Shocking\" foi ben recibido pola cr\u00edtica a adoita a ser citado como o mellor \u00e1lbum do grupo. A pesar diso s\u00f3 chegou ao n\u00famero 103 da lista \"Billboard 200\". O sinxelo \"Jane Says\" acadou o n\u00famero 6 da \"Billboard Modern Rock Tracks\" en 1988. O \u00e1lbum foi colocado no n\u00famero 309 da lista da \"Rolling Stone\" dos 500 mellores \u00e1lbums de todos os tempos.\nListaxe de canci\u00f3ns.\nTodos os temas compostos por Perry Farrell, Dave Navarro, Eric Avery e Stephen Perkins."}
{"id": "203348", "revid": "22570", "url": "https://gl.wikipedia.org/wiki?curid=203348", "title": "Lifes Rich Pageant", "text": "Lifes Rich Pageant \u00e9 o cuarto \u00e1lbum da banda estadounidense de rock alternativo R.E.M., editado o 28 de xullo de 1986 a trav\u00e9s do selo I.R.S. Records. Coa intenci\u00f3n de conseguir un disco optimista tras o sobrio \"Fables of the Reconstruction\" R.E.M. escolleu a Don Gehman para producir o \u00e1lbum, que foi gravado nos Belmont Mall Studios en Belmont, Indiana.\nListaxe de canci\u00f3ns.\nTodos os temas compostos por Bill Berry, Peter Buck, Mike Mills e Michael Stipe, ag\u00e1s onde se indique."}
{"id": "203349", "revid": "1888", "url": "https://gl.wikipedia.org/wiki?curid=203349", "title": "Jos\u00e9 \u00c1ngel Docobo Dur\u00e1ntez", "text": ""}
{"id": "203362", "revid": "27155", "url": "https://gl.wikipedia.org/wiki?curid=203362", "title": "Gl\u00e1ndula suprarrenal", "text": "Nos mam\u00edferos, as gl\u00e1ndulas suprarrenais tam\u00e9n chamadas gl\u00e1ndulas adrenais son gl\u00e1ndulas end\u00f3crinas que est\u00e1n situadas sobre a parte superior dos riles. Nos humanos a gl\u00e1ndula suprarrenal dereita ten forma triangular e a esquerda ten forma semilunar. Son principalmente responsables da produci\u00f3n e liberaci\u00f3n de hormonas en resposta ao estr\u00e9s, que son corticoesteroides (por exemplo o cortisol) e catecolaminas (por exemplo, a adrenalina). As gl\u00e1ndulas suprarrenais act\u00faan sobre a funci\u00f3n renal por medio da secreci\u00f3n da hormona aldosterona, que est\u00e1 implicada na regulaci\u00f3n da osmolaridade do plasma sangu\u00edneo.\nAnatom\u00eda e Fisiolox\u00eda.\nAnatomicamente, as gl\u00e1ndulas suprarrenais ou adrenais est\u00e1n localizadas no retroperitoneo na parte superior dos riles. Est\u00e1n rodeadas por unha c\u00e1psula adiposa e pola fascia renal. Nos humanos, as gl\u00e1ndulas suprarrenais est\u00e1n ao nivel da 12\u00aa v\u00e9rtebra tor\u00e1cica ou dorsal. Cada gl\u00e1ndula adrenal comprende d\u00faas partes distintas: a parte externa da gl\u00e1ndula, que \u00e9 o c\u00f3rtex adrenal, e a parte interna ou medula adrenal; ambas as partes producen hormonas. O c\u00f3rtex produce principalmente cortisol, aldosterona e menores cantidades de andr\u00f3xenos e estr\u00f3xenos, e a medula produce adrenalina e noradrenalina. O peso conxunto das gl\u00e1ndulas suprarrenais \u00e9 de entre 7 e 10 g nos humanos adultos.\nC\u00f3rtex suprarrenal.\nO c\u00f3rtex suprarrenal ou c\u00f3rtex adrenal ten a funci\u00f3n de sintetizar hormonas esteroides, fundamentalmente corticosteroides (mineralocorticoides e glicocorticoides) e pequenas cantidades de andr\u00f3xenos e estr\u00f3xenos. C\u00e9lulas corticais espec\u00edficas producen determinadas hormonas como aldosterona, cortisol, e andr\u00f3xenos como a androstenediona. En condici\u00f3ns normais relaxadas (sen estr\u00e9s), as c\u00e9lulas das gl\u00e1ndulas suprarrenais humanas producen o equivalente de 35\u201340\u00a0mg de cortisona acetato diarias. A diferenza da innervaci\u00f3n directa que ten a medula suprarrenal, o c\u00f3rtex est\u00e1 regulado por outras hormonas neuroend\u00f3crinas segregadas pola hip\u00f3fise ou pituitaria, que \u00e1 s\u00faa vez est\u00e1 baixo o control hormonal do hipot\u00e1lamo e polo do sistema renina-anxiotensina.\nO c\u00f3rtex suprarrenal comprende tres zonas ou capas. Esta \"zonaci\u00f3n anat\u00f3mica\" pode apreciarse a nivel microsc\u00f3pico, onde cada zona pode ser reco\u00f1ecida por caracter\u00edsticas distintivas estruturais e anat\u00f3micas. O c\u00f3rtex suprarrenal mostra tam\u00e9n unha \"zonaci\u00f3n funcional\": debido ao diferente conxunto de encimas presentes en cada parte, cada zona produce distintas hormonas.\nS\u00edntese e acci\u00f3ns das hormonas do c\u00f3rtex.\nTodas as hormonas adrenocorticais se sintetizan a partir do colesterol que chega \u00e1 gl\u00e1ndula. Noutros tecidos poden orixinarse tam\u00e9n hormonas esteroides, pero as reacci\u00f3ns que producen aldosterona e cortisol (posteriores \u00e1 formaci\u00f3n de proxesterona) s\u00f3 se dan fundamentalmente no c\u00f3rtex suprarrenal. Estas reacci\u00f3ns finais son:\nAcci\u00f3ns dos mineralocorticoides.\nProd\u00facense na zona glomerulosa. O principal mineralocorticoide \u00e9 a aldosterona. A s\u00faa secreci\u00f3n \u00e9 regulada polo oligop\u00e9ptido anxiotensina II (a anxiotensina II \u00e9 regulada pola anxiotensina I, a cal \u00e1 s\u00faa vez est\u00e1 regulada pola renina). A aldosterona segr\u00e9gase en resposta aos niveis extracelulares altos de potasio, baixos de sodio, e baixos niveis de flu\u00eddos e de volume sangu\u00edneo. Os efectos da aldosterona son:\nAcci\u00f3n dos glicocorticoides.\nOs glicocorticoides prod\u00facense na zona fasciculada. O principal nos humanos \u00e9 o cortisol, e en moitos outros animais a corticosterona. A s\u00faa secreci\u00f3n est\u00e1 regulada pola hormona adrenocorticotropa (ACTH) da adenohip\u00f3fise ou pituitaria anterior e esta \u00e1 s\u00faa vez est\u00e1 controlada hormonalmente polo hipot\u00e1lamo.\nO cortisol potencia o metabolismo das s\u00faas c\u00e9lulas diana de diferentes modos:\nAndr\u00f3xenos e estr\u00f3xenos.\nOs andr\u00f3xenos prod\u00facense na zona reticular en pequenas cantidades. Os andr\u00f3xenos m\u00e1is importantes son: testosterona, dihidrotestosterona (DHT), androstenediona, deshidroepiandrosterona (DHEA), e deshidroepiandrosterona sulfato (DHEA-sulfato). No c\u00f3rtex suprarrenal tam\u00e9n se poden producir pequenas cantidades de estr\u00f3xenos, polo que \u00e9 unha das fontes de estr\u00f3xenos dos tecidos perif\u00e9ricos para as mulleres menop\u00e1usicas, nas cales os ovarios xa non os producen .\nMedula suprarrenal.\nA medula suprarrenal ou medula adrenal ocupa a parte central da gl\u00e1ndula, e est\u00e1 rodeada polo c\u00f3rtex suprarrenal. O l\u00edmite entre a zona reticular e a medula non \u00e9 moi n\u00edtido nos humanos, xa que hai columnas de c\u00e9lulas do c\u00f3rtex que penetran algo na medula. A medula segrega aproximadamente un 20% de noradrenalina e un 80% de adrenalina. As c\u00e9lulas cromaf\u00edns da medula, denominadas as\u00ed pola s\u00faa caracter\u00edstica tinguidura casta\u00f1a con sales do \u00e1cido cr\u00f3mico, son a principal fonte do corpo das catecolaminas circulantes adrenalina (epinefrina) e noradrenalina (norepinefrina). As catecolaminas derivan do amino\u00e1cido tirosina e estas hormonas hidrosolubles son as principais hormonas que infl\u00faen na resposta de loita ou fuxida. As c\u00e9lulas que producen noradrenalina te\u00f1en gr\u00e1nulos de n\u00facleo denso rodeados de membrana, que conte\u00f1en dita hormona. As que liberan adrenalina te\u00f1en gr\u00e1nulos homox\u00e9neos e menos densos. Os gr\u00e1nulos lib\u00e9ranse por exocitose .\nPara levar a cabo a s\u00faa parte desta resposta, a medula suprarrenal recibe innervaci\u00f3n do sistema nervioso simp\u00e1tico por medio de fibras preganglionares orixinadas na medula espi\u00f1al tor\u00e1cica de T5\u2013T11. Como est\u00e1 innervada por fibras de nervios preganglionares, a medula adrenal pode ser considerada como un ganglio simp\u00e1tico especializado. As c\u00e9lulas medulares derivan da crista neural embrionaria, polo que poden considerarse neuronas modificadas. Por\u00e9n, a diferenza doutros ganglios simp\u00e1ticos, a medula adrenal carece de sinapses visibles e libera as s\u00faas secreci\u00f3ns directamente no sangue. Como o sistema nervioso aut\u00f3nomo exerce un control directo sobre as c\u00e9lulas cromaf\u00edns, a liberaci\u00f3n de hormonas ten lugar moi rapidamente. En resposta a un estr\u00e9s, como pode ser o exercicio ou un perigo inminente, as c\u00e9lulas da medula suprarrenal liberan catecolaminas no sangue na proporci\u00f3n 17:3 de adrenalina:noradrenalina.\nO cortisol tam\u00e9n favorece a s\u00edntese de adrenalina na medula suprarrenal. O cortisol producido no c\u00f3rtex chega \u00e1 medula adrenal en grandes cantidades, e al\u00ed pode promover o aumento da expresi\u00f3n do encima feniletanolamina \"N\"-metiltransferase (PNMT), o que aumentar\u00e1 a s\u00edntese e secreci\u00f3n de adrenalina.\nSubministraci\u00f3n de sangue.\nNormalmente, hai tres arterias que irrigan cada gl\u00e1ndula suprarrenal:\nA drenaxe venosa da gl\u00e1ndula real\u00edzana as veas suprarrenais:\nAs veas suprarrenais poden formar anastomoses coas veas fr\u00e9nicas inferiores. Como a vea suprarrenal dereita \u00e9 curta e desemboca directamente na vea cava inferior \u00e9 probable que dane a esta \u00faltima durante a extirpaci\u00f3n da gl\u00e1ndula suprarrenal dereita.\nAs gl\u00e1ndulas adrenais e a gl\u00e1ndula tiroide son os \u00f3rganos do corpo que te\u00f1en o maior subministraci\u00f3n de sangue por gramo de tecido. Ata 60 arteriolas poden irrigar cada gl\u00e1ndula suprarrenal. Esta pode ser unha das raz\u00f3ns polas que o c\u00e1ncer de pulm\u00f3n con frecuencia crea met\u00e1stases nas gl\u00e1ndulas suprarrenais."}
{"id": "203363", "revid": "27155", "url": "https://gl.wikipedia.org/wiki?curid=203363", "title": "Gl\u00e1ndula adrenal", "text": ""}
{"id": "203365", "revid": "22570", "url": "https://gl.wikipedia.org/wiki?curid=203365", "title": "Premier League 2008-2009", "text": "A tempada 2008-2009 da Premier League foi a 17\u00aa edici\u00f3n da m\u00e1xima competici\u00f3n ligueira de f\u00fatbol en Inglaterra. A tempada comezou o 16 de agosto de 2008 e rematou o 24 de maio de 2009 despois de 38 xornadas.\nO equipo defensor do t\u00edtulo, o Manchester United, ga\u00f1ador das d\u00faas anteriores edici\u00f3ns, acadou nesta tempada o seu 3\u00ba t\u00edtulo de liga consecutivo."}
{"id": "203366", "revid": "1093", "url": "https://gl.wikipedia.org/wiki?curid=203366", "title": "Rexina Rodr\u00edguez Vega", "text": ""}
{"id": "203375", "revid": "98629", "url": "https://gl.wikipedia.org/wiki?curid=203375", "title": "Anexi\u00f3n", "text": "A anexi\u00f3n \u00e9 un proceso, xeralmente violento, polo cal un pa\u00eds se apodera doutro, trasladando ou integrando todas ou parte das s\u00faas instituci\u00f3ns, especialmente as Forzas Armadas e de Polic\u00eda que poidan ter e os seus \u00f3rganos de pol\u00edtica internacional (embaixadas, consulados, representaci\u00f3ns ante instituci\u00f3ns internacionais), nos casos en que o pa\u00eds anexionado sexa un estado independente.\nPese a que as anexi\u00f3ns non adoitan seren desexadas pola clase dirixente do pa\u00eds anexionado, que xeralmente perden todo ou parte do seu poder, si poden ser desexadas pola maior\u00eda da poboaci\u00f3n. Tam\u00e9n hai casos nos que ocorre o contrario, as\u00ed como outros nos que nin a clase dirixente, nin a poboaci\u00f3n, est\u00e1 de acordo coa anexi\u00f3n.\nCasos.\nResulta dif\u00edcil dar exemplos de anexi\u00f3ns, pois non adoitan ser un termo co que o goberno se sinta c\u00f3modo; pero alg\u00fans casos si est\u00e1n claros, incluso baixo resoluci\u00f3ns da ONU. Casos de anexiones son:\nOutros casos non tan claros constit\u00faenos:"}
{"id": "203381", "revid": "98629", "url": "https://gl.wikipedia.org/wiki?curid=203381", "title": "Dosed", "text": "\"Dosed\" \u00e9 un sinxelo da banda estadounidense de rock alternativo e funk rock Red Hot Chili Peppers, do seu \u00e1lbum \"By the Way\". Foi un sinxelo promocional nos Estados Unidos e o Canad\u00e1, mentres que \"Universally Speaking\" foi lanzado no Reino Unido."}
{"id": "203382", "revid": "5863", "url": "https://gl.wikipedia.org/wiki?curid=203382", "title": "Secesi\u00f3n", "text": "A palabra secesi\u00f3n p\u00f3dese referir a:"}
{"id": "203387", "revid": "89787", "url": "https://gl.wikipedia.org/wiki?curid=203387", "title": "Energy", "text": "Energy \u00e9 unha canle de televisi\u00f3n privada espa\u00f1ola propiedade de Mediaset Espa\u00f1a que emite a trav\u00e9s da TDT e nas plataformas de televisi\u00f3n de pago Movistar+ e Vodafone TV, Orange TV, R e Euskatel. A s\u00faa programaci\u00f3n est\u00e1 dirixida \u00f3 p\u00fablico masculino. Energy comezou as s\u00faas emisi\u00f3ns en probas o 19 de decembro do 2011 cun bucle promocional; o d\u00eda 27 de decembro, as emisi\u00f3ns en probas e o 9 de xaneiro de 2012, a emisi\u00f3n oficial comeza coa gala de entrega do FIFA Bal\u00f3n de Ouro do 2011 dende Zuric en directo. O seu principal competido \u00e9 a canle Mega.\nEnergy ten entre a s\u00faa programaci\u00f3n \"Sons of Anarchy\", \"Top Gear\", \"Desaf\u00edo Extremo\", as repetici\u00f3ns de \"Deportes Cuatro\", a Eurocopa de F\u00fatbol Polonia/Ucra\u00edna 2012 e o Mundial de motociclismo.\nAudiencias.\nEvoluci\u00f3n da cota de pantalla mensual, segundo as medici\u00f3ns de audiencia elaborados en Espa\u00f1a por TNS. Est\u00e1n en letra grosa e laranxa os meses en que foi l\u00edder de audiencia."}
{"id": "203393", "revid": "89787", "url": "https://gl.wikipedia.org/wiki?curid=203393", "title": "Secesi\u00f3n (pol\u00edtica)", "text": "Unha secesi\u00f3n, do lat\u00edn \"secess\u012do, -\u014dnis\", 'separaci\u00f3n', 'afastamento', \u00e9 o acto de retirarse dunha organizaci\u00f3n, uni\u00f3n ou entidade pol\u00edtica. Tipicamente hai un forte factor diferencial que motiva a retirada.\nA secesi\u00f3n pode ser un feito ou un dereito. Como dereito o fen\u00f3meno pol\u00edtico da secesi\u00f3n require a previa existencia dun Estado Federal ou Confederal, do que forme parte o Estado que manifesta a s\u00faa vontade de separarse da uni\u00f3n.\nA secesi\u00f3n, como feito, adoita confundirse coa independencia. Pero non \u00e9 igual. Nas guerras de secesi\u00f3n (como a Guerra de Secesi\u00f3n de Estados Unidos), o decisivo \u00e9 a vontade que ten un Estado preexistente de separarse da uni\u00f3n con outros Estados, mentres que nas guerras de independencia tr\u00e1tase do nacemento dun novo Estado."}
{"id": "203397", "revid": "98629", "url": "https://gl.wikipedia.org/wiki?curid=203397", "title": "Sunderland A.F.C.", "text": "O Sunderland Association Football Club \u00e9 un equipo profesional de f\u00fatbol da cidade de Sunderland, en Inglaterra, que compite habitualmente na Football League One.\nHistoria.\nFundado en 1879 na cidade de Sunderland, foi un dos grandes clubs europeos de finais do s\u00e9culo XIX, acadando o t\u00edtulo ingl\u00e9s de liga nos anos 1892, 1893 e 1895, mais o subcampionato en 1894 e 1898, cando na maior\u00eda dos pa\u00edses europeos a\u00ednda non exist\u00edan competici\u00f3ns de f\u00fatbol.\nOs comezos do s\u00e9culo XX tam\u00e9n foron bos para o club. O subcampionato na Football League de 1901, precedeu a un novo t\u00edtulo en 1902. Nos seguintes anos foi un habitual entre os mellores equipos de Inglaterra, at\u00e9 que en 1913 acadou o seu 5\u00ba campionato de liga. Nos anos 20 rematou terceiro varias tempadas, \u00e1 parte de ser subcampi\u00f3n en 1923. Xa naqueles anos exist\u00eda unha rivalidade importante entre o Sunderland e o seu veci\u00f1o, o Newcastle United. Nos anos 30 chegou unha nova xeira de resultados importantes, sendo subcampi\u00f3n de liga en 1935, campi\u00f3n por 6\u00aa vez da Football League en 1936, e campi\u00f3n por 1\u00aa vez da FA Cup en 1937.\nA segunda guerra mundial impediu a disputa da Football League entre 1940 e 1946, e o Sunderland de posguerra xa non foi quen de loitar polo t\u00edtulo de liga salvo en 1950, ano no que rematou 3\u00ba a s\u00f3 un punto do campi\u00f3n. O declive definitivo do club coincidiu co nacemento das competici\u00f3ns europeas. En 1958 o Sunderland rematou en postos de descenso directo \u00e1 \"Football League Second Division\" por vez primeira en mais de 60 anos, comezando unha etapa escura na historia do club.\nO ascenso f\u00edxose agardar at\u00e9 1964. Nas seguintes tempadas o Sunderland acadou resultados moi modestos, rematando sempre na parte baixa da t\u00e1boa. En 1970 o equipo foi pen\u00faltimo, caendo de novo \u00e1 \"Second Division\". A pesar de competir na segunda divisi\u00f3n da Football League, o Sunderland acadou a s\u00faa 2\u00aa FA Cup en 1973. O ascenso f\u00edxose agardar de novo, nesta ocasi\u00f3n at\u00e9 1976, para descender novamente en 1977. En 1980 chegou un novo ascenso. Despois duns anos na m\u00e1xima categor\u00eda, chegaron os peores anos da historia da entidade. En 1985 o Sunderland descendeu \u00e1 segunda divisi\u00f3n, e en 1987 f\u00edxoo de novo, esta vez \u00e1 terceira divisi\u00f3n. A s\u00faa estad\u00eda foi dun s\u00f3 ano, ascendendo \u00e1 segunda divisi\u00f3n en 1988.\nEn 1990 recuperou a m\u00e1xima categor\u00eda, pero caeu de novo \u00e1 segunda divisi\u00f3n en 1991. En 1993 naceu a Premier League, collendo \u00f3 equipo na segunda divisi\u00f3n, que se converteu na primeira divisi\u00f3n da Football League. Dende ent\u00f3n o Sunderland seguiu a ser un equipo ascensor, ascendendo \u00e1 Premier League en 1996, 1999, 2005 e 2007.\nO equipo compite actualmente na Premier League, competici\u00f3n na que ocupa o 18\u00ba posto na , con 395 puntos en 10 tempadas.\nEstadio.\nO Sunderland disputa os seus encontros como local no Stadium of Light (Estadio da Luz), un recinto deportivo inaugurado en 1997, e que ten unha capacidade para acoller a 49.000 seareiros sentados. Orixinalmente ti\u00f1a capacidade para 42.000 persoas, pero trala ampliaci\u00f3n do ano 2002, agora tr\u00e1tase do 5\u00ba estadio de f\u00fatbol m\u00e1is grande de Inglaterra, polo cal recibe o alcume de \"the Wembley of the North\" (O Wembley do Norte). Neste estadio ten xogado en 2 ocasi\u00f3n a propia selecci\u00f3n de f\u00fatbol de Inglaterra, as\u00ed como a selecci\u00f3n sub'20.\nPalmar\u00e9s.\nO Sunderland Association Football Club \u00e9 o 6\u00ba club m\u00e1is importante de Inglaterra polo n\u00famero de ligas ga\u00f1adas, s\u00f3 por detr\u00e1s do Manchester United, do Liverpool FC, do Arsenal FC, do Everton FC e do Aston Villa.\nRivalidades e seareiros.\nO rival hist\u00f3rico do Sunderland AFC \u00e9 o Newcastle United. A cidade de Sunderland e a cidade de Newcastle upon Tyne son moi pr\u00f3ximas. Os seus respectivos estadios est\u00e1n separados por 16 quil\u00f3metros. O enfrontamente entre os dous equipo co\u00f1\u00e9cese como o \"Tyne\u2013Wear derby\", nome que prov\u00e9n dos r\u00edos que atravesan as s\u00faas cidades.\nOs seareiros do Sunderland AFC son os mais ruidosos da Premier League. Na tempada 2007-08 ac\u00e1daronse niveis de 129'2 decibelios no interior do seu estadio. A natureza industrial e mineira da rexi\u00f3n tam\u00e9n caracteriza \u00e1 afecci\u00f3n do club, de feito, no exterior do Stadium of Light hai un monumento \u00f3s mineiros.\nXogadores.\nO m\u00e1ximo goleador da historia do Sunderland AFC \u00e9 o ingl\u00e9s Bobby Gurney, que defendeu as cores do club entre 1925 e 1950, anotando 228 goles en 388 encontros. Charlie Buchan anotou 209 goles en 370 encontros entre 1911 e 1925.\nO porteiro Ned Doig defendeu a porter\u00eda do equipo entre 1890 e 1904, xogando 417 encontros, e acadando 4 t\u00edtulos de liga. Pola s\u00faa banda, outro porteiro, Jimmy Montgomery, \u00e9 o xogador que m\u00e1is encontros disputou co Sunderland AFC, con 627 (537 en liga).\nCharlie Hurley, mediocampista que xogou 358 encontros no equipo entre 1957 e 1969, foi elixido mellor xogador do s\u00e9culo no club en 1979, ano no que o Sunderland AFC fixo 100 anos.\nJ.Campbell (1892, 1893 e 1895), G.Holley (1912), C.Buchan (1923), D.Halliday (1929), B.Gurney (1936), H.Carter (1936), D.Davies (1950) e K.Phillips (2000), son os 8 xogadores do Sunderland AFC que remataron a tempada como m\u00e1ximos goleadores da liga.\nCadro actual.\n\"Actualizado a 1 de febreiro de 2020.\""}
{"id": "203399", "revid": "12452", "url": "https://gl.wikipedia.org/wiki?curid=203399", "title": "Sunderland AFC", "text": ""}
{"id": "203400", "revid": "56817", "url": "https://gl.wikipedia.org/wiki?curid=203400", "title": "Walk", "text": "\"Walk\" \u00e9 unha canci\u00f3n da banda estadounidense de rock alternativo Foo Fighters. \u00c9 o segundo sinxelo do seu s\u00e9timo \u00e1lbum \"Wasting Light\" (2011)."}
{"id": "203401", "revid": "22570", "url": "https://gl.wikipedia.org/wiki?curid=203401", "title": "Xirobic\u00fapula cadrada alongada", "text": "En xeometr\u00eda, a xirobic\u00fapula cadrada alongada \u00e9 un dos s\u00f3lidos de Johnson (\"J\"37). Como o seu nome indica, real\u00edzase alongando unha xirobic\u00fapula cadrada (\"J\"29) e inser\u00edndolle un prisma octogonal entre as s\u00faas d\u00faas metades. O s\u00f3lido que resulta \u00e9 localmente regular polos seus v\u00e9rtices, o que \u00e9 \u00fanico entre os s\u00f3lidos de Johnson, pero os seus v\u00e9rtices non son realmente uniformes polo que non constit\u00fae un s\u00f3lido de Arquimedes.\nO s\u00f3lido p\u00f3dese ver tam\u00e9n como resultado da torsi\u00f3n das c\u00fapula cadrada (\"J\"4) sobre un rombicuboctaedro (un dos s\u00f3lidos de Arquimedes) de 45\u00a0graos; por esta semellanza tam\u00e9n recibe o nome de pseudorombicuboctaedro."}
{"id": "203402", "revid": "31271", "url": "https://gl.wikipedia.org/wiki?curid=203402", "title": "Pseudorombicuboctaedro", "text": ""}
{"id": "203403", "revid": "31271", "url": "https://gl.wikipedia.org/wiki?curid=203403", "title": "Xirobic\u00fapula octogonal alongada", "text": ""}
{"id": "203406", "revid": "22570", "url": "https://gl.wikipedia.org/wiki?curid=203406", "title": "Segunda divisi\u00f3n espa\u00f1ola 2003/04", "text": "A tempada 2003\u201304 da Segunda Divisi\u00f3n de Espa\u00f1a de f\u00fatbol foi a 73\u00aa edici\u00f3n desta competici\u00f3n. Comezou o 31 de agosto\u00a0de 2003 e finalizou o 20 de xu\u00f1o de 2004."}
{"id": "203408", "revid": "89787", "url": "https://gl.wikipedia.org/wiki?curid=203408", "title": "Rei Gnomo Kyri\u00eb", "text": "O Rei Gnomo Kyri\u00eb (Kabouterkoning Kyri\u00eb en neerland\u00e9s) \u00e9 segundo as lendas tradicionais o xefe dos gnomos da rexi\u00f3n de Kempen (territorio lim\u00edtrofe entre Flandres e os Pa\u00edses Baixos) con base na vila de Hoogeloon, onde viv\u00eda o rei nunha m\u00e1moa co\u00f1ecida como Kerkakkers do Monte dos Gnomos (Kabouterberg). Os gnomos de Kempen eran criaturas ben\u00e9ficas que axudaban os labregos e as familias da veci\u00f1anza pola noite e que non quer\u00edan que os visen os humanos, que eran castigados polos propios gnomos cando se atrev\u00edan a espialos.\nA morte de Kyri\u00eb.\nUn d\u00eda un cazador disparou sobre o rei Kyri\u00eb en Riethoven, coas s\u00faas \u00faltimas forzas logrou chegar \u00e1 Monta\u00f1a do Dia\u00f1o (Duivelsberg), onde hab\u00eda unha aldea habitada por gnomos. O cazador curioso polo que suced\u00eda na monta\u00f1a escoitou laiarse aos gnomos que dic\u00edan: Morreu Kyri\u00eb!, a nova da morte do rei pola gravidade das s\u00faas feridas espallouse entre todos os gnomos da rexi\u00f3n, e tras soterralo nalg\u00fan lugar de Hoogeloon deixaron a rexi\u00f3n cara alg\u00fan lugar desco\u00f1ecido. Desde aquela ningu\u00e9n volveu ver aos gnomos de Kempen."}
{"id": "203410", "revid": "27155", "url": "https://gl.wikipedia.org/wiki?curid=203410", "title": "Shelter", "text": "A voz shelter, que en lingua inglesa significa \"abeiro\", \"refuxio\", p\u00f3dese referir a:"}
{"id": "203412", "revid": "27155", "url": "https://gl.wikipedia.org/wiki?curid=203412", "title": "C\u00f3rtex suprarrenal", "text": ""}
{"id": "203413", "revid": "27155", "url": "https://gl.wikipedia.org/wiki?curid=203413", "title": "C\u00f3rtex adrenal", "text": ""}
{"id": "203414", "revid": "27155", "url": "https://gl.wikipedia.org/wiki?curid=203414", "title": "Medula suprarrenal", "text": ""}
{"id": "203416", "revid": "27155", "url": "https://gl.wikipedia.org/wiki?curid=203416", "title": "Medula adrenal", "text": ""}
{"id": "203417", "revid": "56817", "url": "https://gl.wikipedia.org/wiki?curid=203417", "title": "Segunda divisi\u00f3n espa\u00f1ola 2002/03", "text": "A tempada 2002\u201303 da Segunda Divisi\u00f3n de Espa\u00f1a de f\u00fatbol foi a 72\u00aa edici\u00f3n desta competici\u00f3n. Comezou o 31 de agosto\u00a0de 2002 e finalizou o 29 de xu\u00f1o de 2003.\nClasificaci\u00f3n.\n1 \"O Compostela foi descendido \u00e1 Segunda Divisi\u00f3n B por impagos. As\u00ed, o Legan\u00e9s foi readmitido en Segunda Divisi\u00f3n.\"\n2 \"O Oviedo foi descendido \u00e1 Terceira Divisi\u00f3n por impagos."}
{"id": "203418", "revid": "22570", "url": "https://gl.wikipedia.org/wiki?curid=203418", "title": "Piruleta", "text": "Unha piruleta \u00e9 un produto de reposter\u00eda que consiste nun caramelo colocado nun pau de madeira ou pl\u00e1stico, fabr\u00edcanse en gran variedade de formas e tama\u00f1os e \u00e1s veces tam\u00e9n con recheo en forma de goma de mascar. Na cultura popular asocianse con Telly Savalas, protagonista da serie Kojak."}
{"id": "203423", "revid": "22570", "url": "https://gl.wikipedia.org/wiki?curid=203423", "title": "Provincia do Sur, Serra Leoa", "text": "A Provincia do Sur \u00e9 unha das catro provincias de Serra Leoa. Cobre unha \u00e1rea de 19.694\u00a0km\u00b2 e albergaba unha poboaci\u00f3n de 1.377.067 persoas en 2004. A capital \u00e9 a cidade de Bo. A meirande parte da poboaci\u00f3n pertence ao grupo \u00e9tnico mand\u00e9."}
{"id": "203425", "revid": "89787", "url": "https://gl.wikipedia.org/wiki?curid=203425", "title": "Elaf\u00f3nisos", "text": "Elaf\u00f3nisos (grego \u0395\u03bb\u03b1\u03c6\u03cc\u03bd\u03b7\u03c3\u03bf\u03c2) \u00e9 unha pequena illa grega entre o Peloponeso e Citera. At\u00f3pase na costa de Cabo Malea e Vatika. A superficie da illa \u00e9 de 19\u00a0km\u00b2.\nA poboaci\u00f3n \u00e9 de entre 300 e 350 persoas durante o inverno, pero se incrementa dramaticamente nos meses de ver\u00e1n. Durante xullo e agosto o n\u00famero de turistas chega a m\u00e1is de 3.000 por d\u00eda (traendo con eles uns 1.600 coches). Moitas persoas visitan a illa polas s\u00faas praias de area branca. Entre as m\u00e1is co\u00f1ecidas das s\u00faas praias est\u00e1n \"Sarakiniko\", \"Fragos\" (Simos) e \"Panagias Nissia\", todas cheas de augas azulverdosas.\nElaf\u00f3nisos \u00e9 de lonxe a illa habitada m\u00e1is grande do arquip\u00e9lago do Peloponeso, e a \u00fanica que \u00e9 un concello independente. Tam\u00e9n hai alg\u00fans descubrimentos arqueol\u00f3xicos para explorar na illa e nas augas circundantes. A igrexa principal da comunidade \u00e9 Agios Spyridon (en grego: \u0386\u03b3\u03b9\u03bf\u03c2 \u03a3\u03c0\u03c5\u03c1\u03af\u03b4\u03c9\u03bd), que est\u00e1 constru\u00edda sobre un pequeno illote separado da terra, que est\u00e1 conectado por unha ponte sobre augas pouco profundas co resto da illa. A superficie do concello tam\u00e9n incl\u00fae 3\u00a0km\u00b2 na parte continental que consiste principalmente na famosa \"praia de Punta\".\nNo continente, aproximadamente, a uns 6\u00b45\u00a0km. ao leste est\u00e1 Neapoli (en grego: \u039d\u03b5\u03ac\u03c0\u03bf\u03bb\u03b7) do municipio de Vatika. Preto de 8\u00b45\u00a0km ao sur do est\u00e1 \"Cabo Frangos\" (en grego: \u03a6\u03c1\u03ac\u03b3\u03ba\u03bf) na illa de Citera.\nHistoria.\nNa antig\u00fcidade, Elaf\u00f3nisos non constitu\u00eda unha illa sen\u00f3n unha pen\u00ednsula co nome \"Onou Gnathos\" (grego: \u038c\u03bd\u03bf\u03c5 \u0393\u03bd\u03ac\u03b8\u03bf\u03c2) (Queixada de Burro), de acordo a Pausanias. Xusto \u00e1 beira da costa de Elafonisos at\u00f3pase o lugar arqueol\u00f3xico de Pavlopetri, unha cidade afundida que se remonta a principios dos anos do terceiro milenio AEC e crese que foron reclamados polo mar ao redor do 1000 AEC."}
{"id": "203430", "revid": "56817", "url": "https://gl.wikipedia.org/wiki?curid=203430", "title": "Balc\u00e1ns (hom\u00f3nimos)", "text": "O top\u00f3nimo Balc\u00e1ns pode referirse a:"}
{"id": "203432", "revid": "89787", "url": "https://gl.wikipedia.org/wiki?curid=203432", "title": "Makri, Grecia", "text": "Makri (en grego: \u039c\u03ac\u03ba\u03c1\u03b7) \u00e9 unha illa grega, unha das illas Equ\u00ednadas, no grupo das Illas X\u00f3nicas. Est\u00e1 administrada polo municipio de \u00cdtaca e at\u00f3pase ao nord\u00e9s da illa. Estrab\u00f3n, e a maior\u00eda dos escritores modernos, identifican Duliquio, da que Homero informa que Meges, fillo de Fileo, partiu con 40 barcos a Troia , coa illa de Makri."}
{"id": "203434", "revid": "56817", "url": "https://gl.wikipedia.org/wiki?curid=203434", "title": "Can't Stop", "text": "\"Can't Stop\" \u00e9 un sinxelo da banda estadounidense de rock alternativo e funk rock Red Hot Chili Peppers. \u00c9 o terceiro sinxelo do seu \u00e1lbum \"By the Way\"."}
{"id": "203435", "revid": "22795", "url": "https://gl.wikipedia.org/wiki?curid=203435", "title": "Cordilleira dos C\u00e1rpatos", "text": ""}
{"id": "203436", "revid": "56817", "url": "https://gl.wikipedia.org/wiki?curid=203436", "title": "The Zephyr Song", "text": "\"The Zephyr Song\" \u00e9 un sinxelo da banda estadounidense de rock alternativo e funk rock Red Hot Chili Peppers. \u00c9 o segundo sinxelo do seu oitavo \u00e1lbum de estudio \"By the Way\"."}
{"id": "203437", "revid": "56817", "url": "https://gl.wikipedia.org/wiki?curid=203437", "title": "Wheels", "text": "\"Wheels\" \u00e9 un sinxelo da banda estadounidense de rock alternativo Foo Fighters. \"Wheels\", as\u00ed como a canci\u00f3n \"Word Forward\", foron gravadas para o \u00e1lbum recompilatorio, \"Greatest Hits\", producido por Butch Vig."}
{"id": "203438", "revid": "23204", "url": "https://gl.wikipedia.org/wiki?curid=203438", "title": "Cheer Up, Boys (Your Make Up Is Running)", "text": "\"Cheer Up, Boys (Your Make Up Is Running)\" \u00e9 un sinxelo da banda estadounidense de rock alternativo Foo Fighters. \u00c9 o terceiro sinxelo do seu \u00e1lbum \"Echoes, Silence, Patience &amp; Grace\"."}
{"id": "203440", "revid": "98629", "url": "https://gl.wikipedia.org/wiki?curid=203440", "title": "Cordilleira dos Balc\u00e1ns", "text": "A Cordilleira dos Balc\u00e1ns ou Montes Balc\u00e1ns, en b\u00falgaro e serbio \u0421\u0442\u0430\u0440\u0430 \u043f\u043b\u0430\u043d\u0438\u043d\u0430 / \"Stara planina\" (\"monta\u00f1a antiga\") \u00e9 unha prolongaci\u00f3n da cordilleira dos C\u00e1rpatos, da cal se est\u00e1 separada polo r\u00edo Danubio no punto chamado \"Portas de Ferro\", nas actuais fronteiras entre Bulgaria, Serbia e Roman\u00eda.\nXeograf\u00eda e xeomorfolox\u00eda.\nXeoloxicamente, a cordilleira dos Balc\u00e1ns \u00e9 unha formouse tardiamente na oroxenia alpina. P\u00f3dese dividir en d\u00faas partes: a cadea principal dos Balc\u00e1ns e os Prebalc\u00e1ns do norte, que penetran lixeiramente na chaira danubiana de Bulgaria.\nA cordilleira est\u00e9ndese 560\u00a0km paralelamente ao baixo Danubio, desde o oeste, no Val de Timoc (Serbia), cara ao leste, a trav\u00e9s do centro de Bulgaria, at\u00e9 o cabo Emine, no mar Negro, facendo un arco pouco marcado arredor da Plataforma Val\u00e1quica. Polo xeral non supera os 1000 m de altura, con poucos montes de 2000 m, culminando no Botev, de 2 376 m.\nA parte occidental, ao oeste do Val do Iskar est\u00e1 formada por xistos e calcarias do paleozoico; a central est\u00e1 constitu\u00edda por xistos e granito e a oriental presenta arxilas, margaa e vai baixando en chanzos at\u00e9 o mar Negro.\nA marxe setentrional da cordilleira presenta somontanos tallados polos r\u00edos nas s\u00faas chairas aluviais. A marxe meridional baixa de s\u00fapeto at\u00e9 unha depresi\u00f3n dividida por nunha ringleira de 11 vales (Zlatica, Kalofer, Kazanlak) e limita cunha cadea prebalc\u00e1nica paralela chamada \"Sredna Gora\" ou Antibalc\u00e1ns.\nOs Balc\u00e1ns poden divirdirse en tres secci\u00f3ns:\nA cordilleira dos Balc\u00e1ns destaca pola s\u00faa flora e fauna. Hai bosques de con\u00edferas, carballos e faias. A edelweiss, \"(Leontopodium alpinum)\", planta emblem\u00e1tica da vexetaci\u00f3n europea de alta monta\u00f1a, medra al\u00ed, na rexi\u00f3n de \"Koziata Stena\". Algunhas das paisaxes m\u00e1is chamativas est\u00e1n no \"Parque Nacional dos Balc\u00e1ns Centrais\" con acantilados, os cadoiros m\u00e1is altos da pen\u00ednsula Balc\u00e1nica e unha exuberante vexetaci\u00f3n. A maior\u00eda dos grandes mam\u00edferos de Europa viven na zona, entre eles o oso pardo, o lobo, o xabaril, o rebezo e o cervo.\nHistoria.\nO pico Boltev, situado no Parque Nacional dos Balc\u00e1ns Centrais, foi bautizado con este nome en honor de Hristo Botev, poeta b\u00falgaro e heroe nacional que morreu na parte occidental da \"Stara Planina\", preto de Vratsa, en 1876 nunha guerra contra o Imperio otom\u00e1n.\nTam\u00e9n cerca do monte Botev enc\u00f3ntrase o Paso Shipka, escenario de catro batallas durante a Guerra ruso-turca de 1877\u20131878, que terminou co dominio turco nos Balc\u00e1ns. Pr\u00f3ximo ao paso, na vila de Shipka hai unha igrexa ortodoxa rusa, constru\u00edda para conmemorar o valor dos b\u00falgaros durante a defensa do paso.\nO nome.\nEn tempos antigos estas monta\u00f1as foron co\u00f1ecidas como o \"Haemus Mons\". Os estudosos consideran que \"Haemus\" (en grego \"Haimos\") deriva dun tracio \"*saimon\", que significa 'cordilleira'.\nOutros nomes que se utilizaron para referirse a esta cordilleira en diferentes \u00e9pocas son \"Aemon\", \"Haemimons\", \"Hem\", \"Emus\", o eslav\u00f3nico \"Matorni gori\", e os turcos\"Kodzhabalkan\" e \"Balkan\".\nBalkan prov\u00e9n dunha palabra turca que significa \"cadea de monta\u00f1as boscosas\". En lugares como Turkmenist\u00e1n e nas costas orientais do mar Caspio a\u00ednda se encontra este nome, como tam\u00e9n na pen\u00ednsula Balc\u00e1nica e na provincia de \"Balkan\" en Turkmenist\u00e1n."}
{"id": "203441", "revid": "89787", "url": "https://gl.wikipedia.org/wiki?curid=203441", "title": "Ricardo Mella Serrano", "text": "Ricardo Mella Serrano, nado en Sevilla o 11 de novembro de 1889 e morto no exilio en Caracas en 1958, foi un enxe\u00f1eiro e pol\u00edtico galego.\nTraxectoria.\nFillo do pensador anarquista Ricardo Mella e irm\u00e1n da tam\u00e9n pol\u00edtica e feminista Urania Mella, foi militante do PSOE e ocupou diversos cargos dentro da s\u00faa executiva, tanto da local coma da nacional. Fundou en Vigo no 1917 o semanario de car\u00e1cter socialista \"La Linterna\".\nFoi vicepresidente do Celta, e autor do primeiro dese\u00f1o do Estadio de Bala\u00eddos Tam\u00e9n colaborou co seu pai no proxecto dos tranv\u00edas da cidade.\nFoi nomeado gobernador civil de Xa\u00e9n no 24 de agosto do 1937, cargo que exerceu ata maio do 38, e trasladado ao mesmo posto a Alacant ata marzo do 39. Derrotada a Rep\u00fablica, tivo que fuxir a Francia e desde al\u00ed pasou \u00e1 Rep\u00fablica Dominicana, onde dirixiu a revista \"Nuevo Rumbo\". Marchou cara a Venezuela ao ter problemas coa ditadura de Trujillo, onde formou parte da Agrupaci\u00f3n de Socialistas Espa\u00f1oles en Venezuela, da que foi botado no agosto do 1946 ao ser partidario de Negr\u00edn. Finou en Caracas no 1958."}
{"id": "203452", "revid": "1505", "url": "https://gl.wikipedia.org/wiki?curid=203452", "title": "Liga das Mulleres", "text": ""}
{"id": "203458", "revid": "89787", "url": "https://gl.wikipedia.org/wiki?curid=203458", "title": "Zaira Rodr\u00edguez", "text": "Zaira Rodr\u00edguez P\u00e9rez, nada en Cee en 1974, \u00e9 unha pol\u00edtica galega do PPdeG.\nTraxectoria.\n\u00c9 diplomada en Traballo Social e licenciada en Sociolox\u00eda. Foi concelleira do PPdeG en Cee tralas municipais de 1999. Foi tenente de alcalde e concelleira de Servizos Sociais cando ocupou a alcald\u00eda Antonio Dom\u00ednguez Garc\u00eda. En 2011 foi candidata \u00e1 alcald\u00eda de Cee, quedando en segunda posici\u00f3n, e foi elixida deputada provincial e responsable da \u00e1rea de Normalizaci\u00f3n Ling\u00fc\u00edstica da Deputaci\u00f3n. O 1 de marzo de 2012 foi elixida alcaldesa de Cee logo dunha moci\u00f3n de censura presentada por PPdeG e BNG contra o alcalde independente Ram\u00f3n Vigo Sambade. Nas municipais de 2015 perdeu a alcald\u00eda \u00f3 verse superada polos independentes.\nPol\u00e9mica.\nRodr\u00edguez levantou unha pol\u00e9mica a ra\u00edz dunhas declaraci\u00f3ns s\u00faas para o diario \"La Voz de Galicia\" referentes \u00e1 s\u00faa responsabilidade \u00e1 fronte da departamento de normalizaci\u00f3n ling\u00fc\u00edstica da Deputaci\u00f3n da Coru\u00f1a."}
{"id": "203459", "revid": "1888", "url": "https://gl.wikipedia.org/wiki?curid=203459", "title": "Zaira Rodr\u00edguez P\u00e9rez", "text": ""}
{"id": "203460", "revid": "98629", "url": "https://gl.wikipedia.org/wiki?curid=203460", "title": "Paratiroide", "text": "A gl\u00e1ndula paratiroide ou paratiroide est\u00e1 formada por un conxunto de pequenas gl\u00e1ndulas end\u00f3crinas situadas na zona do pescozo, que producen a hormona paratiroide (PTH). Os seres humanos normalmente te\u00f1en catro gl\u00e1ndulas paratiroides, localizadas na superficie posterior da gl\u00e1ndula tiroide. As hormonas producidas por esta gl\u00e1ndula controlan a cantidade de calcio presente no sangue e \u00f3sos.\nAnatom\u00eda.\nAs gl\u00e1ndulas paratiroides son catro ou m\u00e1is pequenas gl\u00e1ndulas ovais pardo-amarelas, de aproximadamente o tama\u00f1o dun gran de arroz (3\u20138\u00a0mm de longo, 2\u20135\u00a0mm de largo, e 0,5 a 2\u00a0mm de grosor) , situadas na superficie posterior da gl\u00e1ndula tiroide. As paratiroides xeralmente pesan entre 25\u00a0mg e 40\u00a0mg cada unha nos humanos. Tipicamente hai d\u00faas no l\u00f3bulo esquerdo da tiroide, unha sobre a outra, e outras d\u00faas no dereito. En casos menos frecuentes, poden estar situadas dentro da propia gl\u00e1ndula tiroide ou mesmo no peito, asociadas ao timo. As d\u00faas gl\u00e1ndulas paratiroides de cada lado que est\u00e1n situadas m\u00e1is arriba (m\u00e1is pr\u00f3ximas \u00e1 cabeza) denom\u00ednanse \"gl\u00e1ndulas paratiroides superiores\", e as d\u00faas de m\u00e1is abaixo son as \"gl\u00e1ndulas paratiroides inferiores\". M\u00e1is raramente as persoas poden ter seis, oito, ou m\u00e1is gl\u00e1ndulas paratiroides.\nEst\u00e1n irrigadas polas ramas das arterias tiroides inferior ou superior ou polos vasos anastom\u00f3ticos que se encontran entre elas. Os vasos linf\u00e1ticos son os que drenan a tiroide. Os nervios proceden do plexo que rodea os vasos tiroides .\nO nome paratiroide d\u00e9bese \u00e1 s\u00faa contig\u00fcidade coa tiroide, pero a s\u00faa funci\u00f3n como gl\u00e1ndula \u00e9 completamente diferente da realizada pola tiroide. Est\u00e1n separadas do tecido tiroide por unha c\u00e1psula conxuntiva fina, e o tecido capsular penetra na gl\u00e1ndula, xunto con vasos sangu\u00edneos, linf\u00e1ticos e nervios. Ao microscopio as gl\u00e1ndulas paratiroides dist\u00ednguense doadamente da tiroide, xa que te\u00f1en c\u00e9lulas densamente empaquetadas, a diferenza da estrutura en fol\u00edculos menos apertada da tiroide. Por\u00e9n, en cirurx\u00eda, son dif\u00edciles de diferenciar dos tecidos tiroides e adiposos que as rodean.\nHistoloxicamente as gl\u00e1ndulas paratiroides conte\u00f1en dous tipos de c\u00e9lulas:\nHistoria.\nAs gl\u00e1ndulas paratiroides foron descubertas primeiro no rinoceronte indio por Richard Owen en 1850. O descubrimento destas gl\u00e1ndulas nos seres humanos realizouno o estudante m\u00e9dico sueco Ivar Viktor Sandstr\u00f6m en 1880. Foi o \u00faltimo \u00f3rgano principal descuberto nos seres humanos.\nFisiolox\u00eda.\nA principal funci\u00f3n das gl\u00e1ndulas paratiroides \u00e9 manter os niveis de calcio corporal dentro dun estreito rango de concentraci\u00f3ns, para que o sistema nervioso e o muscular poidan funcionar correctamente.\nCando os niveis de calcio sangu\u00edneos caen por debaixo de certo punto, act\u00edvanse os receptores sensibles ao calcio das gl\u00e1ndulas paratiroides para estimular a liberaci\u00f3n da hormona PTH ao sangue.\nA hormona paratiroide (PTH) \u00e9 unha pequena prote\u00edna que interv\u00e9n no control da homeostase do calcio e f\u00f3sforo, e na fisiolox\u00eda dos \u00f3sos. A hormona paratiroide ten un efecto contrario ao da hormona calcitonina. A PTH aumenta os niveis sangu\u00edneos de calcio ao estimular aos osteoclastos para que destr\u00faan tecido \u00f3seo e liberen as\u00ed calcio. A PTH tam\u00e9n incrementa a absorci\u00f3n de calcio gastrointestinal activando a vitamina D, e promove a reabsorci\u00f3n de calcio nos riles. A deficiencia de PTH pode asociarse cunha sensaci\u00f3n de fatiga e ansiedade.\nEnfermidades.\nHai moitas doenzas asociadas con trastornos da funci\u00f3n paratiroide. Poden dividirse en dous grupos: causantes de hiperparatiroidismo, e causantes de hipoparatiroidismo. As caracrter\u00edsticas comparadas dos principais tipos de trastornos son as da t\u00e1boa:\nHiperparatiroidismo e condici\u00f3ns relacionadas.\nA principal doenza das gl\u00e1ndulas paratiroides \u00e9 a hiperactividade dun ou m\u00e1is dos l\u00f3bulos paratiroides, que producen demasiada hormona paratiroide, o que causa un potencial desequilibrio grave do calcio. Isto denom\u00ednase hiperparatiroidismo, o cal produce hipercalcemia, c\u00e1lculos renais, osteoporose, e outros s\u00edntomas, pero o s\u00edntoma m\u00e1is com\u00fan \u00e9 a fatiga, e tam\u00e9n son com\u00fans a depresi\u00f3n, perda de memoria, e dor de \u00f3sos. O tratamento primario desta doenza \u00e9 a extirpaci\u00f3n da gl\u00e1ndula defectuosa.\nOutra condici\u00f3n relacionada \u00e9 o hiperparatiroidismo secundario, com\u00fan en pacientes de enfermidades renais cr\u00f3nicas sometidos a di\u00e1lise. No hiperparatiroidismo secundario as gl\u00e1ndulas paratiroides producen un exceso de PTH porque os riles fallan e os niveis de calcio e f\u00f3sforo est\u00e1n desequilibrados.\nEmbriolox\u00eda e evoluci\u00f3n.\nAs gl\u00e1ndulas paratiroides orix\u00ednanse a partir da interacci\u00f3n do mes\u00e9nquima da crista neural e o endoderma da terceira e cuarta bolsa branquial ou far\u00ednxea.\nO coactivador transcricional Eya-1 e os factores de transcrici\u00f3n Six-1 e Gcm-2 foron asociados co desenvolvemento das gl\u00e1ndulas paratiroides, e as alteraci\u00f3ns dos xenes correspondentes alteran o desenvolvemento da gl\u00e1ndula .\nAs paratiroides superiores orix\u00ednanse a partir da cuarta bolsa far\u00ednxea, e as inferiores da terceira bolsa far\u00ednxea. Durante a embriox\u00e9nese, as paratiroides orixinadas na terceira bolsa descenden por debaixo das orixinadas pola cuarta bolsa, polo que as paratiroides da terceira bolsa pasan a ser as paratiroides inferiores do adulto. Isto \u00e9 significativo durante unha paratiroidectom\u00eda na que hai que preservar a funci\u00f3n da gl\u00e1ndula, porque tanto as paratiroides superiores coma inferiores est\u00e1n irrigadas pola arteria tiroide inferior. Se o cirurxi\u00e1n debe deixarlle ao paciente unha soa paratiroide funcional, debe asegurarse de preservarlle unha axeitada irrigaci\u00f3n sangu\u00ednea \u00e1 gl\u00e1ndula.\nNoutros animais.\nTodos os tetr\u00e1podos adultos te\u00f1en gl\u00e1ndulas paratiroides, a\u00ednda que var\u00edan en n\u00famero e na s\u00faa posici\u00f3n no corpo. Os mam\u00edferos normalmente te\u00f1en catro paratiroides, e outros tetr\u00e1podos te\u00f1en seis.\nOs peixes non te\u00f1en gl\u00e1ndulas paratiroides, a\u00ednda que as gl\u00e1ndulas ultimobranquiais, que se encontran preto do es\u00f3fago, poden ter unha funci\u00f3n similar e poder\u00edan mesmo ser estruturas hom\u00f3logas das paratiroides dos tetr\u00e1podos. As gl\u00e1ndulas ultimobranquiais est\u00e1n ausentes nos peixes m\u00e1is primitivos, sen mand\u00edbulas (\u00e1gnatos como as lampreas), que te\u00f1en esqueleto cartilaxinoso.\nA conservaci\u00f3n da homolox\u00eda de xenes e receptores sensibles ao calcio entre as branquias dos peixes e as gl\u00e1ndulas paratiroides de aves e mam\u00edferos, reco\u00f1\u00e9cese en biolox\u00eda evolutiva do desenvolvemento como un caso de uso evolutivo de xenes e redes de xenes antigas dun modo novo para xerar novas estruturas, que mante\u00f1en algunhas funci\u00f3ns similares xunto con funci\u00f3ns novas."}
{"id": "203461", "revid": "27155", "url": "https://gl.wikipedia.org/wiki?curid=203461", "title": "Gl\u00e1ndula paratiroide", "text": ""}
{"id": "203463", "revid": "88628", "url": "https://gl.wikipedia.org/wiki?curid=203463", "title": "M\u00e1rio Herrero", "text": "M\u00e1rio J. Herrero Valeiro, nado na Coru\u00f1a o 2 de febreiro de 1968, \u00e9 un escritor galego.\nTraxectoria.\n\u00c9 licenciado e doutor en Filolox\u00eda Hisp\u00e1nica pola Universidade da Coru\u00f1a, e tam\u00e9n tradutor xuramentado de portugu\u00e9s. Poeta e investigador en socioling\u00fc\u00edstica, sobre todo na problem\u00e1tica de planificaci\u00f3n ling\u00fc\u00edstica e normalizaci\u00f3n do galego.\nTen colaborado en diversas revistas, como \"Ag\u00e1lia\"."}
{"id": "203464", "revid": "1888", "url": "https://gl.wikipedia.org/wiki?curid=203464", "title": "M\u00e1rio Herrero Valeiro", "text": ""}
{"id": "203467", "revid": "23204", "url": "https://gl.wikipedia.org/wiki?curid=203467", "title": "Benito L\u00f3pez Garc\u00eda", "text": "Benito L\u00f3pez Garc\u00eda, nado en Xermade o 1 de marzo de 1901 e finado en 1983, foi un mestre e pedagogo galego.\nTraxectoria.\nFoi mestre entre 1921 e 1974 no P\u00e1ramo, Santaballa (Vilalba) e Roupar (Xermade). Destacou polo seu labor de alfabetizaci\u00f3n na provincia de Lugo. Colaborou en \"Vida Escolar\", \"El Magisterio Gallego\" e \"La Escuela Moderna\". Foi fundador do Afecci\u00f3n Club Roupar\u00e9s en 1932."}
{"id": "203468", "revid": "89787", "url": "https://gl.wikipedia.org/wiki?curid=203468", "title": "Fluxo magn\u00e9tico", "text": "O fluxo magn\u00e9tico \u03a6 (representado pola letra grega fi \u03a6), \u00e9 unha medida da cantidade de magnetismo, e calc\u00falase a partir do campo magn\u00e9tico, a superficie sobre a cal act\u00faa e o \u00e1ngulo de incidencia formado entre as li\u00f1as de campo magn\u00e9tico e os diferentes elementos de dita superficie. A unidade de fluxo magn\u00e9tico no Sistema Internacional de Unidades \u00e9 o weber e des\u00edgnase por \"Wb\" (motivo polo cal se co\u00f1ecen como \"weber\u00edmetros\" os aparatos empregados para medir o fluxo magn\u00e9tico). No sistema ceguesimal util\u00edzase o maxwell (1 weber =108 maxwells).\nSe o campo magn\u00e9tico \"B\" \u00e9 vector paralelo ao vector superficie de \u00e1rea \"S\", o fluxo \"\u03a6\" que pasa a trav\u00e9s de dita \u00e1rea \u00e9 simplemente o produto do valor absoluto de ambos vectores:\nEn moitos casos o campo magn\u00e9tico non ser\u00e1 normal \u00e1 superficie, sen\u00f3n que forma un \u00e1ngulo \"\u03c6\" coa normal, polo que podemos xeneralizar un pouco m\u00e1is tomando vectores:\nXeneralizando a\u00ednda m\u00e1is, podemos ter en conta unha superficie irregular atravesada por un campo magn\u00e9tico heterox\u00e9neo. Deste xeito, temos que considerar cada diferencial de \u00e1rea:\nDenom\u00ednase fluxo magn\u00e9tico \u00e1 cantidade de li\u00f1as de forza que pasan por un circu\u00edto magn\u00e9tico.\nCuantizaci\u00f3n do fluxo magn\u00e9tico.\nComo xa predixo Fritz London en 1948, \u00e9 posible observar a cuantizaci\u00f3n do fluxo magn\u00e9tico en substancias supercondutoras. O cuanto de fluxo magn\u00e9tico \u00e9 unha constante f\u00edsica:\nA inversa do cuanto de fluxo magn\u00e9tico KJ = 1/\u03a60 acost\u00famase co\u00f1ecer como constante de Josephson, por Brian David Josephson.\nEmpregando o efecto Josephson \u00e9 posible medir con moita precisi\u00f3n o cuanto de fluxo magn\u00e9tico, o cal se empregou xunto co efecto Hall cu\u00e1ntico para medir a constante de Planck coa m\u00e1xima precisi\u00f3n at\u00e9 hoxe feita. \u00c9 bastante ir\u00f3nico que a constante de Planck adoite estar asociada a sistemas microsc\u00f3picos, pero que o seu valor se calcule a partir de dous fen\u00f3menos macrosc\u00f3picos como o efecto Josephson e o efecto Hall cu\u00e1ntico."}
{"id": "203469", "revid": "98629", "url": "https://gl.wikipedia.org/wiki?curid=203469", "title": "Matilda (filme de 1996)", "text": "Matilda \u00e9 un filme estadounidense dirixido por Danny DeVito que se estreou en 1996. Bas\u00e9ase na novela de Roald Dahl \"Matilda\".\nSinopse.\nMatilda Wormwood \u00e9 unha nena extremadamente intelixente, cousa que \u00f3s seus pais lles \u00e9 totalmente indiferente. \u00c1 idade de 6 anos, Matilda \u00e9 finalmente enviada \u00f3 colexio. Mais a directora, unha ex campioa ol\u00edmpica, non aprecia para nada o seu talento. Rapidamente, a grande intelixencia de Matilda fai que desenvolva un misterioso poder."}
{"id": "203470", "revid": "23204", "url": "https://gl.wikipedia.org/wiki?curid=203470", "title": "Mara Wilson", "text": "Mara Elisabeth Wilson, nada en Burbank, no condado dos \u00c1nxeles (California), o 24 de xullo de 1987, \u00e9 unha actriz estadounidense. Co\u00f1ecida polos seus papeis nos filmes \"Mrs. Doubtfire\" (1993), \"Miracle on 34th Street\" (1994) e \"Matilda\" (1996)."}
{"id": "203471", "revid": "85894", "url": "https://gl.wikipedia.org/wiki?curid=203471", "title": "Robert Rodat", "text": "Robert Rodat, nado en Keene (Nova Hampshire) en 1953, \u00e9 un guionista estadounidense. Famoso por escribir o gui\u00f3n da oscarizada \"Saving Private Ryan\" (1998). Tam\u00e9n escribiu o gui\u00f3n de \"The Comrades of Summer\" (1992), \"Tall Tale\" (1995), \"Fly Away Home\" con Vince McKewin (1996), e \"The Patriot\" (2000). Creador e coprodutor da serie de televisi\u00f3n \"Falling Skies\"."}
{"id": "203472", "revid": "89787", "url": "https://gl.wikipedia.org/wiki?curid=203472", "title": "Velocidade angular", "text": "A velocidade angular \u00e9 unha medida da velocidade de rotaci\u00f3n. Def\u00ednese como o \u00e1ngulo xirado por unha unidade de tempo e des\u00edgnase mediante a letra grega \u03c9. A s\u00faa unidade no Sistema Internacional \u00e9 o radi\u00e1n por segundo (rad/s).\nA\u00ednda que se define para o movemento de rotaci\u00f3n do s\u00f3lido r\u00edxido, tam\u00e9n se emprega na cinem\u00e1tica da part\u00edcula ou punto material, especialmente cando esta se move sobre unha traxectoria cerrada (circular, el\u00edptica etc).\nVelocidade angular.\nO m\u00f3dulo da velocidade angular media ou rapidez angular media def\u00ednese como a variaci\u00f3n da posici\u00f3n angular sobre o intervalo de tempo.\nde forma que o seu valor instant\u00e1neo fica definido por:\nNun movemento circular uniforme, dado que unha revoluci\u00f3n completa representa 2\u03c0 radi\u00e1ns, temos:\nonde \"T\" \u00e9 o per\u00edodo (tempo en dar unha volta completa) e \"f\" \u00e9 a frecuencia (n\u00famero de revoluci\u00f3ns ou voltas por unidade de tempo).\nSe \"v\" \u00e9 a velocidade e \"r\" \u00e9 a a distancia ao eixe de rotaci\u00f3n (radio), o per\u00edodo tam\u00e9n se pode obter a partir da velocidade:\nVector velocidade angular.\nDef\u00ednese o vector velocidade angular \u03c9, como un vector situado sobre o eixe de rotaci\u00f3n, cuxo m\u00f3dulo \u00e9 a celeridade angular anteriormente definida, ou sexa\ne cuxa direcci\u00f3n coincide co do avance dun parafuso que xirase no sentido no que o fai o s\u00f3lido (regra da man dereita). Se designamos por e ao vector que indica a direcci\u00f3n do eixe, temos\nonde consideramos o elemento de \u00e1ngulo d\"\u03b8\" como un vector d\u03b8, de m\u00f3dulo d\"\u03b8\", cuxa direcci\u00f3n est\u00e1 definida pola regra do parafuso. Chamando et e en aos vectores tanxencial e normal, respectivamente, da traxectoria do punto xen\u00e9rico P, a velocidade dese punto pode expresarse na forma\nde modo que podemos afirmar:\nAs\u00ed pois, co\u00f1ecida a velocidade angular \u03c9 queda determinada a distribuci\u00f3n de velocidades en todos os puntos do s\u00f3lido r\u00edxido en rotaci\u00f3n. A expresi\u00f3n [3] pode escribirse na forma\nonde formula_1 \u00e9 o vector de posici\u00f3n do punto xen\u00e9rico P con respecto a un punto calquera do eixe de rotaci\u00f3n.\nAs definici\u00f3ns anteriores esixen que o vector velocidade angular \u03c9 te\u00f1a car\u00e1cter escorregadizo sobre o eixe de rotaci\u00f3n."}
{"id": "203473", "revid": "89787", "url": "https://gl.wikipedia.org/wiki?curid=203473", "title": "Velocidade de fase", "text": "A velocidade de fase dunha onda \u00e9 a taxa \u00e1 cal a fase da mesma se propaga no espazo. Esta \u00e9 a velocidade \u00e1 cal a fase de calquera compo\u00f1ente en frecuencia dunha onda se propaga (que pode ser diferente para cada frecuencia). Se tomamos unha fase en particular da onda (por exemplo un m\u00e1ximo), esta parecer\u00e1 estar viaxando a dita velocidade. A velocidade de fase est\u00e1 dada en termos da velocidade angular da onda \u03c9 e do vector de onda \"k\" pola relaci\u00f3n:\nHai que ter en conta que a velocidade de fase non \u00e9 necesariamente igual \u00e1 velocidade de grupo dunha onda, que \u00e9 a taxa \u00e1 cal viaxa a enerx\u00eda almacenada na onda.\nA velocidade de fase da radiaci\u00f3n electromagn\u00e9tica pode en certas circunstancias ser superior \u00e1 velocidade da luz no baleiro, pero isto non implica que haxa transmisi\u00f3n de enerx\u00eda por encima de dita velocidade."}
{"id": "203474", "revid": "56817", "url": "https://gl.wikipedia.org/wiki?curid=203474", "title": "Ecuaci\u00f3n de Helmholtz", "text": "A ecuaci\u00f3n de Helmholtz, chamada as\u00ed por Hermann von Helmholtz, v\u00e9n dada por:\nonde formula_1 \u00e9 o laplaciano, formula_2 \u00e9 un n\u00famero real positivo e formula_3 un campo escalar.\nA ecuaci\u00f3n aparece en varios contextos da f\u00edsica onde formula_2 se interpreta como o n\u00famero de onda. A ecuaci\u00f3n aparece no electromagnetismo, na teor\u00eda do potencial de Yukawa e como caso particular da ecuaci\u00f3n de Klein-Gordon para un campo estacionario.\nEcuaci\u00f3n en electromagnetismo.\nVamos amosar como se deduce a ecuaci\u00f3n de Helmholtz a partir das ecuaci\u00f3ns de Maxwell. Para medios non condutores libres de fontes caracterizados por formula_5 e formula_6, as ecuaci\u00f3ns de Maxwell red\u00facense a:\nAs ecuaci\u00f3ns anteriores , , e son ecuaci\u00f3ns diferenciais de primeiro grao para os campos formula_7 e formula_8. Podemos combinalas para producir unha ecuaci\u00f3n de segundo grao contendo unicamente formula_7 ou formula_8. Usamos as ecuaci\u00f3ns e e operando obtense:\nMais sabemos que:\ne usando a ecuaci\u00f3n temos que:\nPolo tanto, substitu\u00edndo os termos temos finalmente que:\nA velocidade de fase v\u00e9n dada por:\no que significa que: formula_11\ne polo tanto, substitu\u00edndo, temos:\nformula_12\nAnalogamente podemos sacar a ecuaci\u00f3n para formula_8:\nComo podemos apreciar, as d\u00faas ecuaci\u00f3ns anteriores son as ecuaci\u00f3ns de onda vectoriais homox\u00e9neas. Descompo\u00f1endo estas d\u00faas ecuaci\u00f3ns obtidas en coordenadas cartesianas podemos descompo\u00f1elo en tres ecuaci\u00f3ns de ondas escalares, homox\u00e9neas e unidimensionais. Cada compo\u00f1ente do campo el\u00e9ctrico e magn\u00e9tico debe satisfacer unha ecuaci\u00f3n cuxa soluci\u00f3n representa unha onda.\nSe se sup\u00f3n que o campo ten dependencia harm\u00f3nica co tempo da forma formula_14, onde formula_15 pode ser tanto formula_7 como formula_8, ch\u00e9gase \u00e1 conclusi\u00f3n:\n + \\frac {\\omega^2}{v_\\mathrm{p}^2} \\vec{E_\\mathrm{s}} = 0 &lt;/math&gt;\nou\n + k^2 \\vec{E_\\mathrm{s}} = 0 &lt;/math&gt;\nAnalogamente encontramos a seguinte ecuaci\u00f3n para o campo electromagn\u00e9tico:\n + k^2 \\vec{H_\\mathrm{s}} = 0 &lt;/math&gt;"}
{"id": "203475", "revid": "98629", "url": "https://gl.wikipedia.org/wiki?curid=203475", "title": "Beneath the Planet of the Apes", "text": "Beneath the Planet of the Apes \u00e9 un filme dirixido por Ted Post que se estreou en 1970. Continuaci\u00f3n do filme \"O planeta dos simios\" de 1968.\nSinopse.\nUnha nova nave procedente do espazo aterra \u00f3 mando do astronauta Brent, que acode na busca do desaparecido George Taylor. Volve atoparse cos simios que dominan o mundo, relegando os humanos \u00e1 escravitude. Por\u00e9n, coa axuda da doutora Zira seguir\u00e1 as pegadas de Taylor ata a Zona Prohibida, en cuxas catacumbas (o antigo metro de Nova York) vive unha raza humana mutante con poderes telep\u00e1ticos."}
{"id": "203476", "revid": "22795", "url": "https://gl.wikipedia.org/wiki?curid=203476", "title": "Montes Balc\u00e1ns", "text": ""}
{"id": "203477", "revid": "89787", "url": "https://gl.wikipedia.org/wiki?curid=203477", "title": "Castro Camera", "text": "Castro Camera era unha tenda de fotograf\u00eda situada na R\u00faa Castro no propio Barrio Castro de San Francisco, California, aberta por Harvey Milk desde 1972 at\u00e9 a s\u00faa morte en 1978. Durante a d\u00e9cada de 1970, a tenda converteuse no centro neur\u00e1lxico da crecente comunidade gai do barrio, as\u00ed como tam\u00e9n das campa\u00f1as electorais do propio Harvey Milk a concelleiro de San Francisco.\nMilk, era un \u00e1vido fot\u00f3grafo afeccionado, que tras serlle velado un rollo de pel\u00edcula noutra tenda, decidiuse en 1972 a abrir, xunto \u00e1 s\u00faa parella Scott Smith, unha tenda de fotograf\u00eda cos \u00faltimos 1.000$ (d\u00f3lares) que lles quedaban dos seus aforros. Pronto a tenda se converter\u00eda en foco da crecente afluencia de mozos homosexuais provenientes desde todo Estados Unidos at\u00e9 o Distrito Castro, onde a s\u00faa orientaci\u00f3n sexual era ben aceptada.\nM\u00e1is al\u00e1 da venda de c\u00e1maras, carretes e revelado, Milk converteu a tenda nun centro social e un refuxio para os que chegaban ao Castro, convert\u00e9ndoa tam\u00e9n en sede oficial para as elecci\u00f3ns de San Francisco. Pola s\u00faa involucraci\u00f3n na promoci\u00f3n dos negocios de gais, Milk pronto ser\u00eda co\u00f1ecido extraoficialmente como o \"Alcalde da R\u00faa Castro\". Daniel Nicoletta, o fot\u00f3grafo co\u00f1ecido como mellor cronista de Milk durante esa \u00e9poca, co\u00f1eceu ao seu xefe Milk traballando para el como dependente, para logo traballar como asistente da tenda e voluntario das campa\u00f1as das s\u00faas campa\u00f1as.\nUnha clienta, Anne Kronenberg, que logo se converter\u00eda na xefa de campa\u00f1a de Milk, tam\u00e9n o co\u00f1eceu na s\u00faa tenda, e a primeira impresi\u00f3n que se levou de Milk foi que era un \"man\u00edaco delirante\". Outros membros do c\u00edrculo \u00edntimo de Milk como Cleve Jones e o seu autor de discursos Frank Robinson co\u00f1ec\u00e9ronse, fix\u00e9ronse amigos, e traballaron con Milk tam\u00e9n na tenda.\nEn 1978, un forte encarecemento do alugueiro, fixo que Harvey e Scott abandonaran o n\u00famero 575 da R\u00faa Castro. A tenda \"Castro Camera\" foi trasladada ao n\u00famero 2362 da R\u00faa Market, mentres que Harvey e Scott trasladaron a s\u00faa residencia ao n\u00famero 22 da R\u00faa Henry.\nNo 2008, o n\u00famero 575 da R\u00faa Castro, que actualmente \u00e9 unha tenda de regalos, foi usado como decorado e localizaci\u00f3n para a pel\u00edcula \"Milk\", baseada na vida de Harvey Milk, recreando para iso a est\u00e9tica que o edificio ti\u00f1a durante os anos 70. O decorado foi recreado coidadosamente ao detalle, inclu\u00edndo ademais unha vella cadeira de brazos vermella de barbeiro, o que chamou a atenci\u00f3n de numerosos residentes de barrio que recordaban o estado orixinal da tenda. O equipo de filmaci\u00f3n asegurou ter visto unha pantasma na tenda.\nO edificio foi declarado como hist\u00f3rico e fronte a el hai unha placa conmemorativa \u00e1 figura de Harvey Milk."}
{"id": "203479", "revid": "98629", "url": "https://gl.wikipedia.org/wiki?curid=203479", "title": "Escape from the Planet of the Apes", "text": "Escape from the Planet of the Apes \u00e9 un filme estadounidense dirixido por Don Taylor que se estreou en 1971. Terceira parte da saga orixinal de \"O planeta dos simios\".\nSinopse.\nTres simios, a doutora Zira, Cornelius e o doutor Milo, conseguiron sobrevivir \u00f3 desastre nuclear que destru\u00edu o seu planeta e, tras reparar a nave dos seres humanos, viaxan a trav\u00e9s do tempo ata aterrar na Terra de finais do s\u00e9culo XX. Mentres son obxecto de estudo nun centro de investigaci\u00f3n para determinar o seu nivel de intelixencia, os humanos intentar\u00e1n responder \u00f3s misterios da s\u00faa orixe."}
{"id": "203480", "revid": "6035002", "url": "https://gl.wikipedia.org/wiki?curid=203480", "title": "Vida Escolar", "text": "Vida Escolar foi un semanario publicado en Lugo entre 1927 e 1937.\nHistoria e caracter\u00edsticas.\nSubtitulado \"Semanario dedicado a la defensa del Magisterio Lucense\", apareceu o 8 de xaneiro de 1927. Public\u00e1base os s\u00e1bados. O seu director foi Andr\u00e9s G\u00f3mez Legaspi e entre os seus colaboradores figuraron Enrique Correa, Jos\u00e9 Galera Moreno, Lu\u00eds Soto Menor, Juli\u00e1n P\u00e9rez Palacios, Xes\u00fas Golmar e Germ\u00e1n Lastra. De car\u00e1cter escolar e pedag\u00f3xico, estaba elaborado por mestres e inclu\u00edu varios follet\u00edns, como a novela de J. P\u00e9rez-Brun \"La crueldad de los felices\" (1933). Deixou de publicarse o 27 de agosto de 1937. Foi substitu\u00eddo por \"Escuela Azul\"."}
{"id": "203481", "revid": "22795", "url": "https://gl.wikipedia.org/wiki?curid=203481", "title": "Moto", "text": ""}
{"id": "203482", "revid": "55612", "url": "https://gl.wikipedia.org/wiki?curid=203482", "title": "DMAX", "text": "DMAX (anteriormente denominada Discovery Max) \u00e9 unha canle de televisi\u00f3n espa\u00f1ola en aberto. Foi lanzada ao aire o 12 de xaneiro de 2012 e \u00e9 operada por Discovery Communications nunha frecuencia pertencente a Veo Televisi\u00f3n S. A..\nHistoria.\nO martes 13 de setembro de 2011 \u00e1s 10:00 horas, o acordo asinado entre Unidad Editorial e Discovery Communications anunciouse simultaneamente en Madrid e Londres para cubrir a programaci\u00f3n diaria de Veo Televisi\u00f3n, a\u00ednda que Unidad Editorial xestionou un espazo de luns a xoves coa emisi\u00f3n de \" Una mirada al Mundo \" do 12 de xaneiro ao 12 de xullo de 2012, d\u00eda no que DMax comezou a emitir a s\u00faa programaci\u00f3n na s\u00faa totalidade. Grazas a este acordo, que fixo cambios profundos na programaci\u00f3n de Veo Televisi\u00f3n, a canle ten contido \"premium\". A canle ofrece series e programas de entretemento de non ficci\u00f3n e \u00e9 complementaria do amplo cat\u00e1logo internacional de canles que Discovery Communications ten na televisi\u00f3n de pago.\nO 20 de outubro de 2011 lanzouse DMAX, a canle Discovery Communications que est\u00e1 na frecuencia de Veo Televisi\u00f3n desde o 12 de xaneiro de 2012. A canle incl\u00fae contido das 13 canles que Discovery Networks distrib\u00fae nos Estados Unidos e as 24 canles que distrib\u00fae por todo o mundo. A oferta de contido \u00e9 diferente \u00e1 de Discovery Channel en Espa\u00f1a. Un mes despois revelouse que Unidad Editorial acordara transferir a publicidade de Veo Televisi\u00f3n ao Discovery Communications Group a cambio de que a rede internacional proporcione contido ao sinal e pague a royalty.\nO 12 de xu\u00f1o de 2014, a canle engadiuse ao n\u00famero 93 do operador Canal +\nO 12 de setembro de 2016, Discovery MAX cambiou o seu nome a \"DMAX\". Desde ese d\u00eda, non s\u00f3 emite documentais e programas, sen\u00f3n tam\u00e9n series e pel\u00edculas.\nInicio das emisi\u00f3ns.\nAs vistas previas dos seus programas emit\u00edronse o venres en horario de m\u00e1xima audiencia coa frecuencia de Veo Televisi\u00f3n. Estas preestrenas comezaron o 9 de decembro de 2011 con dous episodios de \"As\u00ed se hace\" a partir das 22:30 horas. Outras vistas previas foron 'American Chopper' '(venres 16),' 'The King of Tarts' '(venres 23) e' 'The Last Survivor' '(venres 30).\nO 1 de xaneiro de 2012 \u00e1s 6:00 comezaron as s\u00faas emisi\u00f3ns en probas cun bucle promocional onde se describiu o seu contido. D\u00edas despois, o 12 de xaneiro de 2012 \u00e1s 17:45, comezaron as s\u00faas emisi\u00f3ns regulares.\nProgramaci\u00f3n.\nA programaci\u00f3n de DMAX abrangue varios x\u00e9neros: supervivencia, coci\u00f1a, entretemento, motor, mundo salvaxe, docurrealidade, crime etc., dirix\u00edndose a un p\u00fablico moi diverso. Dende 2018, emitiu os Xogos Ol\u00edmpicos, tanto no ver\u00e1n coma no inverno, sendo a primeira vez que os emitiu un transmisor distinto do que estivo emitindo, que era RTVE, a trav\u00e9s das s\u00faas canles; La 1, La 2 e Teledeporte."}
{"id": "203483", "revid": "98629", "url": "https://gl.wikipedia.org/wiki?curid=203483", "title": "Conquest of the Planet of the Apes", "text": "Conquest of the Planet of the Apes \u00e9 un filme estadounidense dirixido por J. Lee Thompson que se estreou en 1972. Cuarto filme da saga orixinal de \"O planeta dos simios\".\nSinopse.\nEstados Unidos, 1991. Tras unha epidemia que matou t\u00f3dolos gatos e cans da Terra, os homes decidiron adoptar como mascotas os monos, que acabaron convertidos en serventes. Creouse ent\u00f3n un centro para civilizar os exemplares salvaxes por medio da violencia e do electrochoque. Armando criou en segredo a Caesar, o fillo de dous simios falantes: Zira e Cornelius. Cando Caesar comproba o que os homes est\u00e1n facendo cos da s\u00faa especie, manifesta publicamente o seu desacordo e, dende ese intre, vese obrigado a agocharse. \u00d3 descubrir que pode comunicarse cos seus telepaticamente, comeza a tramar unha insurrecci\u00f3n: incita \u00e1 desobediencia xeral, arma os seus e comeza a entender que a intelixencia \u00e9 poder."}
{"id": "203486", "revid": "23204", "url": "https://gl.wikipedia.org/wiki?curid=203486", "title": "Balkan", "text": "Balkan pode referirse a:"}
{"id": "203487", "revid": "89787", "url": "https://gl.wikipedia.org/wiki?curid=203487", "title": "C\u00e9lula ox\u00edfila paratiroide", "text": "As c\u00e9lulas ox\u00edfilas paratiroides son c\u00e9lulas da gl\u00e1ndula paratiroide dos humanos e outros animais, que se tinguen fortemente con \u00e1cidos, o que as distingue das c\u00e9lulas paratiroides m\u00e1is com\u00fans, chamadas c\u00e9lulas principais paratiroides. As c\u00e9lula ox\u00edfilas son moito menos abundantes na gl\u00e1ndula ca as principais, pero son m\u00e1is grandes e m\u00e1is p\u00e1lidas e te\u00f1en un n\u00facleo pequeno e un citoplasma moi acid\u00f3filo (de onde lles v\u00e9n o nome).\nO seu aparato de Golgi e ret\u00edculo endoplasm\u00e1tico son escasos, pero as mitocondrias son abondosas e alongadas e con moitas cristas, m\u00e1is numerosas ca nas c\u00e9lulas principais paratiroides, e entre elas hai gr\u00e1nulos de glic\u00f3xeno.\nAs c\u00e9lulas ox\u00edfilas paratiroides aparecen illadas ou en grupos pequenos entre as c\u00e9lulas principais no centro e periferia da gl\u00e1ndula. As c\u00e9lulas ox\u00edfilas non existen no feto, aparecen en pequeno n\u00famero entre os 4 e 7 anos, e aumentan na puberdade. A\u00ednda que normalmente son pouco numerosas, en casos de enfermidade renal avanzada o seu n\u00famero aumenta \u00e1s veces en m\u00e1is de 1000 veces.\nCon t\u00e9cnicas de esc\u00e1ner de medicina nuclear, estas c\u00e9lulas captan selectivamente o complexo radiotrazador tecnecio-sestamibi, e \u00e9 posible delinear a anatom\u00eda da gl\u00e1ndula.\nA funci\u00f3n das c\u00e9lulas ox\u00edfilas paratiroides non se co\u00f1ece, pero non interve\u00f1en na s\u00edntese da hormona paratiroide (PTH), que \u00e9 a principal misi\u00f3n das c\u00e9lulas principais paratiroides que as rodean.\nNa gl\u00e1ndula describ\u00edronse c\u00e9lulas con caracter\u00edsticas intermedias entre as ox\u00edfilas e as c\u00e9lulas principais paratiroides.\nOs adenomas de paratiroide est\u00e1n compostos fundamentalmente por c\u00e9lulas principais paratiroides, e son a causa m\u00e1is frecuente de hiperparatiroidismo, pero co\u00f1\u00e9cense tam\u00e9n casos raros de adenomas de c\u00e9lulas oxif\u00edlicas paratiroides.\nComo c\u00e9lula ox\u00edfila significa c\u00e9lula af\u00edn ou amiga dos \u00e1cidos (nas tinguiduras) certas c\u00e9lulas non paratiroides con esa caracter\u00edstica tam\u00e9n se poden denominar ox\u00edfilas ou oxif\u00edlicas e non deben confundirse coas c\u00e9lulas ox\u00edfilas paratiroides. Estas outras c\u00e9lulas ox\u00edfilas aparecen en c\u00e1nceres chamados oncocitomas de gl\u00e1ndulas salivares, car\u00fancula lacrimal ou riles."}
{"id": "203491", "revid": "89787", "url": "https://gl.wikipedia.org/wiki?curid=203491", "title": "Provincia de Balkan", "text": "A Provincia de Balkan (en turcom\u00e1n \"Balkan wela\u00fdaty\") \u00e9 unha das cinco provincias (\"welayat\") de Turkmenist\u00e1n.\nSituada no oeste do pa\u00eds, limita con Uzbekist\u00e1n, Casaquist\u00e1n, o mar Caspio e Ir\u00e1n. A s\u00faa capital \u00e9 Balkanabat, antigamente co\u00f1ecida como Nebit Dag.\nTen unha superficie de 139 270\u00a0km2 e unha poboaci\u00f3n duns 553 500 habitantes (estimaci\u00f3n de 2005). A densidade de poboaci\u00f3n \u00e9 de 3,3 hab./km2, a m\u00e1is baixa de Turkmenist\u00e1n.\nE provincia pos\u00fae importantes reservas de enerx\u00eda, producindo o 94 % do gas natural e o 12 % do petr\u00f3leo de Turkmenist\u00e1n, e xerando o 18 % da enerx\u00eda el\u00e9ctrica do pa\u00eda. Debido \u00e1 escaseza de auga, a s\u00faa agricultura \u00e9 desprez\u00e1bel, e s\u00f3 o 4,5 % da terra ar\u00e1bel de Turkmenist\u00e1n est\u00e1 nesta provincia.\nCerca das s\u00faas costas do Caspio a provincia est\u00e1 a illa de Ogurja Ada, a m\u00e1is importante de Turkmenist\u00e1n e unha das m\u00e1is grandes do mar Caspio.\nDistritos.\nA provincia de Balkan div\u00eddese admistrativamente en 6 distritos (\"etraplar\"; singular, \"etrap\") e 7 cidades (\"il\"). Moitos cambiaron de nome en 95."}
{"id": "203492", "revid": "98629", "url": "https://gl.wikipedia.org/wiki?curid=203492", "title": "Colorimetr\u00eda", "text": "A colorimetr\u00eda \u00e9 a ciencia que estuda as cores, caracteriz\u00e1ndoas mediante n\u00fameros. Unha vez que est\u00e1n cuantificadas p\u00f3dese operar con elas e deducir as caracter\u00edsticas das cores obtidas mediante mesturas, as\u00ed como atopar as cantidades que hai que mesturar de varias cores elixidas e consideradas como primarias para obter a cor desexada, sempre tendo en conta a maneira de percibilos polo ollo humano.\nInstrumentos de medici\u00f3n.\nEsta ciencia emprega un instrumento constitu\u00eddo polos seguintes elementos:\nUn dos instrumentos m\u00e1is empregados \u00e9 o modelo \"Spectronic 20\" dese\u00f1ado en 1952 por Bausch - Lomb, e que con alg\u00fans perfeccionamentos s\u00e9guese fabricando na actualidade.\nConceptos de colorimetr\u00eda.\nA colorimetr\u00eda \u00e9 cuantitativa, orientada ao f\u00edsico, con medici\u00f3ns a trav\u00e9s do espectro-radio, o color\u00edmetro (que mide a cantidade de cores primarios) etc.\nO efecto visual de calquera distribuci\u00f3n espectral pode caracterizarse por tres termos diferentes:\nSe a luz \u00e9 acrom\u00e1tica (sen cor), o seu \u00fanico atributo \u00e9 a s\u00faa intensidade, ou cantidade. ( Luz acrom\u00e1tica \u00e9 o que se ve nunha televisi\u00f3n en branco e negro, de forma que se define unha escala de frises que vai dende o negro ao branco.\nA luz crom\u00e1tica ref\u00edrese a sensaci\u00f3n visual da cor, abarca o espectro de enerx\u00eda electromagn\u00e9tica dende aproximadamente 400 a 700\u00a0nm (nan\u00f3metros).\nOutros conceptos da cor.\nMestura aditiva da cor.\nCando sobre o noso ollo incide unha determinada radiaci\u00f3n, sexa unha \u00fanica frecuencia ou sexa un conxunto de varias frecuencias, decat\u00e1monos de algo que denominamos cor. Se modificamos a radiaci\u00f3n, met\u00e9ndolle unha ou varias frecuencias m\u00e1is, acabamos de realizar unha mestura aditiva, pois sobre o ollo incide, ademais da primitiva radiaci\u00f3n, as radiaci\u00f3ns novas que lle engadimos con anterioridade.\nComo as luces se suman, este m\u00e9todo recibe o nome de \"Sistema Aditivo da cor\". Deste modo, se sumamos fontes luminosas con diferentes lonxitudes de onda, podemos xerar moitas cores diferentes. \nExisten tres cores denominados primarios do sistema da mestura aditiva da cor que son o vermello, o verde e o azul; a razon pola que se empregan estas cores \u00e9 que mestur\u00e1ndoos da maneira axeitada p\u00f3dese obter unha gama de cores distintos m\u00e1is ampla que para outras combinaci\u00f3ns de cores.\nNon \u00e9 nada sinxelo especificar cal \u00e9 o punto exacto que corresponde a cor vermella (R), verde (G) e azul (B), por isto, o C.I.E elixiu os seguintes valores:\nMestura substrativa da cor.\nConsiste en eliminar compo\u00f1entes espectrais da radiaci\u00f3n para conseguir novas cores, por exemplo mediante o filtrado ou subtracci\u00f3n dalgunhas lonxitudes de onda e reflectindo outras. Este proceso, denominado sustracci\u00f3n, pod\u00facese porque certas mol\u00e9culas (chamadas pigmentos) absorben zonas particulares do espectro luminoso. Os pigmentos qu\u00e9danse cunhas certas lonxitudes de onda, e unha mestura de dous tipos diferentes de pigmentos dar\u00e1 como resultado unha luz reflectida con menos lonxitudes de onda.\nAs tres cores primarias dos sistemas substrativos son o amarelo, o cian e o maxenta, que son as cores complementarias dos sistemas aditivos. Mesturando as cantidades axeitadas destas tres cores podemos conseguir unha ampla gama de cores. Se os mesturamos en proporci\u00f3ns id\u00e9nticas obteremos como resultado a cor negra.\nTemperatura da cor.\nA radiaci\u00f3n luminosa pode ser provocada de moi diversas maneiras, pero en principio unha clasificaci\u00f3n pode ser por fontes t\u00e9rmicas e por fontes non t\u00e9rmicas.\nXeran unha radiaci\u00f3n na que parte dela \u00e9 captada polos sensores da pel, obt\u00e9ndose a sensaci\u00f3n de calor. Estas radiaci\u00f3ns enc\u00f3ntranse na zona do infravermello e a elas \u00e9 sensible a pel, pero se o corpo se quenta a temperaturas moi altas, o seu espectro de radiaci\u00f3ns exp\u00e1ndese cara a zona superior e penetra na zona do espectro visible, activando aos sensores do ollo, o que sucede arredor dos 500\u00a0\u00b0C.\nDenom\u00ednase corpo negro a aquel que absorbe t\u00f3dalas radiaci\u00f3ns, independentemente da lonxitude de onda que estas te\u00f1an, non reflectindo ningunha. Este mesmo corpo ser\u00e1 un radiador integral, posto que todo o que el radie ser\u00e1 xerado por el mesmo e nunca reflectido das radiaci\u00f3ns externas a el.\nA continuaci\u00f3n danse temperaturas da cor dalg\u00fans iluminantes"}
{"id": "203493", "revid": "56817", "url": "https://gl.wikipedia.org/wiki?curid=203493", "title": "Liza Balkan", "text": "Liza Balkan \u00e9 unha actriz, directora, escritora, profesora e bailarina canadense.\nRecibiu o premio Dora Mavor Moore de Toronto pola s\u00faa actuaci\u00f3n en \"Still the Night\" (Theatre Passe Muraille/Tova Ent/Tapestry/National Tour). Tam\u00e9n \u00e9 co\u00f1ecida como a actriz que puxo a voz para AMI Mizuno nas temporadas terceira e cuarta da adaptaci\u00f3n inglesa do manga Sailor Moon.\nLiza Balkan \u00e9 profesora da Universidade de Windsor."}
{"id": "203494", "revid": "22570", "url": "https://gl.wikipedia.org/wiki?curid=203494", "title": "Segunda divisi\u00f3n espa\u00f1ola 1998/99", "text": "A tempada 1998\u201399 da Segunda Divisi\u00f3n de Espa\u00f1a foi a 68\u00aa edici\u00f3n deste torneo. Comezou o 29 de agosto de 1998 e rematou o 21 de xu\u00f1o de 1999.\nClasificaci\u00f3n.\n1 \"O Atl\u00e9tico de Madrid B non puido ascender por ser o equipo filial do Atl\u00e9tico de Madrid."}
{"id": "203495", "revid": "4817", "url": "https://gl.wikipedia.org/wiki?curid=203495", "title": "Advanced Crew Escape Suit", "text": "ACES (acr\u00f3nimo de \"Advanced Crew Escape Suit\"), denominado S1035 polo seu fabricante (David Clark) era un modelo de traxe espacial estadounidense posto en servizo en 1995 para substitu\u00edr o LES (\"Launch/Entry Suit\") como vestimenta durante o lanzamento e reentrada atmosf\u00e9rica dos transbordadores espaciais. A finalidade de ACES era protexer \u00e1 tripulaci\u00f3n no caso de perda de presi\u00f3n na cabina do transbordador a altitudes de m\u00e1is de 30\u00a0km e adicionalmente protexela do fr\u00edo e da auga no caso de ter que saltar en paraca\u00eddas, as\u00ed como aislala de calquera posible contaminaci\u00f3n da cabina. O traxe inclu\u00eda unha parte interior pola que circulaba l\u00edquido refrixerante. A diferenza do LES, ACES era un traxe de presi\u00f3n completa.\nDurante a reentrada, ACES usaba o mesmo sistema usado no LES para contrarrestrar as fortes aceleraci\u00f3ns, consistente en vexigas de presi\u00f3n situadas nas pernas e no abdome inferior para evita-la acumulaci\u00f3n de sangue na parte inferior do corpo tras as longas exposici\u00f3ns \u00e1 microgravedade. Foi usado por primeira vez na misi\u00f3n STS-64, o 9 de setembro de 1994."}
{"id": "203496", "revid": "4817", "url": "https://gl.wikipedia.org/wiki?curid=203496", "title": "ACES", "text": ""}
{"id": "203497", "revid": "4817", "url": "https://gl.wikipedia.org/wiki?curid=203497", "title": "S1035", "text": ""}
{"id": "203498", "revid": "22570", "url": "https://gl.wikipedia.org/wiki?curid=203498", "title": "Balkan (\u00e1lbum)", "text": "Balkan \u00e9 o segundo \u00e1lbum da cantante pop e dance serbia Seka Aleksi\u0107, gravado en 2003. Despois de varios atrasos, o \u00e1lbum lanzouse ao mercado o 5 de marzo de 2005, vend\u00e9ndose m\u00e1is de 3 mill\u00f3ns de copias en todo o mundo. Deste \u00e1lbum Seka publicou 5 \"singles\", e estas canci\u00f3ns tiveron m\u00e1is de 2,5 mill\u00f3ns de visitas en youtube."}
{"id": "203499", "revid": "89787", "url": "https://gl.wikipedia.org/wiki?curid=203499", "title": "Petalas", "text": "Petalas ou Petala (en grego: \u03a0\u03b5\u03c4\u03b1\u03bb\u03ac\u03c2) \u00e9 a illa m\u00e1is grande (5,4\u00a0km\u00b2) das illas Equ\u00ednadas, entre o grupo das Illas X\u00f3nicas en Grecia. William Martin Leake conxeturou que Petalas poder\u00eda ser a antiga Duliquio, da que a Il\u00edada conta que 40 barcos levantaron \u00e1ncora a Troia, pero Estrab\u00f3n e a maior\u00eda dos autores modernos prefiren a identificaci\u00f3n de Duliquio con Makri, unha illa pr\u00f3xima. Petalas, de propiedade privada, ofreceuse recentemente \u00e1 venda."}
{"id": "203501", "revid": "56817", "url": "https://gl.wikipedia.org/wiki?curid=203501", "title": "Andrzej \u0141apicki", "text": "Andrzej \u0141apicki, nado en Riga o 11 de novembro de 1924, \u00e9 un actor de teatro e cine ademais de director teatral polaco, profesor da Academia de Teatro Alexandre Zelwerowicz, da que foi reitor de 1981 a 1987.\nTraxectoria.\nSeu pai, Boris \u0141apicki, fora profesor de dereito romano nas universidades de Varsovia e Lodz. Estudante de Varsovia logo da ocupaci\u00f3n alem\u00e1 e da prohibici\u00f3n do ensino en polaco so pena de morte, foi alumno no sistema clandestino de ensino organizado no pa\u00eds, estudando no Instituto Nacional de Arte Dram\u00e1tica e actuando en representaci\u00f3ns secretas e como actor na Oficina de Informaci\u00f3n e Propaganda da ex\u00e9rcito da resistencia, e en 1944 participou na insurrecci\u00f3n de Varsovia.\nDespois da guerra estudou en Lodz, na Escola Superior Estatal de Teatro, debutando en 1945 no teatro do ex\u00e9rcito na obra \"Wesele\" (A voda) de Stanis\u0142aw Wyspia\u0144ski. Ao ano seguinte estr\u00e9ase no cine no filme \"Dwie godziny\" de Stanis\u0142aw Wohl, fac\u00e9ndose co\u00f1ecido en 1960 ao protagonizar a fita \"Powr\u00f3t\" de Jerzy Passendorfer, polo seu traballo no cine e na televisi\u00f3n converteuse nas d\u00e9cadas de 1960 e 1970 nun dos actores m\u00e1is famosos do pa\u00eds canda Zbigniew Cybulski e Stanis\u0142aw Mikulski."}
{"id": "203503", "revid": "89787", "url": "https://gl.wikipedia.org/wiki?curid=203503", "title": "Balkan Bulgarian Airlines", "text": "Balkan Airlines (en b\u00falgaro \u0411\u0430\u043b\u043a\u0430\u043d) foi unha compa\u00f1\u00eda a\u00e9rea estatal de Bulgaria que existiu entre 1947 e 2002.\nDurante a d\u00e9cada de 1970 o avi\u00f3n convert\u00e9rase nun importante medio de transporte en Europa, pero tras a ca\u00edda do comunismo na Europa do Leste, a empresa tivo inestabilidade financeira.\nA pesar de reorganizar a s\u00faa administraci\u00f3n e continuar as operaci\u00f3ns, tras o cambio de milenio e unha controvertida privatizaci\u00f3n, declarouse en bancarrota en 2002.\nUnha compa\u00f1\u00eda nova, a Bulgaria Air, converteuse na aeroli\u00f1a de bandeira b\u00falgara en 2003."}
{"id": "203504", "revid": "624", "url": "https://gl.wikipedia.org/wiki?curid=203504", "title": "Illas Equ\u00ednadas", "text": "As Equ\u00ednadas (grego: \u03b1\u1f31 \u1f18\u03c7\u03b9\u03bd\u03ac\u03b4\u03b5\u03c2 \u03bd\u1fc6\u03c3\u03bf\u03b9 segundo Her\u00f3doto, Tuc\u00eddides e Estrab\u00f3n) son un grupo de illas nas Illas X\u00f3nicas, na costa de Acarnania, Grecia. Tam\u00e9n transliteraci\u00f3n Ehinades ou, por Homero, Echinae (\u03b1\u1f31 \u1f18\u03c7\u1fd6\u03bd\u03b1\u03b9 \u03bd\u1fc6\u03c3\u03bf\u03b9), de xeito informal Oxeiae (Illas Formas), e durante a Idade Media, baixo o nome italiano de Curtzolari.\nAdministrativamente, as illas Equ\u00ednadas forman parte da Prefectura de Cefalonia e \u00cdtaca da Periferia de Illas X\u00f3nicas. Moitas das illas son de propiedade privada e algunha sae \u00e1 venda periodicamente.\nHistoria.\nVarias das illas un\u00edronse ao continente polos dep\u00f3sitos aluviais. Herodoto di que a metade das illas xa se uniu a terra firme no seu tempo (ii. 10), e Tuc\u00eddides esperaba que esee ser\u00eda o caso de todas elas en pouco tempo, xa que estaban tan cerca como para ser facilmente conectadas polos dep\u00f3sitos arrastrados polo r\u00edo Aqueloo (II. 102). Esta expectativa, con todo, non se cumpriu, o que Pausanias atribu\u00edu (viii. 24 \u00a7 11.) \u00c1 que o Aqueloo baixaba menos aluvi\u00f3n como consecuencia da condici\u00f3n de bald\u00edo da Etolia; pero a verdadeira raz\u00f3n \u00e9 o aumento da profundidade do mar, o que impide calquera progreso perceptible, na altura dos dep\u00f3sitos.\nAs Equ\u00ednadas son mencionados por Homero, que na Il\u00edada, di que Meges, fillo de Fileo, levantou \u00e1ncora con 40 barcos a Troia desde Duliquio e as illas sacras Echinae, que se sit\u00faan m\u00e1is al\u00f3 do mar, fronte a Elis. Fileo era o fillo de Aug\u00edas, rei dos Epeians en Elis, quen emigrou a Duliquio porque incorrera na ira do seu pai. No Odisea, Duliquio (que pode ser unha illa nas Equ\u00ednadas) menci\u00f3nase con frecuencia xunto \u00e1 mesma (Cefalonia), Zacynthus e \u00cdtaca como unha das illas do reino de Ulises, e cel\u00e9bre pola s\u00faa fertilidade. Estrab\u00f3n, e os escritores m\u00e1is modernos, identfican Duliquio nas Equ\u00ednadas, coa illa de Makri. Eur\u00edpides (en \"Ifigenia en \u00c1ulide\") identifica as Equ\u00ednadas coas illas de Tafos (Taphiae Insulae). Con todo, a maior\u00eda dos estudosos modernos, como os editores da \" Barrington Atlas of the Greek and Roman World\", sit\u00faa a illa de Tafos en Meganisi ao leste de Lefkada, ao noroeste das Equ\u00ednadas, polo que a illa de Tafos incluir\u00eda Meganissi, K\u00e1lamos, Kast\u00f3s, e as illas circundantes.\nHomero, como xa vimos, descr\u00edbe as Equ\u00ednadas como habitadas, pero Tuc\u00eddides e Esc\u00edlax representanas como desertas. Estrab\u00f3n simplemente di que eran est\u00e9riles e escabrosas(x. p.\u00a0458). Estevo de Bizancio nomea unha cidade Apolonia situada nunha das illas (s. v. \u1f08\u03c0\u03bf\u03bb\u03bb\u03c9\u03bd\u03af\u03b1). Plinio o Vello d\u00e1nos os nomes de nove destas illas - Aegialia, Cotonis, Tiatira, Geoaris, Dionysia, Cyrnus, Calcis, Pinara, Mystus. Outra das Equ\u00ednadas era Artemita (\u1f08\u03c1\u03c4\u03b5\u03bc\u03af\u03c4\u03b1), que se uniu ao continente. Artemidoro falou de Artemita como unha pen\u00ednsula preto da desembocadura do Aqueloo, e Rhianus relacion\u00e1baas coa illa de Oxeia (Oxeias e Oxi\u00e9s ou Scrof\u00e9s). (Steph. B. s. v. \u1f08\u03c0\u03c4\u03b5\u03bc\u03af\u03c4\u03b1) As Oxeiae (\u03b1\u1f31 \u1f48\u03be\u03b5\u1fd6\u03b1\u03b9) \u00e1s veces f\u00e1lase delas como un grupo separado de illas ao oeste ou ao sur das Equ\u00ednadas, pero son inclu\u00eddas por Estrab\u00f3n, baixo o nome xeral de Equ\u00ednadas (x.p.\u00a0458). As Oxeiae, segundo Estrab\u00f3n, son mencionadas por Homero, baixo o nome sin\u00f3nimo de Thoae ou Thoai.\nAs Equ\u00ednadas derivan o seu nome dos \"equino\" ou ourizos, como consecuencia dos seus perf\u00eds afiados e punzantes. Pola mesma raz\u00f3n ch\u00e1maselles Oxeiae, un nome que unha delas a\u00ednda conserva baixo a forma lixeiramente alterada de Oxeia (Oxi\u00e9s, Oxia, ou Oxia). Leake observa que as Equ\u00ednadas div\u00eddense en dous grupos, ademais de Petalas (Petala), que, sendo, bastante est\u00e9ril e pr\u00f3xima ao continente, non est\u00e1 reclamada, ou polo menos non est\u00e1 ocupada por Itaca, a\u00ednda que antigamente fose sen d\u00fabida unha das Equ\u00ednadas. O grupo norte co\u00f1\u00e9cese comunmente como Drakoneras (Dhragonares), a partir de Drakonera (Dhragon\u00e1ra), a illa principal, e o sur, como Oxeiae. Polos venecianos eran co\u00f1ecidas como as illas de 'Kurtzol\u00e1ri, cuxo nome corresponde propiamente a unha pen\u00ednsula \u00e1 esquerda da desembocadura do Aqueloo, preto de Oxeia. Dezasete das illas te\u00f1en nomes, ademais das catro Modhia (Illas Stamodio ou Modi), d\u00faas das cales son simples rochas, e nove das dezasete cult\u00edvanse. Estas son, comezando polo sur - Oxeia (Oxia), Makri (Makri), Vr\u00f3monas (ou Vromotas Vr\u00f3mona), Pontikos (Pondik\u00f3nisi), Karlon\u00edsi (Karl\u00f3n\u00edsi), Provati, Lamprin\u00ed (Lambrino), Sof\u00eda (Sof\u00eda), Drakonera (Dhragon\u00e1ra). Oxeia por si soa s\u00f3 ten unha altura de 421 metros. Makri e Vr\u00f3monas son as d\u00faas illas que seguen en importancia.\nAdministrativamente, as Equ\u00ednadas forman parte da Prefectura de Cefalonia e \u00cdtaca en Grecia. Moitas das illas son de propiedade privada e de forma peri\u00f3dica unha sae \u00e1 venda. A Batalla das Equ\u00ednadas en 1427 e a batalla de Lepanto en 1571 libr\u00e1ronse en ou preto das illas."}
{"id": "203505", "revid": "98629", "url": "https://gl.wikipedia.org/wiki?curid=203505", "title": "Guerra \u00e1rabe-israel\u00ed de 1948", "text": "A guerra \u00e1rabe-israel\u00ed de 1948, tam\u00e9n co\u00f1ecida polos israel\u00eds como guerra da Independencia (en hebreo, \u05de\u05dc\u05d7\u05de\u05ea \u05d4\u05e2\u05e6\u05de\u05d0\u05d5\u05ea) ou guerra de Liberaci\u00f3n (en hebreo, \u05de\u05dc\u05d7\u05de\u05ea \u05d4\u05e9\u05d7\u05e8\u05d5\u05e8), foi o primeiro dunha serie de conflitos armados que enfrontou o Estado de Israel e os seus veci\u00f1os \u00e1rabes, no que se co\u00f1ece globalmente como o conflito \u00e1rabe-israel\u00ed. Para os \u00e1rabes palestinos, esta guerra marcou o comezo do que eles denominan Nakba (en \u00e1rabe \u0627\u0644\u0646\u0643\u0628\u0629, \"cat\u00e1strofe\").\nAs Naci\u00f3ns Unidas acordaron a partici\u00f3n do Mandato brit\u00e1nico de Palestina en dous estados: un \u00e1rabe e outro xudeu, resoluci\u00f3n aceptada polos dirixentes xudeus e rexeitada polos \u00e1rabes.\nDito mandato expiraba o 15 de maio de 1948. Seis horas antes (para non coincidir co shabat), durante a tarde do 14 de maio, foi proclamada por David Ben-Gurion a independencia de Israel en Tel Aviv, reco\u00f1ecida rapidamente por Estados Unidos, a Uni\u00f3n Sovi\u00e9tica e moitos outros pa\u00edses. O mesmo d\u00eda da retirada brit\u00e1nica da rexi\u00f3n, tropas libanesas, sirias, iraqu\u00eds, exipcias e transxordanas, apoiadas por voluntarios libios, sauditas e iemen\u00eds, comezaron a invasi\u00f3n do recentemente proclamado Estado xudeu.\nContexto.\nTras a derrota do Imperio Otom\u00e1n na primeira guerra mundial, a Sociedade de Naci\u00f3ns encargou a brit\u00e1nicos e franceses a administraci\u00f3n temporal das provincias otom\u00e1s. Estas rexi\u00f3ns, que baixo o dominio otom\u00e1n se denominaban vilaiatos, pasaron a chamarse mandatos. Franceses e brit\u00e1nicos, trazando arbitrariamente fronteiras, dividiron a zona en catro secci\u00f3ns.\nA cuarta secci\u00f3n creouse a partir do que se co\u00f1ec\u00eda como \"Siria do Sur\". A rexi\u00f3n foi oficialmente denominada como Mandato brit\u00e1nico de Palestina. Esta rexi\u00f3n, cuxas fronteiras foron revisadas repetidamente baixo a direcci\u00f3n de Winston Churchill, \u00e1 s\u00faa vez se divid\u00eda en d\u00faas unidades administrativas: a parte oriental desde o r\u00edo Xord\u00e1n co\u00f1eceuse como Transxordania (que, en 1950, pasar\u00eda a denominarse Xordania), mentres que a zona occidental seguiu conservando o nome de Palestina.\nEn 1922 a poboaci\u00f3n do mandato (inclu\u00edndo Transxordania) estaba conformada por 589 200 musulm\u00e1ns, 83 000 xudeus, 71 500 cristi\u00e1ns e 7 600 doutras confesi\u00f3ns. Durante os anos seguintes a inmigraci\u00f3n xud\u00eda foi aumentando, en gran parte debido \u00e1 persecuci\u00f3n que os xudeus sufr\u00edan en Europa.\nEsta inmigraci\u00f3n, xunto cos continuos chamamentos para o establecemento dun estado xudeu en Palestina, non foi ben recibida polos \u00e1rabes. Baixo o liderado de Amin al-Husayni, gran muft\u00ed de Xerusal\u00e9n, os \u00e1rabes rebel\u00e1ronse contra os brit\u00e1nicos e atacaron a crecente poboaci\u00f3n xud\u00eda. Estes ataques deron lugar a diversos disturbios como o mot\u00edn de Palestina de 1920, o mot\u00edn de Iafa de 1921 ou o mot\u00edn palestino de 1929, no que 135 xudeus foron asasinados en Hebr\u00f3n e arredores.\nA \"Gran Revolta \u00c1rabe\" e as s\u00faas consecuencias.\nEn abril de 1936 os dirixentes \u00e1rabes no Mandato brit\u00e1nico de Palestina, liderados por Amin al-Husayni, declararon unha folga xeral para protestaren contra a inmigraci\u00f3n xud\u00eda. Un mes despois do inicio da folga xeral, estes dirixentes declararon a negativa a pagaren impostos como oposici\u00f3n expl\u00edcita \u00e1 inmigraci\u00f3n xud\u00eda, o que deu comezo a unha insurrecci\u00f3n armada. Dita insurrecci\u00f3n empezou sendo espor\u00e1dica, fac\u00e9ndose m\u00e1is organizada co tempo, e prolongouse at\u00e9 1939. Cando a orde se estableceu en marzo dese ano, m\u00e1is de 5 000 \u00e1rabes, 400 xudeus e 200 brit\u00e1nicos morreran.\nOs ataques \u00e1rabes \u00e1 poboaci\u00f3n xud\u00eda durante esta revolta tiveron tres efectos: en primeiro lugar, orixinaron a formaci\u00f3n e desenvolvemento de milicias paramilitares xud\u00edas de autodefensa, como a Hagan\u00e1, que na guerra de 1948 resultou ser decisiva. En segundo lugar, quedou patente que nin xudeus nin \u00e1rabes poder\u00edan convivir xuntos nun mesmo estado, tomando forma a idea da partici\u00f3n do territorio en dous estados. Por \u00faltimo, os brit\u00e1nicos promulgaron o Libro Branco de 1939, que restrinx\u00eda severamente a inmigraci\u00f3n xud\u00eda, o que provocou que segmentos da poboaci\u00f3n xud\u00eda se radicalizasen e se negasen a colaborar cos brit\u00e1nicos.\nO ocaso do dominio colonial na rexi\u00f3n.\nMentres tanto, as naci\u00f3ns \u00e1rabes comezaron a desfacerse do dominio colonial. Transxordania, baixo o dominio da dinast\u00eda haxemita de Abdullah, declarou a s\u00faa independencia de Gran Breta\u00f1a en 1946. Os brit\u00e1nicos puxeron ao medio irm\u00e1n de Abdullah, Faisal II, no trono de Iraq. En 1945 Exipto negociaba os termos da s\u00faa independencia. L\u00edbano ser\u00eda un estado independente en 1943, a\u00ednda que os franceses non retiraron as s\u00faas tropas at\u00e9 1946, o mesmo ano en que Siria declarou a s\u00faa independencia tam\u00e9n de Francia.\nO Plan de partici\u00f3n da ONU.\nO 29 de novembro de 1947 a Asemblea Xeral das Naci\u00f3ns Unidas aprobou a resoluci\u00f3n 181 que po\u00f1\u00eda fin ao Mandato brit\u00e1nico de Palestina e que divid\u00eda o territorio en dous estados: un xudeu e outro \u00e1rabe. Xerusal\u00e9n e Bel\u00e9n, debido \u00e1 s\u00faa importancia hist\u00f3rico-relixiosa, permanecer\u00edan como zona internacional administrada pola ONU. A\u00ednda que tanto xudeus como \u00e1rabes criticaron determinados aspectos do plan, pois era territorialmente pouco vi\u00e1bel para ambos os pobos, foi recibido con entusiasmo pola maior\u00eda da poboaci\u00f3n xud\u00eda, inclu\u00edndo a Axencia Xud\u00eda. Por\u00e9n, foi considerado inacept\u00e1bel por parte dos estados \u00e1rabes veci\u00f1os e dos propios \u00e1rabes que viv\u00edan en Palestina.\nA resoluci\u00f3n 181 da ONU outorgou \u00e1s aspiraci\u00f3ns sionistas aval xur\u00eddico e lexitimaci\u00f3n moral para constitu\u00edr o seu propio Estado, pero en ning\u00fan modo aseguraba a s\u00faa realizaci\u00f3n, xa que daquela a ONU non contaba con ningunha clase de forza armada capaz de garantir as s\u00faas propias decisi\u00f3ns. Tampouco Estados Unidos, que cr\u00eda ver veleidades filosovi\u00e9ticas en Ben Guri\u00f3n e no Mapai, estaba disposto a apoiar o env\u00edo dun continxente internacional e incluso embargou a venda de armas a Palestina. Ante o cariz violento dos feitos, chegou a considerarse a posibilidade do aprazamento do Plan. Pola s\u00faa parte, a \u00fanica potencia colonial na zona, o Reino Unido, inhibiuse da complicada tarefa de facer cumprir o plan de partici\u00f3n e, incluso, en certos momentos boicoteouno, opo\u00f1\u00e9ndose a todo mandato internacional que reducise a s\u00faa influencia na zona. Todos estes factores adversos ao plan de partici\u00f3n un\u00edanse \u00e1 aberta oposici\u00f3n \u00e1rabe e \u00e1rabe-palestina, que cualificaban a decisi\u00f3n da ONU de \"inxusta\" e \"ilegal\" e acentuaba a s\u00faa ret\u00f3rica b\u00e9lica advertindo que, de levarse a cabo, provocar\u00eda a guerra.\nA URSS foi a \u00fanica potencia que apoiou decididamente o mantemento firme do plan aprobado, opo\u00f1\u00e9ndose \u00e1 marcha atr\u00e1s dos Estados Unidos naqueles meses que transcorreron entre a resoluci\u00f3n da ONU e o final do mandato brit\u00e1nico.\nA URSS confiaba en poder establecer un Estado sat\u00e9lite na zona, af\u00edn ao bloque socialista. En estreito contacto coa Axencia Xud\u00eda, impediu que ningunha outra resoluci\u00f3n da Asemblea Xeral se opuxese ao Plan de Partici\u00f3n. As\u00ed, Andrei Gromiko, \u00e1 fronte da delegaci\u00f3n sovi\u00e9tica, declarou o 23 de marzo de 1948: \"O \u00fanico medio de reducir o ba\u00f1o de sangue \u00e9 a creaci\u00f3n r\u00e1pida e efectiva de dous Estados en Palestina\".\nDaquela, os dirixentes da Axencia Xud\u00eda e do \"yishuv\" ti\u00f1an perfectamente claro que a creaci\u00f3n do Estado non pod\u00eda depender exclusivamente da v\u00eda diplom\u00e1tica, sen\u00f3n da firme determinaci\u00f3n dos propios sionistas para levala a cabo.\nBalance inicial de forzas.\nForzas do \"Yishuv\".\nEn novembro de 1947 a Hagan\u00e1 contaba cunha forza m\u00f3bil, Hish, composta por 20 000 soldados e 10 000 reservistas (de idades comprendidas entre os 18 e os 25 anos) e unha unidade de elite, Palmaj, composta por 2 100 soldados e 1 000 reservistas. Todas estas unidades estaban respaldadas por unha forza de garda (\"Heil Mishmar\") composta por homes e mulleres de m\u00e1is de 25 anos. As\u00ed, as forzas do \"yishuv\" ascend\u00edan a cerca de 35 000 soldados: de 15 000 a 18 000 soldados da Hagan\u00e1 m\u00e1is a forza de garda, uns 20 000. Os outros dous grupos clandestinos, Irg\u00fan e Lehi, contaban con 2 000 e 500 membros, respectivamente. P\u00f3dese engadir, ademais, aqueles soldados que loitaron no ex\u00e9rcito brit\u00e1nico na segunda guerra mundial e que non serviron en ningunha das milicias sionistas clandestinas, pero que prestaron apoio lox\u00edstico e experiencia durante a guerra.\nEn setembro de 1947 a Hagan\u00e1 dispo\u00f1\u00eda de 10 489 rifles, 3 500 pistolas e 760 morteiros aproximadamente, mais as adquiridas do inimigo durante os primeiros meses de hostilidades. Ademais, entre outubro de 1947 e xullo de 1948, o Yishuv fabricou 3 mill\u00f3ns de balas, 150 000 granadas, 16 000 pistolas e 10 morteiros. Calc\u00falase que antes de que chegasen armas de Checoslovaquia como parte da Operaci\u00f3n Balak, s\u00f3 un de cada tres soldados estaba armado, excepto no \"Palmaj\", que eran dous de cada tres. Hai que engadir que, inicialmente, a \"Hagan\u00e1\" non contaba con artillar\u00eda, veh\u00edculos armados, armas antitanques ni antia\u00e9reas.\nForzas \u00e1rabes.\nForzas \u00e1rabe-palestinas.\nPor parte palestina exist\u00edan d\u00faas organizaci\u00f3ns paramilitares formadas por mozos: unha fiel a \"Husayni, a \"Futuwa\", e outra anti-Husayni, a \"Najjada\" (corpos auxiliares\"). Estes grupos contaban con ao redor de 12 000 voluntarios.\nEn decembro, Abd-al Qadir Husseini chegou a Xerusal\u00e9n con centos de combatentes que foran adestrados en Siria e que formaban o Santo Ex\u00e9rcito.\nEn canto ao equipamento das forzas palestinas era moi pobre. Os brit\u00e1nicos confiscaran gran parte do seu arsenal na Gran Revolta \u00c1rabe e durante a segunda guerra mundial.\nEx\u00e9rcito \u00c1rabe de Liberaci\u00f3n.\nO Ex\u00e9rcito \u00c1rabe de Liberaci\u00f3n (\"Jaysh al-Inqadh al-Arabi\") foi organizado pola Liga \u00c1rabe. Contaba con ao redor de 6.000 voluntarios, a maior\u00eda deles procedentes de pa\u00edses \u00e1rabes, e estaba liderado por Fawzi al-Qawuqji.\nTransxordania.\nO ex\u00e9rcito transxordano, denominado Lexi\u00f3n \u00c1rabe, fora fundado por Frederick Peake (Peake Pash\u00e1) como unha unidade do ex\u00e9rcito brit\u00e1nico. Ao obter a independencia a zona baixo a autoridade da dinast\u00eda haxemita, pasou a depender do novo estado. Era a \u00fanica forza realmente efectiva dos ex\u00e9rcitos \u00e1rabes. Armados, adestrados e dirixidos por oficiais brit\u00e1nicos, os 8 000 soldados transxordanos contaban co apoio de 40 pezas de artillar\u00eda e 75 veh\u00edculos armados. En xaneiro de 1948 incorpor\u00e1ronse 3 000 soldados m\u00e1is.\nIraq.\nEn 1948 Iraq ti\u00f1a un ex\u00e9rcito de 21 000 homes e unha forza a\u00e9rea de 100 avi\u00f3ns, a maior\u00eda brit\u00e1nicos. Os iraqu\u00eds compromet\u00e9ronse a enviar 5 000 homes, a\u00ednda que finalmente chegaron aos 18 000.\nExipto.\nEn 1948 Exipto estaba capacitado para enviar un m\u00e1ximo de 40 000 soldados, a\u00ednda que inicialmente enviaron a 10 000 homes baixo as ordes de Ahmed Ali al-Mwawi. A forza a\u00e9rea exipcia contaba con ao redor de 54 avi\u00f3ns. Tras a segunda tregua, os exipcios enviaron a cerca de 20 000 soldados en trece batall\u00f3ns equipados con 135 tanques e 90 pezas de artillar\u00eda.\nSiria.\nSiria ti\u00f1a 12.000 soldados ao comezo da guerra. A forza a\u00e9rea siria contaba con 50 avi\u00f3ns, 10 deles modelos da segunda guerra mundial.\nL\u00edbano.\nO ex\u00e9rcito liban\u00e9s era o m\u00e1is pequeno dos ex\u00e9rcitos \u00e1rabes, contando con s\u00f3 3 500 efectivos.\nArabia Saudita e o Iemen.\nArabia Saudita enviou un continxente de entre 800 e 1 200 soldados, baixo a direcci\u00f3n do ex\u00e9rcito exipcio. O Iemen enviou tam\u00e9n un indeterminado n\u00famero de homes.\nForzas brit\u00e1nicas en Palestina.\nAo redor de 100 000 soldados brit\u00e1nicos estaban despregados en Palestina.\nFases da guerra.\n29 de novembro de 1947-1 de abril de 1948.\nO d\u00eda seguinte \u00e1 aprobaci\u00f3n da resoluci\u00f3n 181 da ONU, sete xudeus foron asasinados por \u00e1rabes en tres incidentes distintos: \u00e1s oito da ma\u00f1\u00e1 tres \u00e1rabes atacaron un autob\u00fas que fac\u00eda o traxecto Netanya-Xerusal\u00e9n, matando a cinco pasaxeiros xudeus. Media hora despois, un novo ataque noutro autob\u00fas causaba un novo morto. Houbo outro asasinato dun home de 25 anos en Iafa, onde alg\u00fans falaban de asasinatos de \u00e1rabes por parte de xudeus. Tam\u00e9n houbo incidentes nos c\u00e1rceres.\nEn Xerusal\u00e9n o Supremo Comit\u00e9 \u00c1rabe proclamou unha folga xeral de tres d\u00edas, at\u00e9 o xoves 2 de decembro, que deb\u00eda ser seguida por unha demostraci\u00f3n de forza na pregaria do venres. O manifesto do Comit\u00e9 inclu\u00eda oito resoluci\u00f3ns, a \u00faltima das cales exix\u00eda ao goberno brit\u00e1nico a cesi\u00f3n inmediata de Palestina ao pobo \u00e1rabe. Os ataques intensific\u00e1ronse e o 11 de decembro, o correspondente de \"The Times\" en Xerusal\u00e9n estimou o n\u00famero de mortos nuns 130, dos cales cerca de 70 eran xudeus, 50 \u00e1rabes e 4 brit\u00e1nicos.\nCo paso do tempo medrou a violencia entre os contendentes. Incursi\u00f3ns, bombardeos e diversos ataques que entre novembro de 1947 e febreiro de 1948 ocasionaron m\u00e1is de setecentos mortos e mil oitocentos feridos entre todos os bandos. As forzas organiz\u00e1ronse cada vez mellor. A Lexi\u00f3n \u00c1rabe atacou un convoi de autobuses civ\u00eds xudeus o 14 de decembro e o 18 as forzas da \"Hagan\u00e1\" mov\u00e9ronse das s\u00faas posici\u00f3ns fortificadas nos \"kibutzs\" atacando o pobo de Al-Khisas. Tres semanas m\u00e1is tarde comezaron a formarse milicias \u00e1rabes de guerrillas para loitaren contra as forzas xud\u00edas. O maior grupo conformouno o Ex\u00e9rcito \u00c1rabe de Liberaci\u00f3n, creado pola Liga \u00c1rabe e comandado polo nacionalista \u00e1rabe Fawz\u012b al-Qawuqj\u012b. En xaneiro e febreiro as milicias guerrilleiras \u00e1rabes atacaron comunidades xud\u00edas do norte de Palestina, a\u00ednda que sen conseguir ning\u00fan resultado.\nOs \u00e1rabes concentraron os seus esforzos en cortar a comunicaci\u00f3n das zonas hebreas coas zonas de poboaci\u00f3n mixta. Mentres, a \"Hagan\u00e1\" aprovision\u00e1base de armas provenientes de Checoslovaquia.\n1 de abril de 1948-15 de maio de 1948.\nAs forzas xud\u00edas demostraron ser militarmente m\u00e1is fortes do que imaxinaron os \u00e1rabes e para maio xa atacaban aldeas e cidades \u00e1rabes, especialmente aquelas que controlaban o cami\u00f1o a poboaci\u00f3ns xud\u00edas illadas.\nO cami\u00f1o a Xerusal\u00e9n foi obstaculizado por soldados \u00e1rabes que se encontraban apostados nas aldeas que o rodeaban e a cidade estaba baixo sitio \u00e1rabe. Numerosos convois xudeus que proporcionaban alimentos e outras necesidades \u00e1 cidade foron atacados. Na Operaci\u00f3n Najsh\u00f3n, a \"Hagan\u00e1\" continuou os ataques contra as forzas \u00e1rabes e abriu temporalmente o cami\u00f1o a Xerusal\u00e9n (20 de abril).\nAlgunhas das aldeas pr\u00f3ximas a Xerusal\u00e9n foron atacadas e devastadas polos xudeus. Tal foi o caso do ataque a Deir Yassin no que se calcula que as forzas do \"Irg\u00fan\" e o \"Lehi\" asasinaron a 250 \u00e1rabes. Non obstante, estas actuaci\u00f3ns foron denunciadas por Ben-Guri\u00f3n, que pretend\u00eda distanciar a \"Hagan\u00e1\" dos atacantes. Estes ataques provocaron p\u00e1nico entre os \u00e1rabes, e moitos deles optaron por fuxiren. Igualmente, os ataques \u00e1rabes contra xudeus tam\u00e9n se recruaron: as\u00ed, o 13 de abril os \u00e1rabes atacaron un convoi m\u00e9dico que \u00eda de cami\u00f1o ao hospital Hadasa no que cerca de 77 m\u00e9dicos, enfermeiros e outros civ\u00eds xudeus foron asasinados.\nNo per\u00edodo comprendido entre abril e maio, as forzas xud\u00edas, mediante o Plan Dalet (cuxo obxectivo primordial era lograr unha continuidade territorial no que ser\u00eda o futuro Estado xudeu), lograron conquistar varios poboados \u00e1rabes, e cidades de poboaci\u00f3n mixta tales como Tiber\u00edades, Haifa, Safed, Beit She'an, Iaga e Acre, provocando ao mesmo tempo a fuxida de gran parte das poboaci\u00f3ns \u00e1rabes que al\u00ed habitaban. Ao mesmo tempo o \"Yishuv\" puido obter por diversos medios unha cantidade importante de novas armas provenientes do exterior, principalmente de Checoslovaquia.\nMentres tanto suced\u00edanse fren\u00e9ticos contactos diplom\u00e1ticos entre as partes. O 10 de maio Golda Meir representou ao \"Yishuv\" na \u00faltima dunha serie de reuni\u00f3ns secretas entre xudeus e o rei transxordano Abdullah. A ra\u00edz destas reuni\u00f3ns, durante meses existiu un acordo t\u00e1cito entre sionistas e transxordanos polo cal se impedir\u00eda a creaci\u00f3n dun estado \u00e1rabe-palestino, sendo Transxordania quen controlar\u00eda o territorio \u00e1rabe. Por\u00e9n, na reuni\u00f3n do 10 de maio, o rei Abdullah ofreceu a autonom\u00eda do \"Yishuv\" aos xudeus, pero \u00fanica e exclusivamente baixo dominio dun agrandado reino haxemita, cousa que os xudeus consideraron inacept\u00e1bel.\nO 13 de maio a Liga \u00c1rabe acordou enviar tropas a Palestina cando o Mandato brit\u00e1nico expirara e o rei Abdullah foi designado comandante en xefe das forzas armadas \u00e1rabes.\n15 de maio de 1948-11 de xu\u00f1o de 1948.\nO Mandato brit\u00e1nico en Palestina expirou o 15 de maio, se ben o futuro primeiro ministro israel\u00ed, David Ben-Guri\u00f3n, declarou a independencia o 14, reco\u00f1ecida rapidamente pola Uni\u00f3n Sovi\u00e9tica, Estados Unidos e outros pa\u00edses.\nNos d\u00edas seguintes \u00e1 declaraci\u00f3n de independencia do Estado de Israel, aproximadamente 1 000 libaneses, 5 000 sirios, 5 000 iraqu\u00eds e 10 000 soldados exipcios invadiron o novo estado. Catrocentos soldados transxordanos, pola s\u00faa parte, axudados por voluntarios sirios, libios e iemen\u00eds, invadiron o \"corpus separatum\", rodeando Xerusal\u00e9n e os seus arredores.\nNun cablegrama oficial do secretario xeral da Liga \u00c1rabe ao secretario xeral da ONU o 15 de maio de 1948, os estados \u00e1rabes aseguraban que o seu obxectivo era crear un \u00fanico estado \u00e1rabe en Palestina, en lugar do acordado pola resoluci\u00f3n 181 que propo\u00f1\u00eda a creaci\u00f3n dun estado \u00e1rabe e outro xudeu.\nIsrael, os Estados Unidos e a Uni\u00f3n Sovi\u00e9tica cualificaron a entrada dos ex\u00e9rcitos \u00e1rabes en Palestina como unha agresi\u00f3n ilegal. O secretario xeral da ONU, Trygve Lie, aseverou que aquela era \"a primeira agresi\u00f3n armada desde o final da segunda guerra mundial\".\nO 26 de maio de 1948 constitu\u00edronse as Forzas de Defensa de Israel (IDF), quedando unificadas as forzas paramilitares da Hagan\u00e1, Palmaj, Lehi e Irg\u00fan.\nConforme \u00eda avanzando a guerra, as IDF \u00edan incrementando o n\u00famero de efectivos: en xullo de 1948 contaban con 63 000 efectivos; na primavera do ano seguinte, ascend\u00edan a 115 000. Os \u00e1rabes contaban, pola s\u00faa parte, con 40 000 soldados en xullo de 1948, 55 000 en outubro do mesmo ano e un pouco m\u00e1is o ano seguinte.\nA aviaci\u00f3n israel\u00ed foi posta baixo o control do \"Sherut Avir\", o servizo a\u00e9reo, en novembro de 1947. Inicialmente, as operaci\u00f3ns a\u00e9reas part\u00edan do pequeno aeroporto civil de Sde Dov en Tel Aviv. O 10 de maio de 1948 o \"Sherut Avir\" cambiou o seu nome polo de Forza A\u00e9rea Israel\u00ed.\nAo comezo da guerra, a primeira misi\u00f3n das IDF foi a de impedir o avance \u00e1rabe at\u00e9 que chegasen reforzos e armas. A maior batalla librouse a medio cami\u00f1o entre Xerusal\u00e9n e Tel Aviv entre soldados transxordanos e as forzas israel\u00eds. Abdullah ordenou a Glubb Pash\u00e1, comandante transxordano, entrar en Xerusal\u00e9n. Al\u00ed, entre o 19 e o 28 de maio produc\u00edronse duros ataques. Os \u00e1rabes tiveron \u00e9xito e expulsaron as forzas israel\u00eds tanto dos barrios \u00e1rabes como do barrio xudeu da cidade vella de Xerusal\u00e9n. Todos os habitantes xudeus da cidade vella foron expulsados polos transxordanos. Mentres, as tropas iraqu\u00eds fracasaban ao atacar os asentamentos israel\u00eds e tiveron que tomar posici\u00f3ns defensivas ao redor de Yen\u00edn, Nabl\u00fas e Tulkarem.\nO 24 de maio de 1948 forzas xud\u00edas na zona de Latr\u00fan atacaron a Lexi\u00f3n \u00c1rabe na operaci\u00f3n Bin-Nun A. O 1 de xu\u00f1o de 1948 repet\u00edan a operaci\u00f3n baixo o nome de Bin-Nun B. Ambos os ataques fallaron e as forzas israel\u00eds sufriron numerosas baixas.\nNo norte, o ex\u00e9rcito sirio era bloqueado no \"kibutz\" Degania polos colonos. No sur, un ataque exipcio permitiu entrar en varios \"kibutzim\", pero foron repelidos cerca de Ashdod.\nAs forzas israel\u00eds non s\u00f3 controlaban o territorio que lles asignara a ONU, sen\u00f3n que, a medida que que \u00eda avanzando a guerra, o ampliaron.\nPrimeira tregua (11 de xu\u00f1o de 1948-8 de xullo de 1948).\nA ONU, grazas \u00e1 mediaci\u00f3n de Folke Bernadotte, declarou unha tregua o 29 de maio, que non tivo efectos at\u00e9 o 11 de xu\u00f1o, e que durou 28 d\u00edas. Declarouse, ademais, un embargamento de armas co obxectivo de impedir o rearmamento tanto de israel\u00eds como de \u00e1rabes.\nDurante o cesamento do fogo Bernadotte presentou un novo plan de partici\u00f3n que outorgaba Galilea aos xudeus e o deserto do N\u00e9guev aos \u00e1rabes, pero ambas as partes rexeit\u00e1rono. O 8 de xullo terminou a tregua: o xeneral exipcio Muhammad Naguib atacaba posici\u00f3ns israel\u00eds.\n8 de xullo de 1948-18 de xullo de 1948.\nNos dez d\u00edas que transcorreron entre a primeira e a segunda tregua tiveron lugar distintas operaci\u00f3ns ofensivas israel\u00eds destinadas a conquistar o territorio que caera en mans dos \u00e1rabes.\nOperaci\u00f3n Dani.\nCo obxectivo de conquistaren o territorio \u00e1rabe ao redor de Tel Aviv, o 11 de xullo de 1948 os israel\u00eds capturaron a cidade de Lod e o seu aeroporto, defendido polo ex\u00e9rcito transxordano, milicias palestinas locais e o Ex\u00e9rcito \u00c1rabe de Liberaci\u00f3n. Os bombardeos (utilizados por primeira vez no conflito) xogaron un papel esencial. O d\u00eda seguinte, 12 de xullo, Ramla ca\u00eda tam\u00e9n en mans israel\u00eds.\nO 15 e o 16 de xullo os israel\u00eds lanzaron unha ofensiva para conquistar a zona de Latr\u00fan, pero non o conseguiron. Os ataques prolong\u00e1ronse at\u00e9 o 20 de xullo.\nOperaci\u00f3n Dekel.\nTivo lugar no norte. As\u00ed, o 16 de xullo Nazaret foi tomada polos israel\u00eds. O 18 de xullo tam\u00e9n o foi toda a baixa Galilea.\nOperaci\u00f3n Kedem.\nPretend\u00eda conquistar Xerusal\u00e9n Oriental. Foi levada a cabo o 8 de xullo polos grupos paramilitares de Irg\u00fan e Lehi coa axuda da Hagan\u00e1. Tras intensos combates, o 14 de xullo lograron tomar a cidade \u00e1rabe de Malha, pero no cami\u00f1o \u00e1 zona antiga de Xerusal\u00e9n as fozas israel\u00eds foron rexeitadas.\nSegunda tregua (18 de xullo de 1948-15 de outubro de 1948).\n\u00c1s 19 horas do 18 de xullo entrou en vigor a segunda tregua do conflito, despois dos esforzos diplom\u00e1ticos da ONU.\nO 16 de setembro, Folke Bernadotte -mediador da guerra designado pola ONU- propuxo unha nova partici\u00f3n de Palestina. A s\u00faa proposta defend\u00eda a existencia de dous estados independentes e conti\u00f1a sete premisas b\u00e1sicas, que establec\u00edan a substituci\u00f3n da tregua por unha paz formal ou un armisticio, que se deb\u00eda reco\u00f1ecer o Estado de Israel e que se deb\u00eda facilitar a volta dos \u00e1rabes exiliados e indemnizar os prexudicados pola guerra. Por\u00e9n, Bernadotte foi asasinado polo grupo Lehi ao d\u00eda seguinte de presentar a s\u00faa proposta. Foi substitu\u00eddo por Ralph Bunche e a proposta de paz quedou en punto morto.\n15 de outubro de 1948-20 de xullo de 1949.\nEntre o 15 de outubro de 1948 e o 20 de xullo de 1949 Israel, violando a tregua, desenvolveu unha serie de operaci\u00f3ns militares destinadas a expulsar os ex\u00e9rcitos \u00e1rabes e asegurar as fronteiras de Israel, logrando expulsar os ex\u00e9rcitos sirio, liban\u00e9s e iraqu\u00ed de toda Galilea e o ex\u00e9rcito exipcio de todo o deserto do N\u00e9guev, consolidando ao mesmo tempo as s\u00faas posici\u00f3ns na parte oeste de Xerusal\u00e9n e as zonas pr\u00f3ximas ao centro do pa\u00eds.\nO 24 de outubro, as Forzas de Defensa Israel\u00eds lanzaron a Operaci\u00f3n Hiram e conquistaron toda a zona superior de Galilea, expulsando definitivamente o Ex\u00e9rcito \u00c1rabe de Liberaci\u00f3n e o ex\u00e9rcito liban\u00e9s cara ao interior do L\u00edbano. A ofensiva militar resultou un \u00e9xito rotundo contra o fin do mes, xa que Israel non s\u00f3 logrou conquistar toda a rexi\u00f3n de Galilea, sen\u00f3n que ademais logrou penetrar oito quil\u00f3metros no interior do territorio liban\u00e9s at\u00e9 o r\u00edo Litani.\nO 15 de outubro, respondendo \u00e1s constantes violaci\u00f3ns da tregua por parte de Exipto, as forzas israel\u00eds lanzaron a Operaci\u00f3n Yoav no norte do N\u00e9guev. O obxectivo da operaci\u00f3n consist\u00eda en abrir un cerco separador entre as unidades do ex\u00e9rcito exipcio situadas entre a costa e a estrada Beersheva-Hebr\u00f3n-Xerusal\u00e9n para, finalmente, lograr a definitiva conquista de todo o deserto do N\u00e9guev. A operaci\u00f3n foi dirixida polo comandante do Distrito Sur do \"Tzahal\", Yigal Al\u00f3n. Durante o transcurso da operaci\u00f3n obt\u00edvose un \u00e9xito ao lograr as metas prefixadas ao derrotar nas batallas o ex\u00e9rcito exipcio e conseguir que se retirase do norte do N\u00e9guev, principalmente de Beersheva e Ashdod. O 22 de outubro os mandos da recentemente creada mari\u00f1a israel\u00ed conseguiron na s\u00faa primeira misi\u00f3n afundir o buque insignia exipcio \"Amir Faruk\".\nO 22 de decembro unidades do ex\u00e9rcito israel\u00ed expulsaron ou aniquilaron as remanentes forzas exipcias que a\u00ednda operaban no sur de Israel, lanzando para este fin a Operaci\u00f3n Horev (tam\u00e9n chamada \"Operaci\u00f3n Dez Pragas\"). O obxectivo primordial da incursi\u00f3n era o de limpar toda a rexi\u00f3n do N\u00e9guev de calquera presenza exipcia, destru\u00edndo calquera ameaza militar contra Israel e os seus poboados do sur, forzando ao mesmo tempo unha retirada do ex\u00e9rcito exipcio e presionando ao seu goberno para que aceptase un cesamento do fogo.\nA operaci\u00f3n en cuesti\u00f3n finalizou cunha decisiva vitoria israel\u00ed, mentres que os ataques das forzas israel\u00eds sobre Nitzana na Franxa de Gaza e a penetraci\u00f3n no interior da Pen\u00ednsula do Sina\u00ed forzaron o ex\u00e9rcito exipcio, que estaba estacionado neses territorios, a retirarse desordenadamente e aceptar un cesamento do fogo. O 7 de xaneiro deuse comezo formal \u00e1 tregua. Israel viuse obrigado, pola presi\u00f3n internacional, a retirarse de Gaza, o Sina\u00ed e o sur liban\u00e9s, at\u00e9 as fronteiras internacionais previas \u00e1 guerra.\nO 5 de marzo lanzouse a Operaci\u00f3n Uvda (\"Operaci\u00f3n Feito\"). O 10 de marzo os israel\u00eds tomaron Umm Rashrash (onde posteriormente se construir\u00eda a cidade tur\u00edstica de Eilat) sen batalla sinalando a captura coa bandeira de tinta. A Brigada Neguev e a Brigada Golani realizaron a maior parte da operaci\u00f3n, cuxos soldados alzaron a bandeira israel\u00ed sobre o territorio e se apoderaron formalmente de Umm Rashrash para Israel.\nResoluci\u00f3n 194 da ONU.\nEn decembro de 1948 a Asemblea Xeral das Naci\u00f3ns Unidas aprobou a resoluci\u00f3n 194, que reco\u00f1ec\u00eda (entre outras cousas) o dereito dos refuxiados a regresaren aos seus fogares.\nO caso dos avi\u00f3ns brit\u00e1nicos.\nNa ma\u00f1\u00e1 do 7 de xu\u00f1o de 1949, poucas horas antes de que se aplicase o cesamento do fogo definitivo, catro avi\u00f3ns brit\u00e1nicos \"Spitfire\" do Escuadr\u00f3n 208 da RAF, nun voo rutineiro de reco\u00f1ecemento sobre a zona de Deir al-Balah, no centro da Franxa de Gaza, repentinamente pasaron en voo rasante sobre un convoi militar israel\u00ed que fora atacado anteriormente pola forza a\u00e9rea exipcia. Os soldados israel\u00eds de infantar\u00eda confundiron os aparatos brit\u00e1nicos con avi\u00f3ns exipcios que se preparaban para unha nova ofensiva, polo que procederon a lanzar fogo antia\u00e9reo contra os mesmos, derrubando un deles no acto. Os tres avi\u00f3ns restantes foron derrubados por unha patrulla de avi\u00f3ns israel\u00eds \"P-51\" da recentemente creada Forza A\u00e9rea Israel\u00ed, pilotados por voluntarios provenientes do Canad\u00e1 e dos Estados Unidos. Ao d\u00eda seguinte, outros catro avi\u00f3ns \"Spitfire\" brit\u00e1nicos do mesmo escuadr\u00f3n que buscaban os avi\u00f3ns desaparecidos da s\u00faa unidade, foron atacados por catro avi\u00f3ns israel\u00eds que custodiaban a zona, sendo derrubado no suceso un dos avi\u00f3ns brit\u00e1nicos e resultando outro seriamente danado polo novo piloto israel\u00ed Ezer Weizmann. Houbo outro enfrontamento entre avi\u00f3ns brit\u00e1nicos e israel\u00eds o 20 de novembro de 1948, cando un aparato do Escuadr\u00f3n 13 \"Mosquito\" da RAF realizaba un reco\u00f1ecemento fotogr\u00e1fico sobre o espazo a\u00e9reo do sur de Israel e foi destru\u00eddo por un piloto israel\u00ed que pilotaba un avi\u00f3n \"P-51\". Ante esta vaga de sucesos, a oposici\u00f3n do Parlamento Brit\u00e1nico protestou contra o goberno do Reino Unido pola s\u00faa intervenci\u00f3n directa na guerra en favor dos Estados \u00e1rabes.\nFin da guerra.\nArmisticios de 1949.\nEn 1949 Israel asinou armisticios con Exipto (o 24 de febreiro), con L\u00edbano (o 23 de marzo), con Transxordania (o 3 de abril) e con Siria (o 20 de xullo). Tras a contenda, Israel aumentou o seu territorio en cerca dun 23% m\u00e1is do asignado inicialmente polas Naci\u00f3ns Unidas. A Franxa de Gaza e Cisxordania foron ocupadas por Exipto e Transxordania, respectivamente.\nO \u00faltimo acordo asinado entre Israel e Siria puxo fin \u00e1 guerra. Israel resultada vencedor. Os xudeus non s\u00f3 se manti\u00f1an na zona que lles fora concedida no plan de partici\u00f3n de 1947, sen\u00f3n que a ampliaron en 5 728\u00a0km2, impo\u00f1endo o seu dominio sobre 20 850\u00a0km2 de superficie.\nV\u00edtimas.\nIsrael perdeu cerca do 1% da s\u00faa poboaci\u00f3n total: 6 373 persoas. Ao redor de 4 000 eran soldados e o resto civ\u00eds.\nO n\u00famero exacto de perdas \u00e1rabes non se co\u00f1ece, pero est\u00edmase que pode roldar entre os 10 000 e os 15 000."}
{"id": "203506", "revid": "1822", "url": "https://gl.wikipedia.org/wiki?curid=203506", "title": "Piet\u00e0", "text": "A Piet\u00e0, ou \"Virxe de Piedade\", \u00e9 un tema art\u00edstico da iconograf\u00eda cristi\u00e1 que representa \u00e1 Virxe Mar\u00eda en \"Mater Dolorosa\" , nai que chora o seu fillo que ten sobre os seus xeonllos, neste caso Cristo baixado morto da cruz antes da s\u00faa posta na tumba, acontecemento antes da s\u00faa Resurrecci\u00f3n, precedendo a Ascensi\u00f3n. A escena da \"Deposici\u00f3n de Cristo\" trata de xeito m\u00e1is amplo de todos personaxes que estaban ao p\u00e9 da cruz por demais do Cristo e da s\u00faa Nai.\nHistoria.\nEste tema cristi\u00e1n de sufrimento e de morte \u00e9 o primeiro expresado despois dos episodios da Paix\u00f3n de Cristo, antes da s\u00faa Resurrecci\u00f3n. Est\u00e1 vixente entre os anos 1350 e 1500 (dos s\u00e9culos XIV e XV) moi marcados por graves per\u00edodos de epidemias e pandemias de peste negra.\nCompleta outros temas de Virxe, ou \u00abVirxe co Neno\u00bb, tradicionalmente inscritos na infancia de Xes\u00fas.\nEstritamente o tema non debe implicar, na s\u00faa representaci\u00f3n, m\u00e1is que dous dos personaxes da cronolox\u00eda da vida do Cristo: el mesmo morto e Mar\u00eda a s\u00faa nai aflixida. Como en moitas outras representaci\u00f3ns sagradas, outros personaxes (santos, o doador ou o socio comanditario) poden asistir de xeito anacr\u00f3nico \u00e1 escena como se pode ver tam\u00e9n nas \"Conversaci\u00f3ns sagradas\" (\"Sacra Conversazione\"), outro tema da iconograf\u00eda cristi\u00e1 xurdido no Renacemento."}
{"id": "203508", "revid": "5863", "url": "https://gl.wikipedia.org/wiki?curid=203508", "title": "Ricardo Mella (hom\u00f3nimos)", "text": "Ricardo Mella pode referirse a:"}
{"id": "203509", "revid": "56817", "url": "https://gl.wikipedia.org/wiki?curid=203509", "title": "Enerx\u00eda reticular", "text": "A enerx\u00eda reticular ou enerx\u00eda de rede \u00e9 a enerx\u00eda requirida para separar completamente un mol dun composto i\u00f3nico nos seus i\u00f3ns gasosos, \u00e9 dicir, con outras palabras, \u00e9 a enerx\u00eda que se obter\u00eda da formaci\u00f3n dun composto i\u00f3nico a partir dos seus i\u00f3ns gasosos. Mostra a estabilidade da rede cristalina. Presenta dimensi\u00f3ns de \"enerx\u00eda/mol\" e as mesmas unidades que a entalp\u00eda est\u00e1ndar (formula_1), \u00e9 dicir \"kJ/mol\".\nNon \u00e9 posible medir a enerx\u00eda reticular directamente, mais se se co\u00f1ece a estrutura e composici\u00f3n dun composto i\u00f3nico, pode calcularse, ou estimarse, mediante a ecuaci\u00f3n que proporciona o modelo i\u00f3nico e que se basea entre outras leis na Lei de Coulomb. Alternativamente, p\u00f3dese calcular indirectamente a trav\u00e9s de ciclos termodin\u00e1micos.\nModelo i\u00f3nico.\nO modelo i\u00f3nico, \u00e9 dicir, o que considera o s\u00f3lido i\u00f3nico como formado por cati\u00f3ns e ani\u00f3ns unidos por forzas electrost\u00e1ticas, \u00e9 un caso l\u00edmite de enlace en s\u00f3lidos e \u00e9 v\u00e1lido, s\u00f3, cando existe unha gran diferenza de electronegatividade entre ambos elementos.\nNun s\u00f3lido idealmente i\u00f3nico, os electr\u00f3ns at\u00f3panse completamente localizados nos i\u00f3ns correspondentes e suxeitos s\u00f3 \u00e1 influencia dos seus n\u00facleos respectivos. Non existe deslocalizaci\u00f3n de electr\u00f3ns como no caso dos s\u00f3lidos met\u00e1licos nin compartici\u00f3n dos mesmos como nos s\u00f3lidos covalentes. Como consecuencia desta estrita localizaci\u00f3n dos electr\u00f3ns, os s\u00f3lidos i\u00f3nicos non conducen a corrente el\u00e9ctrica, polo que son illantes.\nA ecuaci\u00f3n que resulta de aplicar dito modelo resulta ser:\nOnde formula_3 \u00e9 o n\u00famero de Avogadro, formula_4 a constante de Madelung, que var\u00eda dependendo da estrutura do composto i\u00f3nico, formula_5 a carga do cati\u00f3n e formula_6 a carga do ani\u00f3n, formula_7 a carga do electr\u00f3n, formula_8 a permisividade do baleiro, formula_9 a distancia entre o ani\u00f3n e o cati\u00f3n e formula_10 os expo\u00f1entes de Born.\nCiclo de Born-Haber.\nA enerx\u00eda reticular tam\u00e9n se pode determinar experimentalmente dun modo indirecto aplicando a lei de Hess, que \u00e9 un caso particular do primeiro principio da termodin\u00e1mica. Neste caso \u00fasase o chamado ciclo de Born-Haber que consiste en avaliar un ciclo termodin\u00e1mico que \u00e9 o resultado de considerar, ou ben a enerx\u00eda posta en xogo na formaci\u00f3n do composto i\u00f3nico s\u00f3lido por un cami\u00f1o directo, \u00e9 dicir, a partir dos elementos que forman o composto no seu estado est\u00e1ndar, ou ben a enerx\u00eda transferida na formaci\u00f3n de dito composto a partir dos seus elementos en estado est\u00e1ndar pero a trav\u00e9s dun cami\u00f1o indirecto que comprende varias etapas:"}
{"id": "203510", "revid": "27249", "url": "https://gl.wikipedia.org/wiki?curid=203510", "title": "Enerx\u00eda de rede", "text": ""}
{"id": "203511", "revid": "1888", "url": "https://gl.wikipedia.org/wiki?curid=203511", "title": "Mar\u00eda Barbeito Cervi\u00f1o", "text": ""}
{"id": "203525", "revid": "23204", "url": "https://gl.wikipedia.org/wiki?curid=203525", "title": "Linguas aborixes de Australia", "text": "O termo linguas aborixes de Australia designa un conxunto de linguas faladas nunha extensi\u00f3n xeogr\u00e1fica determinada e non a unha familia ling\u00fc\u00edstica propiamente dita, xa que se refire \u00f3 conxunto de idiomas aut\u00f3ctonos (arredor dunhas 200 linguas) que son faladas en Australia e pequenas illas adxacentes polos aborixes australianos e que se poden agrupar en diversas familias.\nSituaci\u00f3n.\nCase todas estas linguas at\u00f3panse ameazadas por procesos de extinci\u00f3n, que se iniciaron cando o ingl\u00e9s comezou a imporse como idioma de comunicaci\u00f3n xeneralizado. Para facerse unha idea do precaria que \u00e9 a s\u00faa situaci\u00f3n chega con dicir que tan s\u00f3 5 ou 6 destas linguas contan con m\u00e1is de 1000 falantes e que practicamente a metade non son faladas por m\u00e1is de 10 ou 20 persoas. Cada ano, un n\u00famero importante e crecente de linguas aborixes pasa \u00e1 listaxe de linguas extintas. Segundo os datos do ano 2008, quedaban vivas 220 linguas das que 25 contaban cunha \u00fanica persoa falante.\nClasificaci\u00f3n.\nTradicionalmente, as linguas australianas t\u00e9\u00f1ense clasificado nunha ducia de familias e unhas poucas linguas illadas. A familia ling\u00fc\u00edstica de maior distribuci\u00f3n \u00e9 a das linguas pama-nyunganas que se estenden por case todo o territorio australiano ag\u00e1s no norte. Por este motivo e para facer unha clasificaci\u00f3n m\u00e1is sinxela e c\u00f3moda, o resto das linguas agr\u00fapanse baixo o termo de linguas non pama-nyunganas."}
{"id": "203526", "revid": "98629", "url": "https://gl.wikipedia.org/wiki?curid=203526", "title": "Trompa de Falopio", "text": "As trompas de Falopio, tam\u00e9n chamadas tubas uterinas ou ovidutos, do aparato reprodutor feminino son dous finos tubos tapizados con epitelio ciliado, un na parte esquerda e outro na dereita, que van dos ovarios ao \u00fatero. A uni\u00f3n co \u00fatero faise pola uni\u00f3n \u00fatero-tubal, pero co ovario non hai unha uni\u00f3n anat\u00f3mica. As estruturas equivalentes nos vertebrados non mam\u00edferos denom\u00ednanse ovidutos.\nReciben o seu nome en honor do seu descubridor o anatomista italiano do s\u00e9culo XVI Gabriele Falloppio, co\u00f1ecido polo seu nome latinizado Fallopius e popularizado como Falopio. Actualmente non se recomendan en anatom\u00eda nomes ep\u00f3nimos, polo que se prefire dicir tubas uterinas ou trompas uterinas.\nAnatom\u00eda.\nAs trompas de Falopio das mulleres son uns tubos duns 10\u201312\u00a0cm, que permiten o paso do \u00f3vulo desde o ovario ao \u00fatero, situados nun bordo do peritoneo chamado mesos\u00e1lpinx, que forma parte do ligamento largo do \u00fatero. As trompas de Falopio div\u00eddense nos seguintes segmentos (de lateral a medial):\nAs trompas est\u00e1n irrigadas polas anastomoses das arterias uterina e ov\u00e1rica que discorren polo mesos\u00e1lpinx. As veas desembocan nas veas uterina e ov\u00e1rica. Os vasos linf\u00e1ticos drenan nos ganglios linf\u00e1ticos situados preto da aorta. Est\u00e1n innervadas por nervios que derivan dos plexos ov\u00e1rico e uterino.\nHistolox\u00eda.\nA parede da trompa est\u00e1 formada por unha capa serosa externa, unha capa muscular intermedia e un epitelio mucoso interno.\nAs trompas est\u00e1n tapizadas por un epitelio columnar simple, que forma pregamentos e cristas, que son m\u00e1is numerosos e ramificados na zona da ampola, onde o epitelio \u00e9 m\u00e1is alto. Cont\u00e9n dous tipos de c\u00e9lulas: ciliadas e non ciliadas (secretoras). As c\u00e9lulas predominantes son as ciliadas, que son m\u00e1is numerosas no infund\u00edbulo e na ampola . As caracter\u00edsticas da mucosa cambian coas fases do ciclo menstrual. O estr\u00f3xeno incrementa a produci\u00f3n de cilios nestas c\u00e9lulas.\nDispersas entre as c\u00e9lulas ciliadas est\u00e1n as c\u00e9lulas non ciliadas, que conte\u00f1en gr\u00e1nulos e producen o flu\u00eddo tubular. Este flu\u00eddo cont\u00e9n nutrientes para os espermatozoides, ovocitos, e cigotos. Nalgunhas especies como o coello engaden ao ovocito unha envoltura albuminosa externa . As secreci\u00f3ns tam\u00e9n promoven a capacitaci\u00f3n do esperma ao eliminaren glicoprote\u00ednas e outras mol\u00e9culas da membrana plasm\u00e1tica do esperma. A proxesterona incrementa o n\u00famero de c\u00e9lulas non ciliadas, entanto que o estr\u00f3xeno incrementa a s\u00faa altura e actividade secretora. O flu\u00eddo das trompas fl\u00fae en contra da acci\u00f3n dos cilios, os cales baten cara ao extremo que d\u00e1 ao ovario.\nA capa muscular est\u00e1 formada por d\u00faas capas de m\u00fasculo liso, a interna \u00e9 circular ou espiral e a externa \u00e9 principalmente lonxitudinal, a\u00ednda que non est\u00e1n nitidamente delimitadas.\nA cuberta peritoneal da trompa ten as caracter\u00edsticas habituais dunha serosa.\nFunci\u00f3n na fecundaci\u00f3n.\nCando o ovocito madura no ovario faino dentro dunhas c\u00e1psulas chamadas fol\u00edculos ov\u00e1ricos. A parede dos fol\u00edculos completamente maduros rompe liberando o ovocito, fen\u00f3meno chamado ovulaci\u00f3n. O ovocito sae do ovario rodeado de c\u00e9lulas da granulosa do fol\u00edculo e \u00e9 recollido polo extremo fimbriado das trompas de Falopio e despr\u00e1zase ata a ampola, que ser\u00e1 onde normalmente o esperma se une ao ovocito e ten lugar a fecundaci\u00f3n. Unha vez f\u00f3ra do ovario o ovocito completa a s\u00faa meiose. O \u00f3vulo fertilizado, chamado cigoto, viaxa en direcci\u00f3n ao \u00fatero axudado pola actividade dos cilios do epitelio e polo m\u00fasculo liso das trompas, \u00e1 vez que sofre as primeiras divisi\u00f3ns embrionarias. Uns cinco d\u00edas despois o embri\u00f3n chega \u00e1 cavidade uterina e impl\u00e1ntase no endometrio do \u00fatero, inici\u00e1ndose a xestaci\u00f3n.\nOcasionalmente o embri\u00f3n pode implantarse nas trompas de Falopio en vez de no \u00fatero, orixinando un embarazo ect\u00f3pico.\nProba de permeabilidade.\nA\u00ednda que \u00e1s veces non \u00e9 posible facer un exame completo das trompas en pacientes con infertilidade, \u00e9 importante facer a proba da permeabilidade tubal, xa que a obstruci\u00f3n das trompas \u00e9 a principal causa de infertilidade. Un histerosalpingograma mostrar\u00e1 que as trompas est\u00e1n abertas cando a tinguidura opaca \u00e1s radiaci\u00f3ns que se utiliza fl\u00fae na cavidade uterina. A insuflaci\u00f3n tubal \u00e9 o procedemento est\u00e1ndar para a comprobacion da permeabilidade. Durante a cirurx\u00eda pode examinarse a situaci\u00f3n das trompas e pode inxectarse unha tinguidura como o azul de metileno no \u00fatero, que pasa polas trompas cando o c\u00e9rvix est\u00e1 oclu\u00eddo. Como a obstruci\u00f3n das trompas est\u00e1 a mi\u00fado relacionada con infecci\u00f3ns por \"Chlamydia\", p\u00f3dense facer probas para buscar anticorpos anticlamidias.\nEmbriolox\u00eda e homolox\u00eda.\nNo embri\u00f3n hai \"dous\" pares de condutos para a sa\u00edda dos gametos do corpo; un par (os condutos de M\u00fcller) desenv\u00f3lvese nas femias orixinando as trompas de Falopio, \u00fatero e vaxina, e o outro par (os condutos de Wolff) desenv\u00f3lvense nos machos, orixinando o epid\u00eddimo e o conduto deferente.\nNormalmente, s\u00f3 un dos pares de tubos se desenvolve e o outro par sofre regresi\u00f3n e desaparece durante o desenvolvemento embrionario. O \u00f3rgano hom\u00f3logo no macho das trompas de Falopio \u00e9 a rudimentaria hid\u00e1tide de Morgagni (ou \"appendix testis\") presente na parte superior dos test\u00edculos pegado \u00e1 t\u00fanica vaxinal serosa do test\u00edculo.\nPatolox\u00eda.\nA inflamaci\u00f3n das trompas de Falopio denom\u00ednase salpinxite e pode aparecer en solitario ou ser un compo\u00f1ente da enfermidade inflamatoria p\u00e9lvica. A dilataci\u00f3n sacular das trompas de Falopio na s\u00faa porci\u00f3n estreita debida \u00e1 inflamaci\u00f3n co\u00f1\u00e9cese como salpinxite \u00edstmica nodosa. Salpinxite v\u00e9n do grego antigo \u03c3\u03b1\u03bb\u03c0\u03b9\u03b3\u03be, que significaba 'trompeta', coa terminaci\u00f3n \"ite\". A salpinxite, igual ca a enfermidade inflamatoria p\u00e9lvica e a endometriose, pode orixinar unha obstruci\u00f3n das trompas de Falopio. A obstruci\u00f3n das trompas est\u00e1 asociada con infertilidade e embarazo ect\u00f3pico.\nO c\u00e1ncer de trompa de Falopio, que normalmente se orixina no revestimento epitelial, era considerado historicamente un tumor maligno raro, pero evidencias recentes suxiren que probablemente representa unha porci\u00f3n significativa do que se clasificaba como c\u00e1ncer de ovario. En calquera caso, o tratamento do c\u00e1ncer de ovario propiamente dito e do c\u00e1ncer de trompas \u00e9 similar.\nCirurx\u00eda.\nA extirpaci\u00f3n cir\u00farxica das trompas de Falopio denom\u00ednase salpinxectom\u00eda, e a extriropaci\u00f3n de ambas as trompas \u00e9 unha salpinxectom\u00eda bilateral. Cando se extripan unha trompa e un ovario ou os dous, a operaci\u00f3n ch\u00e1mase salpingo-ooforectom\u00eda. As operaci\u00f3ns nas que se corrixe a obstruci\u00f3n dunha trompa denom\u00ednanse tuboplastias. A ligadura de trompas \u00e9 unha operaci\u00f3n de esterilizaci\u00f3n."}
{"id": "203533", "revid": "10599", "url": "https://gl.wikipedia.org/wiki?curid=203533", "title": "Juan Magan", "text": ""}
{"id": "203537", "revid": "25871", "url": "https://gl.wikipedia.org/wiki?curid=203537", "title": "Linguas de sinais aborixes de Australia", "text": "As linguas de sinais aborixes de Australia fan referencia a aquelas desenvolvidas en moitas das culturas aborixes australianas e tam\u00e9n polos insulares do estreito de Torres. Consisten nunhas linguaxes codificadas manualmente que constit\u00faen unha contrapartida da linguaxe oral.\nOrixe.\nP\u00e9nsase que a s\u00faa orixe ten relaci\u00f3n cos tab\u00fas da linguaxe que se dan entre en moitas das linguas aborixes australianas e algunhas linguas nativas de Am\u00e9rica do Norte. Estas restricci\u00f3ns na linguaxe coti\u00e1 danse entre determinados parentes ou en situaci\u00f3ns e momentos especiais, como durante un per\u00edodo de loito para as mulleres ou durante as cerimonias de iniciaci\u00f3n para os homes.\nHistoria.\nAs primeiras linguas de sinais que observaron os colonos europeos foron as do norte de Queensland en 1908 (Roth). Os estudos e investigaci\u00f3ns sobre as mesmas in\u00edcianse pola iniciativa do ling\u00fcista norteamericano La Mont West, e m\u00e1is tarde e con maior profundidade polo ling\u00fcista ingl\u00e9s Adam Kendon.\nDistribuci\u00f3n.\nAs linguas de sinais m\u00e1is desenvolvidas semellan concentrarse nas zonas cos tab\u00fas da linguaxe m\u00e1is amplos, como son o deserto central (sobre todo entre os Warlpiri e Waramanga), e o oeste da Pen\u00ednsula do Cabo York. Outras linguas xestuais complexas at\u00f3panse no centro-sur, as rexi\u00f3ns occidentais do deserto, o Golfo de Carpentaria (inclu\u00edndo o noroeste da Terra de Arnhem e as Illas Tiwi), algunhas illas do estreito de Torres e as rexi\u00f3ns do sur das \u00e1reas Fitzmaurice e Kimberley. A evidencia de linguas de sinais noutros lugares \u00e9 escasa a\u00ednda que se te\u00f1en documentado at\u00e9 a costa sur (Lingua de sinais jaralde). Existen tam\u00e9n documentos de comezos do s\u00e9culo XX que indican que as xentes da costa oeste tam\u00e9n empregaban este sistema de comunicaci\u00f3n. Por\u00e9n, moitos destes c\u00f3digos de sinais xa non se usan e moi poucos est\u00e1n documentados.\nComunidade xorda.\nDiversos informes sobre a situaci\u00f3n dos membros xordos nas comunidades ind\u00edxenas indican que hai unha boa inclusi\u00f3n na vida cultural, mentres que outros indican que as persoas xordas non aprenden a linguaxe de sinais aborixe, sen\u00f3n que, \u00f3 igual que outras persoas xordas, adoitan desenvolver un sinxelo sistema de sinais caseiro para comunicarse coa s\u00faa familia inmediata. Por\u00e9n, existe un dialecto do Auslan (acr\u00f3nimo de \"Australian sign language\", en galego \"Lingua de sinais australiana\") no extremo norte de Queensland que est\u00e1 fortemente influenciado polas linguas xestuais ind\u00edxenas da rexi\u00f3n."}
{"id": "203539", "revid": "23204", "url": "https://gl.wikipedia.org/wiki?curid=203539", "title": "Mariano Barbacid", "text": "Mariano Barbacid, nado en Madrid o 4 de outubro de 1949, \u00e9 un destacado bioqu\u00edmico e onc\u00f3logo espa\u00f1ol.\nTraxectoria.\nEntre as s\u00faas maiores achegas \u00e1 ciencia caber\u00eda destacar que conseguiu illar un xene humano mutado capaz de causar cancro nunca antes illado: o oncoxene humano H-nivel (en carcinoma de vexiga). Este feito supuxo un incrible avance para o estudo do cancro en canto \u00e1s bases moleculares. O seu descubrimento foi publicado en Nature en 1982 nun artigo chamado \"A point mutation is responsible for the acquisition of transforming properties by the T24 human bladder-carcinoma oncogene\". Nos meses seguintes continuou as investigaci\u00f3ns sobre o seu descubrimento chegando a determinar que o devandito oncoxene era unha mutaci\u00f3n dun alelo pertencente \u00e1 familia Ras, e descubrindo o seu mecanismo de activaci\u00f3n.\nEn 2003 demostrou que a encima CDK2, que se cr\u00eda imprescindible na divisi\u00f3n celular, non se necesitaba para o inicio da replicaci\u00f3n.\nA s\u00faa formaci\u00f3n acad\u00e9mica completouse entre a Universidade Complutense de Madrid, onde estudou ciencias qu\u00edmicas, e Estados Unidos (1974), onde estivo como bolseiro e foi ascendendo at\u00e9 director do departamento de oncolox\u00eda no Instituto Nacional do Cancro de Maryland. Anos m\u00e1is tarde regresou a Espa\u00f1a para situarse \u00e1 fronte do novo Centro Nacional de Investigaci\u00f3ns Oncol\u00f3xicas (CNIO).\nPublicaci\u00f3ns.\nPublicou traballos en revistas tan prestixiosas como \"Nature\" e \"Nature Genetics\" e entre os seus artigos m\u00e1is citados caber\u00eda destacar os seguintes:\nReco\u00f1ecementos.\nA s\u00faa dedicada carreira \u00e1 ciencia valeulle numerosos reco\u00f1ecementos e renome entre os cient\u00edficos espa\u00f1ois m\u00e1is ilustres. Recibiu gran cantidade de premios entre os que podemos destacar: o Distinguished Young Scientist Award (1983), o Premio Rei Juan Carlos I (1984), o Rhodes Memorial Award (1985), e o Charles-Rudolph-Brupbacher (2005)."}
{"id": "203544", "revid": "85894", "url": "https://gl.wikipedia.org/wiki?curid=203544", "title": "Tia Carrere", "text": "Tia Carrere, nada como Althea Rae Duhinio Janairo o 2 de xaneiro de 1967 en Honolulu, \u00e9 unha actriz, modelo e cantante hawaiana.\nTraxectoria.\nO seu primeiro papel importante como actriz foi na telenovela estadounidense da ABC \"General Hospital\". Por\u00e9n \u00e9 m\u00e1is co\u00f1ecida por interpretar o personaxe de Cassandra Wong nos filmes \"Wayne's World\" e \"Wayne's World 2\". Tam\u00e9n fixo de actriz de dobraxe no filme de animaci\u00f3n \"Lilo &amp; Stitch\", no que fai a voz de Nani. As\u00ed mesmo, destaca o seu traballo en televisi\u00f3n con series como \"Duck Dodgers\" e \"Cazatesouros\", nesta \u00faltima facendo o papel protagonista de Sydney Fox."}
{"id": "203548", "revid": "98629", "url": "https://gl.wikipedia.org/wiki?curid=203548", "title": "Huawei", "text": "Huawei Technologies Co. Ltd. (pronunciado /\u02c8hw\u0251\u02d0\u02ccwe\u026a/) en (chin\u00e9s simplificado: \u83ef\u70ba\u6280\u8853\u6709\u9650\u516c\u53f8, pinyin: Hu\u00e1wei J\u00edshu Y\u01d2uxi\u00e0n G\u014dngs\u012b), ten a s\u00faa sede principal en Shenzhen, Guangdong, Rep\u00fablica Popular da China, \u00e9 o maior fabricante de equipamento de redes e telecomunicaci\u00f3ns na China, e un dos l\u00edderes mundiais nesta industria.\nFoi fundada no ano 1987 por Ren Zhengfei exoficial do ex\u00e9rcito chin\u00e9s, Huawei \u00e9 unha empresa privada de alta tecnolox\u00eda propiedade dos traballadores e especializada en Investigaci\u00f3n e desenvolvemento (I+D), produci\u00f3n, mercadotecnia de equipamento de comunicaci\u00f3ns e fornece soluci\u00f3ns de redes personalizadas para operadoras das industrias das telecomunicaci\u00f3ns de todo o mundo.\nCase a metade dos seus 140 000 traballadores ad\u00edcanse a labores de investigaci\u00f3n e desenvolvemento de tecnolox\u00eda. Ten 20 centros de I+D na China, Estados Unidos, Alema\u00f1a, Suecia, M\u00e9xico, India e Rusia.\nOpera en m\u00e1is de 140 pa\u00edses e con 45 dos 50 maiores operadores de telecomunicaci\u00f3ns do mundo.\nHistoria.\nHuawei foi fundada por Ren Zhengfei en 1987, como distribuidor de produtos PBX importados, centrais telef\u00f3nicas e servizos de telecomunicaci\u00f3ns cun capital inicial de 24 000 Yuans. En 1989, Huawei comezou a desenvolver tecnolox\u00eda propia PBX. Despois de acumular experiencia e recursos no negocio das centrais telef\u00f3nicas, Huawei acadou o seu primeiro avance no mercado de telecomunicaci\u00f3ns en 1993, lanzando o seu C&amp;C08 switch dixital telef\u00f3nico que ti\u00f1a unha capacidade de m\u00e1is de dez mil circu\u00edtos. Ata ent\u00f3n, as compa\u00f1\u00edas de telecomunicaci\u00f3ns dom\u00e9sticas chinesas non eran quen de constru\u00edr switchs con tal capacidade.\nHuawei ten boa parte do seu mercado na China. No estranxeiro foi ga\u00f1ando cota de mercado cos anos con acordos con outras empresas do sector e ga\u00f1ando contratos con gobernos e grandes operadores de telecomunicaci\u00f3ns. A s\u00faa condici\u00f3n de empresa chinesa independente de empresas occidentais e a vinculaci\u00f3n do seu fundador co ex\u00e9rcito chin\u00e9s tense empregado para acusar \u00e1 empresa de falta de transparencia e de empregar tecnolox\u00eda non suficientemente segura. Nos Estados Unidos, Australia ou no Reino Unido foron suspendidos contratos ou vetado a s\u00faa participaci\u00f3n en proxectos de telecomunicaci\u00f3ns por motivos de seguridade nacional ou para protexer empresas nacionais do sector.\nA competencia acusa a Huawei de ser unha empresa con mal servizo postvenda ou directamente de non telo.\nEn xullo de 2012 Huawei anunciou que estaba en negociaci\u00f3ns con Ficosa para instalar na antiga f\u00e1brica de Sony en Viladecavalls (Barcelona) o seu centro de reparaci\u00f3ns europeo.\nA finais de 2018, a filla do presidente \u00e9 detida no Canad\u00e1 por orde cursada dende os EEUU con acusaci\u00f3n de fraude en relaci\u00f3n coas sanci\u00f3ns comerciais estadounidenses a Ir\u00e1n. Neste momento, a pesar de dita acusaci\u00f3n, a detenci\u00f3n entrevese como un chanzo m\u00e1is na guerra comercial entre os Estados Unidos e a China, neste caso polo dominio das comunicaci\u00f3ns 5G no que Huawei leva vantaxe \u00e1s compa\u00f1\u00edas norteamericanas."}
{"id": "203563", "revid": "98629", "url": "https://gl.wikipedia.org/wiki?curid=203563", "title": "The Artist", "text": "The Artist \u00e9 un filme franc\u00e9s dirixido por Michel Hazanavicius que se estreou no 2011. \u00c9 unha pel\u00edcula muda en branco e negro protagonizada por Jean Dujardin e B\u00e9r\u00e9nice Bejo, ga\u00f1adora de 5 Oscars, (inclu\u00edndo mellor filme, director e actor), 3 Globos de Ouro e 7 BAFTAs.\nSinopse.\nHollywood, 1927. George Valentin \u00e9 unha grande estrela do cine mudo a quen a vida lle sorr\u00ed. Pero, coa chegada do cine sonoro, a s\u00faa carreira corre perigo de quedar soterrada no esquecemento. Pola s\u00faa parte, a xove actriz Peppy Miller, que empezou como extra dun filme de Valentin, conv\u00e9rtese nunha estrela do cine sonoro."}
{"id": "203572", "revid": "98629", "url": "https://gl.wikipedia.org/wiki?curid=203572", "title": "Wayne's World", "text": "Wayne's World \u00e9 un filme estadounidense dirixido por Penelope Spheeris que se estreou en 1992.\nSinopse.\nCando un importante executivo da televisi\u00f3n ofrece \u00e1 parella de tolos Wayne e Garth un contrato para facer na s\u00faa canle o seu peculiar show nocturno, ambos non poden dar creto da s\u00faa sorte. Mais o cami\u00f1o cara o \u00e9xito non \u00e9 doado e est\u00e1 inzado de perigos, tentaci\u00f3ns e festas salvaxes."}
{"id": "203574", "revid": "98629", "url": "https://gl.wikipedia.org/wiki?curid=203574", "title": "Age of the Dragons", "text": "Age of the Dragons \u00e9 un filme estadounidense dirixido por Ryan Little que se estreou no 2011. Tr\u00e1tase dunha reinvenci\u00f3n do cl\u00e1sico de Herman Melville \"Moby Dick\", ambientado nun mundo fant\u00e1stico habitado por drag\u00f3ns.\nSinopse.\nA acci\u00f3n desenv\u00f3lvese nun ambiente medieval, no que o capit\u00e1n Ahab (Danny Glover) debe dar caza \u00f3 Gran Drag\u00f3n Branco."}
{"id": "203584", "revid": "98629", "url": "https://gl.wikipedia.org/wiki?curid=203584", "title": "Cowboy Bebop", "text": " \n \u00e9 unha serie de anime dirixida e creada por Shinichir\u014d Watanabe, tam\u00e9n creador de \"Samurai Champloo\". Bas\u00e9ase no manga de Hajime Yatate \"Cowboy Bebop: Shooting Star\" e \"Cowboy Bebop: A New Story\".\nPersonaxes.\nA serie conta cunha tripulaci\u00f3n con diferentes personaxes principais. Inicialmente non eran m\u00e1is que dous, Spike Spiegel e Jet Black, que traballan como cazadores de recompensas. \u00d3 longo da historia, a tripulaci\u00f3n do \"Bebop\" medra coa chegada de Faye Valentine, Ed e Ein, a mascota do grupo."}
{"id": "203585", "revid": "25871", "url": "https://gl.wikipedia.org/wiki?curid=203585", "title": "Shinichir\u014d Watanabe", "text": ", nado en Quioto o 24 de maio de 1965, \u00e9 un director de cine e guionista xapon\u00e9s, co\u00f1ecido por ser o director das series de anime \"Cowboy Bebop\" e \"Samurai Champloo\"."}
{"id": "203586", "revid": "23204", "url": "https://gl.wikipedia.org/wiki?curid=203586", "title": "The Animatrix", "text": ""}
{"id": "203587", "revid": "23204", "url": "https://gl.wikipedia.org/wiki?curid=203587", "title": "John Verdon", "text": "John Verdon, nado o 1 de xaneiro de 1942, \u00e9 un publicista e escritor estadounidense. Famoso pola s\u00faa serie de libros protagonizados polo detective Dave Gurney. \"Think of a Number\" \u00e9 a s\u00faa primeira novela.\nTraxectoria.\nTraballou en varias axencias publicitarias en Manhattan como director creativo ata que, \u00f3 igual que o protagonista dos seus libros, se trasladou a vivir \u00f3 norte do estado de Nova York nunha contorna rural."}
{"id": "203591", "revid": "25871", "url": "https://gl.wikipedia.org/wiki?curid=203591", "title": "Pure Guava", "text": "Pure Guava \u00e9 o terceiro \u00e1lbum de estudio da banda estadounidense de rock alternativo Ween, editado o 15 de novembro de 1992 a trav\u00e9s do selo Elektra Records. O disco conta coa que talvez sexa a canci\u00f3n m\u00e1is co\u00f1ecida de Ween, \"Push th' Little Daisies\". Este tema foi lanzado como sinxelo a trav\u00e9s de August Records en 1993, e nel se inclu\u00eda tanto a versi\u00f3n do \u00e1lbum como a versi\u00f3n editada para a radio e as canci\u00f3ns \"Ode to Rene\", \"I Smoke Some Grass (Really Really High)\" e \"Mango Woman\".\nMoitas das canci\u00f3ns deste \u00e1lbum proceden de d\u00faas cintas que a banda fixera para os seus amigos. Como afirmou Dean Ween nunha entrevista na radio en 1993, a primeira cham\u00e1base \"Springtape\" e a segunda \"The Caprice Classic Tape\". \"Pure Guava\" marcou a \u00faltima vez que Ween gravou en catro pistas ata a aparici\u00f3n de \"La Cucaracha\" en 2007."}
{"id": "203592", "revid": "56817", "url": "https://gl.wikipedia.org/wiki?curid=203592", "title": "New Wave Hot Dogs", "text": "New Wave Hot Dogs \u00e9 o segundo \u00e1lbum da banda de rock alternativo Yo La Tengo, editado en 1987 polos selos Coyote e Twintone. Foi re-editado, xunto con \"President Yo La Tengo\" e o sinxelo \"Asparagus Song\", por Matador Records nun s\u00f3 disco en 1996."}
{"id": "203593", "revid": "25871", "url": "https://gl.wikipedia.org/wiki?curid=203593", "title": "Fables of the Reconstruction", "text": "Fables of the Reconstruction, tam\u00e9n co\u00f1ecido como Reconstruction of the Fables, \u00e9 o terceiro \u00e1lbum de estudio da banda estadounidense de rock alternativo R.E.M., editado o 10 de xu\u00f1o de 1985 a trav\u00e9s do selo I.R.S. Records.\nListaxe de canci\u00f3ns.\nTodos os temas compostos por Bill Berry, Peter Buck, Mike Mills e Michael Stipe, ag\u00e1s onde se indique."}
{"id": "203594", "revid": "23204", "url": "https://gl.wikipedia.org/wiki?curid=203594", "title": "Ritual de lo Habitual", "text": "Ritual de lo Habitual \u00e9 o segundo \u00e1lbum totalmente de estudio da banda estadounidense de rock alternativo Jane's Addiction, editado o 21 de agosto de 1990 a trav\u00e9s do selo Warner Bros. Records. Foi co-producido por Dave Jerden, e tr\u00e1tase do \u00faltimo disco antes da s\u00faa primeira separaci\u00f3n no ano 1991. De \"Ritual de lo habitual\" sac\u00e1ronse os sinxelos \"Been Caught Stealing\" e \"Stop!\"."}
{"id": "203595", "revid": "865", "url": "https://gl.wikipedia.org/wiki?curid=203595", "title": "At Action Park", "text": "At Action Park \u00e9 o \u00e1lbum de estrea da banda estadounidense de noise rock Shellac, editado o 24 de outubro de 1994 a trav\u00e9s do selo Touch and Go Records. Ao contrario do que a xente pensa, o t\u00edtulo nada ten que ver co famoso parque de Nova Jersey Action Park. O bater\u00eda Todd Trainer dixo que puxeran o nome dun parque ficticio porque lles soaba ben."}
{"id": "203596", "revid": "1505", "url": "https://gl.wikipedia.org/wiki?curid=203596", "title": "Terra do Fogo", "text": ""}
{"id": "203597", "revid": "35560", "url": "https://gl.wikipedia.org/wiki?curid=203597", "title": "Principio de Huygens-Fresnel", "text": "O Principio de Huygens-Fresnel chamase as\u00ed en honor aos f\u00edsicos Christiaan Huygens e Augustin Fresnel, \u00e9 un m\u00e9todo de an\u00e1lise aplicado aos problemas de propagaci\u00f3n de ondas. Afirma que todo punto dunha fronte de onda inicial pode considerarse como unha fonte de ondas esf\u00e9ricas secundarias que se espallan en todas as direcci\u00f3ns coa mesma velocidade, frecuencia e lonxitude de onda que a fronte de onda da que proceden.\nEsta visi\u00f3n da propagaci\u00f3n das ondas axuda a entender mellor unha variedade de fen\u00f3menos de onda, tales como a difracci\u00f3n. A Lei de Snell tam\u00e9n pode ser explicada segundo este principio."}
{"id": "203598", "revid": "56817", "url": "https://gl.wikipedia.org/wiki?curid=203598", "title": "Refracci\u00f3n (son)", "text": "A refracci\u00f3n \u00e9 un fen\u00f3meno que afecta \u00e1 propagaci\u00f3n do son, e que consiste na desviaci\u00f3n que sofren as ondas na direcci\u00f3n da s\u00faa propagaci\u00f3n cando o son pasa dun medio a outro diferente.\nA diferenza do que ocorre no fen\u00f3meno da reflexi\u00f3n, na refracci\u00f3n, o \u00e1ngulo de refracci\u00f3n xa non \u00e9 igual ao de incidencia.\nA refracci\u00f3n d\u00e9bese a que ao cambiar de medio, cambia a velocidade de propagaci\u00f3n do son.\nA refracci\u00f3n tam\u00e9n pode producirse dentro dun mesmo medio, cando as caracter\u00edsticas deste non son homox\u00e9neas, por exemplo, cando dun punto a outro dun medio aumenta ou dimin\u00fae a temperatura."}
{"id": "203599", "revid": "35560", "url": "https://gl.wikipedia.org/wiki?curid=203599", "title": "Difracci\u00f3n (son)", "text": "A difracci\u00f3n \u00e9 un fen\u00f3meno que afecta \u00e1 propagaci\u00f3n do son. Falamos de difracci\u00f3n cando o son en lugar de seguir na direcci\u00f3n normal, se dispersa.\nA explicaci\u00f3n at\u00f3pase no Principio de Huygens-Fresnel, que establece que calquera punto dunha fronte de onda \u00e9 susceptible de converterse nun novo foco emisor de ondas id\u00e9nticas ao orixinal. De acordo con este principio, cando a onda incide sobre unha abertura ou un obst\u00e1culo que impide a s\u00faa propagaci\u00f3n, todos os puntos do seu plano conv\u00e9rtense en fontes secundarias de ondas, emitindo novas ondas, denominadas ondas difractadas.\nA difracci\u00f3n p\u00f3dese producir por dous motivos diferentes:\nA cantidade de difracci\u00f3n vir\u00e1 dado en funci\u00f3n do tama\u00f1o da propia abertura e da lonxitude de onda.\n\"Na ilustraci\u00f3n, a li\u00f1a azul representa a difracci\u00f3n do son; a verde, a reflexi\u00f3n e a casta\u00f1a, refracci\u00f3n\"."}
{"id": "203600", "revid": "22570", "url": "https://gl.wikipedia.org/wiki?curid=203600", "title": "Reflexi\u00f3n (son)", "text": "Def\u00ednese como reflexi\u00f3n o fen\u00f3meno que explica o motivo pola cal unha onda \u00e9 reflectida. Na existencia normal dunha onda cun obst\u00e1culo hai reflexi\u00f3n, absorci\u00f3n e transmisi\u00f3n, isto \u00faltimo, cando a onda \u00e9 capaz de traspasar o obxecto obst\u00e1culo.\nUnha onda refl\u00edctese (rebota e volve ao medio do cal prov\u00e9n) cando se encontra cun obst\u00e1culo que non pode traspasar nin rodear.\nCaracter\u00edsticas.\nO tama\u00f1o do obst\u00e1culo e a lonxitude de onda determinan se unha onda rodea o obst\u00e1culo ou se se reflicte na direcci\u00f3n da que provi\u00f1a.\nSe o obst\u00e1culo \u00e9 pequeno en relaci\u00f3n coa lonxitude de onda, o son circunvarao (difracci\u00f3n), mais, se \u00e9 ao rev\u00e9s, un obst\u00e1culo grande, o son refl\u00edctese (reflexi\u00f3n).\nSe a onda se reflicte, o \u00e1ngulo da onda reflectida \u00e9 igual ao \u00e1ngulo da onda incidente, de modo que se unha onda sonora incide perpendicularmente sobre a superficie reflectinte, volve sobre si mesma.\nA reflexi\u00f3n non act\u00faa igual sobre as altas frecuencias que sobre as baixas. A lonxitude de onda das baixas frecuencias \u00e9 moi grande (pode chegar aos 18 metros), polo que son capaces de rodear a maior\u00eda de obst\u00e1culos; en cambio as altas frecuencias non rodean os obst\u00e1culos polo que se producen reflexi\u00f3n, que provocan sombras detr\u00e1s dos obxectos.\nAc\u00fastica.\nNa ac\u00fastica, esta propiedade das ondas \u00e9 amplamente co\u00f1ecida e aproveitada. Non s\u00f3 para illar, sen\u00f3n tam\u00e9n para dirixir o son cara ao auditorio mediante placas reflectoras (reflectores e tornavoces)."}
{"id": "203601", "revid": "23204", "url": "https://gl.wikipedia.org/wiki?curid=203601", "title": "Agaete", "text": "Agaete \u00e9 un concello espa\u00f1ol pertencente \u00e1 provincia das Palmas, nas Illas Canarias. Est\u00e1 situado ao noroeste da illa de Gran Canaria, a 30 quil\u00f3metros da capital.\nDentro do termo municipal destacan a s\u00faa cabeceira (a vila de Agaete), o Puerto de las Nieves a beiras do oc\u00e9ano Atl\u00e1ntico, comunicado regularmente por transbordador coa illa de Tenerife, e Los Berrazales (barranco arriba, cunha exuberante vexetaci\u00f3n). Nesta \u00faltima zona, ao p\u00e9 do pi\u00f1eiral de Tamadaba, lev\u00e1ntase un antigo e abandonado hotel rural.\nA econom\u00eda de Agaete baseouse historicamente na agricultura e a pesca, pero nos \u00faltimos decenios o turismo converteuse no sector m\u00e1is importante. Un dos s\u00edmbolos do municipio \u00e9 o Dedo de Dios ou Roque Partido, formaci\u00f3n rochosa con aspecto de dedo humano que se levanta fronte \u00e1 costa. A parte superior do Dedo de Dios foi destru\u00edda por unha forte tormenta, a tormenta tropical Delta, en 2005.\nBarrios.\nCasas del Camino, El Hornillo, El Risco, El Sao, El Turman, Guayedra, Las Cuevecillas, Los Berrazales, San Sebasti\u00e1n, Barriada Se\u00f1orita Mar\u00eda Manrique de Lara (co\u00f1ecido como \"Bilbao\"), Troya, Piletas, Puerto de las Nieves, San Pedro, El Palmeral, La Suerte, San Pedro, Vecindad de Enfrente e Las Candelarias.\nFestas.\nSen ningunha d\u00fabida, Agaete caracter\u00edzase tam\u00e9n polas s\u00faas festas patronais. A Vila mari\u00f1eira de Agaete celebra durante o mes de decembro as festas patronais en honra \u00e1 Inmaculada Concepci\u00f3n e durante o mes de agosto, a Festa da Rama en honra \u00e1 Virxe das Neves. \nO acto popular m\u00e1is co\u00f1ecido durante as festas de agosto da nosa Se\u00f1ora das Neves, \u00e9 sen ningunha d\u00fabida, a Baixada da Rama, declarado acto festivo de Interese Tur\u00edstico Nacional."}
{"id": "203603", "revid": "98629", "url": "https://gl.wikipedia.org/wiki?curid=203603", "title": "Batalla de Iwo Jima", "text": "A batalla de Iwo Jima, denominada en clave \u00abOperaci\u00f3n Detachment\u00bb, \u00e9 o nome que recibe un dos combates m\u00e1is sanguentos da segunda guerra mundial, librado na illa de Iwo Jima entre as forzas do ex\u00e9rcito estadounidense e as do imperio do Xap\u00f3n de febreiro a marzo de 1945, durante a guerra do Pac\u00edfico (1937-1945).\nNo final dos combates, os estadounidenses lograron conquistar a illa e controlar os seus importantes campos de aviaci\u00f3n, a\u00ednda que, durante a cruenta batalla, atop\u00e1ronse cunha resistencia extrema dos xaponeses, resistencia que supuxo a morte da maior\u00eda dos seus combatentes.\nNo cumio do monte \"Suribachi\" da illa, nos poucos d\u00edas do inicio dos combates, o xornalista Joe Rosenthal tomou unha das imaxes m\u00e1is difundidas da segunda guerra mundial, titulada \"Raising the Flag on Iwo Jima\", galardoada co premio Pulitzer, na que se observa a varios soldados po\u00f1endo o mastro con que erixiron a bandeira estadounidense naquel lugar.\nAntecedentes.\nA mediados do ano 1944 as tropas dos Estados Unidos progresaban cara \u00e1 conquista das illas Marianas, situadas a uns 2\u00a0500 quil\u00f3metros de Toquio. Para aquelas, as superfortalezas B-29 superaran as probas de aptitude e estaban en condici\u00f3ns de percorrer 6\u00a0000 quil\u00f3metros sen repo\u00f1er, transportando unha enorme carga de bombas. Os B-29 pod\u00edan, polo tanto, engalar nas Marianas, bombardear cidades do Xap\u00f3n e volver \u00e1s s\u00faas bases. Para este fin, en diversas illas do arquip\u00e9lago das Marianas, a medida que se \u00edan conquistando, prepar\u00e1ronse formidables complexos para o mantemento, engalaxe e acollemento dos B-29. Os voos comezaron o 24 de novembro de 1944.\nNon obstante, as operaci\u00f3ns cos B-29 segu\u00edan planteando dous problemas maiores. Por unha parte, os P-51 Mustang, que eran os m\u00e1is modernos e mellores cazas norteamericanos, non ti\u00f1an m\u00e1is de 3\u00a0000 quil\u00f3metros de autonom\u00eda, \u00e9 dicir, uns 1\u00a0500 quil\u00f3metros de raio de acci\u00f3n, polo que non pod\u00edan escoltar as \"fortalezas voantes\" at\u00e9 o Xap\u00f3n. Por outra banda, na illa xaponesa Iwo Jima, situada a metade do traxecto das misi\u00f3ns de bombardeo, os xaponeses constru\u00edran dous aer\u00f3dromos e traballaban na construci\u00f3n dun terceiro, e dispo\u00f1\u00edan ademais dunha instalaci\u00f3n de radar. Grazas a este radar, cando os B-29 pasaban por Iwo Jima, eran detectados con moita antelaci\u00f3n e cando chegaban ao Xap\u00f3n, sen cazas que os puidesen defender, eran atacados tanto polas defensas antia\u00e9reas como polos cazas, a\u00ednda que realmente as defensas xaponesas non resultaban moi efectivas, pero non deixaban de supor unha molestia.\nA soluci\u00f3n a estes problemas era conquistar Iwo Jima. Con isto consegu\u00edase tanto a eliminaci\u00f3n da gornici\u00f3n nipoa como os efectos do radar, mentres que se permitir\u00eda establecer na illa as escuadrillas de \"Mustang\" necesarias para escoltar as de B-29 nos seus voos ao Xap\u00f3n.\nDispo\u00f1er da base de Iwo Jima tam\u00e9n permitir\u00eda as escalas t\u00e9cnicas dos B-29 en caso de que volvesen avariados xa que a\u00ednda que estas aeronaves pod\u00edan amarar en caso de emerxencia, pois os norteamericanos desenvolveron un servizo de asistencia con hidroavi\u00f3ns, as aterraxes de emerxencia en pleno mar eran o terror das tripulaci\u00f3ns das B-29 por medo aos ataques de tibur\u00f3ns ou a ser capturados por pesqueiros xaponeses.\nPor todo isto, o alto mando dos Estados Unidos acordou o 9 de outubro de 1944 ordenar os preparativos para a invasi\u00f3n de Iwo Jima.\nEscenario de operaci\u00f3ns: xeograf\u00eda da illa de Iwo Jima.\nA illa de Iwo Jima, ou \"Illa do Xofre\" en lingua xaponesa (\u786b\u9ec4\u5cf6 \"I\u014djima\"), ten unha lonxitude de 8 quil\u00f3metros orientada no eixe suroeste\u2013nordeste, cun extremo m\u00e1is estreito no suroeste de 900 metros de anchura e o m\u00e1is ancho no nordeste, de 4\u00a0500 metros, de maneira que adquire unha silueta en forma de pera. A s\u00faa superficie, volc\u00e1nica, est\u00e9ndese sobre 20\u00a0km2 conformando unha xeograf\u00eda accidentada composta por outeiros, cavorcos, gargantas, depresi\u00f3ns e areas de lava que a acci\u00f3n do mar converteron en po. Apenas existe vexetaci\u00f3n, escaseando as fontes de auga, mentres que dos solos fendidos xorden emisi\u00f3ns de vapores sulfurosos pestilentes, de a\u00ed a s\u00faa denominaci\u00f3n.\nEstratexia do mando militar xapon\u00e9s.\nTras a batalla do golfo de Leyte en outubro de 1944, as perdas da armada xaponesa deixaron a frota sen capacidade ofensiva. Pola s\u00faa parte, os submarinos norteamericanos afundiran durante os dous \u00faltimos anos practicamente toda a frota mercante xaponesa. Por mar, Xap\u00f3n xa non pod\u00eda nin atacar a frota inimiga nin abastecer as tropas que ti\u00f1a f\u00f3ra do seu arquip\u00e9lago.\nEstas circunstancias levaron a comprender a unha parte do alto mando xapon\u00e9s que a guerra estaba definitivamente perdida, optando por reorientar a estratexia das operaci\u00f3ns en prol de alcanzar un acordo de paz \"honrosa\" cos Estados Unidos que preservase, polo menos, no aspecto pol\u00edtico o car\u00e1cter divino institucional do emperador.\nPara este fin, os xaponeses esperaban que acentuando a resistencia nos territorios insulares patrios, e que \u00edan cedendo progresivamente ante o avance aliado, poder\u00eda alterar o obxectivo norteamericano de forzar a rendici\u00f3n incondicional do Xap\u00f3n fac\u00e9ndolles ver o enorme custo que implicar\u00eda o desembarco no arquip\u00e9lago xapon\u00e9s, acci\u00f3n que deb\u00eda parecer s\u00f3 realizable tras conquistar o \u00faltimo palmo de terreo e eliminar at\u00e9 o \u00faltimo combatente nip\u00f3n.\nEsta actitude ser\u00eda unha das raz\u00f3ns presentadas polo xeneral Groves e o presidente Truman para asestar un ataque at\u00f3mico ao Xap\u00f3n.\nIwo Jima, unha illa cuxo \u00fanico valor resid\u00eda nas pistas de aterraxe, ser\u00eda o lugar simb\u00f3lico para a posta en escena desta nova estratexia xa que os xaponeses adivi\u00f1aron asertivamente que esta illa deb\u00eda de ser o pr\u00f3ximo obxectivo en ser atacado.\nA defensa preparada por Kuribayashi.\nO grande estratego Kuribayashi creou unha t\u00e9cnica co\u00f1ecida como \"caixa de p\u00edlulas\" que consist\u00eda en t\u00faneles subterr\u00e1neos en toda a illa conectados entre si. Foi moi eficaz para disparar e cambiar de posici\u00f3n axi\u00f1a.\nO alto mando xapon\u00e9s decide substitu\u00edr o comandante a cargo das defensas da illa e colocar a Tadamichi Kuribayashi para que verifique no terreo as defensas e que ademais planifique a forma de que esta illa te\u00f1a un alto custo en vidas para o inimigo durante a s\u00faa conquista.\nBaixo as ordes do xeneral Tadamichi Kuribayashi, procedeuse \u00e1 evacuaci\u00f3n dos 1\u00a0000 civ\u00eds que habitaban Iwo Jima dedicados ao refinado de xofre e reforzouse a gornici\u00f3n con 21\u00a0000 soldados equipados basicamente con fus\u00eds, granadas de man, metralladoras, artiller\u00eda de medio e curto alcance, especialmente morteiros e ademais duns limitados tanques lixeiros. A subministraci\u00f3n de munici\u00f3ns, proxect\u00eds, v\u00edveres e auga foi moi insuficiente, sen contar con que a auga era de mala calidade nunha illa na que non se dispo\u00f1\u00eda de fontes de abastecemento, lagos ou r\u00edos. Moito antes de que acabase a batalla, a auga xa se acabara, as\u00ed como a munici\u00f3n de can\u00f3n, de morteiro e de metralladora. Nesas circunstancias, os combatentes xaponeses resistiron os \u00faltimos d\u00edas cos seus fus\u00eds, pistolas e, como moito, algunhas granadas de man.\nTadamichi Kuribayashi, fai un substancial cambio nas localizaci\u00f3ns defensivas da illa, as trincheiras nas praias de Iwo Jima foron suprimidas e obrigou a crear unha densa rede de t\u00faneles no monte Surabachi, b\u00fankeres enterrados, trampas e fortificaci\u00f3ns no norte da illa. Ademais fai ver aos seus subordinados que ningu\u00e9n dos que est\u00e1n na illa volver\u00e1 con vida a territorio patrio. \nNa defensa da illa, Tadamichi Kuribayashi far\u00e1 que cada vida inmolada sexa moi cara para o inimigo.\nConstruci\u00f3n de fortificaci\u00f3ns.\nA tropa que inicialmente constru\u00edra defensas e trincheiras no zona da praia, comezou a constru\u00edr innumerables fort\u00edns camuflados tanto nas poucas zonas ch\u00e1s do centro da illa como nas zonas monta\u00f1osas da illa, nas vertentes dos barrancos e nas cimas volc\u00e1nicas do sur e norte da illa.\nA pouca dureza da pedra volc\u00e1nica permitiulles facer con gran facilidade profundos t\u00faneles cos que dese\u00f1aron unha rede de galer\u00edas e refuxios onde se protexer dos duros bombardeos aos que ser\u00edan sometidos durante 3 d\u00edas, para ter unha \u00f3ptima comunicaci\u00f3n entre si en distintas posici\u00f3ns, as\u00ed permit\u00eda a circulaci\u00f3n de v\u00edveres e munici\u00f3n e unha mellor comunicaci\u00f3n entre postos defensivos protex\u00e9ndose desta maneira uns dos outros.\nPara aumentar a resistencia dos materiais volc\u00e1nicos empregaron cemento chegado en cargueiros con material de construci\u00f3n como picos e pas e que mesturado coa cinza de lava daba unha excelente consistencia aos redutos.\nOs fort\u00edns e posici\u00f3ns foron constru\u00eddos con especial atenci\u00f3n de que non houbese \u00e1ngulos mortos para que todo punto atacado puidese ser defendido coa axuda dos postos veci\u00f1os. O xeneral Kuribayashi, de familia arist\u00f3crata samurai, prohibiu expresamente \u00e1s tropas a t\u00e1ctica de \"combate banzai\", \u00e9 dicir, o asalto frontal ou \"a peito descuberto\", e que at\u00e9 aquela fora utilizado amplamente polo soldado xapon\u00e9s, sendo as\u00ed un albo f\u00e1cil para os disparos dos inimigos.\nDeste xeito esper\u00e1base forzar a combatividade dos marines norteamericanos ao obrigarlles a ter que atacar e penetrar en cada posici\u00f3n fortificada para desaloxar os defensores e expo\u00f1elos moralmente \u00e1 visi\u00f3n desalentadora dos corpos dos ca\u00eddos que se acumular\u00edan no intento.\nEstratexia do mando militar estadounidense.\nO mando dos Estados Unidos planificou con antelaci\u00f3n as operaci\u00f3ns de invasi\u00f3n da illa po\u00f1endo na s\u00faa direcci\u00f3n ao xeneral Holland Smith. Para ent\u00f3n, a industria militar estadounidense xa acadara cotas formidables de produci\u00f3n, o que permitiu dispo\u00f1er dunha forza con abundante equipamento e apoio. Mentres, por un lado, se procedeu ao bloqueo naval da illa mediante submarinos que imped\u00edan a subministraci\u00f3n por mar dos defensores, por outro, a partir de xu\u00f1o de 1944 comezaron os bombardeos regulares da illa, primeiro desde acoirazados pr\u00f3ximos e despois mediante ondadas de bombardeiros desde as bases das illas Marianas.\nPara o asalto definitivo reuniuse unha escuadra composta por preto de 500 nav\u00edos, entre eles 12 portaavi\u00f3ns e 8 acoirazados, e formada por 250\u00a0000 homes, dos cales 70\u00a0000 eran marines distribu\u00eddos en 3 divisi\u00f3ns, forzas todas elas veteranas da guerra do Pac\u00edfico.\nA operaci\u00f3n bautizada como \"Detachment\" ou \"Illamento\", prev\u00eda tomar o control da illa nun m\u00e1ximo de 10 d\u00edas.\nDesenvolvemento das operaci\u00f3ns.\nO desembarco: preliminares, despregue e castigo xapon\u00e9s.\nO mando estadounidense decidiu o desembarco das tropas de asalto ao longo dos 3\u00a0000 metros de praia, a \"Red Beach\", que desde o cono volc\u00e1nico suroeste, do volc\u00e1n extinguido \"Suribachi\" de 170 metros de altura, est\u00e9ndese cara ao nordeste pola costa oriental. Toda a costa restante da illa \u00e9 rochosa e naquel tempo tampouco exist\u00eda ningunha instalaci\u00f3n portuaria.\nOs acoirazados da frota norteamericana comezaron os bombardeos preliminares con obuses de at\u00e9 500 quilos a partir do 16 de febreiro de 1945 que se prolongaron os d\u00edas seguintes 17 e 18 ante as malas condici\u00f3ns meteorol\u00f3xicas que impediron as tentativas de bombardeo a\u00e9reo. Simultaneamente, comandos de submarinistas inspeccionaron a costa somerxida da praia sen encontrar minas nin obst\u00e1culos.\nPara o d\u00eda 19 de febreiro de 1945, luns, perante a mellor\u00eda meteorol\u00f3xica ordenouse aos dragaminas realizar un \u00faltimo varrido da fronte da praia e sen encontrar artefacto ning\u00fan todos os can\u00f3ns da frota dispararon sobre a illa. Mentres tanto, ondadas de bombardeiros lanzaron as s\u00faas cargas de bombas e napalm. Para o almirante Nimitz:\nLanchas lanzafoguetes acheg\u00e1ronse a poucos metros da praia, destru\u00edndo en profundidade os primeiros centos de metros lonxitudinais de costa. Pouco despois, \u00e1s 9\u00a000, as primeiras lanchas de desembarco arribaron \u00e1 praia sen sufrir ataque ning\u00fan por parte da artiller\u00eda xaponesa. O mando xapon\u00e9s previra no seu plan de defensa permitir o desembarco sen fogo de castigo e concentrar o ataque, unha vez os invasores penetrasen no interior, desde as posici\u00f3ns do monte Suribachi.\nCando desembarcaron as primeiras unidades os atacantes descubriron as caracter\u00edsticas do terreo e as dificultades seguintes, aproveitadas polos xaponeses, que os esperaban para impedir a s\u00faa progresi\u00f3n na illa.\nA praia estaba formada por socalcos de cinza branda de elevada pendente at\u00e9 os catro metros de altura, un terreo onde as botas dos infantes se afund\u00edan en po ou que provocaba que escorregasen ao intentar trepar polas ladeiras, arrastrados polo peso do equipo. Tampouco os carros artilleiros e os carros de combate Shermans previstos para abrir o cami\u00f1o lograron avanzar \u00e1 velocidade necesaria.\nUnha hora despois do primeiro desembarco, na praia form\u00e1rase un atoamentos de marines, Shermans, artiller\u00eda, caixas de munici\u00f3ns e material; nese momento, a artiller\u00eda xaponesa entrou en acci\u00f3n e descargou os seus obuses sobre os poucos metros de anchura da praia, ocasionando as primeiras baixas e perda importante de material. A artiller\u00eda detivo o avance norteamericano na praia.\nAvance para o Suribachi.\nEfectivos de marines conseguiron non obstante avanzar baixo o fogo dos defensores e percorrer en media hora os 900 metros de distancia entre a praia de desembarco e a meseta ao p\u00e9 do Suribachi, alcanzando a costa oeste e completando a manobra de illamento por terra do monte que se encontraba protexido por unha gornici\u00f3n xaponesa de 2\u00a0000 homes. Mais os defensores encontr\u00e1banse comunicados por t\u00faneles subterr\u00e1neos co resto das forzas da illa. Os primeiros tanques norteamericanos chegaron \u00e1 costa oeste poucas horas despois. Outras tropas que tam\u00e9n conseguiran sa\u00edr do atoamento da praia, ao mediod\u00eda xa loitaban no aer\u00f3dromo situado m\u00e1is ao sur. Pero a\u00ednda hab\u00eda demasiados soldados e material en moi pouco espazo, de modo que se suspenderon novos desembarcos. A constante era que as tropas que lograban avanzar, crendo que ti\u00f1an despexado o terreo, v\u00edan sa\u00edr unha e outra vez xaponeses desde os seus incontables agochos, para ps atacar desde a retagarda. Ao caer da noite, os destrutores iluminaron a illa coas s\u00faas bengalas para protexer os marines das previsibles incursi\u00f3ns nocturnas pero en lugar diso, os xaponeses optaron por empregar a s\u00faa artiller\u00eda con moita discreci\u00f3n para non descubrir as s\u00faas localizaci\u00f3ns.\nNas primeiras horas do d\u00eda 20 de febreiro de 1945, reinici\u00e1ronse os desembarcos de marines protexidos polo fogo de cobertura da escuadra que bombardeou o monte Suribachi, logrando consolidar as posici\u00f3ns na meseta, entre o aer\u00f3dromo situado ao sur e o segundo, situado m\u00e1is ao norte. A mediod\u00eda executouse unha nova vaga de desembarco mentres que durante a noite se reproduciu a situaci\u00f3n da anterior.\nAsalto do Suribachi: o episodio da fotograf\u00eda de Rosenthal.\nO d\u00eda 21 de febreiro de 1945, os estadounidenses lanzaron o asalto ao monte Suribachi empregando morteiros, minas e lanzachamas, pero logrando escasos avances. Tampouco se logrou progresar nese d\u00eda no sector dos aer\u00f3dromos, permanecendo a situaci\u00f3n igual no d\u00eda seguinte, baixo a chuvia, na que se comezaron a dar relevo \u00e1s forzas que desembarcaran o primeiro d\u00eda.\nMais o d\u00eda 23 de febreiro, xa con bo tempo, os infantes de mari\u00f1a culminaron a escalada do Suribachi, asaltando as posici\u00f3ns armados con metralladoras, bombas de man e lanzachamas. Un deles levaba unha bandeira dos Estados Unidos de Am\u00e9rica na s\u00faa mochila, amarrouna a un cano de auga encontrado entre os entullos por outro compa\u00f1eiro e, xunto a outros seis marines, alz\u00e1rona, encaix\u00e1ndoa entre entullos, no cumio do monte. Pouco despois, chegaron dous correspondentes de guerra, un fotografou e o outro filmou o acto de alzado dunha segunda bandeira e que \u00e9 o que se recorda oficialmente (de feito moita xente ignora que ese d\u00eda se alzaron d\u00faas bandeiras no alto do monte). A fotograf\u00eda de Joe Rosenthal \u00e9 considerada unha das iconas da segunda guerra mundial, e obtivo o premio Pulitzer. Cando desde os barcos viron ondear a bandeira, saud\u00e1rona euf\u00f3ricos coas s\u00faas sirenas considerando que o desembarco tivera \u00e9xito. Non obstante, o control completo da illa polos estadounidenses non se conseguiu at\u00e9 un mes despois, o 26 de marzo de 1945 debido \u00e1s dificultades do terreo explotadas por estratexia de resistencia extrema dos defensores.\nBatalla polo control total da illa.\nDurante as semanas posteriores \u00e1 toma do Suribachi, a batalla prolongouse para lograr o desaloxo por parte dos estadounidenses das posici\u00f3ns xaponesas no marco da paisaxe irregular da illa que fora ocupado por postos defensivos fortificados polos xaponeses.\nAs posici\u00f3ns foran dispostas de maneira que non s\u00f3 ti\u00f1an \u00e1ngulo de tiro orientado para protexer a s\u00faa propia situaci\u00f3n sen\u00f3n tam\u00e9n a dos fort\u00edns veci\u00f1os. Nestas circunstancias de fogo cruzado, os marines atacantes v\u00edan cortado repetidamente o seu avance tanto polo procedente do obxectivo que quer\u00edan reducir como tam\u00e9n do procedente de \u00e1ngulos insospeitados doutros fort\u00edns. Os marines tam\u00e9n se encontraron con que as v\u00edas aptas para deixar paso aos veh\u00edculos estaban expertamente minadas.\nOs estadounidenses deberon empregar a s\u00faa superioridade t\u00e9cnica para o avance e as\u00ed, unha vez que as unidades de enxe\u00f1eiros limpaba os pasos minados, os tanques aplan\u00e1banlle o cami\u00f1o aos veh\u00edculos de artiller\u00eda m\u00f3bil e carros de combate que avanzaban para a protecci\u00f3n da infanter\u00eda.\nO operativo lox\u00edstico sanitario despregado polos estadounidenses resultou de grande importancia xa que o seu sistema de comunicaci\u00f3ns permitiulles procurar a axuda efectiva necesaria para os ca\u00eddos por parte do corpo de sanitarios, que tiveron que dar mostras de valent\u00eda arrisc\u00e1ndose por rescatar os feridos que loitaban por vivir, mentres os adversarios xaponeses loitaban con igual valent\u00eda sen se render, como lles solicitaran os seus superiores, at\u00e9 a morte. Houbo alg\u00fans casos illados de reciprocidade humanitaria para cos ca\u00eddos.\nO transcurso da batalla do 24 de febreiro ao 26 de marzo de 1945 repetiu o mesmo escenario de enfrontamento: tras limpar de minas o campo polo que avanzaban os marines, estes identificaban a localizaci\u00f3n da fortificaci\u00f3n que imped\u00eda o seu avance, solicitando \u00e1 artiller\u00eda o varrido da posici\u00f3n xaponesa localizada a poucos metros diante deles.\nUnha vez acabado o castigo artilleiro, desenvolv\u00edase unha competici\u00f3n entre defensores e atacantes por alcanzar antes que o contrario a posici\u00f3n bombardeada. Para os xaponeses isto supo\u00f1\u00eda ter que recuperar rapidamente a posici\u00f3n de contraataque. Para os marines, isto consist\u00edan en lanzarse desde as posici\u00f3ns de repregue do fogo amigo artilleiro ao r\u00e1pido asalto da boca do fort\u00edn, desde onde deb\u00edan lanzar as s\u00faas bombas de man ou empregar o seu lanzachamas para neutralizar os defensores no t\u00fanel de acceso.\nFin da batalla.\nNa noite do 25 de marzo de 1945, un grupo duns 200 soldados xaponeses superviventes, comandados por Tadamichi Kuribayashi lanzaron unha \u00abCarga Banzai\u00bb final contra as posici\u00f3ns dos estadounidenses no campo de aviaci\u00f3n do norte da illa, enfront\u00e1ndose corpo a corpo con marines do 5\u00ba batall\u00f3n, enxe\u00f1eiros dos \"seabees\" e pilotos de aviaci\u00f3n at\u00e9 o amencer. Esta \u00faltima acci\u00f3n supuxo a morte de todos os xaponeses e causou 100 mortos e 200 feridos entre os estadounidenses.\nO corpo de Tadamichi Kuribayashi nunca foi encontrado.\nAo d\u00eda seguinte, o alto mando dos Estados Unidos declarou a illa de Iwo Jima baixo control definitivo das s\u00faas forzas.\nV\u00edtimas.\nTras os 34 d\u00edas da batalla de Iwo Jima, rexistr\u00e1ranse por primeira vez no conflito m\u00e1is baixas estadounidenses que xaponesas.\nSegundo o historiador Samuel E. Morison as forzas norteamericanas sufriron 24\u00a0480 baixas das cales 4\u00a0197 foron mortos directos nos enfrontamentos, 19\u00a0189 feridos e 418 desaparecidos. Posteriormente, 1\u00a0401 feridos faleceron como consecuencia das feridas recibidas.\nPola parte xaponesa, resultaron mortos 20\u00a0703 soldados, practicamente a totalidade dos efectivos, entre os cales estaba o comandante Kuribayashi, sendo feitos prisioneiros unicamente 216 superviventes.\nNa conquista pola illa, cabe destacar a extrema resistencia levada a cabo polo ex\u00e9rcito xapon\u00e9s. Pasaron varios d\u00edas antes da ca\u00edda da illa sen comida nin auga, dedicados a comer o que encontraban, como vermes e insectos.\nConsecuencias.\nUn dos obxectivos fixados polos estadounidenses cumpriuse mentres a batalla a\u00ednda non rematara. Foi o 4 de marzo cando unha Super fortaleza voante B-29 que volv\u00eda avariada do seu voo ao Xap\u00f3n puido salvarse aterrando nel xa conquistado o aeroporto situado no sur. Os P-51 Mustang non tardaron moito en instalarse na illa.\nOficialmente, Truman e Churchill, sostiveron que a extraordinaria resistencia dos xaponeses na loita inclinou a balanza a favor do lanzamento das bombas at\u00f3micas sobre Hiroshima (6/08/1945, de uranio) e Nagasaki (9/08/1945, de plutonio) para evitar millares de baixas aliadas. Non obstante, o Xeneral Dwight Eisenhower considerou ent\u00f3n que o Xap\u00f3n estaba derrotado, que de feito estaba buscando certa maneira de renderse salvando minimamente a s\u00faa honra e que polo tanto era innecesario lanzar as bombas, a\u00ednda que non tivo eco o seu pensamento no secretario de defensa Henry L. Stimson. Posteriormente, despois do bombardeo at\u00f3mico de Hiroshima, \u00e1s 11 da ma\u00f1\u00e1 do 9 de agosto, o primeiro ministro Kantar\u014d Suzuki declaraba ante o gabinete do goberno do Xap\u00f3n que dadas as circunstancias conclu\u00eda que a \u00fanica alternativa era aceptar a proclamaci\u00f3n de Postdam e finalizar a guerra. Traxicamente, dous minutos despois, \u00e1s 11:02 horas, Nagasaki era un inferno nuclear, obt\u00e9ndose as\u00ed a rendici\u00f3n incondicional do Imperio do Xap\u00f3n e segundo os historiadores, dando inicio a guerra fr\u00eda."}
{"id": "203604", "revid": "12452", "url": "https://gl.wikipedia.org/wiki?curid=203604", "title": "Iwo Jima", "text": ""}
{"id": "203605", "revid": "2074", "url": "https://gl.wikipedia.org/wiki?curid=203605", "title": "Propiedades da luz", "text": ""}
{"id": "203606", "revid": "23204", "url": "https://gl.wikipedia.org/wiki?curid=203606", "title": "La Aldea de San Nicol\u00e1s", "text": "La Aldea de San Nicol\u00e1s, ata 2005 denominada San Nicol\u00e1s de Tolentino, \u00e9 un municipio espa\u00f1ol pertencente \u00e1 provincia das Palmas, nas illas Canarias. Est\u00e1 situado ao oeste da illa de Gran Canaria. A capital municipal ch\u00e1mase La Aldea de San Nicol\u00e1s de Tolentino, a\u00ednda que os alde\u00e1ns co\u00f1\u00e9cena popularmente como La Aldea.\nO punto m\u00e1is elevado do municipio \u00e9 a monta\u00f1a de Inagua, con m\u00e1is de 1.300 metros de altura.\nPolo Acordo de 28 de xullo de 2005 do Cabido Insular de Gran Canaria, publicado no Bolet\u00edn Oficial da Provincia das Palmas n\u00ba136 de 24 de outubro de 2005, aprobouse cambiar o nome do municipio de San Nicol\u00e1s de Tolentino a La Aldea de San Nicol\u00e1s.\nLocalidades.\nArtejevez, Barranquillo hondo, Casco, Casta\u00f1eta, Cercadillos, El Alberc\u00f3n, El Cruce, El Hoyo, El Pinillo, El Polvor\u00edn, El Ribanzo, El Taharalillo, Jerez, La Cardonera, La Cruz, La Hoyita, La Ladera, La Playa, Ladera del Palomar, Las Marciegas, Las Tabladas, Lomo del Carmen, Los Cardones, Los Caserones, Los Espinos, Los Pasitos, Mederos, Molino de Agua, Molino de Viento, Tasarte, Tasartico e Tocodom\u00e1n."}
{"id": "203607", "revid": "23204", "url": "https://gl.wikipedia.org/wiki?curid=203607", "title": "Artenara", "text": "Artenara \u00e9 un municipio espa\u00f1ol pertencente \u00e1 provincia das Palmas (Canarias). Est\u00e1 situado no centro da illa de Gran Canaria. Nace como municipio independente en 1734.\nEtimolox\u00eda.\nO seu top\u00f3nimo \u00e9 unha voz de orixe amazigh (b\u00e9rber) cuxa traduci\u00f3n m\u00e1is aceptada \u00e9 \"lugar agochado entre rochas\".\nHistoria.\nNace como municipio independente en 1734. \u00c9 de sinalar que ata a d\u00e9cada dos anos 30 do s\u00e9culo XX apenas unhas poucas casas situ\u00e1banse xunto \u00e1 actual igrexa, mentres que a maior\u00eda da poboaci\u00f3n viv\u00eda en casas-cova situadas ao bordo das abruptas ladeiras que forman parte da caldeira de Tejeda.\nXeograf\u00eda.\nSituado nos cumes occidentais de Gran Canaria, a 1.270 metros de altitude, Artenara \u00e9 o pobo m\u00e1is alto da illa, constitu\u00edndo unha excelente plataforma desde onde contemplar panor\u00e1micas do Roque Nublo, o Bentayga e, en definitiva, de toda a conca de Tejeda.\nDista da capital insular, As Palmas de Gran Canaria, 50 quil\u00f3metros. A poboaci\u00f3n total no termo municipal \u00e9 duns mil habitantes, dos que preto da metade habitan no casco.\nLocalidades.\nLas Pe\u00f1as, Las Arbejas, Cueva Nueva, La Umbr\u00eda, Cueva de los Gatos, Lomo Cuchara, La Cuevita, Bajo el Risco, La Degollada, Guardaya, Las Moradas, Los Cofrites, Chajunco, Caideros, Las Cuevas, Bajalobos, Risco Ca\u00eddo, Roque del Pino, Coru\u00f1a, Las Hoyas, Lugarejos, Tirma, El Vaquero, Tifarac\u00e1s, Mojones, Venta Nieves, Candelaria, Acusa Seca e Acusa Verde.\nEconom\u00eda.\nNa actividade agr\u00edcola reside a base da s\u00faa econom\u00eda. A papa, o millo (millo) e os froiteiros son os cultivos principais. O pastoreo pervive a\u00ednda como un complemento importante para a s\u00faa econom\u00eda.\nNa actividade artesanal destacan a elaboraci\u00f3n de vasoiras, os traballos en la, a oler\u00eda e a obtenci\u00f3n de aceite de am\u00e9ndoa."}
{"id": "203608", "revid": "98629", "url": "https://gl.wikipedia.org/wiki?curid=203608", "title": "A1 Ethniki 2009-10", "text": "A tempada 2009-2010 da A1 Ethniki foi a 70\u00aa edici\u00f3n da m\u00e1xima competici\u00f3n de baloncesto en Grecia. A competici\u00f3n contou con 14 equipos, que se enfrontaron entre si \u00f3 longo de 26 xornadas. Trala tempada regular, os 8 primeiros da t\u00e1boa disputaron as eliminatorias polo t\u00edtulo de campi\u00f3n, t\u00edtulo que rematou nas mans do Panathinaikos BC por 31\u00aa ocasi\u00f3n, tras vencer \u00f3 Olympiacos BC na final.\nEliminatorias polo t\u00edtulo.\nO campi\u00f3n da tempada 2009-10 da A1 Ethniki foi o Panathinaikos BC."}
{"id": "203609", "revid": "98629", "url": "https://gl.wikipedia.org/wiki?curid=203609", "title": "A1 Ethniki 2008-09", "text": "A tempada 2008-2009 da A1 Ethniki foi a 69\u00aa edici\u00f3n da m\u00e1xima competici\u00f3n de baloncesto en Grecia. A competici\u00f3n contou con 14 equipos, que se enfrontaron entre si \u00f3 longo de 26 xornadas. Trala tempada regular, os 8 primeiros da t\u00e1boa disputaron as eliminatorias polo t\u00edtulo de campi\u00f3n, t\u00edtulo que rematou nas mans do Panathinaikos BC por 30\u00aa ocasi\u00f3n, tras vencer \u00f3 Olympiacos BC na final.\nEliminatorias polo t\u00edtulo.\nO campi\u00f3n da tempada 2008-09 da A1 Ethniki foi o Panathinaikos BC."}
{"id": "203610", "revid": "89787", "url": "https://gl.wikipedia.org/wiki?curid=203610", "title": "Jagiellonia Bia\u0142ystok", "text": "O Jagiellonia Bia\u0142ystok \u00e9 un club profesional de f\u00fatbol da cidade de Bia\u0142ystok, en Polonia, fundado de 1920 e compite na Ekstraklasa.\nCadro de xogadores 2014/2015.\n (Cap.)"}
{"id": "203616", "revid": "5132", "url": "https://gl.wikipedia.org/wiki?curid=203616", "title": "Washington, DC", "text": ""}
{"id": "203618", "revid": "27155", "url": "https://gl.wikipedia.org/wiki?curid=203618", "title": "C\u00e9lula estrelada pancre\u00e1tica", "text": "As c\u00e9lulas estreladas pancre\u00e1ticas son c\u00e9lulas similares a miofibroblastos con forma estrelada presentes no p\u00e1ncreas, que poden cambiar dun estado quiescente a un estado activado. Foron descubertas por Saotome et al en 1997 . Te\u00f1en bastantes similitudes coas c\u00e9lulas estreladas hep\u00e1ticas.\nAs c\u00e9lulas estreladas pancre\u00e1ticas at\u00f3panse en \u00e1reas do p\u00e1ncreas ex\u00f3crino arredor dos acinos (nos espazos periacinares) e supo\u00f1en arredor do 4 % das c\u00e9lulas pancre\u00e1ticas no p\u00e1ncreas san. Os seus procesos citoplasm\u00e1ticos, que lles dan o seu aspecto estrelado, rodean a base dos acinos. Tam\u00e9n se atopan nas rexi\u00f3ns perivasculares e periductais do \u00f3rgano. Cando se activan migran ao lugar onde se produciu un dano no tecido, e participan nas actividades reparativas do tecido, secretando compo\u00f1entes da matriz extracelular como col\u00e1xeno de tipo I e III, fibronectina e laminina. Estas c\u00e9lulas conte\u00f1en gotas lip\u00eddicas que conte\u00f1en retinoides (vitamina A), que se perden durante a activaci\u00f3n, e prote\u00ednas citoesquel\u00e9ticas como a desmina e a prote\u00edna ac\u00eddica fibrilar glial \nAs c\u00e9lulas estreladas pancre\u00e1ticas xogan un papel na patox\u00e9nese da pancreatite e do c\u00e1ncer de p\u00e1ncreas. A pancreatite in\u00edciase por un dano no tecido acinar, ductal, e/ou c\u00e9lulas mesenquimais do p\u00e1ncreas, e isto vai seguido por procesos patol\u00f3xicos como edema intersticial, necrose celular, activaci\u00f3n intrapancre\u00e1tica da tripsina , infiltraci\u00f3n de c\u00e9lulas inflamatorias, e a activaci\u00f3n e proliferaci\u00f3n das c\u00e9lulas estreladas pancre\u00e1ticas.\nAs c\u00e9lulas estreladas pancre\u00e1ticas son activadas por mediadores profibrox\u00e9nicos, como o etanol \n, metabolitos e citocinas/factores de crecemento. A perpetuaci\u00f3n das c\u00e9lulas estreladas pancre\u00e1ticas en condici\u00f3ns patol\u00f3xicas persistentes orixina fibrose pancre\u00e1tica. Na transduci\u00f3n dos sinais de activaci\u00f3n est\u00e1n implicadas quinases MAP (prote\u00edna quinases activadas por mit\u00f3xeno), e os ligandos PPAR\u03b3 (receptor activado polo proliferador do peroxisoma \u03b3), que son receptores nucleares hormonais, inducen o fenotipo quiescente destas c\u00e9lulas ."}
{"id": "203619", "revid": "7523", "url": "https://gl.wikipedia.org/wiki?curid=203619", "title": "Kevin Durant", "text": "Kevin Wayne Durant, nado o 29 de setembro de 1988 en Washington, D.C., \u00e9 un xogador profesional de baloncesto estadounidense que actualmente xoga para os Phoenix Suns da National Basketball Association (NBA). Ala cunha alzada de 2,06 metros, antes da s\u00faa chegada \u00e1 m\u00e1xima competici\u00f3n do baloncesto norteamericano, Durant ga\u00f1ou multitude premios que o acreditaban como un dos mellores xogadores de instituto e universitarios do pa\u00eds.\nPosteriormente Durant optou por presentarse ao Draft da NBA, sendo seleccionado na segunda posici\u00f3n polos Seattle SuperSonics. Na s\u00faa primeira tempada ga\u00f1ou o premio ao Mellor Novato da competici\u00f3n, este bo rendemento levouno en 2007 a asinar un contrato coa compa\u00f1\u00eda deportiva Nike. Na tempada 2009-10, cunha media de 30,1 puntos por encontro, sendo o xogador m\u00e1is novo en conseguilo, entrando tam\u00e9n no quinteto ideal da liga, ao ano seguinte repetir\u00eda os logros. Outro \u00e9xitos destacados polo momento na s\u00faa carreira son o Mundial de Baloncesto de 2010, onde foi nomeado mellor xogador do torneo, e o MVP do All-Star Game 2012 en Orlando, Florida.\nCarreira.\nInstituto.\nDurant comezou xogando ao baloncesto no equipo PG Jaguars, ga\u00f1ando m\u00faltiples campionatos nacionais e compartindo vestiario con Michael Beasley (Kansas State) e Chris Braswell (Georgetown), futuros rivais na NCAA. Durante este tempo Durant tam\u00e9n xogou no equipo de baloncesto da Oak Hill Academy, ga\u00f1ando o campionato nacional USA Today de 2005. Na tempada 2005-06 foi transferido baixo o director t\u00e9cnico Stu Vetter en Montrose Christian School en Rockville, Maryland. Al\u00ed, Durant liderou ao equipo en anotaci\u00f3n e foi nomeado baloncestista masculino do ano 2006 por The Washington Post. Tam\u00e9n disputou o McDonald's All American e foi elixido co-MVP con Chase Budinger. Tras deixar a secundaria, Durant estaba considerado o mellor xogador de instituto da clase de 2006 xunto con Greg Oden.\nUniversidade.\nNa s\u00faa \u00fanica tempada na Universidade de Texas, Durant fixo unha media de 25,8 puntos e 11,1 rebotes por partido, mentres que na Big 12 Conference achegou 28,9 puntos e 12,5 rebotes. A s\u00faa marca persoal de puntos nun encontro \u00e9 de 37, conseguidos en catro ocasi\u00f3ns. Durant realizou 20 partidos con 30 ou m\u00e1is puntos na s\u00faa estat\u00edstica, inclu\u00edndo unha derrota ante Kansas Jayhawks en tempada regular polo t\u00edtulo de conferencia.\nEn marzo de 2007 foi nomeado xogador do ano da Divisi\u00f3n I pola NABC, recibiu o Oscar Robertson Trophy e o Adolph F. Rupp Trophy, convert\u00e9ndose as\u00ed no primeiro \"freshman\" en ga\u00f1ar todos eses trofeos. O 30 de marzo de 2007, foi nomeado xogador universitario do ano, sendo con iso o primeiro freshman e atleta de Texas en logralo dende a s\u00faa inclusi\u00f3n en 1961. O 1 de abril de 2007 recibiu o Naismith Award e seis d\u00edas m\u00e1is tarde o John R. Wooden Award. A finais de febreiro de 2007, Durant recibiu unha invitaci\u00f3n de USA Basketball para adestrar coa selecci\u00f3n, convert\u00e9ndose no segundo freshman en conseguilo detr\u00e1s de Greg Oden.\nNBA.\nO 28 de xu\u00f1o de 2007 foi seleccionado na segunda posici\u00f3n do Draft de 2007 por Seattle SuperSonics. Na s\u00faa primeira tempada, Durant fixo unha media de 20,3 puntos por partido, liderando aos Sonics neste apartado, 4,4 rebotes e 2,4 asistencias, conseguindo ser as\u00ed o Rookie do Ano por diante de Al Horford, de Atlanta Hawks. Participou no Rookie Challenge do All-Star Weekend de 2008, celebrado en Nova Orle\u00e1ns, anotando 23 puntos e capturando 8 rebotes, con todo os rookies perderon ante os sophomores por 136-109. Antes de comezar a tempada 2008-09 o equipo trasladouse a Oklahoma City, convert\u00e9ndose nos Oklahoma City Thunder. Durant mostrou unha gran mellor\u00eda no seu xogo, sendo xa declarado l\u00edder indiscutible do seu equipo. Volveu liderar ao equipo en anotaci\u00f3n, conseguindo 25,3 puntos por noite. Tam\u00e9n fixo 6,5 rebotes por partido. Volveu disputar o Rookie Challenge, esta vez cos Sophomores. Foi proclamado MVP do partido tras anotar 46 puntos (marca de anotaci\u00f3n no partido de novatos) e capturar 7 rebotes.\nA tempada 2009-10 foi a da s\u00faa confirmaci\u00f3n como un dos mellores xogadores da liga. Fixo unha media de 30,1 puntos por partido, conseguindo o seu primeiro t\u00edtulo de m\u00e1ximo anotador da tempada, e 7,6 rebotes, liderando aos Thunder neste apartado. Participou no seu primeiro All-Star Game, celebrado en Dallas, conseguindo 15 puntos e 5 rebotes. A s\u00faa gran tempada permitiulle finalizar segundo na votaci\u00f3n polo MVP, s\u00f3 superado por LeBron James. Tam\u00e9n foi elixido no primeiro equipo da NBA.\nNa tempada 2011-2012, foi convocado para participar no seu terceiro All-Star Game, sendo elixido o MVP do partido e cumprindo unha boa actuaci\u00f3n, a prensa catalogouno as\u00ed; \"Kevin Durant arrebatoulle o galard\u00f3n a LeBron James ao mellor actor cun partidazo no que finalizou con 36 puntos\", a s\u00f3 seis da marca de Wilt Chamberlain nun All Star. O seu dorsal co n\u00famero 35 d\u00e9bese ao seu adestrador do Instituto, quen morreu a esa idade."}
{"id": "203621", "revid": "624", "url": "https://gl.wikipedia.org/wiki?curid=203621", "title": "Tisbe", "text": "Co nome de Tisbe podemos estarnos referindo a:"}
{"id": "203622", "revid": "1131", "url": "https://gl.wikipedia.org/wiki?curid=203622", "title": "O Alcouce", "text": "O top\u00f3nimo O Alcouce indica o \u00e1ngulo ou lugar abrigado que forman as casas, ou tam\u00e9n un sementeiro, viveiro. Pode referirse a:"}
{"id": "203626", "revid": "16946", "url": "https://gl.wikipedia.org/wiki?curid=203626", "title": "Bandeira de Gab\u00f3n", "text": "A bandeira de Gab\u00f3n foi adoptada en 1960. Est\u00e1 composta por tres franxas horizontais do mesmo tama\u00f1o. A cor da franxa superior \u00e9 verde, que simboliza a flora do pa\u00eds. A franxa central, de cor amarela, representa a luz do sol. A franxa inferior \u00e9 azul, polo Oc\u00e9ano Atl\u00e1ntico que ba\u00f1a as s\u00faas costas.\nA bandeira do Gab\u00f3n en 1959-1960 presentaba tres cores, verde, amarelo e azul, coa bandeira de Francia achantada no canto superior esquerdo."}
{"id": "203627", "revid": "113870", "url": "https://gl.wikipedia.org/wiki?curid=203627", "title": "Bandeira de Gambia", "text": "A bandeira de Gambia, dese\u00f1ada por Pa Louis Thomasi, consiste en tres barras horizontais de cor vermella, azul e verde. As cores est\u00e1n separadas por franxas brancas. O vermello na parte superior simboliza o sol e a sabana. No centro, a color azul representa o r\u00edo Gambia que cruza a naci\u00f3n. O verde simboliza a terra e os bosques. As franxas brancas representan a paz.\nA bandeira foi oficialmente adoptada o 18 de febreiro de 1965, d\u00eda da independencia do pa\u00eds do Reino Unido."}
{"id": "203628", "revid": "89787", "url": "https://gl.wikipedia.org/wiki?curid=203628", "title": "Chiguayante", "text": "Chiguayante \u00e9 un cidade, municipio, e comuna de Chile con 81.302 habitantes (INE 2002). A cidade forma unha conurbaci\u00f3n con Concepci\u00f3n. Foi fundado en 1996 como municipio e ten unha superficie de 72\u00a0km2. O nome da comuna provene da toponimia co\u00f1ecida polos mapuches como \"chiwayantu\", unha palabra composta de \"chiway ant\u00fc\", en castel\u00e1n significa \"sol entre neblina\". O xentilicio da comuna \u00e9 chiguayantino/a."}
{"id": "203631", "revid": "98629", "url": "https://gl.wikipedia.org/wiki?curid=203631", "title": "Zits", "text": "Zits \u00e9 unha tira c\u00f3mica escrita por Jerry Scott e ilustrada por Jim Borgman, que relata a vida de Jeremy Duncan, un adolescente de quince anos no seu primeiro curso no instituto. A tira fixo o seu debut en xullo de 1997 en, aproximadamente, 200 peri\u00f3dicos, e desde ent\u00f3n pasou a ser moi popular a nivel mundial, recibindo varios premios.\nA tira desenv\u00f3lvese nun t\u00edpico suburbio estadounidense e os diferentes lugares (casa, colexio, tendas) onde Jeremy trata de equilibrar a s\u00faa vida pasando o tempo cos seus amigos (sobre todo co seu mellor amigo, H\u00e9ctor Garc\u00eda), intentado analizar a s\u00faa torpe relaci\u00f3n coa s\u00faa noiva peri\u00f3dica (x\u00fantanse e sep\u00e1ranse con inusitada rapidez), loitando cos deberes, ensaiando para ser un futuro deus do Rock, e tolerando aos seus rid\u00edculos pais (segundo o seu punto de vista). A tira destaca por ter unha variedade de personaxes principais ben definidos e estruturados, que complementan a dura vida do adolescente Jeremy.\nOrixe e traxectoria.\nEn 1996, Jerry Scott xa era co\u00f1ecido pola tira c\u00f3mica \"Baby Blues\", pero era consciente de que a s\u00faa profesi\u00f3n como debuxante independente depend\u00eda en exceso do seguinte chiste que puidera publicar. Un amigo suxeriulle que creara unha nova tira, pero esta vez protagonizada por un adolescente, ao que Scott accedeu. Pero unha vez iniciado o traballo tivo que reco\u00f1ecer que os personaxes eran demasiado parecidos \u00e1s s\u00faas anteriores creaci\u00f3ns.\nJim Borgman, at\u00e9 ent\u00f3n debuxante de tiras de car\u00e1cter pol\u00edtico no \"The Cincinatti Enquirer\" (polas que ga\u00f1ou un Pulitzer) e amigo de Scott decidiu axudarlle coa tira cando este \u00faltimo lle explicou o seu problema. Segundo Borgman, concibiron a idea principal da tira mentres volv\u00edan dunha convenci\u00f3n de c\u00f3mics. No paso dos meses, a trav\u00e9s do tel\u00e9fono e o uso do fax (Scott vive en California, Borgman en Ohio), foron desenvolvendo os personaxes que finalmente se converter\u00edan nos Duncan.\nKing Features Syndicate, que xa distribu\u00eda \"Baby Blues\" e as tiras de Borgman, iniciou a serie de \"Zits\" (literalmente acne en ingl\u00e9s) en 1997.\nA influencia de Calvin e Hobbes.\nCalquera afeccionado \u00e1 lectura de Calvin and Hobbes nota as evidentes semellanzas de estilo entre Zits e a tira de Bill Watterson, xa que tanto Watterson como Borgman estudaron no Kenyon College (unha Universidade de Arte en Ohio). Watterson, catro anos m\u00e1is novo, substitu\u00edu a Borgman como debuxante do peri\u00f3dico da universidade unha vez que este \u00faltimo se graduou.\nEsta influencia de Calvin e Hobbes p\u00f3dese ver, por exemplo, no uso dunha p\u00e1xina enteira nas tiras dominicais, en vez do formato establecido da tira diaria: Watterson est\u00e1 acreditado como o primeiro debuxante moderno en recuperar este formato, co que as s\u00faas tiras se achegaron m\u00e1is \u00e1s dos anos 20 e 30. Zits segue estritamente este estilo, adoptando un debuxo din\u00e1mico e cheo de detalles.\nPero \u00e1 parte da clara influencia que debe a Watterson, \"Zits\" tam\u00e9n \u00e9 notable por inclu\u00edr unha variedade de personaxes multiculturais (afroamericanos, asi\u00e1ticos, latinos) e incluso unha relaci\u00f3n de parella interracial, pouco com\u00fan nas tiras c\u00f3micas.\nPersonaxes principais.\nJeremy Duncan.\nJeremy recibe o seu nome dun dos membros do d\u00fao musical \"Chad and Jeremy\" (Chad \u00e9 o nome do irm\u00e1n de Jeremy na tira). Jeremy Michael Duncan \u00e9 un intelixente adolescente de quince anos, que cursa o seu primeiro ano de educaci\u00f3n secundaria e que aspira a triunfar como roqueiro. Pasa a maior parte do tempo co seu mellor amigo, H\u00e9ctor Garc\u00eda, e intentando levar a s\u00faa complicada relaci\u00f3n coa s\u00faa, por momentos, noiva Sara Toomey. Cando non est\u00e1 no instituto ou cos seus amigos, Jeremy soporta a vergo\u00f1a e as queixas dos seus pais, Walt e Connie Duncan.\nAcostuma vestir unha arrugada camisa de cor morada, vaqueiros azuis e tenis de tama\u00f1o desproporcionado. Pasa parte do seu tempo intentando ama\u00f1ar unha vella furgoneta VW Type 2 de 1962 xunto a H\u00e9ctor, coa que pensan percorrer Estados Unidos cando cumpran os dezaseis. Jeremy \u00e9 tam\u00e9n o l\u00edder e cantante da s\u00faa propia banda de m\u00fasica, usando o seu garaxe para os ensaios. A banda cambia constantemente de nome. Nun concurso de bandas foi onde Jeremy e Sara se deron o seu primeiro bico, e empezaron a s\u00faa relaci\u00f3n, que desde ent\u00f3n se viu salpicada de discusi\u00f3ns, rupturas e reconciliaci\u00f3ns.\nConnie Duncan.\nConnie \u00e9 a nai de Jeremy. Ten 43 anos e traballa como psic\u00f3loga infantil, a\u00ednda que desde o nacemento de Jeremy s\u00f3 traballa a tempo parcial, e a s\u00faa profesi\u00f3n raramente se menciona excepto nas primeiras tiras. \u00c9 tam\u00e9n aspirante a escritora, e traballa no seu libro, que se titular\u00eda \"Comprenda o seu adolescente\". As constantes interrupci\u00f3ns de Jeremy provocan que nin acabara o primeiro cap\u00edtulo.\nA pesar de que o seu rol inicial, e habitual, \u00e9 de ama de casa, Connie act\u00faa como a garante da disciplina na casa. A mi\u00fado vese espertando a Jeremy para que vaia ao colexio, reprend\u00e9ndoo por non obedecer e lev\u00e1ndoo en coche a calquera sitio. A pesar de que Jeremy apenas comparte cousas cos seus pais, Connie sempre est\u00e1 disposta a escoitar as s\u00faas inquedanzas e problemas."}
{"id": "203632", "revid": "25871", "url": "https://gl.wikipedia.org/wiki?curid=203632", "title": "Jerry Scott", "text": "Jerry Scott, nado o 2 de maio de 1955 en South Bend, Indiana, \u00e9 un debuxante estadounidense, co-creador de \"Baby Blues\" como tam\u00e9n co-creador de \"Zits\".\nTraxectoria.\nEmpezou a debuxar profesionalmente a mediados dos 70 facendo debuxos para revistas. \nM\u00e1is tarde, fixo amizade con Rick Kirkman e crearon \"Baby Blues\" en 1990, un c\u00f3mic baseado na vida familiar duns nenos pequenos. Logo, en 1997, Scott e Jim Borgman colaborar\u00edan para crear \"Zits\", que segue as historias dun rapaz adolescente."}
{"id": "203634", "revid": "23204", "url": "https://gl.wikipedia.org/wiki?curid=203634", "title": "Bury My Heart at Wounded Knee (filme)", "text": ""}
{"id": "203638", "revid": "56817", "url": "https://gl.wikipedia.org/wiki?curid=203638", "title": "Bogurodzica", "text": "Bogurodzica (nai de Deus) \u00e9 o m\u00e1is vello himno relixioso polaco, composto entre o s\u00e9culo XIII e o XIV, constitu\u00edndo tam\u00e9n o m\u00e1is antigo poema en lingua polaca, a diferenza doutros himnos relixiosos polacos medievais non \u00e9 unha traduci\u00f3n do lat\u00edn, e a\u00ednda que a s\u00faa orixe \u00e9 incerta Roman Jakobson suxeriu que a s\u00faa procedencia poder\u00eda estar no eslavo eclesi\u00e1stico por medio dunha traduci\u00f3n checa.\nOs cabaleiros polacos cantaron este himno logo da batalla de Grunwald (15 de xullo de 1410) durante a Guerra polaco-lituano-teut\u00f3nica e mentres se loitaba co ex\u00e9rcito turco en Varna no ano 1444, convert\u00e9ndose nunha sorte de himno nacional.\nLetra das d\u00faas estrofas orixinais.\nPolaco\nBogurodzica dziewica, Bogiem s\u0142awiena Maryja, \nU twego syna Gospodzina Matko zwolena, Maryja! \nZyszczy nam, spu\u015bci nam. \n\"Kyrie elison!\"\nTwego dziela Krzciciela, bo\u017cycze, \nUs\u0142ysz g\u0142osy, nape\u0142\u0144 my\u015bli cz\u0142owiecze. \nS\u0142ysz modlitw\u0119, j\u0105\u017c nosimy, \nA da\u0107 raczy, jego\u017c prosimy: \nA na \u015bwiecie zbo\u017cny pobyt, \nPo \u017cywocie rajski przebyt. \n\"Kyrie elison!\"\nGalego\nNai de Deus, Virxe, por Deus glorificada Mar\u00eda \nde teu fillo, o noso Se\u00f1or, nai escollida, Mar\u00eda! \nAch\u00e9gate a n\u00f3s, danos a t\u00faa presenza! \n\"Kyrie eleison!\"\nFillo de Deus, pola graza do bautismo, \nescoita as nosas voces, enche os pensamentos do home! \nEscoita a oraci\u00f3n que che ofrecemos, \ne danos o que che demandamos: \nUnha estad\u00eda respectable no mundo; \ndespois da vida, o para\u00edso! \n\"Kyrie eleison!\""}
{"id": "203649", "revid": "23204", "url": "https://gl.wikipedia.org/wiki?curid=203649", "title": "The Terminator", "text": ""}
{"id": "203651", "revid": "7596", "url": "https://gl.wikipedia.org/wiki?curid=203651", "title": "Deshidroepiandrosterona", "text": "A deshidroepiandrosterona ou DHEA (tam\u00e9n \u00e1s veces escrita dehidroepiandrosterona) \u00e9 unha hormona esteroide end\u00f3xena de 19 carbonos . \u00c9 o principal produto esteroide producido polas gl\u00e1ndulas adrenais e tam\u00e9n se produce nas g\u00f3nadas e o cerebro, e a partir del sintet\u00edzanse outros esteroides. A DHEA \u00e9 o esteroide circulante m\u00e1is abundante nos humanos.\nA DHEA est\u00e1 implicada en gran n\u00famero de efectos fisiol\u00f3xicos nos humanos e outros animais. Act\u00faa sobre o receptor de andr\u00f3xenos tanto directamente coma por medio dos seus metabolitos, como o androstenediol e androstenediona, que poden sufrir unha transformaci\u00f3n ulterior ao andr\u00f3xeno testosterona e a estr\u00f3xenos, como a estrona, estradiol, e estriol. A DHEA \u00e9 tam\u00e9n un potente agonista do receptor sigma-1. Consid\u00e9rase un neurosteroide.\nProduci\u00f3n.\nA DHEA prod\u00facese a partir do colesterol pola acci\u00f3n de dous encimas citocromo P450. O colesterol conv\u00e9rtese primeiro en pregnenolona por acci\u00f3n do encima P450 scc (c\u00f3rtase a cadea lateral); e despois o encima CYP17A1 converte a pregnenolona en 17\u03b1-hidroxipregnenolona e despois en DHEA.\nA DHEA conv\u00e9rtese encimaticamente en dihidroepiandrosterona sulfato (DHEAS), que \u00e9 a forma circulante predominante no sangue.\nIncremento da produci\u00f3n end\u00f3xena.\nO exercicio regular incrementa a produci\u00f3n de DHEA no corpo. A restrici\u00f3n cal\u00f3rica tam\u00e9n se viu que incrementa a produci\u00f3n de DHEA nos primates. Alg\u00fans teorizan que o incremento de DHEA end\u00f3xena orixinado pola restrici\u00f3n cal\u00f3rica \u00e9 parcialmente responsable da maior expectativa de vida asociada coa restrici\u00f3n de calor\u00edas.\nModo de acci\u00f3n.\nA DHEA pode considerarse unha prohormona dos esteroides sexuais. A dihidroepiandrosterona sulfato (DHEAS) pode considerarse un tamp\u00f3n e un reservorio. Como a maior\u00eda da DHEA se produce na zona reticular do c\u00f3rtex adrenal, suxeriuse que poder\u00eda xogar un papel nas respostas ao estr\u00e9s e inmune.\nComo case toda a DHEA se forma nas gl\u00e1ndulas adrenais, a medici\u00f3n da DHEAS/DHEA sangu\u00ednea \u00e9 \u00fatil para detectar o exceso de actividade adrenal como se observa en casos de c\u00e1ncer adrenal ou hiperplasia, inclu\u00edndo certas formas de hiperplasia adrenal conx\u00e9nita. As mulleres con s\u00edndrome de ovario poliqu\u00edstico tenden a ter niveis elevados de DHEAS.\nDeshidroepiandrosterona sulfato.\nA deshidroepiandrosterona sulfato (DHEAS) \u00e9 a versi\u00f3n sulfatada da DHEA. Esta sulfataci\u00f3n \u00e9 reversible e \u00e9 catalizada por unha sulfotransferase (SULT2A1) principalmente nas adrenais, f\u00edgado, e intestino delgado. No sangue, a maior\u00eda do DHEA at\u00f3pase en forma de DHEAS, xa que chega a ter niveis aproximadamente 300 veces m\u00e1is grandes c\u00f3s da DHEA libre. A DHEA inxerida por v\u00eda oral \u00e9 convertida no seu sulfato cando pasa polos intestinos e f\u00edgado. A\u00ednda que os niveis de DHEA chegan ao seu pico m\u00e1ximo nas primeiras horas da ma\u00f1\u00e1, os niveis de DHEAS non mostran variaci\u00f3ns di\u00farnas. Desde un punto de vista pr\u00e1ctico, a medici\u00f3n da DHEAS pode ser preferible nalg\u00fans casos \u00e1 da DHEA, porque os seus niveis son m\u00e1is estables.\nIs\u00f3meros.\nO termo \"deshidroepiandrosterona\" \u00e9 ambiguo quimicamente porque non incl\u00fae as posici\u00f3ns espec\u00edficas nas que a epiandrosterona perdeu os seus \u00e1tomos de hidr\u00f3xeno (por iso \u00e9 \"deshidro\"). A DHEA ten varios is\u00f3meros que aparecen naturalmente que poden ter un efecto farmacol\u00f3xico similar. Alg\u00fans is\u00f3meros da DHEA son: 5-deshidroepiandrosterona (ou 5-DHEA, o m\u00e1is importante), 1-deshidroepiandrosterona (1-DHEA) e 4-deshidroepiandrosterona (4-DHEA). Todos estes is\u00f3meros son tecnicamente DHEA, xa que son deshidroepiandrosteronas formadas por eliminaci\u00f3n de hidr\u00f3xenos do esqueleto da mol\u00e9cula de epiandrosterona.\nEfectos e usos.\nInsuficiencia adrenal e anci\u00e1ns.\nNas mulleres con insuficiencia adrenal e nas persoas anci\u00e1s con boa sa\u00fade as evidencias son insuficientes para apoiar o uso da DHEA.\nForza.\nAs probas non son conclusivas en relaci\u00f3n cos efectos da DHEA sobre a forza nos anci\u00e1ns.\nNos homes m\u00e1is novos, a suplementaci\u00f3n con DHEA non ten efectos estatisticamente significativos sobre a masa muscular, forza, ou niveis de testosterona nos ensaios controlados aleatorios con placebo.\nMemoria e alzh\u00e9imer.\nA suplementaci\u00f3n con DHEA non parece ser \u00fatil para as funci\u00f3ns da memoria en adultos normais de mediana idade ou vellos. Foi estudada tam\u00e9n para o tratamento do alzh\u00e9imer, pero non se atopou evidencia de que fose efectiva.\nSa\u00fade reprodutiva feminina.\nDesde o ano 2000, a suplementaci\u00f3n con DHEA \u00e9 utilizada en medicina reprodutiva en combinaci\u00f3n con gonadotropinas para tratar a infertilidade feminina.\nEnfermidades cardiovasculares e mortalidade.\nUnha revisi\u00f3n de 2003 encontrou evidencias suficientes que suxer\u00edan que os baixos niveis s\u00e9ricos de DHEAS pod\u00edan estar asociados con enfermidades card\u00edacas coronarias nos homes, pero os datos eran insuficientes para determinar se a suplementaci\u00f3n con DHEA poder\u00eda ser beneficiosa para o funcionamento cardiovascular.\nUn estudo de 1986 encontrou que un nivel alto de DHEA end\u00f3xena, determinado no estudo por unha soa medici\u00f3n, se correlacionaba cun menor \u00edndice de mortalidade ou de enfermidades cardiovasculares. Por\u00e9n, un estudo m\u00e1is recente de 2006 non encontrou correlaci\u00f3n entre os niveis de DHEA e o risco de padecer enfermidades cardiovasculares ou de mortalidade nos homes.\nUn estudo de 2007 encontrou que a DHEA restablec\u00eda o equilibrio oxidativo en pacientes diab\u00e9ticos, reducindo os niveis tisulares de pentosidina, un biomarcador de endoprodutos de glicaci\u00f3n avanzados.\nLupus.\nHai algunhas evidencias de beneficios a curto prazo en pacientes de lupus eritematoso sist\u00e9mico, pero poucas evidencias de beneficios a longo prazo ou da s\u00faa seguridade.\nSuplemento diet\u00e9tico.\nNalg\u00fans pa\u00edses, como EEUU, a DHEA v\u00e9ndese como suplemento diet\u00e9tico e est\u00e1 especificamente exclu\u00eddo da Lei de Control de Esteroides Anab\u00f3licos de 1990 e 2004, pero noutros pa\u00edses s\u00f3 se pode comprar con prescrici\u00f3n m\u00e9dica.\nDopaxe deportiva.\nNos deportes a DHEA est\u00e1 considerada substancia dopante. Est\u00e1 prohibida polo C\u00f3digo Antidopaxe Mundial da Axencia Antidopaxe Mundial, que xestiona as probas antidopaxe dos Xogos Ol\u00edmpicos e outros deportes. Desde 1999 en que se empezaron a facer probas varios xogadores de baloncesto da NBA (\"National Basketball Association\") foron suspendidos por utilizar esta substancia.\nSeguridade.\nA 5-DHEA prod\u00facese naturalmente no corpo humano e ten un historial de seguridade no seu uso nos \u00faltimos 15 anos. Nun estudo de Chang et al, a 5-DHEA (ou 3\u03b2-hidroxiandrost-5-en-17-ona) foi administrada a unha dose de 200\u00a0mg/d\u00eda durante 24 semanas con s\u00f3 lixeiros efectos androx\u00e9nicos observados . Outro estudo utilizou unha dose de ata 400\u00a0mg/d\u00eda durante 8 semanas con poucos efectos adversos . Un estudo a longo prazo con doses de 50\u00a0mg de 5-DHEA durante 12 meses informou de poucos e leves efectos secundarios. Noutro estudo no que se administraba unha dose de 50\u00a0mg de 5-DHEA durante 10 meses non se informou de efectos secundarios de importancia. Moitos outros estudos con doses de 25\u00a0mg e m\u00e1is diarios durante 24 meses de terapia en homes, mulleres e nenos demostraron que a 5-DHEA \u00e9 ben tolerada e ten numerosos efectos beneficiosos, sen que se observasen efectos secundarios adversos de importancia.\nComo precursor hormonal, houbo alg\u00fans informes de efectos secundarios causados polos metabolitos hormonais da DHEA.\nInvestigaci\u00f3n.\nCancro.\nAlg\u00fans estudos \"in vitro\" encontraron que a DHEA ten efectos antiproliferativos e mesmo tam\u00e9n apopt\u00f3ticos sobre as li\u00f1as de c\u00e9lulas cancer\u00edxenas. O significado cl\u00ednico disto, se o ten, \u00e9 desco\u00f1ecido. Niveis m\u00e1is altos de DHEA e outras hormonas sexuais end\u00f3xenas est\u00e1n fortemente asociados cun incremento do risco de desenvolver cancro de mama en mulleres pre- e posmenop\u00e1usicas."}
{"id": "203652", "revid": "1576", "url": "https://gl.wikipedia.org/wiki?curid=203652", "title": "Guess Who's Coming to Dinner", "text": ""}
{"id": "203653", "revid": "27155", "url": "https://gl.wikipedia.org/wiki?curid=203653", "title": "DHEA", "text": ""}
{"id": "203655", "revid": "23204", "url": "https://gl.wikipedia.org/wiki?curid=203655", "title": "100 Girls", "text": ""}
{"id": "203658", "revid": "23204", "url": "https://gl.wikipedia.org/wiki?curid=203658", "title": "Farewell, My Lovely", "text": ""}
{"id": "203660", "revid": "23204", "url": "https://gl.wikipedia.org/wiki?curid=203660", "title": "Batman Begins", "text": ""}
{"id": "203661", "revid": "12452", "url": "https://gl.wikipedia.org/wiki?curid=203661", "title": "The Color Purple", "text": ""}
{"id": "203664", "revid": "6", "url": "https://gl.wikipedia.org/wiki?curid=203664", "title": "Utopia Planitia", "text": "Utopia Planitia \u00e9 a planicie a baixa altitude (cunca) m\u00e1is grande de Marte xurdida a trav\u00e9s dun impacto e estimase que ten un di\u00e1metro duns 3300\u00a0km, e foi a rexi\u00f3n onde o Viking 2 tocou terra e comezou a s\u00faa exploraci\u00f3n o 3 de setembro de 1976. Est\u00e1 situada nas ant\u00edpodas de Argyre Planitia, e centrada nas coordenadas 49,67\u00b0 N 110\u00b0 E . Est\u00e1 dentro do cuadr\u00e1ngulo de Casius e o cuadr\u00e1ngulo de Cebrenia de Marte.\nFormaci\u00f3n e caracter\u00edsticas.\nP\u00e9nsase que a formaci\u00f3n desta planicie foi debida a un grande impacto e que tanto os materiais expulsados coma os posibles fen\u00f3menos volc\u00e1nicos posteriores debidos \u00f3 impacto, achegaron materiais fundidos que reencher\u00edan e aplanar\u00edan o que hoxe en d\u00eda son os terreos de Utopia. Coma non se aprecia fen\u00f3menos fortes de erosi\u00f3n ou dep\u00f3sitos de materiais na \u00e1rea que ocupan os materiais expulsados polo impacto da explosi\u00f3n, p\u00e9nsase que este accidente xeol\u00f3xico \u00e9 relativamente recente.\n\u00d3 redor do cr\u00e1ter e m\u00e1is al\u00f3 das \u00e1reas que ocupan os grandes dep\u00f3sitos do material expulsado tralo impacto, existe uns patr\u00f3ns de formas poligonais sobre as capas m\u00e1is superficiais do terreo. Este tipo de patr\u00f3ns poligonais son moi com\u00fans na planicies do hemisferio norte de Marte, e est\u00e1n principalmente situados nas planicies de Acidalia Planitia, Elysium Planitia, e Utopia Planitia. Estes patr\u00f3ns son moi semellantes os que aparecen en \u00e1reas con permafrost do \u00c1rtico e pensase que poder\u00edan ser grabbens, a\u00ednda que os cient\u00edficos seguen a debater sobre a s\u00faa orixe. As d\u00faas teor\u00edas con m\u00e1is peso son a formaci\u00f3n polo arrefriamento e contracci\u00f3n do material volc\u00e1nico que formou a planicie, ou que estes patr\u00f3ns se producisen \u00f3 compactarse os sedimentos superficiais, dun xeito semellante a cando seca a lama dunha poza, sendo que a unha escala moitisimo m\u00e1is grande.\nO terreo m\u00e1is superficial de moitas \u00e1reas de Utopia \u00e9 moi rilleiro, con moitas rochas que semellan estar \"colgadas\", coma se o vento socavase o terreo na base das rochas. A parte m\u00e1is superficial destes terreos est\u00e1 formada por materiais con soluci\u00f3ns de minerais que subiron a trav\u00e9s dos materiais que forman o terreo e que se evaporan \u00f3 chegar \u00e1 superficie.\n\u00c9 unha zona rica en xeo, sobre e baixo a superficie.\nNalg\u00fan lugares detectouse o que se co\u00f1ece como 'terreo cerebral' ('brain terrain'), pola similitude de aparencia co tecido superficial no cerebro humano.\nNeve en Utopia Planitia?\nEn varias imaxes tomadas pola sonda Viking 2 p\u00f3dese apreciar dep\u00f3sitos de xeo e que parte destes dep\u00f3sitos minguan baixo a luz solar. Aparentemente, estes dep\u00f3sitos f\u00f3rmanse durante a noite marciana, e desaparecen parcialmente durante o d\u00eda. A composici\u00f3n do xeo poder\u00eda ser di\u00f3xido de carbono, auga ou unha combinaci\u00f3n de ambos (clatrato de CO2). As medidas dos instrumentos meteorol\u00f3xicos da Viking indicaban unhas temperaturas m\u00ednimas pola noite de 160 Kelvin (-171\u00ba Fahrenheit) e unhas presi\u00f3ns atmosf\u00e9ricas do redor dos 8,835 milibares. Esta combinaci\u00f3n de presi\u00f3n e temperatura non cadra coa formaci\u00f3n de xeo baseado no di\u00f3xido de carbono, pero \u00e9 posible que os mecanismos e condici\u00f3ns a rentes do chan permitan a aparici\u00f3n de xeo de di\u00f3xido de carbono. Os instrumentos de detecci\u00f3n t\u00e9rmica e de vapor de auga da Viking indicar\u00edan que as temperaturas ser\u00edan un pouco m\u00e1is baixas que as detectadas \u00f3 redor da sonda, suxerindo que \u00e9 m\u00e1is probable que este xeo sexa de CO2 no canto de que sexa de H20. Unha posibilidade remota, a\u00ednda que factible, \u00e9 que estes dep\u00f3sitos sexan po extremadamente brillante, a\u00ednda que as imaxes en cor desmontar\u00edan esta hip\u00f3tese. O mecanismo polo cal se deposita este xeo \u00e9 desco\u00f1ecido. As posibilidades incl\u00faen a formaci\u00f3n directa sobre a superficie, precipitaci\u00f3ns en forma de neve, ou material arrastrado dende rexi\u00f3ns m\u00e1is fr\u00edas. A s\u00faa orixe inicial estar\u00eda nunha \u00e9poca, hai mill\u00f3ns de anos, co eixe de rotaci\u00f3n marciano inclinado de xeito diferente.\nReferencias na cultura popular.\nNa serie de ciencia ficci\u00f3n Star Trek, Utopia Planitia \u2013 que est\u00e1 tanto na superficie coma nunha \u00f3rbita s\u00edncrona sobre a base en terra \u2013 \u00e9 o lugar m\u00e1is importante de construci\u00f3n e reparaci\u00f3n da frota estelar da Federaci\u00f3n. Os USS \"Enterprise\"-D, USS \"Defiant\", e USS \"Voyager\" foron constru\u00eddos nesa base.\nA canci\u00f3n dos Flaming Lips \"Approaching Pavonis Mons by Balloon (Utopia Planitia)\" foi lanzada no ano 2002 dentro do albume \"Yoshimi Battles the Pink Robots\"."}
{"id": "203669", "revid": "23204", "url": "https://gl.wikipedia.org/wiki?curid=203669", "title": "Conan the Destroyer", "text": ""}
{"id": "203670", "revid": "23204", "url": "https://gl.wikipedia.org/wiki?curid=203670", "title": "Perfect Creature", "text": ""}
{"id": "203671", "revid": "23204", "url": "https://gl.wikipedia.org/wiki?curid=203671", "title": "La crisis carn\u00edvora", "text": ""}
{"id": "203672", "revid": "23204", "url": "https://gl.wikipedia.org/wiki?curid=203672", "title": "Short Circuit", "text": ""}
{"id": "203673", "revid": "23204", "url": "https://gl.wikipedia.org/wiki?curid=203673", "title": "Slap Her... She's French", "text": ""}
{"id": "203674", "revid": "23204", "url": "https://gl.wikipedia.org/wiki?curid=203674", "title": "D\u00edas azules", "text": ""}
{"id": "203675", "revid": "1576", "url": "https://gl.wikipedia.org/wiki?curid=203675", "title": "Bram Stoker's Dracula", "text": ""}
{"id": "203681", "revid": "1131", "url": "https://gl.wikipedia.org/wiki?curid=203681", "title": "Armathia", "text": "Armathia (grego: \u0391\u03c1\u03bc\u03ac\u03b8\u03b9\u03b1) \u00e9 unha pequena illa volc\u00e1nica do arquip\u00e9lago do Dodecaneso no sueste do Mar Exeo, podendo ser considerado un illote da veci\u00f1a illa de Kasos, de cuxa costa noroeste dista s\u00f3 3\u00a0km e a cuxa municipalidade pertence administrativamente. Con s\u00f3 3\u00b42\u00a0km de. lonxitude, 1\u00b46\u00a0km de largura m\u00e1xima e unha superficie de 2\u00b4567\u00a0km\u00b2, a illa est\u00e1 actualmente deshabitada. A illa cont\u00e9n importantes dep\u00f3sitos de xeso que no pasado foron escavados a ceo aberto, o que deu lugar \u00e1 formaci\u00f3n dun lago salgado na parte leste da illa. No per\u00edodo en que a explotaci\u00f3n de xeso estivo activa, a illa ti\u00f1a cerca de 100 habitantes permanentes. Na actualidade a illa \u00e9 visitada por turistas, en visitas diarias que parten da veci\u00f1a illa de Kasos, existindo nela un observatorio da vida salvaxe.\nXeograf\u00eda.\nA illa de Armathia constit\u00fae a parte emerxida principal dun conxunto de illotes e arrecifes que se estende no sentido leste-oeste, paralelo \u00e1 costa da illa de Kasos, da cal dista cerca de 3\u00a0km.\nA illa ten s\u00f3 3,2\u00a0km de lonxitude, 1,6\u00a0km de anchura e unha superficie de 2,567\u00a0km\u00b2. O punto m\u00e1is alto da illa est\u00e1 a s\u00f3 111 m por enriba do nivel do mar. Como resultado da explotaci\u00f3n de xeso, na parte noroeste da illa existe un lago salgado ocupando unha escavaci\u00f3n que descendeu por debaixo do nivel do mar.\nA illa e os illotes veci\u00f1os forman parte do territorio da municipalidade de Kasos, o cal se integra administrativamente no distrito administrativo (\"Periferia\") de Karpathos e illas do sur do Exeo (grego: \u03a0\u03b5\u03c1\u03b9\u03c6\u03b5\u03c1\u03b5\u03b9\u03b1\u03ba\u03ae \u0395\u03bd\u03cc\u03c4\u03b7\u03c4\u03b1 \u039a\u03b1\u03c1\u03c0\u03ac\u03b8\u03bf\u03c5).\nA pesar de non estar habitada permanentemente, a illa ten numerosas ru\u00ednas e alg\u00fans edificios que contin\u00faan a ser mantidos, entre eles a igrexa de Ipapant\u00ed (grego: \u03a5\u03c0\u03b1\u03c0\u03b1\u03bd\u03c4\u03ae) na cal se organiza anualmente un festival o d\u00eda 2 de febreiro, conmemorando a festa da Presentaci\u00f3n do Se\u00f1or do rito bizantino (o \u03a5\u03c0\u03b1\u03c0\u03b1\u03bd\u03c4\u03ae ou \"Hypapante\"), o encontro no Templo de Xerusal\u00e9n de Xes\u00fas co profeta Sime\u00f3n e a profetisa Ana.\nO territorio da illa integrase na Rede Natura 2000, formando en conxunto cos illotes e arrecifes adxacentes unha \u00e1rea natural protexida con 15\u00b473\u00a0km\u00b2, boa parte da cal \u00e9 mari\u00f1a. A zona especial de conservaci\u00f3n recibe a designaci\u00f3n comunitaria GR 4210001 - \"Kasos e Kasonisia\" (\u039a\u03ac\u03c3\u03bf\u03c2 \u03ba\u03b1\u03b9 \u039a\u03b1\u03c3\u03bf\u03bd\u03ae\u03c3\u03b9\u03b1).).\nA vexetaci\u00f3n natural da illa \u00e9 esencialmente a frigana, a cal ven a reocupando as antigas explotaci\u00f3ns agr\u00edcolas. A pesar diso a rexi\u00f3n costeira contin\u00faa esencialmente des\u00e9rtica, con dunas degradadas. A \"frigana\" da illa est\u00e1 dominada por especies como o \"Limonium graecum\" e o \"Teucrium gracile\".\nHistoria.\nOs dep\u00f3sitos de xeso do noroeste da illa foron explotados durante as \u00faltimas d\u00e9cadas do s\u00e9culo XX, producindo nos seus mellores anos cerca de 8000 toneladas por ano. O xeso producido nas minas a ceo aberto da illa era exportado para portos como o Pireo, Odesa e Alexandr\u00eda, dando emprego a cerca de 100 habitantes na illa, os cales complementaban os seus ingresos co cultivo das \u00e1ridas terras e a crianza de animais dom\u00e9sticos.\nNo censo de poboaci\u00f3n de 1951, a illa a\u00ednda ti\u00f1a oito habitantes. Hoxe a illa est\u00e1 deshabitada, mais son frecuentes os turistas, xa que durante o ver\u00e1n a illa est\u00e1 comunicada por unha conexi\u00f3n diaria por barco a partir de Kasos, a illa m\u00e1is pr\u00f3xima. O n\u00famero de visitantes \u00e9 tal que ameaza o equilibrio ambiental da illa.\nA illa tivo un papel importante na Guerra da Independencia de Grecia, sendo utilizada polas forzas otom\u00e1s como base para o seu ataque de maio e xu\u00f1o de 1824 que levou ao Masacre de Kasos."}
{"id": "203686", "revid": "98629", "url": "https://gl.wikipedia.org/wiki?curid=203686", "title": "Gyali", "text": "Gyali (en Grego moderno: \u0393\u03c5\u03b1\u03bb\u03af \"cristal\", tam\u00e9n chamada Yiali ou Yali, pronunciado \u029da\u02c8li) \u00e9 unha illa grega volc\u00e1nica do arquip\u00e9lago do Dodecaneso localizada a medio cami\u00f1o entre a costa meridional de Cos e N\u00edsiros. Componse de outeiros de lava de obsidiana riol\u00edtica e de dep\u00f3sitos de pedra p\u00f3mez. A illa ten dous segmentos distintos, coa parte nord\u00e9s case na s\u00faa totalidade de obsidiana e a parte suroeste de pedra p\u00f3mez. Estes segmentos est\u00e1n conectados por un estreito istmo e a praia est\u00e1 formada por sedimentos de moderno arrecife.\nXeograf\u00eda.\nA illa ten 6\u00a0km de longo e entre 500 m e 4\u00a0km de ancho. Ten unha cova de 180 m de profundidade. Est\u00e1 desprovista de vexetaci\u00f3n. O censo de 2001 achegou unha poboaci\u00f3n de 10 habitantes. Administrativamente, forma parte do municipio de Nisiros."}
{"id": "203687", "revid": "197", "url": "https://gl.wikipedia.org/wiki?curid=203687", "title": "Baby Blues", "text": "Baby Blues \u00e9 unha tira c\u00f3mica estadounidense creada e producida por Rick Kirkman e Jerry Scott desde o 7 de xaneiro de 1990. Distribu\u00edda por King Features Syndicate desde 1995, a tira trata sobre a familia MacPherson, especialmente sobre as peripecias dos tres p\u00edcaros da familia\nNos seus inicios, a familia MacPherson consist\u00eda s\u00f3 en Wanda e Darryl MacPherson, os pais, e Zoe, unha beb\u00e9. A primeira tira ten lugar no hospital xusto despois do nacemento de Zoe. M\u00e1is tarde chegar\u00edan d\u00faas novas criaturas, Hammie, o do medio e \u00fanico rapaz, e Wren, a m\u00e1is nova."}
{"id": "203688", "revid": "23204", "url": "https://gl.wikipedia.org/wiki?curid=203688", "title": "The Island", "text": ""}
{"id": "203689", "revid": "1131", "url": "https://gl.wikipedia.org/wiki?curid=203689", "title": "V for Vendetta (filme)", "text": ""}
{"id": "203692", "revid": "75439", "url": "https://gl.wikipedia.org/wiki?curid=203692", "title": "Eladio Fern\u00e1ndez Di\u00e9guez", "text": "Eladio Fern\u00e1ndez Di\u00e9guez, nado na Coru\u00f1a o 3 de marzo de 1865 e finado en Zamora o 17 de novembro de 1935, foi un xornalista e pol\u00edtico galego.\nTraxectoria.\nFillo do xornalista Ezequiel Fern\u00e1ndez Miranda. Estudou Dereito nas universidades de Santiago de Compostela e Salamanca. Foi concelleiro republicano na Coru\u00f1a. Comezou o seu traballo como xornalista en \"Murmullos Literarios\" e \"El Anunciador\". Posteriormente, en Santiago de Compostela fundou \"El Cupido\", traballou como redactor de \"La Verdad\" e \"Gaceta de Galicia\", e colaborou con \"El Cicl\u00f3n\". Novamente na Coru\u00f1a, colaborou con \"El Imparcial Coru\u00f1\u00e9s\" e \"El Alcance\" e fundou e dirixiu \"La Coru\u00f1a C\u00f3mica\". Foi director de \"Tierra Gallega\", redactor xefe de \"El Telegrama\" e tivo unha secci\u00f3n propia en \"La Voz de Galicia\". Na s\u00faa estad\u00eda en Ferrol foi director de \"El Correo Gallego\" e \"Diario Ferrolano\". Dirixiu \"Diario de Huelva\", ademais de colaborar en diferentes xornais americanos."}
{"id": "203707", "revid": "1987", "url": "https://gl.wikipedia.org/wiki?curid=203707", "title": "Andr\u00f3xeno", "text": "Os andr\u00f3xenos son os compostos naturais ou sint\u00e9ticos, xeralmente hormonas esteroides, que estimulan ou controlan o desenvolvemento e mantemento das caracter\u00edsticas do macho nos vertebrados ao unirse aos receptores de andr\u00f3xenos das c\u00e9lulas de certos tecidos. Isto incl\u00fae a actividade dos \u00f3rganos sexuais accesorios do macho e o desenvolvemento das caracter\u00edsticas sexuais secundarias. Os andr\u00f3xenos son tam\u00e9n os esteroides anab\u00f3licos orixinais e os precursores de todos os estr\u00f3xenos, os cales son as hormonas sexuais femininas. As femias tam\u00e9n producen pequenas cantidades de andr\u00f3xenos. O principal andr\u00f3xeno \u00e9 a testosterona, e outros menos importantes son a dihidrotestosterona e a androstenediona.\nTipos.\nUn subgrupo de andr\u00f3xenos son os \"andr\u00f3xenos adrenais\", que son esteroides de 19 carbonos sintetizados na zona reticular do c\u00f3rtex adrenal, que funcionan como hormonas esteroides febles ou precursores de hormonas esteroides, e entre os que est\u00e1n a deshidroepiandrosterona (DHEA), deshidroepiandrosterona sulfato (DHEAS), e a androstenediona.\nO andr\u00f3xeno principal \u00e9 a testosterona. Nos mam\u00edferos, a testosterona prod\u00facese principalmente nos test\u00edculos dos machos e nos ovarios das femias, a\u00ednda que se segregan pequenas cantidades polas gl\u00e1ndulas adrenais. \u00c9 a hormona sexual principal masculina e un esteroide anab\u00f3lico. Nos homes, a testosterona desempe\u00f1a un papel chave no desenvolvemento dos tecidos reprodutivos masculinos como os test\u00edculos e pr\u00f3stata, e na promoci\u00f3n dos caracteres sexuais secundarios tales como o incremento da masa muscular e \u00f3sea e o crecemento do pelo corporal. Ademais, a testosterona \u00e9 esencial para a sa\u00fade e o benestar e tam\u00e9n para a prevenci\u00f3n da osteoporose.\nAdemais da testosterona, outros andr\u00f3xenos son:\nFunci\u00f3ns.\nDesenvolvemento do macho.\nFormaci\u00f3n dos test\u00edculos.\nDurante o desenvolvemento dos mam\u00edferos, as g\u00f3nadas poden inicialmente orixinar tanto ovarios coma test\u00edculos. Nos humanos, aproximadamente na 4\u00aa semana de embarazo os rudimentos gonadais est\u00e1n presentes no mesoderma intermedio ao lado dos riles en desenvolvemento. Aproximadamente na 6\u00aa semana, os cord\u00f3ns sexuais epiteliais desenv\u00f3lvense orixinando os test\u00edculos en formaci\u00f3n, que incorporan as c\u00e9lulas xerminais que emigran cara \u00e1s g\u00f3nadas. Nos machos, certos xenes do cromosoma Y, fundamentalmente o xene SRY, controlan o desenvolvemento do fenotipo masculino, inclu\u00edndo a conversi\u00f3n das g\u00f3nadas iniciais bipotenciais en test\u00edculos. Nos machos, os cord\u00f3ns sexuais invaden completamente as g\u00f3nadas en desenvolvemento.\nProduci\u00f3n de andr\u00f3xenos.\nAs c\u00e9lulas epiteliais derivadas do mesoderma dos cord\u00f3ns sexuais nos test\u00edculos en desenvolvemento difer\u00e9ncianse en c\u00e9lulas de Sertoli, que funcionan dando apoio \u00e1 formaci\u00f3n de esperma. Unha poboaci\u00f3n menor de c\u00e9lulas non epiteliais aparece entre os t\u00fabulos na 8\u00aa semana de desenvolvemento fetal, e conv\u00e9rtese en c\u00e9lulas de Leydig, que axi\u00f1a empezan a producir andr\u00f3xenos.\nEfectos dos andr\u00f3xenos.\nOs andr\u00f3xenos funcionan como hormonas par\u00e1crinas requiridas polas c\u00e9lulas de Sertoli para apoiar a produci\u00f3n de esperma. Tam\u00e9n se requiren para a masculinizaci\u00f3n do feto masculino en desenvolvemento (por exemplo, para a formaci\u00f3n do pene). Baixo a influencia dos andr\u00f3xenos, os restos do mesonefros, os condutos de Wolff, desenv\u00f3lvense orixinando o epid\u00eddimo, o conduto deferente e as ves\u00edculas seminais. Esta acci\u00f3n dos andr\u00f3xenos \u00e9 apoiada por unha hormona segregada polas c\u00e9lulas de Sertoli chamada AMH (hormona antim\u00fclleriana), que impide que os condutos de M\u00fcller dos embri\u00f3ns machos se desenvolvan orixinando trompas de Falopio e outras partes do aparato reprodutor feminino, e que, polo contrario, neles s\u00f3 se desenvolvan os condutos de Wolff, os cales orixinar\u00e1n partes do aparato reprodutor masculino. A AMH e os andr\u00f3xenos cooperan para permitir o descenso normal dos test\u00edculos ao escroto.\nRegulaci\u00f3n no embri\u00f3n.\nAntes do inicio da produci\u00f3n polo embri\u00f3n da hormona luteinizante (LH) da hip\u00f3fise ou pituitaria, que ocorre nas semanas de xestaci\u00f3n 11\u201312, a gonadotropina cori\u00f3nica humana (hCG) promove, xa na 8\u00aa semana, a diferenciaci\u00f3n das c\u00e9lulas de Leydig e a s\u00faa prduci\u00f3n de andr\u00f3xenos. A acci\u00f3n dos andr\u00f3xenos nos tecidos diana a mi\u00fado implica a conversi\u00f3n de testosterona en 5\u03b1-dihidrotestosterona (DHT).\nEspermatox\u00e9nese.\nDurante a puberdade, aumenta a produci\u00f3n de andr\u00f3xenos, LH e hormona estimulante dos fol\u00edculos (FSH) e os cord\u00f3ns sexuais fanse ocos, formando os t\u00fabulos semin\u00edferos, e as c\u00e9lulas xerminais empezan a diferenciarse en espermatozoides. Durante a idade adulta, os andr\u00f3xenos e a FSH act\u00faan cooperativamente sobre as c\u00e9lulas de Sertoli dos test\u00edculos apoiando a produci\u00f3n de esperma. Poden utilizarse suplementos de andr\u00f3xenos ex\u00f3xenos como un contraceptivo masculino. Os niveis elevados de andr\u00f3xenos causados por estes suplementos poden inhibir a produci\u00f3n de LH e bloquear a produci\u00f3n de andr\u00f3xenos end\u00f3xenos polas c\u00e9lulas de Leydig. Sen os niveis altos locais de andr\u00f3xenos nos test\u00edculos producidos polas c\u00e9lulas de Leydig, os t\u00fabulos semin\u00edferos poden dexenerar e orixinar infertilidade. Por esta raz\u00f3n, moitos parches de andr\u00f3xenos transd\u00e9rmicos se aplican no escroto.\nInhibici\u00f3n da deposici\u00f3n de graxa.\nOs machos tipicamente te\u00f1en menos graxa corporal c\u00e1s femias. Estudos recentes indican que os andr\u00f3xenos inhiben a capacidade dalg\u00fans adipocitos de almacenar l\u00edpidos ao bloquearen unha v\u00eda de transduci\u00f3n de sinais que normalmente apoia o funcionamento normal do adipocito. Ademais, os andr\u00f3xenos, pero non os estr\u00f3xenos, aumentan os receptores beta adren\u00e9rxicos e dimin\u00faen os receptores alfa adren\u00e9rxicos, o que causa un incremento nos niveis de adrenalina/noradrenalina debido \u00e1 falta da retroalimentaci\u00f3n negativa do receptor alfa-2 e dimin\u00fae a acumulaci\u00f3n de graxa debido a que a adrenalina/noradrenalina act\u00faan sobre os receptores beta indutores da lip\u00f3lise.\nMasa muscular.\nOs machos tipicamente te\u00f1en m\u00e1is masa de m\u00fasculo esquel\u00e9tico c\u00e1s femias. Os andr\u00f3xenos promoven o agrandamento das c\u00e9lulas do m\u00fasculo esquel\u00e9tico e probablemente act\u00faan de maneira coordinada sobre varios tipos celulares do m\u00fasculo esquel\u00e9tico. Un tipo de c\u00e9lulas que transmite sinais hormonais que xeran m\u00fasculo \u00e9 o mioblasto. Os niveis altos de andr\u00f3xenos incrementan a expresi\u00f3n do receptor de andr\u00f3xenos. A fusi\u00f3n dos mioblastos xera miotubos, nun proceso que est\u00e1 ligado cos niveis de receptor de andr\u00f3xenos.\nPolo seu efecto anabolizante, o Comit\u00e9 Ol\u00edmpico Internacional prohibiu o uso de varios andr\u00f3xenos aos deportistas.\nCerebro.\nOs niveis circulantes de andr\u00f3xenos poden influ\u00edr no comportamento humano porque algunhas neuronas son sensibles \u00e1s hormonas esteroides. Os niveis de andr\u00f3xenos foron implicados na regulaci\u00f3n do comportamento agresivo humano e da libido (a\u00ednda que a s\u00faa influencia sobre a agresividade \u00e9 discutida). De feito, os andr\u00f3xenos poden alterar a estrutura do cerebro de varias especies, como ratos, ratas e primates, producindo diferenzas sexuais. Numerosos informes indican que os andr\u00f3xenos por si s\u00f3s poden alterar a estrutura do cerebro; por\u00e9n, \u00e9 dif\u00edcil identificar que diferenzas neuroanat\u00f3micas se deben aos andr\u00f3xenos e cales aos estr\u00f3xenos, a causa do potencial de interconversi\u00f3n que te\u00f1en eses dous grupos de hormonas.\nInsensibilidade aos andr\u00f3xenos nos humanos.\nCando un feto co cariotipo masculino XY ten unha capacidade anormalmente reducida de responder aos andr\u00f3xenos, isto pode orixinar varios trastornos, como infertilidade ou varias condici\u00f3ns de fenotipos intersexuais, xa que non se desenvolven ben as s\u00faas caracter\u00edsticas masculinas como ser\u00eda normal nun individuo XY."}
{"id": "203708", "revid": "23204", "url": "https://gl.wikipedia.org/wiki?curid=203708", "title": "I Am Legend", "text": ""}
{"id": "203711", "revid": "23204", "url": "https://gl.wikipedia.org/wiki?curid=203711", "title": "The New Guy", "text": ""}
{"id": "203712", "revid": "23204", "url": "https://gl.wikipedia.org/wiki?curid=203712", "title": "Not Another Teen Movie", "text": ""}
{"id": "203713", "revid": "29398", "url": "https://gl.wikipedia.org/wiki?curid=203713", "title": "Los Est\u00f3magos", "text": "Los Est\u00f3magos foi un grupo de rock uruguaio, xurdido no ano 1983, sendo a s\u00faa \u00faltima actuaci\u00f3n o 25 de agosto de 1989. Foi un dos principais grupos da movida de rock uruguaio post-ditadura.\nLogo da separaci\u00f3n da banda, Gabriel Peluffo e Gustavo Parodi formaron o grupo de rock Buitres Despu\u00e9s de la Una, mentres que Fabi\u00e1n Hern\u00e1ndez pasou a formar Gallos Humanos, que logo cambia de nome a 4 Golpes.\nPese \u00e1 s\u00faa relativamente curta carreira \u00e9 a d\u00eda de hoxe unha banda de referencia e para moitos de culto."}
{"id": "203714", "revid": "23204", "url": "https://gl.wikipedia.org/wiki?curid=203714", "title": "Shriek If You Know What I Did Last Friday the Thirteenth", "text": ""}
{"id": "203715", "revid": "23204", "url": "https://gl.wikipedia.org/wiki?curid=203715", "title": "Buitres Despu\u00e9s de la Una", "text": "Buitres Despu\u00e9s de la Una, abreviado BDDL1, m\u00e1is co\u00f1ecidos como Buitres, \u00e9 un grupo de rock and roll uruguaio formado en 1989. Son actualmente un dos grupos m\u00e1is famosos da m\u00fasica uruguaia. O grupo formouse tras a separaci\u00f3n de Los Est\u00f3magos."}
{"id": "203716", "revid": "23204", "url": "https://gl.wikipedia.org/wiki?curid=203716", "title": "The Hunted", "text": ""}
{"id": "203717", "revid": "23204", "url": "https://gl.wikipedia.org/wiki?curid=203717", "title": "The Princess Bride (filme)", "text": ""}
{"id": "203718", "revid": "23204", "url": "https://gl.wikipedia.org/wiki?curid=203718", "title": "The African Queen", "text": ""}
{"id": "203719", "revid": "98629", "url": "https://gl.wikipedia.org/wiki?curid=203719", "title": "Joseph Merrick", "text": "Joseph Carey Merrick nado en Leicester, Inglaterra o 5 de agosto de 1862 e finado en Londres o 11 de abril de 1890, tam\u00e9n co\u00f1ecido como \"O Home Elefante\", f\u00edxose famoso debido \u00e1s malformaci\u00f3ns que padeceu desde o ano e medio de idade. Condenado a pasar a maior parte da s\u00faa vida enrolado no mundo da far\u00e1ndula, s\u00f3 encontrou sosego nos seus \u00faltimos anos de vida. A pesar da s\u00faa desgraciada enfermidade, sobresa\u00edu polo seu car\u00e1cter doce e educado, as\u00ed como por unha intelixencia superior \u00e1 media que s\u00f3 puido demostrar nas s\u00faas postrimer\u00edas. A\u00ednda que non se sabe con absoluta certeza, crese que Joseph puido padecer unha grave variaci\u00f3n da s\u00edndrome de Proteus.\nNo museo do Royal London Hospital, actualmente non se exhibe o esqueleto de Joseph, pero si algunhas pertenzas s\u00faas: un sof\u00e1 con rodas que tivo nas s\u00faas dependencias no hospital, cartas manuscritas s\u00faas, o libro de admisi\u00f3ns do Hospital coa s\u00faa entrada, o gorro co trapo cosido que lle cubr\u00eda a cara e a cabeza (fabricado por Tom Norman) e baleirados de xeso que lle realizaron unha vez morto.\nO director estadounidense David Lynch levou ao cine a vida de Joseph Merrick na pel\u00edcula \"The Elephant Man\" no ano 1980. Nela, John Hurt interpreta a Joseph Merrick.\nVida.\nJoseph Carey Merrick era fillo do matrimonio conformado polo comerciante Joseph Rockley Merrick e Mary Jane. Empezou a presentar os primeiros s\u00edntomas da s\u00faa enfermidade aos 18 meses. A partir dos 4 ou 5 anos de idade, no seu corpo comezaron a formarse vultos e os \u00f3sos das s\u00faas extremidades e o seu cranio desenvolv\u00e9ronse de forma anormal.\nSegundo o seu propio testemu\u00f1o, de cativo nunca puido xogar cos seus compa\u00f1eiros de escola posto que as s\u00faas pernas e a s\u00faa cadeira deformadas llo imped\u00edan. A partir de ent\u00f3n, a coraxe e a valent\u00eda por sobreporse \u00e1 s\u00faa enfermidade ser\u00edan as constantes que definir\u00edan a s\u00faa vida. S\u00faa nai, Mary Jane, empe\u00f1ouse en que asistise \u00e1 escola. Ela, a\u00ednda que proced\u00eda do campo e de familia moi humilde, sab\u00eda ler e escribir e estaba moi ligada \u00e1 igrexa bautista de Leicester. Colaboraba dando clases dominicais aos nenos que non pod\u00edan acudir \u00e1 escola durante a semana porque ti\u00f1an que traballar.\nComo as deformaci\u00f3ns de Joseph empezaban a ser xa espectaculares, moitas persoas agrup\u00e1banse na r\u00faa para observalo, feito que fixo que Mary Jane o levase e trouxese persoalmente do colexio. Tam\u00e9n o levaba consigo cando daba clases na escola dominical. As\u00ed, Joseph pasou toda a s\u00faa infancia ao lado da s\u00faa nai, o que lle provocou unha gran dependencia dela. De maior, sempre a recordou como unha nai moi cari\u00f1osa e entregada aos seus fillos.\nJoseph tivo dous irm\u00e1ns m\u00e1is novos que el: William, nacido en 1866 e que faleceu de escarlatina en 1870, e Marion Eliza, nacida en 1867 e morta en 1870. Os seus irm\u00e1ns m\u00e1is novos eran sans e non presentaron ningunha deformaci\u00f3n.\nO pai de Joseph, que sempre se ga\u00f1ara a vida como cocheiro, abriu por 1870 unha pequena mercer\u00eda que rexentou xunto \u00e1 s\u00faa muller at\u00e9 1873, ano no que ela faleceu a causa dunha broncopneumon\u00eda. Segundo Joseph (que ti\u00f1a por ent\u00f3n 11 anos), ese foi o peor suceso da s\u00faa vida, incluso peor que a s\u00faa enfermidade, xa que s\u00faa nai fora a \u00fanica persoa que lle dera amor verdadeiro e o coidara. Quedou totalmente s\u00f3, e nese punto \u00e9 cando empezaron os seus maiores padecementos.\nPouco tempo despois, seu pai volver\u00eda casar cunha vi\u00fava que ti\u00f1a dous fillos; con iso, as s\u00faas desgrazas recru\u00e1ronse, entrando as\u00ed nunha das etapas m\u00e1is infelices da s\u00faa vida, xa de por si tr\u00e1xica. A s\u00faa madrastra e medio irm\u00e1ns non o aceptaron e, ademais das vexaci\u00f3ns continuas que lle propinaban e ignorando todas as dificultades que lle ocasionaban as s\u00faas deformidades, esix\u00edronlle que traballase e ga\u00f1ase di\u00f1eiro para contribu\u00edr ao sustento da familia. Reproch\u00e1banlle continuamente que se escudaba nas s\u00faas malformaci\u00f3ns para non ter que traballar. Joseph recordaba que a s\u00faa madrastra adoitaba sacarlle o prato de comida cando a\u00ednda o ti\u00f1a medio cheo recrimin\u00e1ndolle que, co pouco que aportaba ao fogar, o que comera era moito m\u00e1is do que merec\u00eda.\nAnte a insistencia da madrastra, e grazas \u00e1 colaboraci\u00f3n do seu t\u00edo Charles Merrick, conseguiu empregarse nunha f\u00e1brica de cigarros. Nela, estivo traballando durante dous anos, at\u00e9 que a s\u00faa xigantesca e deformad\u00edsima man dereita lle impediu seguir atando follas e, consecuentemente, desped\u00edrono.\nAs continuas humillaci\u00f3ns das que era v\u00edtima na s\u00faa casa, lev\u00e1rono a escapar varias veces de casa. Seu pai sa\u00eda a buscalo e Joseph s\u00f3 acced\u00eda a regresar se seu pai lle promet\u00eda que o tratar\u00edan mellor. Nestas fuxidas tampouco conseguir\u00eda aliviarse nada, pois sufr\u00eda unha grave deformaci\u00f3n na cadeira que, unida a unha pronunciada escoliose, ti\u00f1a que facer un esforzo adicional para manterse en p\u00e9. Seu pai, ao que posteriormente na s\u00faa autobiograf\u00eda lle reprochar\u00eda que nunca o quixo como un fillo, conseguiulle unha licenza de vendedor ambulante. Cun carro, Joseph percorr\u00eda as r\u00faas de Leicester vendendo artigos da mercer\u00eda de seu pai. En plena etapa adolescente, as s\u00faas doenzas empeoraron e o seu aspecto era xa impactante. A s\u00faa imaxe xa causaba sorpresa e, evidentemente, o seu labor como vendedor foi un fracaso total.\nPor eses d\u00edas, a mand\u00edbula de Joseph xa estaba deformada e un gran tumor \u00edalle crecendo xusto encima da boca facendo que a s\u00faa maneira de falar fose case inintelixible. Ao final da s\u00faa vida, Merrick describir\u00eda como nese novo periplo polas r\u00faas de Leicester, nenos e maiores se api\u00f1aban ao seu redor berr\u00e1ndolle e insult\u00e1ndoo. Ao non vender nada, na s\u00faa casa as cousas non melloraron e, \u00e1s veces, Joseph devolv\u00edalle ao seu pai o di\u00f1eiro que lle daban para a comida fac\u00e9ndoo pasar como se fosen cartos obtidos nas vendas, as\u00ed que prefer\u00eda pasar o d\u00eda sen comer antes que soportar as reprimendas da s\u00faa madrastra.\nFinalmente, a insoportable presi\u00f3n familiar, os sucesivos ultimatos da s\u00faa madrastra cara ao seu pai e un castigo f\u00edsico fixeron que Joseph se fose da casa para sempre, levando canda el as s\u00faas poucas pertenzas no seu carro de vendedor \u00e1 idade de 15 anos. Tras marchar da casa, continuou vendendo durante o d\u00eda as mercanc\u00edas da mercer\u00eda que levara consigo e pola noite durm\u00eda na r\u00faa. Seu t\u00edo, Charles Merrick, irm\u00e1n m\u00e1is novo de seu pai, rexentaba unha barber\u00eda e alertado por veci\u00f1os da situaci\u00f3n do seu sobri\u00f1o, sa\u00edu a buscalo e t\u00edvoo na s\u00faa casa durante dous anos. Joseph sempre lembrou o bo trato que recibiu dos seus t\u00edos. O seu t\u00edo, quen faleceu en 1925, sab\u00eda e falaba do mal trato que recibiu Joseph por parte da s\u00faa madrastra e o total abandono do seu pai. Este feito fixo que as relaci\u00f3ns entre Charles e seu irm\u00e1n fosen moi tensas. Tam\u00e9n mencionaba Charles Merrick a gran vontade do seu sobri\u00f1o, a quen v\u00eda sa\u00edr todos os d\u00edas a vender co seu carri\u00f1o a\u00ednda sabendo que regresar\u00eda coas mans baleiras.\nEn 1879, a vida de Joseph volveu complicarse. O gremio local de vendedores ambulantes denunciou que Joseph Merrick daba \"mala imaxe\" ao sector e pediu que non se lle renovase a licenza para vender. Joseph ignoraba esa queixa e cando foi renovar a s\u00faa licenza atopouse con que lla negaban. A casa do seu t\u00edo era moi pequena e Charles e s\u00faa esposa esperaban un fillo. Joseph pensou que era unha carga moi grande para eles e que non deb\u00eda abusar da s\u00faa amabilidade. A\u00ednda en contra da opini\u00f3n do seu t\u00edo, Joseph decidiu ingresar na Leicester Union WorkHouse a finais de 1879. As condici\u00f3ns de vida das denominadas Workhouse (casas de traballo) eran sumamente duras e Joseph resistiunas durante 12 semanas. Sa\u00edu, pero s\u00f3 por dous d\u00edas. Cando se deu de conta de que xamais encontrar\u00eda traballo como unha persoa normal, tivo que regresar e permaneceu al\u00ed durante catro anos.\nJoseph sempre falou da s\u00faa estancia nese local con medo e horror. Ao cuarto ano de estar al\u00ed, a protuberancia que lle medraba na cara xa lle imped\u00eda comer e os responsables da Work House creron conveniente levalo \u00e1 \"Leicester Infirmary\" para que o operasen e de paso, que quedasen con el, xa que na Work House non se daba asilo a aqueles que non pod\u00edan ga\u00f1arse a comida e a cama que lles ofrec\u00eda o Estado ingl\u00e9s a cambio de traballo.\nNa Leicester Infirmary, oper\u00e1rono da protuberancia en forma de trompa de elefante que deu orixe ao seu alcume. Joseph recordaba que a operaci\u00f3n foi moi dolorosa pero que lle conseguiron quitar medio quilogramo de tecido e que puido volver comer mellor e falar con m\u00e1is claridade. Mentres se recuperaba da operaci\u00f3n, acrecentouse o seu desexo de non regresar \u00e1 Work House e pensou como pod\u00eda ga\u00f1arse a vida. Exhibirse nas feiras ambulantes da \u00e9poca era a \u00fanica sa\u00edda para el a\u00ednda que non lle gustaba a idea. Merrick soubo por un xornal que un co\u00f1ecido promotor de feiras chamado Sam Torr estaba en Leicester e decidiu escribirlle cont\u00e1ndolle a s\u00faa situaci\u00f3n e que estaba interesado en traballar para el. O promotor, en canto o viu, soubo que \u00eda facer negocio. Inmediatamente incorporouno na s\u00faa feira e as\u00ed Joseph empezou en 1883 o seu tr\u00e1nsito por Inglaterra exhib\u00edndose. O seu n\u00famero era unha grande atracci\u00f3n.\nDe Sam Torr pasou \u00e1 feira do empresario Tom Norman. Da s\u00faa etapa nas feiras ambulantes, non ti\u00f1a un mal recordo e incluso chegou a facer amizades con outros compa\u00f1eiros de traballo. Con Tom Norman chegou a Londres a finais de 1884. Norman conseguiu alugar un local fronte do \"Royal London Hospital\" (Hospital Real de Londres) onde exhibiu a Joseph durante unhas semanas. Foi por ese tempo que o m\u00e9dico Frederick Treves viu a Joseph por primeira vez debido a unha recomendaci\u00f3n duns estudantes de medicina que co\u00f1ec\u00edan o seu interese por todo o relacionado coas enfermidades deformantes. Treves quedou fortemente impactado co aspecto de Joseph Merrick e solicitoulle a Tom Norman que lle deixase facerlle un reco\u00f1ecemento m\u00e9dico. Treves observou a primeira vista que Joseph fora operado na cara posto que lle notou a cicatriz e o queloide conseguinte que se lle formara sobre o labio superior.\nTreves deulle unha tarxeta de visita a Tom Norman que lle permitir\u00eda poder entrar no hospital sen cita previa e sen preguntas. Grazas a esa tarxeta, Tom Norman levou a Joseph Merrick discretamente ao hospital e al\u00ed Treves t\u00edvoo durante varios d\u00edas fac\u00e9ndolle reco\u00f1ecementos e mostr\u00e1ndoo \u00e1 comunidade cient\u00edfica do hospital e doutros centros m\u00e9dicos. Quedando patente que a enfermidade era incurable e que non pod\u00eda quedar no hospital, Joseph tivo que abandonar o establecemento. Durante ese tempo, Joseph por timidez, medo e porque non se expresaba ben debido \u00e1 s\u00faa boca deformada non mantivo case conversaci\u00f3n con Treves. Tal foi o seu mutismo que Treves pensou que ti\u00f1a atraso mental.\nA exhibici\u00f3n en Londres continuou at\u00e9 case a primavera de 1885, cando foi cerrada polas autoridades. Non era a primeira vez que a exhibici\u00f3n de Joseph era clausurada por encontrala \"indecente\" debido ao sorprendente aspecto que ti\u00f1a. En case todos os lugares onde traballaba, a s\u00faa exhibici\u00f3n era cerrada. Nesta situaci\u00f3n, Tom Norman co\u00f1eceu un promotor italiano chamado Ferrari quen lle propuxo levar a Joseph polo continente europeo. Debido a que Joseph Merrick xa non pod\u00eda traballar en Inglaterra, Norman decidiu que este marchase con Ferrari.\nEra costume por ent\u00f3n que os promotores gardasen as ganancias das s\u00faas atracci\u00f3ns, as\u00ed que Norman lle deu as 50 libras que Joseph ga\u00f1ara sen que este protestase. Ferrari e Joseph embarc\u00e1ronse rumbo a B\u00e9lxica en xu\u00f1o de 1886. O que ning\u00fan esperaba \u00e9 que en Europa as leis sobre a exhibici\u00f3n de persoas con deformidades eran moi severas.e por iso as exhibici\u00f3ns de Joseph eran clausuradas aos poucos d\u00edas de ser abertas non tendo case ganancias nin para sustentarse. Indo de cidade en cidade, perseguidos polas autoridades, chegaron \u00e1 cidade de Bruxelas. Al\u00ed, Ferrari abandonou \u00e1 s\u00faa sorte a Joseph, lev\u00e1ndose as 50 libras que Merrick obtivera tras dous anos de traballo.\nS\u00f3 e sen co\u00f1ecer o idioma franc\u00e9s, conseguiu empe\u00f1ar unhas poucas pertenzas. Con gran dificultade chegou a Ostende, onde mercou unha pasaxe para regresar a Inglaterra. Tivo problemas para que o deixasen embarcar xa que un capit\u00e1n non o quixo no seu barco. Logrou ao final que o deixasen subir nun barco, pero baixo a condici\u00f3n de que non se mesturase co resto dos pasaxeiros. Como fac\u00eda mal tempo, tivo que quedar escondido na cuberta \u00e1 intemperie durante as dez horas de viaxe (a maior parte delas de noite), o que lle provocou bronquite. Atracou na cidade de Dover, onde tomou un tren cara a Londres. No tren tam\u00e9n procurou subir nun vag\u00f3n baleiro, e agochouse nun recuncho para non ser observado \u00e1 vez que evitar un tumulto.\nMerrick chegou \u00e1 estaci\u00f3n de Liverpool Street en Londres \u00e1s sete da ma\u00f1\u00e1 dun d\u00eda de decembro de 1886. Ao baixar do tren, a xente deuse conta da s\u00faa presenza e empez\u00e1rono a increpar, a rodealo e a intentar quitarlle a gorra co veo que escond\u00eda a s\u00faa cara. Joseph intentou escapar inutilmente. Cando chegou a polic\u00eda, Merrick estaba ao bordo dun ataque de loucura, falaba atropeladamente e non se pod\u00eda facer entender. Non co\u00f1ec\u00eda absolutamente ningu\u00e9n en Londres e non co\u00f1ec\u00eda a cidade, xa que a pesar de ter percorrido toda Inglaterra, xamais sa\u00eda da s\u00faa caravana ou do seu lugar de exhibici\u00f3n. \u00c1s preguntas da polic\u00eda s\u00f3 acertou en ensinar a tarxeta do doutor Frederick Treves que conservara durante case dous anos. Treves foi chamado \u00e1 estaci\u00f3n e levouno con el ao London Hospital. Al\u00ed ingresouno de modo fraudulento, o que lle trouxo problemas cos seus superiores.\nO director do hospital entendeu a situaci\u00f3n de Joseph, pero o London Hospital non aceptaba por ent\u00f3n enfermos cr\u00f3nicos. Considerouse a posibilidade de envialo a alg\u00fan asilo, pero en todos o rexeitaron. Joseph Merrick suxeriu que o mandasen \u00e1 instalaci\u00f3n dun faro mar\u00edtimo ou a un asilo para cegos e pediu reiteradamente que non o mandasen a unha \"Work House\". Segundo Treves, sent\u00eda p\u00e1nico ante a idea de poder volver a unha instituci\u00f3n semellante. Solicitar ir a un faro era porque nese momento Joseph ti\u00f1a aut\u00e9ntico p\u00e1nico \u00e1 xente, e o ir ao asilo de cegos era para poder relacionarse con xente sen a angustia de que o visen e as\u00ed o tratasen con normalidade.\nNon obstante, o director do hospital tivo a idea de p\u00f3r un anuncio na prensa solicitando axuda econ\u00f3mica para poder facer un fondo para Joseph e as\u00ed xustificar poder telo aloxado de por vida. A resposta da sociedade inglesa foi un \u00e9xito; recib\u00edronse cuantiosas sumas de di\u00f1eiro. Solucionado o tema econ\u00f3mico, habilit\u00e1ronse unhas habitaci\u00f3ns para Joseph que se converter\u00edan no seu \u00faltimo fogar.\nNovamente logrou gran repercusi\u00f3n cando a propia Alexandra, Princesa de Gales, e o Duque de Cambridge, se interesaron persoalmente pola sorte do infortunado Merrick. Ser\u00eda a\u00ed onde Merrick, unha vez alcanzada a paz que tanto ansiara, se dedicou \u00e1s s\u00faas d\u00faas grandes paix\u00f3ns: a lectura de novelas rom\u00e1nticas e a escritura. Tam\u00e9n, pronto, e persuadido polo doutor Frederick Treves, Merrick comezou a recibir visitas, \u00e1s cales sempre sorprendeu coa s\u00faa extraordinaria educaci\u00f3n e sensibilidade. De entre as numerosas personalidades coas que se entrevistou destaca a da Princesa de Gales, a quen recibiu en varias ocasi\u00f3ns.\nFalecemento.\nNa ma\u00f1\u00e1 do 11 de abril de 1890, aos 27 anos de idade, na etapa m\u00e1is feliz da s\u00faa vida, Joseph Carey Merrick foi encontrado morto na s\u00faa cama. Treves, tras un exame, conclu\u00edu que faleceu por asfixia ao quedar durmido. A cabeza de Merrick era enorme e s\u00f3 con esforzo consegu\u00eda mantela erguida. O seu desmesurado peso e tama\u00f1o imped\u00edan que Merrick puidese durmir tumbado, obrig\u00e1ndoo sempre a que o fixese sentado e nunha posici\u00f3n especial; doutra forma as deformidades comprim\u00edanlle a traquea e dificult\u00e1banlle gravemente a respiraci\u00f3n. Non obstante, actualmente, tras an\u00e1lises m\u00e1is detalladas do seu esqueleto, m\u00e1is que por asfixia, est\u00edmase como a causa m\u00e1is probable da s\u00faa morte que repentinamente a s\u00faa cabeza se inclinara debido ao seu desproporcionado peso e se lesionara a caluga.\nA personalidade.\nEn todos as homenaxes \u00e1 s\u00faa persoa sempre se cita como o trazo m\u00e1is significativo do seu car\u00e1cter a coraxe que soubo impo\u00f1er desde o primeiro momento \u00e1 inhumana crueldade da s\u00faa enfermidade. Tampouco deixou de marabillar os seus interlocutores co trato doce e educado que dispensaba, as\u00ed como a sensibilidade especial coa que Merrick adoitaba tinxir as s\u00faas impresi\u00f3ns. Chegou a transcender amplamente o episodio no que, xa no final da s\u00faa vida, despois de que unha muller lle dera por primeira vez a man, Merrick rompera a chorar pola intensa emoci\u00f3n que lle produciu non sentirse rexeitado; sentimento ao que haber\u00eda que unir a especial admiraci\u00f3n que sempre sentiu polo sexo feminino. Mais postumamente, o trazo que maior interese espertou da personalidade de Joseph Merrick \u00e9 como despois das humillaci\u00f3ns, as malleiras e o ostracismo ao que foi sometido, se mantivera desprovisto de rancor, e sempre conseguise sobrepo\u00f1er o seu car\u00e1cter doce e inocente. Tanto \u00e9 as\u00ed que Ashley Montagu, reco\u00f1ecido antrop\u00f3logo da Universidade de Princeton, escribiu un estudo acerca deste incrible aspecto da s\u00faa personalidade titulado \"The Elephant Man: A Study in Human Dignity\" (\"O Home-Elefante: Un Estudo acerca da Dignidade Humana\"). Por outro lado, e a\u00ednda que durante moito tempo da s\u00faa vida se ignorou esta outra destacable cualidade, a Joseph Merrick reco\u00f1ec\u00e9uselle unha intelixencia superior da media.\nA sociedade do momento quixo transformar a Merrick nun monstro; pero el co seu car\u00e1cter humano desvelou \u00e1 sociedade como tal.\nTi\u00f1a un vocabulario extenso e, a pesar de ter pasado a maior parte da s\u00faa vida no ambiente da far\u00e1ndula, non s\u00f3 sab\u00eda ler e escribir correctamente, sen\u00f3n que tam\u00e9n o fac\u00eda con estilo notable; feitos que, no Londres vitoriano de finais do s\u00e9culo XIX, resultar\u00edan sobresalientes para calquera persoa de clase media ou baixa. Precisamente \u00e9 dos estudos dos seus escritos de onde se deduce unha persoa de car\u00e1cter inxenuo e infantil, e de mirada marabillada e simplificadora. \u00c9 tam\u00e9n imprescindible subli\u00f1ar o profundo amor que nunca deixou de sentir pola s\u00faa nai, cuxa morte sempre reco\u00f1eceu como a traxedia m\u00e1is grande da s\u00faa vida. Quizais porque coa s\u00faa ausencia se foi todo o amor que recib\u00eda, e porque foi a \u00fanica que viu tras el a persoa.\nMerrick era por natureza, destro. Pero a deformidade da man dereita obrigoulle a volver aprender a escribir coa esquerda e logrou facelo, coa gran vontade que o caracterizaba, cunha caligraf\u00eda elegante e perfectamente lexible. Asinaba sen r\u00fabrica, simplemente escrib\u00eda \"Joseph Merrick\".\nO doutor Treves sorprendeuse de que Merrick co\u00f1ecera a obra de Jane Austen \u00e1 que admiraba. Durante parte dos s\u00e9culos XIX e XX, Austen non era unha escritora tan co\u00f1ecida como pode ser hoxe en d\u00eda, e s\u00f3 os moi iniciados en literatura inglesa a co\u00f1ec\u00edan, o que demostra o nivel de lectura de Merrick. Gust\u00e1balle gardar recortes de peri\u00f3dicos de artigos ou anuncios que lle interesaban. Alg\u00fans gardounos desde os tempos nos que viv\u00eda nas feiras e conservounos at\u00e9 a s\u00faa morte.\nA enfermidade.\nMerrick, sempre baixo unha mirada simplificadora e inocente, creu que a causa das s\u00faas deformaci\u00f3ns proced\u00eda do ataque, durante unha feira, dun elefante \u00e1 s\u00faa nai cando esta estaba embarazada del. De acordo coas s\u00faas propias palabras:\nDesde un punto de vista cient\u00edfico, inicialmente creuse que Merrick padec\u00eda filar\u00edase, comunmente denominada elefant\u00edase, e cuxa causa \u00e9 un verme que act\u00faa a modo de parasito. Mais a filar\u00edase \u00e9 unha enfermidade tropical que non ti\u00f1a presenza nas illas brit\u00e1nicas, e en ning\u00fan caso produce as graves deformaci\u00f3ns \u00f3seas que sufriu Merrick. Posteriormente, rediagnostic\u00f3uselle o caso e pasouse a crer que padeceu neurofibromatose, tam\u00e9n co\u00f1ecida como \"enfermidade do home elefante\". Tempo despois, tam\u00e9n se descartou esta posibilidade, pois alg\u00fans s\u00edntomas caracter\u00edsticos da neurofibromatose entran en clara contradici\u00f3n con evidencias encontradas no caso de Merrick. Actualmente, e de forma maioritaria, a comunidade m\u00e9dica cre que a enfermidade que padeceu foi unha severa variaci\u00f3n da s\u00edndrome de Proteus. A\u00ednda as\u00ed, non se descarta que realmente se tratase dunha enfermidade nova, e da cal Merrick tivera o infortunio de ser o \u00fanico caso rexistrado at\u00e9 agora.\nO propio doutor Frederick Treves encargouse da s\u00faa autopsia e de preparar o seu esqueleto para a exhibici\u00f3n. Tam\u00e9n gardou en formol unhas mostras de tecido de Joseph pero desgraciadamente perd\u00e9ronse durante un bombardeo na segunda guerra mundial. Treves f\u00edxoo coa esperanza de que os avances da medicina puidesen desentra\u00f1ar no futuro que enfermidade afectou a Merrick. Grazas \u00e1 excelente conservaci\u00f3n do esqueleto, puid\u00e9ronselle facer probas radiol\u00f3xicas que sinalan que o mal que sufr\u00eda Joseph Merrick poder\u00eda ser a s\u00edndrome de Proteus.\nNo historial cl\u00ednico do \"Royal London Hospital\" describ\u00edanse as\u00ed as deformaci\u00f3ns de Joseph Merrick:\nMerrick chegou a describirse a si mesmo do seguinte xeito:\nMerrick e a arte.\nUnha das personalidades que m\u00e1is axudou a Merrick foi unha actriz, de apelido Kendall. A se\u00f1ora Kendall sensibilizouse moito polo caso de Joseph e mobilizouse para axudar a recadar fondos para el. A\u00ednda que pareza ins\u00f3lito, Merrick e a se\u00f1ora Kendall nunca se co\u00f1eceron en persoa, posto que ela por aqueles d\u00edas estaba de xira por Inglaterra e Estados Unidos. Carte\u00e1banse e unha vez Joseph comentoulle que sempre lle ter\u00eda gustado aprender o oficio de cesteiro. A se\u00f1ora Kendall contratou un artes\u00e1n cesteiro para que lle ensinara. A\u00ednda tendo serias dificultades coa s\u00faa man dereita, aprendeu rapidamente o oficio. Pasaba moito tempo fabricando cestos e outros utensilios de vimbio que logo regalaba a todo aquel que ti\u00f1a amizade con el ou que o trataba con amabilidade e respecto. Era a s\u00faa maneira de sentirse \u00fatil. A pesar de que a s\u00faa man esquerda era pequena e fr\u00e1xil como a dun neno de doce anos e a dereita enorme, ti\u00f1a unha grande habilidade e paciencia para os traballos manuais. Isto demostrouno coas construci\u00f3ns de cart\u00f3n que fixo e que regalaba a todo aquel que era amable con el. Sobreviviu unha, que est\u00e1 exposta no London Hospital e representa a igrexa que Merrick pod\u00eda ver desde a fiestra da s\u00faa habitaci\u00f3n no hospital, e destaca pola minuciosidade dos seus detalles. Foi un regalo para a propia se\u00f1ora Kendall.\nO poema de Watts.\nJoseph Merrick sempre impresionou pola s\u00faa especial sensibilidade. Un reflexo dela \u00e9 un cuarteto que escribiu e que uniu a outros catro versos do poeta e pastor protestante Isaac Watts, que escribiu tres libros de poes\u00eda. Os baptistas acostuman usalos como himnos cantados nos seus servizos relixiosos. Este en concreto, que parece o favorito de Joseph, at\u00f3pase no libro segundo de \"Horae Lyricae\". \u00c9 un fragmento dun poema titulado \"False Greatness\" (\"Falsa Grandeza\") cuxos catro primeiros versos son de Merrick e os catro \u00faltimos de Watts:"}
{"id": "203724", "revid": "23204", "url": "https://gl.wikipedia.org/wiki?curid=203724", "title": "Lord of War", "text": ""}
{"id": "203725", "revid": "5863", "url": "https://gl.wikipedia.org/wiki?curid=203725", "title": "Mag\u00edn Picallo", "text": ""}
{"id": "203726", "revid": "5863", "url": "https://gl.wikipedia.org/wiki?curid=203726", "title": "Max\u00edn Picallo Dur\u00e1n", "text": ""}
{"id": "203728", "revid": "23204", "url": "https://gl.wikipedia.org/wiki?curid=203728", "title": "A Knight's Tale", "text": ""}
{"id": "203731", "revid": "23204", "url": "https://gl.wikipedia.org/wiki?curid=203731", "title": "The Last Samurai", "text": ""}
{"id": "203732", "revid": "35560", "url": "https://gl.wikipedia.org/wiki?curid=203732", "title": "Airbus Group", "text": "Airbus Group SE \u00e9 un grupo aerospacial e de defensa europeo. Entre as empresas participantes est\u00e1 Airbus dedicada \u00e1 produci\u00f3n de avi\u00f3ns comerciais e Airbus Military que manufactura avi\u00f3ns militares. Eurocopter, o principal subministrador mundial de helic\u00f3pteros; Astrium, l\u00edder europeo en programas espaciais desde o Ariane ata o Galileo; e Cassidian que produce sistemas de seguridade e defensa.\nEADS formouse o 10 de xullo de 2000 coa uni\u00f3n de A\u00e9rospatiale-Matra de Francia, DaimlerChrysler Aerospace AG (DASA) de Alema\u00f1a e Construcciones Aeron\u00e1uticas SA (CASA) de Espa\u00f1a operando baixo a lexislaci\u00f3n neerlandesa con sede social en Leiden. EADS \u00e9 o socio principal no consorcio Eurofighter e ten un papel prominente no provedor de sistemas de m\u00edsiles MBDA. No ano 2009, EADS tivo uns ingresos de 42.820 mill\u00f3ns de euros, empregando a 119,500 traballadores."}
{"id": "203733", "revid": "12452", "url": "https://gl.wikipedia.org/wiki?curid=203733", "title": "European Aeronautic Defence and Space Company", "text": ""}
{"id": "203734", "revid": "23204", "url": "https://gl.wikipedia.org/wiki?curid=203734", "title": "Hero", "text": ""}
{"id": "203735", "revid": "12452", "url": "https://gl.wikipedia.org/wiki?curid=203735", "title": "Memoirs of a Geisha", "text": ""}
{"id": "203737", "revid": "22570", "url": "https://gl.wikipedia.org/wiki?curid=203737", "title": "C\u00e9lula folicular tiroide", "text": "As c\u00e9lulas foliculares tiroides ou, simplemente, c\u00e9lulas foliculares (tam\u00e9n chamadas c\u00e9lulas epiteliais tiroides ou c\u00e9lulas principais tiroides), son as c\u00e9lulas m\u00e1is abundantes da gl\u00e1ndula tiroide, responsables da produci\u00f3n e secreci\u00f3n das hormonas tiroides tiroxina (T4) e triiodotironina (T3).\nO tecido da tiroide est\u00e1 constitu\u00eddo por unha serie de fol\u00edculos m\u00e1is ou menos esf\u00e9ricos cada un dos cales est\u00e1 formado por un epitelio de c\u00e9lulas foliculares tiroides, entanto que o interior do fol\u00edculo \u00e9 unha cavidade chea dun coloide proteico xelatinoso, onde se almacenan as hormonas producidas. Os fol\u00edculos est\u00e1n rodeados por unha fina membrana basal. As c\u00e9lulas foliculares est\u00e1n acompa\u00f1adas no \u00f3rgano polas c\u00e9lulas parafoliculares ou c\u00e9lulas C produtoras de calcitonina.\nFunci\u00f3ns.\nAs c\u00e9lulas epiteliais ou foliculares da tiroide captan iodo e amino\u00e1cidos da circulaci\u00f3n sangu\u00ednea pola s\u00faa parte basolateral, e sintetizan as prote\u00ednas tiroglobulina e tiroperoxidase e segr\u00e9ganas nos fol\u00edculos tiroides xunto co iodo. A tiroglobulina cont\u00e9n moitos residuos do amino\u00e1cido tirosina, que no coloide vai ser iodado, orixinando as hormonas tiroxina (non confundir co amino\u00e1cido tirosina) e triiodotironina, unidas \u00e1 tiroglobulina. As c\u00e9lulas foliculares poden despois captar do coloide do centro do fol\u00edculo a tiroglobulina iodada por endocitose, extraer as hormonas tiroides coa axuda de proteases, e posteriormente liberar as hormonas tiroides no sangue.\nAs hormonas tiroides son transportadas polo corpo por v\u00eda sangu\u00ednea, e controlar\u00e1n o metabolismo das c\u00e9lulas de todo o corpo. Unha gl\u00e1ndula tiroide normal produce un 80% de T4 e un 20% de T3, a\u00ednda que a T3 \u00e9 catro veces m\u00e1is potente ca a T4.\nTransporte de iodo.\nO iodo \u00e9 captado na parte basolateral da c\u00e9lula por un sistema de simporte de sodio-ioduro. \u00c9 secretado ao interior do fol\u00edculo polo transportador de clururo/ioduro pendrina, situado na membrana do lado apical da c\u00e9lula.\nCaracter\u00edsticas.\nSon c\u00e9lulas epiteliais cuboidais e dispostas en fol\u00edculos esf\u00e9ricos dunha soa capa de c\u00e9lulas, que rodean a unha cavidade central con coloide. O n\u00facleo \u00e9 esferoidal, grande, con pouca cromatina e nucl\u00e9olo. O citoplasma \u00e9 bas\u00f3filo. Te\u00f1en un aparato de Golgi xustanuclear e mitocondrias con forma de bast\u00f3n, pouco numerosas e con poucas cristas, lisosomas densos de 0,5 a 0,7 microns apicais, e pingas lip\u00eddicas no citoplasma. O ret\u00edculo endoplasm\u00e1tico ten un desenvolvemento variable. Hai moitas ves\u00edculas no citoplasma semellantes \u00e1s do aparato de Golgi. As c\u00e9lulas foliculares est\u00e1n unidas lateralmente por complexos de uni\u00f3n, a s\u00faa membrana da parte basal \u00e9 lisa e o resto pode presentar pequenos \"microvilli\" irregulares. A membrana ten na s\u00faa superficie diversos transportadores i\u00f3nicos e o receptor da tirotropina, que responde \u00e1 hormona estimulante da tiroide (TSH) procedente da adenohip\u00f3fise ou pituitaria anterior .\nOrixe.\nA orixe embriol\u00f3xica das c\u00e9lulas foliculares \u00e9 a masa endod\u00e9rmica media da rexi\u00f3n da lingua (\"foramen cecum\"), a diferenza das c\u00e9lulas parafoliculares, que proceden da crista neural, a partir do corpo ultimobranquial (4\u00aa bolsa far\u00ednxea)."}
{"id": "203738", "revid": "85894", "url": "https://gl.wikipedia.org/wiki?curid=203738", "title": "O Cameleiro, Ribadeume, As Pontes de Garc\u00eda Rodr\u00edguez", "text": "O Cameleiro \u00e9 un lugar da parroquia de Ribadeume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 1 habitante home no ano 2014 segundo datos do IGE."}
{"id": "203739", "revid": "1131", "url": "https://gl.wikipedia.org/wiki?curid=203739", "title": "O Cameleiro", "text": "O top\u00f3nimo galego O Cameleiro pode referirse a:"}
{"id": "203740", "revid": "98629", "url": "https://gl.wikipedia.org/wiki?curid=203740", "title": "O Casanova, de Federico Fellini", "text": "O Casanova, de Federico Fellini (en ) \u00e9 un filme italiano dirixido por Federico Fellini que se estreou en 1976. Bas\u00e9ase no libro \"Histoire de ma vie\" de Giacomo Casanova. Estreouse en galego o 2 de marzo de 1991 a trav\u00e9s da TVG.\nSinopse.\nGiacomo Casanova, vello bibliotecario do castelo do Dux, en Bohemia, recorda a s\u00faa vida, repleta de historias de amor e de aventuras. Anci\u00e1n, s\u00f3 e desesperado, lembra as apaixonantes viaxes da s\u00faa xuventude por todas as capitais de Europa."}
{"id": "203741", "revid": "22570", "url": "https://gl.wikipedia.org/wiki?curid=203741", "title": "Os Cameleiros, San Pedro de Eume, As Pontes de Garc\u00eda Rodr\u00edguez", "text": "Os Cameleiros \u00e9 un lugar da parroquia de San Pedro de Eume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Vo ano 2014 segundo datos do IGE estaba habitado por un home."}
{"id": "203742", "revid": "29029", "url": "https://gl.wikipedia.org/wiki?curid=203742", "title": "Os Cameleiros", "text": ""}
{"id": "203743", "revid": "56817", "url": "https://gl.wikipedia.org/wiki?curid=203743", "title": "O Campo, Ribadeume, As Pontes de Garc\u00eda Rodr\u00edguez", "text": "O Campo \u00e9 un lugar da parroquia de Ribadeume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 138 habitantes no ano 2014 segundo datos do IGE, dos cales 55 eran homes e 83 eran mulleres."}
{"id": "203745", "revid": "85894", "url": "https://gl.wikipedia.org/wiki?curid=203745", "title": "Fraga dos Cregos, Ribadeume, As Pontes de Garc\u00eda Rodr\u00edguez", "text": "Fraga dos Cregos \u00e9 un lugar da parroquia de Ribadeume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 7 habitantes no ano 2014 segundo datos do IGE, dos cales 3 eran homes e 4 eran mulleres."}
{"id": "203746", "revid": "56817", "url": "https://gl.wikipedia.org/wiki?curid=203746", "title": "Os Cregos", "text": "O top\u00f3nimo Os Cregos pode referirse a dous lugares de Galicia:"}
{"id": "203747", "revid": "29029", "url": "https://gl.wikipedia.org/wiki?curid=203747", "title": "O Crego", "text": "O top\u00f3nimo O Crego pode referirse a varios lugares de Galicia:"}
{"id": "203748", "revid": "22570", "url": "https://gl.wikipedia.org/wiki?curid=203748", "title": "As Ga\u00f1idoiras, Ribadeume, As Pontes de Garc\u00eda Rodr\u00edguez", "text": "As Ga\u00f1idoiras \u00e9 un lugar da parroquia de Ribadeume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 2 habitantes mulleres no ano 2014 segundo datos do IGE."}
{"id": "203749", "revid": "1131", "url": "https://gl.wikipedia.org/wiki?curid=203749", "title": "A Gra\u00f1a, Ribadeume, As Pontes de Garc\u00eda Rodr\u00edguez", "text": "A Gra\u00f1a \u00e9 un lugar da parroquia de Ribadeume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Estaba despoboado no ano 2014 segundo datos do IGE."}
{"id": "203750", "revid": "56817", "url": "https://gl.wikipedia.org/wiki?curid=203750", "title": "A Pena do Traste, Ribadeume, As Pontes de Garc\u00eda Rodr\u00edguez", "text": "A Pena do Traste \u00e9 un lugar da parroquia de Ribadeume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 34 habitantes no ano 2014 segundo datos do IGE, dos cales 18 eran homes e 16 eran mulleres."}
{"id": "203751", "revid": "1131", "url": "https://gl.wikipedia.org/wiki?curid=203751", "title": "A Casa do Raque, Ribadeume, As Pontes de Garc\u00eda Rodr\u00edguez", "text": "A Casa do Raque \u00e9 un lugar da parroquia de Ribadeume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Estaba despoboado no ano 2014 segundo datos do IGE."}
{"id": "203752", "revid": "5132", "url": "https://gl.wikipedia.org/wiki?curid=203752", "title": "Primeiro equipo da NBA", "text": ""}
{"id": "203753", "revid": "1093", "url": "https://gl.wikipedia.org/wiki?curid=203753", "title": "Calaverita", "text": "A calaverita ou telurio de ouro, \u00e9 un mineral met\u00e1lico. A s\u00faa composici\u00f3n qu\u00edmica presenta a f\u00f3rmula AuTe2, de masa molecular 452,2 u e un contido de 56,44% de telurio e un 43,56% de ouro. Pres\u00e9ntase con estrutura cristalina monocl\u00ednica, opaca, fractura concoidal, con dureza entre 2,5 e 3,0. \u00c9 un dos poucos compostos dos que pode obterse ouro e telurio.\nFoi descuberto por primeira vez no condado de Calaveras, no estado norteamericano de California, en 1861, de a\u00ed o seu nome. A cor pode variar desde un branco prateado a un amarelo l\u00e1cteo. O principal mineral asociado \u00e9 a silvanita. As principais reservas deste mineral at\u00f3panse nos Estados Unidos (Colorado e California), Roman\u00eda (Nagyag), Canad\u00e1 (Ontario e Quebec) e en Australia (Kalgoorlie)."}
{"id": "203754", "revid": "56817", "url": "https://gl.wikipedia.org/wiki?curid=203754", "title": "A Casa", "text": "O top\u00f3nimo A Casa pode referirse a varios lugares de Galicia:"}
{"id": "203755", "revid": "56817", "url": "https://gl.wikipedia.org/wiki?curid=203755", "title": "Roidiz, Ribadeume, As Pontes de Garc\u00eda Rodr\u00edguez", "text": "Roidiz \u00e9 un lugar da parroquia de Ribadeume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 4 habitantes no ano 2014 segundo datos do IGE, dos cales 3 eran homes e 1 era muller."}
{"id": "203756", "revid": "85894", "url": "https://gl.wikipedia.org/wiki?curid=203756", "title": "O Sisto, Ribadeume, As Pontes de Garc\u00eda Rodr\u00edguez", "text": "O Sisto \u00e9 un lugar da parroquia de Ribadeume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 2 habitantes no ano 2014 segundo datos do INE, un home e unha muller."}
{"id": "203757", "revid": "22570", "url": "https://gl.wikipedia.org/wiki?curid=203757", "title": "Os Ucedos, Ribadeume, As Pontes de Garc\u00eda Rodr\u00edguez", "text": "Os Ucedos \u00e9 un lugar da parroquia de Ribadeume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 1 habitante muller no ano 2014 segundo datos do IGE."}
{"id": "203758", "revid": "85894", "url": "https://gl.wikipedia.org/wiki?curid=203758", "title": "Viador, Ribadeume, As Pontes de Garc\u00eda Rodr\u00edguez", "text": "Viador \u00e9 un lugar da parroquia de Ribadeume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Estaba despoboado no ano 2014 segundo datos do IGE."}
{"id": "203759", "revid": "56817", "url": "https://gl.wikipedia.org/wiki?curid=203759", "title": "Viador", "text": "O top\u00f3nimo Viador pode referirsa a dous lugares de Galicia:"}
{"id": "203760", "revid": "15490", "url": "https://gl.wikipedia.org/wiki?curid=203760", "title": "Jean Dujardin", "text": "Jean Edmond Dujardin, nado o 19 de xu\u00f1o de 1972 en Rueil-Malmaison, Altos do Sena, \u00e9 un actor e humorista franc\u00e9s ga\u00f1ador do Oscar \u00f3 mellor actor polo seu papel no filme \"The Artist\" (2011)."}
{"id": "203761", "revid": "1131", "url": "https://gl.wikipedia.org/wiki?curid=203761", "title": "Diego Cousillas Novo", "text": "Diego Cousillas Novo, nado en Malpica de Berganti\u00f1os en 1980, \u00e9 un escritor galego.\nTraxectoria.\n\u00c9 licenciado en Filolox\u00eda Galega. Traballa como profesor de ensino secundario.\nColaborador en diversas revistas literarias, ten participado en numerosos recitais po\u00e9ticos.\nV\u00e9xase tam\u00e9n.\nLigaz\u00f3ns externas.\nEntrevista en Galicia Hoxe, do 4 de xaneiro de 2009"}
{"id": "203762", "revid": "59564", "url": "https://gl.wikipedia.org/wiki?curid=203762", "title": "Xos\u00e9 Lu\u00eds Santos Cabanas", "text": "Xos\u00e9 Lu\u00eds Santos Cabanas, nado na Lavacolla (Sabugueira, Santiago de Compostela) en 1952 \u00e9 un escritor galego.\nTraxectoria.\nParticipa na Asociaci\u00f3n A Oliveira de Teo e nas Redes Escarlata."}
{"id": "203763", "revid": "27155", "url": "https://gl.wikipedia.org/wiki?curid=203763", "title": "Ecuaci\u00f3n de Henderson-Hasselbalch", "text": "A ecuaci\u00f3n de Henderson-Hasselbalch \u00e9 unha f\u00f3rmula qu\u00edmica que se utiliza para calcular o pH, dunha soluci\u00f3n buffer, ou tamp\u00f3n, a partir do pKa (a constante de disociaci\u00f3n do \u00e1cido) e das concentraci\u00f3ns de equilibrio do \u00e1cido ou base, do \u00e1cido ou a base conxugada.\nformula_1\nformula_2\nformula_3\nonde:\nNa \u00faltima ecuaci\u00f3n \"x\" pode ser \"a\" ou \"b\" indistintamente.\nObservaci\u00f3ns.\nA ecuaci\u00f3n implica o uso das concentraci\u00f3ns de equilibrio do \u00e1cido e a s\u00faa base conxugada. Para o c\u00e1lculo do pH en soluci\u00f3ns buffer, xeralmente faise unha simplificaci\u00f3n e util\u00edzanse as concentraci\u00f3ns iniciais do \u00e1cido e o sal, polo tanto d\u00e9bese ter en conta que o valor obtido \u00e9 unha aproximaci\u00f3n e que o erro ser\u00e1 maior cuanto maior sexa a diferenza das concentraci\u00f3ns de equilibrio coas de partida (constante de equilibrio alta). Na mesma aproximaci\u00f3n, tampouco se considera a achega da auga, sendo ent\u00f3n isto non v\u00e1lido para soluci\u00f3ns moi dilu\u00eddas.\nDesenvolvemento.\nSup\u00f3\u00f1ase un \u00e1cido AH con disociaci\u00f3n parcial. O equilibrio \u00e9:\nformula_4\ne a constante de disociaci\u00f3n asociada ser\u00e1:\nformula_5\nDespexando formula_6 da constante de disociaci\u00f3n:\nformula_7\nTomando logaritmos a ambos lados e aplicando a propiedade dos logaritmos para un produto ch\u00e9gase a:\nformula_8\nE invertendo o cociente:\nformula_9\nAplicaci\u00f3n farmacol\u00f3xica.\nA f\u00f3rmula de Henderson-Hasselbalch \u00e9 empregada para medir o mecanismo de absorci\u00f3n dos f\u00e1rmacos na econom\u00eda corp\u00f3rea. Dito doutro xeito, a absorci\u00f3n \u00e9 a transferencia dun f\u00e1rmaco desde un sitio de administraci\u00f3n cara ao sangue. Os rangos de rapidez e eficacia da absorci\u00f3n farmacol\u00f3xica dependen dunha ruta espec\u00edfica de administraci\u00f3n, sexa esta na s\u00faa disposici\u00f3n farmacol\u00f3xica traslocarse ao interior da membrana celular para estimular o efecto organ\u00edsmico desexado, polo que a administraci\u00f3n farmac\u00e9utica por diferentes rutas mucosas dependen da s\u00faa biodispo\u00f1ibilidade farmacol\u00f3xica. Para iso requ\u00edrese que para a translocaci\u00f3n do f\u00e1rmaco, na s\u00faa formulaci\u00f3n farmac\u00e9utica, non se disocie ao chegar \u00e1 membrana celular, sexa de car\u00e1cter liposoluble, e de baixo peso molecular polo que debe de ter caracter\u00edsticas de \u00e1cidos e bases d\u00e9biles.\nformula_1\n\"Despexamos:\n3= 1+log [AH]/[A][H+]\n3-1= log [AH]/[A][H+]\n2= log [AH]/[A][H+]\nantilog 2= [AH]/[A][H+]\n100= [AH]/[A][H+]\n100/1= [AH]/[A][H+]\n101-100%\n100-x%\nSoluci\u00f3n: x= 99%\". Quere dicir, que a administraci\u00f3n enteral da aspirina, alcanza unha absorci\u00f3n case ao 100%, logrando unha efectividade de translocaci\u00f3n maior."}
{"id": "203764", "revid": "116420", "url": "https://gl.wikipedia.org/wiki?curid=203764", "title": "Hikikomori", "text": " \u00e9 un termo xapon\u00e9s para referirse ao fen\u00f3meno de xente solitaria que escolleu abandonar a vida social; a mi\u00fado buscando graos extremos de illamento e confinamento, debido a varios factores persoais e sociais nas s\u00faas vidas.\nO termo hikikomori ref\u00edrese ao fen\u00f3meno sociol\u00f3xico, como tam\u00e9n \u00e1s persoas que pertencen a este grupo social. Na terminolox\u00eda occidental, este grupo pode inclu\u00edr individuos que sofren de fobia social ou problemas de ansiedade social. Isto tam\u00e9n pode ser orixinado por agorafobia, trastorno de personalidade evitante ou timidez extrema.\nS\u00edntomas do illamento.\nMentres que algunhas persoas senten presi\u00f3n por parte do mundo exterior, e padecen agorafobia, un hikikomori reacciona cun completo illamento social para evitar toda a presi\u00f3n exterior. Poden encerrarse nos seus dormitorios ou calquera outra habitaci\u00f3n da casa dos seus pais durante per\u00edodos de tempo prolongados, de incluso anos. Normalmente non te\u00f1en ning\u00fan amigo, e na s\u00faa maior\u00eda, dormen durante o d\u00eda, e ven a televisi\u00f3n ou xogan con videoxogos durante a noite. Todo isto fai deles un caso extremo de \"solteiros parasitos\" (expresi\u00f3n xaponesa para nomear a aqueles que \"viven das sopas instant\u00e1neas\", vivindo na casa de seus pais por comodidade).\nO illamento da sociedade normalmente comeza de forma gradual. Normalmente, hai tristeza, van perdendo os seus amigos, v\u00f3lvense inseguros, t\u00edmidos e falan menos. Frecuentemente son obxecto de burla no colexio, o cal pode ser o detonante para o seu illamento.\nA maior\u00eda dos hikikomori mante\u00f1en contacto co mundo exterior s\u00f3 polo ordenador, a televisi\u00f3n e os videoxogos en li\u00f1a, a\u00ednda que, en casos extremos, o hikikomori pode pecharse incluso a isto, e permanecer horas e horas na mesma posici\u00f3n, coa vista nun punto fixo, vivindo da s\u00faa imaxinaci\u00f3n.\nO doutor xapon\u00e9s Tamaki Saito \u00e9 precursor nos estudos desta nova enfermidade social.\nReacci\u00f3n dos pais.\nO ter un hikikomori na familia normalmente \u00e9 considerado un problema interno desta, como tam\u00e9n unha vergo\u00f1a, e moitos pais esperan moito tempo antes de buscar unha terapia psicol\u00f3xica. Ademais, no Xap\u00f3n, a educaci\u00f3n do neno corre a cargo da nai, por tradici\u00f3n, e pode que o pai deixe todo o problema do hikikomori \u00e1 nai, a cal se sente sobreprotectora co seu fillo. Nun principio, a maior\u00eda dos pais lim\u00edtanse a esperar que o rapaz supere os seus problemas e regrese \u00e1 sociedade polo seu propio p\u00e9. Veno como unha fase que o rapaz ten que superar. Ademais, moitos pais non saben que facer cun hikikomori, e simplemente esperan debido \u00e1 falta doutras opci\u00f3ns. Normalmente non se forza (ou t\u00e1rdase moito en facelo) de forma radical ao rapaz para que volva integrarse na sociedade.\nOs colexios e asistentes sociais poden facer preguntas, pero normalmente non se involucran na situaci\u00f3n.\nEfectos no hikikomori.\nA falta de contacto social destas persoas e o illamento prolongado te\u00f1en un grande efecto na mentalidade, con perda de habilidades sociais e os referentes morais necesarios. A mi\u00fado, o mundo da televisi\u00f3n ou os videoxogos conv\u00e9rtense no seu marco de referencia.\nSe o hikikomori finalmente (normalmente despois duns cantos anos) regresa \u00e1 sociedade pola s\u00faa propia vontade, ten que afrontar o problema de ter perdido moitas das s\u00faas habilidades sociais, as\u00ed como anos de estudo, o que agrava a s\u00faa reintegraci\u00f3n. Temen que os demais descubran o seu pasado como hikikomori, e am\u00f3sanse vacilantes coa xente, especialmente se son desco\u00f1ecidos.\nO seu medo \u00e1 presi\u00f3n social pode converterse en ira, e a perda do marco de referencia social pode conducir tam\u00e9n a un comportamento violento ou delitivo. En casos extremos chegan a atacar os pais e a delinquir.\nTratamento.\nHai diferentes opini\u00f3ns sobre o tratamento que debe seguir un hikikomori, e as opini\u00f3ns normalmente div\u00eddense nun punto de vista xapon\u00e9s e outro occidental. Os expertos xaponeses normalmente suxiren manter un contacto permanente sen invadir o seu espazo e intentar reincorporalo \u00e1 sociedade de maneira progresiva, mentres que os m\u00e9dicos occidentais pensan que hai que manter unha postura de firmeza e incluso actuar de maneira directa forzando o hikikomori a abandonar o seu enclaustramento. En calquera caso, \u00e9 necesaria unha axuda psicol\u00f3xica, xa que moitos pais se ven superados polos problemas dun hikikomori. A\u00ednda que hai alg\u00fans m\u00e9dicos e cl\u00ednicas especializados en axudar a mozos hikikomori, moitos deles e seus pais senten falta de apoio para os seus problemas.\nO resto do mundo.\nO illamento social completo parece que \u00e9, principalmente, un fen\u00f3meno xapon\u00e9s, pero mozos en todo o mundo sofren a mesma presi\u00f3n social e poden ser obxecto de burla, polo se poden encontrar comportamentos parecidos polo mundo."}
{"id": "203765", "revid": "89787", "url": "https://gl.wikipedia.org/wiki?curid=203765", "title": "S\u00edndrome postorg\u00e1smica", "text": "A s\u00edndrome postorg\u00e1smica (POIS polas s\u00faas siglas inglesas \"Postorgasmic illness syndrome\") \u00e9 unha enfermidade que se caracteriza por s\u00edntomas de debilidade tras o orgasmo que pode durar de varias horas a varios d\u00edas. Foi descrito por primeira vez no ano 2002.\nS\u00edntomas.\nOs s\u00edntomas normalmente aparecen despois de media hora do orgasmo e vaise aos poucos d\u00edas.\nO afectado pode experimentar s\u00edntomas mentais e f\u00edsicos. Os s\u00edntomas mentais com\u00fans incl\u00faen disfunci\u00f3ns cognitivas, intenso malestar, irritabilidade, ansiedade, necesidade de descanso, susceptibilidade para o estr\u00e9s, depresi\u00f3n, dificultade para comunicarse, para lembrar palabras, ler e reter informaci\u00f3n, concentraci\u00f3n e socializaci\u00f3n. Os s\u00edntomas f\u00edsicos incl\u00faen fatiga severa, dor de cabeza leve ou severa, e s\u00edntomas parecidos \u00e1 gripe ou \u00e1 alerxia, tales como tose, irritaci\u00f3n dos ollos e nasal ou mialxia. Os afectados tam\u00e9n poden experimentar calor intensa.\nDiagnose.\nO doutor Waldinger di que esta enfermidade \u00e9 propensa a ser relacionada con factores psicol\u00f3xicos ou hipocondr\u00eda. No ano 2010, nun estudo do British Medical Journal, Dexter comenta unha forma de dor de cabeza org\u00e1smica con POIS, e referencia un encontro cient\u00edfico con centos de enfermos que describ\u00edan a s\u00faa situaci\u00f3n.\nTratamento.\nOs pacientes de POIS empezan a ser tratados con t\u00e9cnicas para al\u00e9rxicos de seme.\nOs afectados evitan a actividade sexual, especialmente o orgasmo, ou programalo para ocasi\u00f3ns nas que poidan recuperarse.\nUn m\u00e9dico tratou a d\u00faas persoas, cuxos s\u00edntomas primarios foron estado de \u00e1nimo depresivo intenso, cos inhibidores selectivos da recaptaci\u00f3n de serotonina.\nEpidemiolox\u00eda.\nA POIS poder\u00eda afectar a entre o 0.25% e o 1% da poboaci\u00f3n. Est\u00e1 considerada unha enfermidade rara."}
{"id": "203769", "revid": "56817", "url": "https://gl.wikipedia.org/wiki?curid=203769", "title": "Folla Branca, Ribadeume, As Pontes de Garc\u00eda Rodr\u00edguez", "text": "Folla Branca \u00e9 un lugar da parroquia de Ribadeume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 6 habitantes no ano 2014 segundo datos do IGE, dos cales 4 eran homes e 2 eran mulleres."}
{"id": "203770", "revid": "81969", "url": "https://gl.wikipedia.org/wiki?curid=203770", "title": "Be\u015fikta\u015f JK", "text": "O Be\u015fikta\u015f Jimnastik Kul\u00fcb\u00fc \u00e9 unha entidade polideportiva da cidade de Istambul, fundada en 1903, popularmente co\u00f1ecida pola s\u00faa secci\u00f3n profesional de f\u00fatbol que compite na Superliga de Turqu\u00eda.\nConsiderado como un dos 3 clubs deportivos m\u00e1is laureados de Turqu\u00eda, mant\u00e9n unha salientable rivalidade cos outros 2 grandes equipos veci\u00f1os da cidade de Istambul, o Fenerbah\u00e7e SK e o Galatasaray SK. Estes son os 3 \u00fanicos equipos que disputaron t\u00f3dalas edici\u00f3ns da S\u00fcper Lig dende a s\u00faa creaci\u00f3n en 1956, e que lideran o palmar\u00e9s da competici\u00f3n.\nEstadio.\nO equipo disputa os seus encontros como local no estadio BJK \u0130n\u00f6n\u00fc, inaugurado en 1947, e remodelado por \u00faltima vez en 2004, que conta con capacidade para acoller a 32.086 seareiros sentados nas bancadas. O recinto est\u00e1 na parte europea da cidade de Istambul, preto do Palacio de Dolmabah\u00e7e, \u00e1 beira do B\u00f3sforo.\nPalmar\u00e9s.\nO Be\u015fikta\u015f JK \u00e9 actualmente o 3\u00ba equipo turco de f\u00fatbol m\u00e1is laureado, co seguinte palmar\u00e9s:\nXogadores.\nNo Be\u015fikta\u015f JK te\u00f1en xogado futbolistas salientables como Nihat Kahveci, Adrian Ilie, John Carew, Guti, Chemo del Solar, Christopher Nusa Ohen, Yordan Letchkov, Daniel Amokachi, Les Ferdinand, \u00c9douard Ciss\u00e9, Juanfran, Ronny Johnsen e Stefan Kuntz.\nOutras secci\u00f3ns.\nO Be\u015fikta\u015f Jimnastik Kul\u00fcb\u00fc conta con secci\u00f3ns deportivas de atletismo, boxeo, xadrez, ximnasia, remo, voleibol, tenis de mesa, loita e baloncesto, senDo esta secci\u00f3n a segunda en importancia dentro do club."}
{"id": "203771", "revid": "23562", "url": "https://gl.wikipedia.org/wiki?curid=203771", "title": "Be\u015fikta\u015f Jimnastik Kul\u00fcb\u00fc", "text": ""}
{"id": "203772", "revid": "23562", "url": "https://gl.wikipedia.org/wiki?curid=203772", "title": "Besiktas Jimnastik Kul\u00fcb\u00fc", "text": ""}
{"id": "203773", "revid": "23562", "url": "https://gl.wikipedia.org/wiki?curid=203773", "title": "Besiktas JK", "text": ""}
{"id": "203774", "revid": "23562", "url": "https://gl.wikipedia.org/wiki?curid=203774", "title": "Be\u015fikta\u015f", "text": ""}
{"id": "203775", "revid": "23562", "url": "https://gl.wikipedia.org/wiki?curid=203775", "title": "Besiktas", "text": ""}
{"id": "203782", "revid": "56817", "url": "https://gl.wikipedia.org/wiki?curid=203782", "title": "Hardcore '81", "text": "Hardcore '81 \u00e9 un \u00e1lbum da banda canadense de hardcore punk D.O.A., editado no ano 1981 a trav\u00e9s do selo Sudden Death Records. Est\u00e1 considerado por moitos como a primeira referencia \u00e1 escena norteamericana do punk co\u00f1ecida como hardcore.\nListaxe de canci\u00f3ns.\nTodas as canci\u00f3ns compostas por Joey \"Shithead\" Keithley, ag\u00e1s onde se indique.\nAlgunhas re-edici\u00f3ns en CD do \u00e1lbum incl\u00faen catro canci\u00f3ns extra procedentes do EP \"Don't Turn Yer Back (On Desperate Times)\":"}
{"id": "203787", "revid": "98629", "url": "https://gl.wikipedia.org/wiki?curid=203787", "title": "Terceira divisi\u00f3n espa\u00f1ola 2001/02", "text": "A tempada 2001\u201302 da Terceira Divisi\u00f3n de Espa\u00f1a foi a 68\u00ba edici\u00f3n deste torneo."}
{"id": "203788", "revid": "895", "url": "https://gl.wikipedia.org/wiki?curid=203788", "title": "Porri\u00f1o Industrial", "text": ""}
{"id": "203791", "revid": "85894", "url": "https://gl.wikipedia.org/wiki?curid=203791", "title": "Alexandra Lamy", "text": "Alexandra Lamy, nada o 14 de outubro de 1971 en Al\u00e8s, Gard, \u00e9 unha actriz francesa de cinema, teatro e televisi\u00f3n."}
{"id": "203795", "revid": "98629", "url": "https://gl.wikipedia.org/wiki?curid=203795", "title": "Terceira divisi\u00f3n espa\u00f1ola 2002/03", "text": "A tempada 2002\u201303 da Terceira Divisi\u00f3n de Espa\u00f1a foi a 69\u00ba edici\u00f3n deste torneo."}
{"id": "203796", "revid": "5863", "url": "https://gl.wikipedia.org/wiki?curid=203796", "title": "L\u00e1mpada led", "text": "As l\u00e1mpadas LED son l\u00e1mpadas baseadas na tecnolox\u00eda led (D\u00edodos Emisores de Luz). A luz que emiten non \u00e9 tan intensa como a das l\u00e1mpadas incandescentes ou as de descarga. Por iso para conseguir o mesmo tipo de iluminaci\u00f3n que o das l\u00e1mpadas convencionais \u00e9 necesario agrupar LEDs con maior ou menor intensidade, dependendo da iluminaci\u00f3n desexada.\nAs l\u00e1mpadas de led te\u00f1en certas vantaxes as\u00ed como tam\u00e9n inconvenientes:\nVantaxes:\nInconvenientes: \nV\u00e9xase tam\u00e9n.\nLigaz\u00f3ns externas.\nCaracter\u00edsticas f\u00edsicas dos leds"}
{"id": "203803", "revid": "98629", "url": "https://gl.wikipedia.org/wiki?curid=203803", "title": "Terceira divisi\u00f3n espa\u00f1ola 2003/04", "text": "A tempada 2003\u201304 da Terceira Divisi\u00f3n de Espa\u00f1a foi a 70\u00ba edici\u00f3n deste torneo."}
{"id": "203806", "revid": "98629", "url": "https://gl.wikipedia.org/wiki?curid=203806", "title": "Terceira divisi\u00f3n espa\u00f1ola 2004/05", "text": "A tempada 2004\u201305 da Terceira Divisi\u00f3n de Espa\u00f1a foi a 71\u00ba edici\u00f3n deste torneo."}
{"id": "203811", "revid": "98629", "url": "https://gl.wikipedia.org/wiki?curid=203811", "title": "Terceira divisi\u00f3n espa\u00f1ola 2005/06", "text": "A tempada 2005\u201306 da Terceira Divisi\u00f3n de Espa\u00f1a foi a 72\u00ba edici\u00f3n deste torneo."}
{"id": "203819", "revid": "98629", "url": "https://gl.wikipedia.org/wiki?curid=203819", "title": "Terceira divisi\u00f3n espa\u00f1ola 1994/95", "text": "A tempada 1994\u201395 da Terceira Divisi\u00f3n de Espa\u00f1a foi a 61\u00ba edici\u00f3n deste torneo."}
{"id": "203820", "revid": "56817", "url": "https://gl.wikipedia.org/wiki?curid=203820", "title": "Broken Boy Soldiers", "text": "Broken Boy Soldiers \u00e9 o \u00e1lbum de estrea da banda estadounidense de rock alternativo The Raconteurs, editado o 16 de maio do 2006 no Reino Unido e o 16 de maio do 2006 nos Estados Unidos. O disco foi acollido con boas cr\u00edticas en xeral e deu sinxelo n\u00famero 1 \"Steady, As She Goes\". O traballo foi nomeado ao mellor \u00e1lbum de rock na 49 edici\u00f3n dos Premios Grammy.\nListaxe de canci\u00f3ns.\nTodos os temas por Brendan Benson e Jack White."}
{"id": "203826", "revid": "1131", "url": "https://gl.wikipedia.org/wiki?curid=203826", "title": "Nar\u00f3n (hom\u00f3nimos)", "text": "O top\u00f3nimo galego Nar\u00f3n pode referirse a:"}
{"id": "203828", "revid": "98629", "url": "https://gl.wikipedia.org/wiki?curid=203828", "title": "Terceira divisi\u00f3n espa\u00f1ola 2000/01", "text": "A tempada 2000\u201301 da Terceira Divisi\u00f3n de Espa\u00f1a foi a 67\u00ba edici\u00f3n deste torneo."}
{"id": "203829", "revid": "1131", "url": "https://gl.wikipedia.org/wiki?curid=203829", "title": "Escuela Vivida", "text": "Escuela Vivida foi unha publicaci\u00f3n editada en Pontevedra entre 1935 e 1936.\nHistoria e caracter\u00edsticas.\nSubtitulado \"\u00d3rgano de la Casa del Maestro\", apareceu o 2 de maio de 1935. Public\u00e1base os d\u00edas 2, 9, 16 e 23 de cada mes. Defend\u00eda o ensino laico, gratu\u00edto e obrigatorio, e reclamaba a aprendizaxe en lingua galega ata os oito anos. Inclu\u00edu informaci\u00f3n sobre ciencia, arte, lexislaci\u00f3n e pol\u00edtica educativa. A secci\u00f3n societaria estaba dirixida polo secretario da secci\u00f3n da FETE de Vigo, V\u00edctor Fraiz Villanueva. Entre os seus colaboradores figuraron Roxelio P\u00e9rez Gonz\u00e1lez e Xes\u00fas Golmar. Cesou a s\u00faa publicaci\u00f3n co n\u00famero 59 o 16 de xullo de 1936."}
{"id": "203830", "revid": "98629", "url": "https://gl.wikipedia.org/wiki?curid=203830", "title": "Terceira divisi\u00f3n espa\u00f1ola 1999/00", "text": "A tempada 1999\u201300 da Terceira Divisi\u00f3n de Espa\u00f1a foi a 66\u00ba edici\u00f3n deste torneo."}
{"id": "203832", "revid": "1888", "url": "https://gl.wikipedia.org/wiki?curid=203832", "title": "V\u00edctor Fraiz Villanueva", "text": "V\u00edctor Manuel Fraiz Villanueva, nado na Bandeira (Silleda) o 26 de marzo de 1887 e finado en Vigo o 14 de setembro de 1937, foi un mestre e sindicalista galego.\nTraxectoria.\nFillo do mestre Salustiano Fraiz And\u00f3n e de Manuela Villanueva Mosquera e sobri\u00f1o do tam\u00e9n mestre Vicente Fraiz And\u00f3n. Pasou unha larga tempada en Cuba co seu t\u00edo, e ao regreso a Galicia estudou Maxisterio na Escola Normal de Santiago de Compostela. Exerceu como mestre nas escolas de Ponte Caldelas, onde fundou e dirixiu o peri\u00f3dico \"El Heraldo de Puente-Caldelas\" e organizou os exploradores, Vilaza (Gondomar) e Coia.\nMembro do PCE, foi secretario fundador de FETE-UGT. Dirixiu a revista \"Nueva Galicia\" de Vigo (1927) e colaborou en publicaci\u00f3ns como \"Escuela Vivida\", \"Escuela del Trabajo\" de Ourense e \"El Pueblo Gallego\". Co golpe de Estado do 18 de xullo de 1936 tivo que fuxir ao monte, e pasou a Portugal. En represalia detiveron o seu fillo V\u00edctor, e intern\u00e1rono no campo de concentraci\u00f3n de San Sim\u00f3n, pero foi finalmente asasinado en novembro de 1936. Os seus fillos Vicente e Ram\u00f3n tam\u00e9n foron detidos. Victor Fraiz decidiu entregarse a cambio de que os liberaran e dun xu\u00edzo xusto. Pero foi encarcerado e xulgado en Vigo por rebeli\u00f3n militar e condenado a pena de morte. Foi executado no monte do Castro o 14 de setembro de 1937.\nVida persoal.\nCasou con Placeres Castellanos Pan, coa que tivo sete fillos: Milagros, Salustiano, Consuelo, V\u00edctor, Vicente, Ram\u00f3n e Manuel.\nReco\u00f1ecementos.\nO acceso ao CEIP da Bandeira pasou a chamarse R\u00faa V\u00edctor Fraiz Villanueva no 2009."}
{"id": "203833", "revid": "22570", "url": "https://gl.wikipedia.org/wiki?curid=203833", "title": "Terceira divisi\u00f3n espa\u00f1ola 1998/99", "text": "A tempada 1998\u201399 da Terceira Divisi\u00f3n de Espa\u00f1a foi a 65\u00ba edici\u00f3n deste torneo."}
{"id": "203835", "revid": "89787", "url": "https://gl.wikipedia.org/wiki?curid=203835", "title": "Melatonina", "text": "A melatonina, tam\u00e9n co\u00f1ecida quimicamente como \"N\"-acetil-5-metoxitriptamina, \u00e9 un composto natural con actividade hormonal que se encontra en animais, plantas, e microorganismos. Nos animais os niveis circulantes da hormona melatonina var\u00edan nun ciclo diario, o que lle permite influ\u00edr nos ritmos circadianos de diversas funci\u00f3ns biol\u00f3xicas.\nMoitos dos efectos biol\u00f3xicos da melatonina prod\u00facense por medio da activaci\u00f3n do receptor da melatonina, pero outros d\u00e9bense ao seu papel como antioxidante potente, cunha influencia especial na protecci\u00f3n do ADN nuclear e mitocondrial.\nNos mam\u00edferos a melatonina sintet\u00edzase por unha ruta de catro pasos encim\u00e1ticos a partir do amino\u00e1cido esencial da dieta tript\u00f3fano, na que se produce serotonina no segundo paso. A melatonina segr\u00e9gase ao sangue pola gl\u00e1ndula pineal do cerebro. Co\u00f1\u00e9cese como \"hormona da escuridade\" porque se segrega durante a escuridade tanto en animais activos de d\u00eda coma en animais nocturnos. Ademais de na gl\u00e1ndula pineal, tam\u00e9n a producen varios tipos de c\u00e9lulas perif\u00e9ricas, como as c\u00e9lulas da medula \u00f3sea, linfocitos, e c\u00e9lulas epiteliais. Xeralmente a concentraci\u00f3n de melatonina nestas c\u00e9lulas \u00e9 moito maior ca a sangu\u00ednea, pero non parece que isto estea regulado polo fotoper\u00edodo.\nA\u00ednda que as investigaci\u00f3ns realizadas mostraron que cando os polos inxiren plantas ricas en melatonina, como o arroz, a melatonina \u00fanese aos receptores de melatonina dos seus cerebros, non se atopou que un determinado tipo de alimentos eleve os niveis sangu\u00edneos de melatonina nos humanos. Nalg\u00fans pa\u00edses, poden venderse sen receita produtos que conte\u00f1en melatonina (por exemplo, EEUU), pero noutros \u00e9 necesaria a prescrici\u00f3n m\u00e9dica.\nEn plantas.\nA melatonina foi identificado en moitas plantas como \"Tanacetum parthenium\" e \"Hypericum perforatum\". Aparecen trazas de melatonina nalg\u00fans alimentos, especialmente nas cereixas (con 0,17-13,46\u00a0ng/g). A melatonina enc\u00f3ntrase tam\u00e9n en bananas, uvas, arroz e cereais, herbas, aceite de oliva, vi\u00f1o e cervexa. Pero non se atopou que os alimentos eleven a melatonina sangu\u00ednea nos seres humanos, a diferenza doutros animais.\nAs funci\u00f3ns fisiol\u00f3xicas da melatonina nas plantas son a regulaci\u00f3n da s\u00faa resposta ao fotoper\u00edodo, defensa contra as condici\u00f3ns ambientais duras, e funcionamento como antioxidante. Esta \u00faltima pode ser a funci\u00f3n orixinal da melatonina nos organismos, e as outras foron engad\u00edndose ao longo da evoluci\u00f3n.\nEn animais.\nMoitos animais utilizan a variaci\u00f3n na produci\u00f3n de melatonina ao longo do d\u00eda como un reloxo estacional. Nos animais, inclu\u00edndo os humanos, o perfil da s\u00edntese e secreci\u00f3n de melatonina est\u00e1 afectado pola duraci\u00f3n da noite no ver\u00e1n comparada co inverno. O cambio na duraci\u00f3n da secreci\u00f3n serve as\u00ed como un sinal biol\u00f3xico para a organizaci\u00f3n das funci\u00f3ns estacionais fotopei\u00f3dicas dependentes da duraci\u00f3n das horas de luz di\u00farna, como a reproduci\u00f3n, comportamento, crecemento da pelaxe e cor de camuflaxe nos animais estacionais. Nos animais que se reproducen estacionalmente que non te\u00f1en longos per\u00edodos de xestaci\u00f3n e que se emparellan durante os d\u00edas de m\u00e1is horas de luz, a melatonina controla a variaci\u00f3n estacional na s\u00faa fisiolox\u00eda sexual, e poden inducirse efectos fisiol\u00f3xicos similares pola melatonina ex\u00f3xena en diversos animais como nalgunhas aves e os h\u00e1msteres.\nEn mam\u00edferos.\nA melatonina prod\u00facese na gl\u00e1ndula pineal, que est\u00e1 f\u00f3ra da barreira hemato-encef\u00e1lica, e act\u00faa como unha hormona end\u00f3crina liberada no sangue.\nA melatonina pode suprimir a libido ao incrementar a secreci\u00f3n de hormona luteinizante (LH) e de hormona estimulante dos fol\u00edculos (FSH) na adenohip\u00f3fise ou pituitaria anterior, especialmente en mam\u00edferos que te\u00f1en a s\u00faa estaci\u00f3n de reproduci\u00f3n cando o tempo de luz di\u00farna \u00e9 longo. A reproduci\u00f3n destes animais que son \"reprodutores en d\u00edas longos\" \u00e9 reprimida pola melatonina e, polo contrario, a reproduci\u00f3n dos \"reprodutores en d\u00edas curtos\" \u00e9 estimulada pola melatonina. Durante a noite, a melatonina regula a leptina, diminu\u00edndo os seus niveis.\nA informaci\u00f3n das horas de luz/escuridade chega aos n\u00facleos supraquiasm\u00e1ticos a trav\u00e9s das c\u00e9lulas ganglionares fotosensibles da retina, que son c\u00e9lulas fotorreceptoras intrinsecamente fotosensibles, distintas das que est\u00e1n implicadas na formaci\u00f3n das imaxes (conos e bast\u00f3ns). Estas c\u00e9lulas representan aproximadamente o 2% das c\u00e9lulas ganglionares da retina nos humanos e expresan o fotopigmento melanopsina. A melanopsina \u00e9 unha prote\u00edna opsina transmembrana t\u00edpica co cofactor cis-retinal similar \u00e1 vitamina A cun pico de adsorci\u00f3n nos 484\u00a0nm (luz azul). Esta indicaci\u00f3n do fotoper\u00edodo afecta ao ritmo circadiano, e \u00e1 produci\u00f3n resultante de sinais neurais e end\u00f3crinos espec\u00edficos inducidos pola luz e escuridade que regulan os ritmos circadianos de comportamento e fisiol\u00f3xicos. A melatonina segr\u00e9gase na escuridade tanto nos animais de vida nocturna coma nos de vida di\u00farna.\nEn humanos.\nRitmos circadianos.\nNos humanos a melatonina prod\u00facese na gl\u00e1ndula pineal situada na parte central do cerebro no teito do mesenc\u00e9falo, pero por f\u00f3ra da barreira hemato-encef\u00e1lica. A\u00ednda que a melatonina forma parte do sistema que regula os ciclos de sono-vixilia ao causar somnolencia e baixar a temperatura do corpo, \u00e9 o sistema nervioso central (especificamente os n\u00facleos supraquiasm\u00e1ticos) o que controla de forma directa os ciclos diarios na maior\u00eda dos compo\u00f1entes dos sistemas end\u00f3crinos e par\u00e1crinos en lugar da melatonina.\nOs niveis de melatonina dos beb\u00e9s fanse regulares arredor do terceiro mes de vida, e os niveis m\u00e1is altos m\u00eddense entre a medianoite e as 8 da ma\u00f1\u00e1.\nNos humanos o 90% da melatonina elim\u00ednase nun s\u00f3 paso polo f\u00edgado, e unha pequena cantidade \u00e9 excretada pola urina, e outra pequena cantidade enc\u00f3ntrase na saliva.\nA produci\u00f3n humana de melatonina decrece conforme a persoa envellece. Crese que a medida que os nenos se fan adolescentes, se atrasa o horario nocturno de liberaci\u00f3n de melatonina, facendo que o sono chegue m\u00e1is tarde e sexa menos continuado.\nDependencia da luz.\nA produci\u00f3n de melatonina na gl\u00e1ndula pineal \u00e9 inhibida pola luz e permitida pola escuridade, polo que se chama a \"hormona da escuridade\". O comezo da s\u00faa s\u00edntese cada ano denom\u00ednase \"comezo da melatonina de entre lusco e fusco\".\nCando se utilizan suplementos de melatonina varias horas antes de durmir, adi\u00e1ntase o reloxo circadiano, favorecendo as ganas de durmir a horas m\u00e1is temper\u00e1s e de erguerse m\u00e1is cedo.\nA luz que suprime a produci\u00f3n de melatonina \u00e9 principalmente a luz azul, de lonxitudes de onda de 460 a 480 nm, increment\u00e1ndose o efecto ao aumentar a intensidade da luz e a duraci\u00f3n da exposici\u00f3n. Ata a \u00e9poca hist\u00f3rica recente, os seres humanos que viv\u00edan nos climas temperados estaban expostos a poucas horas de luz (azul) no inverno; e as s\u00faas cacharelas nocturnas daban principalmente luz amarela.\nAntioxidante.\nAdemais da s\u00faa funci\u00f3n como sincronizador da actividade biol\u00f3xica, a melatonina tam\u00e9n exerce unha poderosa actividade antioxidante. O descubrimento das propiedades da melatonina como antioxidante f\u00edxose en 1993. En formas de vida menos complexas, esta \u00e9 a s\u00faa \u00fanica funci\u00f3n. A melatonina \u00e9 un antioxidante que pode cruzar facilmente a membrana plasm\u00e1tica e a barreira hemato-encef\u00e1lica. A melatonina elimina grupos oxidantes como o OH, O2\u2212, e NO. A diferenza doutros oxidantes, a melatonina non sofre reciclaxe redox, a capacidade dunha mol\u00e9cula de sufrir repetidamente reduci\u00f3n e oxidaci\u00f3n. A reciclaxe redox pode permitir a outros antioxidantes (como a vitamina C) actuar como prooxidantes, promovendo en contra do que se poder\u00eda pensar a formaci\u00f3n de radicais libres en certas condici\u00f3ns. Polo contrario, a melatonina, unha vez oxidada, non pode ser reducida ao seu estado inicial porque forma varios produtos finais estables ao reaccionar con radicais libres.\nInvestigaci\u00f3ns recentes indican que o primeiro metabolito da melatonina na v\u00eda antioxidante da melatonina pode ser a N(1)-acetil-N(2)-formil-5-metoxiquinuramina (ou AFMK) en vez do composto m\u00e1is com\u00fan excretado o 6-hidroximelatonina sulfato. A AFMK \u00e9 detectable en organismos unicelulares e metazoos. Unha soa mol\u00e9cula de AFMK pode neutralizar unhas 10 mol\u00e9culas de especies reactivas do os\u00edxeno e nitr\u00f3xeno, xa que moitos dos produtos de derivados das reacci\u00f3ns son tam\u00e9n antioxidantes. Esta capacidade de absorber radicais libres t\u00e9\u00f1ena tam\u00e9n ata os metabolitos cuaternarios da melatonina, un proceso denominado \"cascada de eliminaci\u00f3n de radicais libres\". Isto non \u00e9 as\u00ed noutros antioxidantes convencionais.\nEn modelos animais, a melatonina prev\u00e9n os danos no ADN producidos por alg\u00fans carcin\u00f3xenos, parando o mecanismo polo cal estes causan c\u00e1ncer.\nTam\u00e9n se encontrou que \u00e9 efectivo na protecci\u00f3n contra os danos cerebrais causados polas especies reactivas do os\u00edxeno liberadas en danos cerebrais hip\u00f3xicos experimentais en ratas neonatas. Tam\u00e9n se estudaron os seus efectos antioxidantes na enfermidade de Parkinson, arritmias card\u00edacas e lonxevidade.\nSistema inmunitario.\nA\u00ednda que parece que a melatonin interacciona co sistema inmunitario, os detalles de ditas interacci\u00f3ns non est\u00e1n claros.\nA melatonina end\u00f3xena nos linfocitos humanos foi relacionada coa produci\u00f3n de interleucina-2 (IL-2) e coa expresi\u00f3n do receptor de IL-2. Isto suxire que a melatonina est\u00e1 implicada na expansi\u00f3n clonal de linfocitos T humanos estimulada por ant\u00edxenos. Nos pacientes de artrite reumatoide a produci\u00f3n de melatonina est\u00e1 incrementada comparada coa dos individuos control da mesma idade con boa sa\u00fade.\nSo\u00f1os.\nAlgunhas persoas que toman suplementos de melatonina informaron dun incremento na viveza dos so\u00f1os. Doses extremadamente altas de melatonina (50\u00a0mg) incrementan sensiblemente a duraci\u00f3n do sono REM e os so\u00f1os tanto en xente con narcolepsia coma en xente normal. Moitas drogas psicoactivas, como o c\u00e1nnabis e a dietilamida do \u00e1cido lis\u00e9rxico (LSD), incrementan a s\u00edntese de melatonina. Suxeriuse que as drogas alucin\u00f3xenas ind\u00f3licas liposolubles emulan a actividade da melatonina no estado de vixilia e que ambos os dous act\u00faan sobre as mesmas \u00e1reas do cerebro.\nAutismo.\nAs persoas con trastorno de espectro autista poden ter niveis de melatonina menores dos normais. Un estudo de 2008 encontrou que os pais non afectados de persoas con trastorno de espectro autista tam\u00e9n te\u00f1en niveis menores de melatonina, e que este d\u00e9ficit est\u00e1 asociado cunha baixa actividade do xene do encima ASMT, que codifica o \u00faltimo encima da ruta de s\u00edntese da melatonina.\nMoitos pequenos estudos demostraron que de 2 a 10\u00a0mg de melatonina poden ser beneficiosos para nenos con trastorno de espectro autista que te\u00f1en problemas para empezar a durmir e/ou manterse durmidos. Un pequeno ensaio cruzado aleatorio de 2011 encontrou que a administraci\u00f3n de melatonina, comparada co placebo, fac\u00eda decrecer a latencia do sono (tempo de transici\u00f3n para quedar completamente durmido) e incrementaba o tempo total de sono, pero non ti\u00f1a ning\u00fan efecto sobre o n\u00famero de veces que espertaban pola noite. Neste momento non existen directrices sobre o uso de melatonina en nenos con trastorno de espectro autista (ver autismo).\nEnvellecemento.\nDiversas investigaci\u00f3ns apoian as propiedades antienvellecemento da melatonina. Nos nenos pequenos ac\u00e1dase o pico de produci\u00f3n de melatonina na noite, e alg\u00fans investigadores cren que os picos no nivel de melatonina aparecen m\u00e1is cedo conforme envellecemos. Isto poder\u00eda explicar por que os vellos van \u00e1 cama antes, espertan antes, e te\u00f1en m\u00e1is problemas para durmir c\u00f3s nenos.\nAlg\u00fans estudos encontraron que a melatonina pode funcionar nos ratos vellos como un axente antienvellecemento, que infl\u00fae na expresi\u00f3n de 13 xenes. Outro estudo nos ratos observou que a melatonina pod\u00eda neutralizar os danos oxidativos e atrasar os procesos neurodexenerativos do envellecemento.\nProduci\u00f3n de melanina.\nXunto coa hormona estimulante dos melanocitos (MSH), a melatonina controla a dispersi\u00f3n da melanina nos melanocitos.\nUso como medicamento.\nForon estudados os efectos da melatonina en diversas enfermidades para un potencial tratamento. Entre outras, estudouse no c\u00e1ncer , trastornos inmunitarios, depresi\u00f3ns , trastornos do sono dos ritmos circadianos , Alzheimer e disfunci\u00f3ns sexuais .\nA hormona melatonina e alg\u00fans derivados ou an\u00e1logos util\u00edzanse para tratar trastornos do sono dos ritmos circadianos e alg\u00fans tipos de insomnio.\nAlg\u00fans estudos encontraron que o uso da melatonina pode axudar a sincronizar o reloxo circadiano cos ciclos ambientais e ten efectos beneficiosos para o tratamento de certas formas de insomnio. A liberaci\u00f3n prolongada de melatonina tivo bos resultados no tratamento do insomnio en aldultos vellos.\nUnha revisi\u00f3n de 2004 encontrou que a melatonina incrementaba significativamente o tempo total de sono en persoas con restrici\u00f3n do sono.\nOutros estudos atoparon que para certo tipo de trastornos do sono, a melatonina non \u00e9 efectiva. Unha revisi\u00f3n de 2006 encontrou que a\u00ednda que o uso da melatonina \u00e9 seguro a curto prazo (tres meses ou menos), \"non hai evidencia de que a melatonina sexa efectiva no tratamento de trastornos do sono secundarios ou trastornos do sono acompa\u00f1ados de restrici\u00f3n do sono, como o \"jet lag\" e o trastorno por cambio de quenda no traballo. \"\nNun estudo de 2005, os investigadores conclu\u00edron que a\u00ednda que \"hai algunhas evidencias que suxiren que a melatonina \u00e9 efectiva no tratamento da s\u00edndrome da fase de sono atrasada, ...hai evidencias que suxiren que a melatonina non \u00e9 efectiva para o tratamento da maior\u00eda dos trastornos do sono primarios cun uso a curto prazo (4 semanas ou menos).\" \nEfectos secundarios.\nA melatonina parece causar moi poucos efectos secundarios a curto prazo, ata os tres meses, cando persoas con boa sa\u00fade toman baixas doses. Unha revisi\u00f3n sistem\u00e1tica de 2006 estudou a eficacia e seguridade da substancia en dous modos de uso: para trastornos do sono que son secundarios a outros diagn\u00f3sticos, e para trastornos do sono como o \"jet lag\" e os cambios de quendas de traballo, que acompa\u00f1an \u00e1 restrici\u00f3n do sono.\nO estudo conclu\u00edu que: \"\"Non hai evidencia de que a melatonina sexa efectiva no tratamento de trastornos do sono secundarios que acompa\u00f1an a restrici\u00f3n de sono, como o \"jet lag\" e os trastornos por cambio de quendas de traballo. Hai evidencias de que a melatonina \u00e9 segura no uso a curto prazo\".\" \nUnha an\u00e1lise similar feita polo mesmo equipo un ano antes sobre a eficacia e seguridade da melatonina ex\u00f3xena no tratamento de trastornos do sono primarios encontrou que: \"Hai evidencia que suxire que a melatonina \u00e9 segura no uso a curto prazo (3 meses ou menos).\"\nAlg\u00fans efectos secundarios que se dan nalgunhas persoas, especialmente a altas doses (~3\u00a0mg/d\u00eda ou m\u00e1is) poden ser: dor de cabeza, n\u00e1useas, somnolencia ao d\u00eda seguinte ou irritabilidade, flutuaci\u00f3ns hormonais, so\u00f1os v\u00edvidos ou pesadelos, reduci\u00f3n do fluxo sangu\u00edneo, e hipotermia.\nNon se realizaron estudos amplos a longo prazo sobre os efectos secundarios, pero existen casos de informes sobre pacientes que tomaron melatonina durante meses.\nA melatonina pode causar somnolencia, e, xa que logo, debe terse coidado ao tomala ao ter que conducir, operar maquinaria etc.\nEn persoas con trastornos autoinmunes, hai evidencias conflitivas sobre se a suplementaci\u00f3n con melatonina pode mellorar ou exacerbar os s\u00edntomas debido \u00e1 inmunomodulaci\u00f3n.\nAs persoas que te\u00f1an intolerancia ortost\u00e1tica, unha condici\u00f3n cardiovascular que reduce a presi\u00f3n arterial e o fluxo sangu\u00edneo no cerebro cando a persoa est\u00e1 de p\u00e9, poden experimentar un empeoramento dos s\u00edntomas cando toman suplementos de melatonina, segundo suxire un estudo do \"Penn State College of Medicine\" do \"Milton S. Hershey Medical Center\". A melatonina pode exacerbar s\u00edntomas ao reducir a actividade nerviosa neste tipo de pacientes.\nO uso de derivados da melatonina de gl\u00e1ndula pineal de animais ten o risco de poder levar contaminaci\u00f3n v\u00edrica, pero as formas sint\u00e9ticas non te\u00f1en ese risco.\nHistoria.\nA melatonina est\u00e1 relacionada co mecanismo polo cal alg\u00fans anfibios e r\u00e9ptiles cambian a cor da s\u00faa pel e, foi estudando ese fen\u00f3meno como se descubriu a melatonina. Xa en 1917, Carey Pratt McCord e Floyd P. Allen discubriron que alimentando c\u00e1gados con extractos de gl\u00e1ndula pineal de vacas se lles aclaraba a pel ao contra\u00e9rselles aos seus melan\u00f3foros epid\u00e9rmicos escuros. O profesor de dermatolox\u00eda Aaron B. Lerner e os seus colegas da Universidade de Yale, pensando que a substancia poder\u00eda ser \u00fatil para tratar enfermidades da pel, illaron a hormona da urina de rata e d\u00e9ronlle o nome de \"melatonina\" en 1958. A mediados da d\u00e9cada de 1970 Lynch et al. demostraron que a produci\u00f3n de melatonina mostraba un ritmo circadiano na gl\u00e1ndula pineal humana. O descubrimento de que a melatonina \u00e9 un antioxidante f\u00edxose en 1993. A primeira patente para o seu uso para axudar a durmir foi de Richard Wurtman do MIT en 1995. Aproximadamente ao mesmo tempo, a hormona recibiu moita publicidade como posible tratamento para moitas doenzas."}
{"id": "203836", "revid": "89787", "url": "https://gl.wikipedia.org/wiki?curid=203836", "title": "Republicanismo federal", "text": "O republicanismo federal \u00e9 unha ideolox\u00eda que entende a Rep\u00fablica como asociaci\u00f3ns locais de cidad\u00e1ns e promove a participaci\u00f3n cidad\u00e1 nos asuntos p\u00fablicos. Unha parte importante \u00e9 o concepto do federalismo, busc\u00e1ndose a descentralizaci\u00f3n ou distribuci\u00f3n e as unidades de administraci\u00f3n e xesti\u00f3n m\u00e1is pequenas, para as\u00ed evitar gobernos centrais fortes cunha alta concentraci\u00f3n de poder. Foi a antesala do cantonalismo.\nFrancesc Pi i Margall e o Partido Republicano Democr\u00e1tico Federal son os referentes desta tendencia importante na Espa\u00f1a do s\u00e9culo XIX."}
{"id": "203837", "revid": "23204", "url": "https://gl.wikipedia.org/wiki?curid=203837", "title": "Steadicam", "text": "O steadycam, inventado no 1976 por Garret Brown, \u00e9 o sistema de estabilizaci\u00f3n de c\u00e1mara m\u00e1is popular na actualidade.\nConsiste nun sistema de suspensi\u00f3n e un brazo recto mec\u00e1nico con soporte para a c\u00e1mara e un sistema de contrapesos unido por un arn\u00e9s e un chaleco co operador, que facilitan o labor de gravaci\u00f3n nas tomas largas, xa que o peso se traslada por todo o corpo da persoa.\nUtilizando a steadycam, e posible capturar a acci\u00f3n e mostrar imaxes similares ao punto de vista subxectivo do personaxe, sen causar movementos bruscos involuntarios ou por falta de concentraci\u00f3n no tiro do operador, xa que os illa, e permite un tiro de c\u00e1mara suave, incluso cando se move rapidamente sobre unha superficie irregular. O pouco tempo da s\u00faa invenci\u00f3n, no 1980, Stanley Kubrick o utilizar\u00eda en \"The Shining\", pel\u00edcula que popularizar\u00eda as s\u00faas vendas.\nSteadycam \u00e9 agora unha marca rexistrada pola empresa Tiffen, a\u00ednda hai outros fabricantes que comercializan estabilizadores baseados no mesmo funcionamento, e de distintos tipos, como a Glidecam, a Bodycam, a FlightStick, a EasyRig...\nT\u00e9cnica.\nA steadycam esta composto por tres partes:\nA funcionalidade da steadycam bas\u00e9ase nestas tres partes.\nOs m\u00e1is simples, son a mi\u00fado empregados con c\u00e1maras de man nun lado, colocada no soporte, e un sistema de contrapesos no outro, que xeralmente est\u00e1 composto polas bater\u00edas e o monitor. O arn\u00e9s col\u00f3case ao redor do torso e os ombros para crear un contorno seguro para a c\u00e1mara. Debido a que esta subxecci\u00f3n leva a maior parte do peso da c\u00e1mara por un complexo sistema de poleas, axuda a manter o equilibrio, e o operador ten menos posibilidade de producir fatiga nos brazos. Por\u00e9n, o manexo de steadycam fai que s\u00f3 un operador experimentado obte\u00f1a unhas imaxes flu\u00eddas.\nAs c\u00e1maras m\u00e1is grandes c\u00e1rganse nun soporte controlado hidraulicamente que axudan o operador de c\u00e1mara a exercer a enerx\u00eda suficiente para manter a c\u00e1mara estable. As grandes estruturas de estabilizaci\u00f3n poden inclu\u00edr asentos para o operador, e deixar espazo para a mellor toma de \u00e1ngulo de enfoque e a lente. Estes soportes de gran tama\u00f1o funcionan como tr\u00edpodes mellorados.\nUso en pel\u00edculas.\nA steadycam e un sistema de grande uso no mundo audiovisual, como eventos deportivos, entrevistas, reportaxes, pero sobre todo en pel\u00edculas como :\nVantaxes e desvantaxes.\nEntre as vantaxes da steadycam atopamos o seu prezo, que posibilitou por exemplo substitu\u00edr o travelling, dado o seu menor custo e a posibilidade de realizar movementos m\u00e1is complexos, como subir escaleiras, gravaci\u00f3ns en terreos accidentados, ou xiros en 360\u00ba sobre un obxecto. Ao mesmo tempo, tam\u00e9n afeccionados poden comprar en tendas varios tipos de arneses para mellorar a calidade das s\u00faas cintas caseiras.\nEntre as desvantaxes, atopamos o seu peso, a\u00ednda que o chaleco ou body axudan a s\u00faa manipulaci\u00f3n, \u00e9 necesario que o operador descanse cada certo tempo, e na maior\u00eda dos casos terminan padecendo diferentes lesi\u00f3ns de costas."}
{"id": "203838", "revid": "1131", "url": "https://gl.wikipedia.org/wiki?curid=203838", "title": "Semperoper", "text": "O Semperoper ou S\u00e4chsische Staatsoper Dresden (en galego \u00d3pera Estatal Saxona de Dresde) \u00e9 un teatro de \u00f3pera situado na cidade de Dresden (Alema\u00f1a). Tr\u00e1tase do edificio da \u00f3pera do estado de Saxonia e a sede da S\u00e4chsische Staatskapelle Dresden (Orquestra Estatal Saxona de Dresde). Est\u00e1 situado \u00e1 beira do r\u00edo Elba, en pleno centro da cidade alem\u00e1.\nFoi orixinalmente constru\u00eddo en 1841 polo arquitecto Gotfried Semper e \u00e9 considerado unha das xoias da arquitectura teatral mundial. Foi destru\u00eddo durante o masivo Bombardeo de Dresden na segunda guerra mundial en 1945, a\u00ednda que foi reconstitu\u00eddo ata o \u00faltimo detalle e reaberto exactamente 40 anos despois da s\u00faa destruci\u00f3n, o 13 de febreiro de 1985, sendo reinaugurado coa mesma \u00f3pera que se representara antes de ser destru\u00edda, \"Der Freisch\u00fctz\" de Carl Maria von Weber.\nNeste teatro tiveron lugar as estreas dalgunhas das m\u00e1is importantes \u00f3peras alem\u00e1s, inclu\u00edndo tres \u00f3peras de Richard Wagner (\"Rienzi\", \"Der fliegende Holl\u00e4nder\" e \"Tannh\u00e4user\") e a meirande parte das de Richard Strauss.\nDirectores musicais.\nNo Semperoper actuaron destacados directores como:"}
{"id": "203841", "revid": "98629", "url": "https://gl.wikipedia.org/wiki?curid=203841", "title": "Terceira divisi\u00f3n espa\u00f1ola 2006/07", "text": "A tempada 2006\u201307 da Terceira Divisi\u00f3n de Espa\u00f1a foi a 73\u00ba edici\u00f3n deste torneo.\nClasificaci\u00f3n.\nGrupo 1.\n&lt;br&gt;"}
{"id": "203842", "revid": "23562", "url": "https://gl.wikipedia.org/wiki?curid=203842", "title": "1948-49 BAA season", "text": ""}
{"id": "203844", "revid": "98629", "url": "https://gl.wikipedia.org/wiki?curid=203844", "title": "Mercedes F1 W03", "text": "O Mercedes F1 W03 \u00e9 un coche de carreiras de F\u00f3rmula Un dese\u00f1ado por Mercedes AMG Petronas Formula One Team para o seu uso na tempada de F\u00f3rmula Un de . O coche ser\u00e1 pilotado polo sete veces Campi\u00f3n do Mundo de Pilotos Michael Schumacher e por Nico Rosberg. O coche foi presentado o 21 de febreiro, antes do segundo test das probas de inverno da tempada. O equipo utilizou o predecesor do F1 W03, o Mercedes MGP W02, na primeira proba en Xerez da Fronteira. Correndo tres dos catro d\u00edas a fin de avaliar as especificaci\u00f3ns dos pneum\u00e1ticos Pirelli para 2012. O W03 completou unha sesi\u00f3n en Silverstone o 16 de febreiro e realizouo un test privado no Circu\u00edto de Catalu\u00f1a en Barcelona o 19 de febreiro; baixo as normas deportivas, o equipo ti\u00f1a dereito a realizar unha proba privada, xa que asistira a s\u00f3 tres dos catro d\u00edas de probas en Xerez.\nNo Gran Premio da China de 2012, Nico Rosberg logrou a primeira pole position de Mercedes, e a primeira vitoria desde o Gran Premio de Italia 1955.\nDese\u00f1o.\nO W03 F1 debuto na primeira carreira da tempada en Melbourne co que se describiu como un \"concepto de \u00e1 radical\". As especulaci\u00f3ns suxiren que o \u00e1 utiliza o concepto F-duct (desenvolvido por McLaren en ) soprando aire a trav\u00e9s da superficie do \u00e1 para \"detelo\", cancelando as\u00ed toda a carga aerodin\u00e1mica e arrastre que corre sobre o \u00e1 e permitindo que o coche logre unha velocidade m\u00e1xima superior. O sistema desenvolvido por Mercedes crea un efecto F-duct no aler\u00f3n dianteiro cando a aleta do (DRS) do aler\u00f3n traseiro est\u00e1 aberta. Abrindo a aleta aparecen d\u00faas reixillas de ventilaci\u00f3n, que canalizan o aire cara a atr\u00e1s a trav\u00e9s do auto e o aler\u00f3n dianteiro, anulando a carga aerodin\u00e1mica xerada polo aler\u00f3n dianteiro, coa intenci\u00f3n de aumentar a estabilidade en curvas de alta velocidade.\nControversia.\nO xoves antes do Gran Premio de Australia, o delegado t\u00e9cnico da FIA Charlie Whiting declarou que o sistema era legal. Con todo, pouco antes da \u00faltima sesi\u00f3n de adestramentos na tarde do s\u00e1bado, os representantes de Red Bull Racing e Lotus F1 achegaronse aos comisarios da carreira e pediu que a FIA revisase o veredicto inicial, afirmando que o sistema de aler\u00f3n dianteiro era unha violaci\u00f3n dos artigos 3.15 e 3.18, que rexen o uso do DRS e dos dispositivos aerodin\u00e1misos accionados polo piloto. O xoves antes do Gran Premio de Malaisia, a FIA rexeitou todas as demandas sobre a ilegalidade do sistema, e permitiu competir a Mercedes sen ter que modificar o coche. Tres semanas m\u00e1is tarde, en China, Lotus F1 presentou unha protesta formal contra o sistema, citando o artigo 3.15 das normas t\u00e9cnicas, que establece que \"calquera dispositivo que infl\u00fae na aerodin\u00e1mica do coche debe permanecer inm\u00f3bil en relaci\u00f3n \u00e1 parte suspendida do veh\u00edculo\", como base para a s\u00faa impugnaci\u00f3n. M\u00e1is tarde os comisarios rexeitaron por unanimidade a protesta. Afirmaron que \"o \u00fanico prop\u00f3sito da DRS como se indica no artigo 3.18.3, \u00e9 mellorar os adiantamentos. O dese\u00f1o do Mercedes \u00e9 completamente coherente con este obxectivo\" e ademais aclararon que \"a protesta \u00e9 rexeitada co argumento de que a FIA confirmou a afirmaci\u00f3n que ti\u00f1a do equipo Mercedes, de conformidade co artigo 2.4 e / ou 2.5 do Regulamento T\u00e9cnico de F1 , pediu aclaraci\u00f3ns ao Departamento T\u00e9cnico da FIA referente a esta materia e a FIA confirmou que o dese\u00f1o de Mercedes fora considerado permisible \", antes do inicio da tempada. Lotus confirmou que non van recorrer a decisi\u00f3n.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "203849", "revid": "5132", "url": "https://gl.wikipedia.org/wiki?curid=203849", "title": "Kevin Wayne Durant", "text": ""}
{"id": "203850", "revid": "89787", "url": "https://gl.wikipedia.org/wiki?curid=203850", "title": "FreeDOS", "text": "FreeDOS (anteriormente co\u00f1ecido como Free-DOS e PD-DOS) \u00e9 un sistema operativo para ordenadores compatibles IBM que se desenvolveu como unha alternativa libre a MS-DOS tras o anuncio de Microsoft de po\u00f1er fin ao seu soporte como un produto separado en 1994 e deixalo tan s\u00f3 como parte do seu sistema Windows. Distrib\u00faese baixo licenza GPL e incl\u00fae algunhas caracter\u00edsticas que non estaban presentes no MS-DOS como controlador Ultra-DMA, soporte para discos grandes (LBA) e o sistema de arquivos FAT32, o controlador DOSLFN para usar os nomes de arquivo longos de VFAT ou o soporte do hardware actual como pode ser o USB. A primeira versi\u00f3n alpha (0.05) lanzouse o 12 de xaneiro de 1998 e estivo dispo\u00f1ible en diversas versi\u00f3ns beta ata que o 3 de setembro de 2006 sa\u00edu a primeira versi\u00f3n estable (1.0) e en xaneiro de 2012 apareceu a versi\u00f3n 1.1. Componse de moitos programas diferentes e separados que act\u00faan como paquetes."}
{"id": "203851", "revid": "22570", "url": "https://gl.wikipedia.org/wiki?curid=203851", "title": "Proxecto Adam", "text": "O proxecto Adam foi unha misi\u00f3n proposta por Wernher von Braun a principios de 1958 para enviar ao primeiro home ao espazo nunha misi\u00f3n suborbital a bordo dunha c\u00e1psula lanzada mediante un foguete Redstone. O proxecto foi desestimado e tildado de \"espect\u00e1culo\" a favor do proxecto Mercury.\nHistoria.\nTralo \u00e9xito da posta en \u00f3rbita do primeiro sat\u00e9lite artificial estadounidense, o Explorer I, a bordo dun foguete Juno, derivado do foguete Redstone, Wernher von Braun propuxo o proxecto Adam para enviar \u00f3 espazo ao primeiro astronauta cara finais de 1959 a un relativamente modesto custo de 12 mill\u00f3ns de d\u00f3lares e competindo coa proposta Main In Space Soonest (MISS) da Forza A\u00e9rea, que ti\u00f1a un custo de 100 mill\u00f3ns de d\u00f3lares. O nome orixinal do proxecto foi \"Man Very High\", e a proposta consist\u00eda no uso dun foguete Redstone para enviar un home a bordo dunha c\u00e1psula desde Cabo Ca\u00f1averal nunha traxectoria suborbital a unha altura de 240\u00a0km. O astronauta experimentar\u00eda seis minutos de ingravidez e amarar\u00eda a 250\u00a0km de distancia, sendo recollido por efectivos da Armada. O proxecto foi rexeitado en abril de 1958 por ser visto como unha ameaza para o proxecto MISS, e enviado por von Braun \u00e1 axencia ARPA (hoxe DARPA o 13 de maio de 1958 como un proxecto exclusivamente do Ex\u00e9rcito, coa Armada proporcionando unicamente o servizo de recuperaci\u00f3n da c\u00e1psula. O proxecto foi aceptado pero subvencionado con s\u00f3 4,75 mill\u00f3ns de d\u00f3lares.\nA NACA tam\u00e9n desaprobou o proxecto ata o punto de que o administrador asociado Hugh Dryden declarou no congreso que\nque pode traducirse como\nO 11 de xullo de 1958, Roy W. Johnson, xefe de ARPA, sinaloulle \u00f3 Ex\u00e9rcito que o proxecto Adam non era considerador pr\u00e1ctico para o voo espacial tripulado. O Ex\u00e9rcito deixou de apoiar o proxecto, quedando a CIA interesada nel como a \"demostraci\u00f3n psicol\u00f3xica\" que necesitaban os Estados Unidos na carreira espacial. Por\u00e9n, Donald A. Quarles, adxunto \u00f3 Secretario de Defensa, replicou que de t\u00f3dolos xeitos haber\u00eda que esperar a facer m\u00e1is estudos, dada a recente creaci\u00f3n da NASA e a incerteza sobre qu\u00e9n levar\u00eda a cabo a direcci\u00f3n dos voos espaciais.\nTrala creaci\u00f3n da NASA, Dryden deixou de considerar o proxecto Adam como un \"espect\u00e1culo circense\" e os voos suborbitais pasaron a formar parte do proxecto Mercury, cun atraso que permitiu que a Uni\u00f3n Sovi\u00e9tica puxera o primeiro home no espazo, Iuri Gagarin."}
{"id": "203852", "revid": "23204", "url": "https://gl.wikipedia.org/wiki?curid=203852", "title": "Iluminaci\u00f3n a tres puntos", "text": "A iluminaci\u00f3n a tres puntos \u00e9 unha t\u00e9cnica de iluminaci\u00f3n b\u00e1sica empregada en v\u00eddeos, filmes, fotograf\u00edas e imaxes creadas por ordenador para as personaxes que non se atopan en movemento. Este \u00e9 un sistema moi vers\u00e1til que forma a base da maior\u00eda de co\u00f1ecementos sobre iluminaci\u00f3n en fotograf\u00edas de estudio.\nTipos de luces.\nEsta t\u00e9cnica utiliza 3 focos de luz: a principal ch\u00e1mase luz clave, sendo as outras a luz de recheo e a contraluz.\nIluminaci\u00f3n a catro puntos.\nExiste outra t\u00e9cnica, denominada de iluminaci\u00f3n a catro puntos, que ademais das luces mencionadas anteriormente usa a luz de fondo:"}
{"id": "203858", "revid": "25871", "url": "https://gl.wikipedia.org/wiki?curid=203858", "title": "Gran Premio de M\u00f3naco de 1955", "text": "O Gran Premio de M\u00f3naco de 1955 foi unha carreira de F\u00f3rmula Un, celebrada en M\u00f3naco o 22 de maio de 1955. Foi a segunda carreira da tempada de F\u00f3rmula Un de e d\u00e9uselle o nome honorario de, \"Gran Premio de Europa\".\nResumo.\nStirling Moss fora contratado por Mercedes para a nova tempada e Maserati substitu\u00edndo a Jean Behra. As Frechas de Prata de Fangio e Moss dominaron ata metade da carreira, seguidos por Ascari e Castellotti. Na metade do percorrido, Fangio retirouse con problemas de transmisi\u00f3n, dando o liderado a Moss. Con case unha volta por diante, a vitoria parec\u00eda segura para Moss pero terminou na volta 80 cando o seu motor Bens explotou. O novo l\u00edder Ascari equivocouse na chicane que sae do t\u00fanel, e o seu Lancia chocou contra as barreiras no porto e tivo que nadar para salvarse. Maurice Trintignant, nun Ferrari 625, pouco competitivo, herdou o liderado e logrou a s\u00faa primeira vitoria na F\u00f3rmula 1.\nL\u00edderes.\nJuan Manuel Fangio, Stirling Moss, e Maurice Trintignant."}
{"id": "203859", "revid": "22570", "url": "https://gl.wikipedia.org/wiki?curid=203859", "title": "Air Density (sat\u00e9lites)", "text": "A serie de sat\u00e9lites Air Density ou AD foi un conxunto de sat\u00e9lites dentro do programa Explorer adicados \u00e1 investigaci\u00f3n das capas altas da atmosfera. Iban equipados un transpondedor para o seu seguimento. A serie AD form\u00e1rona os seguintes sat\u00e9lites:"}
{"id": "203860", "revid": "56817", "url": "https://gl.wikipedia.org/wiki?curid=203860", "title": "Distrito Pallisa", "text": "Pallisa District \u00e9 un distrito da Rexi\u00f3n Oriental de Uganda, que recibe o seu nome pola s\u00faa poboaci\u00f3n capital, Pallisa.\nO Distrito Pallisa limita polo norte (de oeste a leste) por Distrito Serere, Distrito Ngora, Distrito Kumi e Distrito Bukedea, polo leste co Distrito Mbale, polo sueste co Distrito Budaka, polo suroeste co Distrito Kibuku e polo oeste co Distrito Kaliro.\nO censo do ano 2002 estimaba a s\u00faa poboaci\u00f3n en 300.700 habitantes, nunha \u00e1rea de 1.956\u00a0km2.\nA agricultura de subsistencia e a gandar\u00eda son as principais actividades econ\u00f3micas. En menor medida, tam\u00e9n hai pesca, piscicultura, como tam\u00e9n apicultura."}
{"id": "203861", "revid": "89787", "url": "https://gl.wikipedia.org/wiki?curid=203861", "title": "Distrito Ngora", "text": "Ngora District \u00e9 un distrito da Rexi\u00f3n Oriental de Uganda, nomeado as\u00ed pola s\u00faa poboaci\u00f3n princial, Ngora.\nLimita co Distrito Soroti polo noroeste, co Distrito Katakwi polo nordeste, co Distrito Kumi polo leste, co Distrito Pallisa polo sur, e co Distrito Serere polo oeste.\nO distrito foi establecido o 1 de xullo de 2010 polo parlamento ugand\u00e9s. Antes formaba parte do Distrito Kumi. O Distrito Ngora conxuntamente cos Distritos Amuria, Bukedea, Kaberamaido, Katakwi, Kumi, Serere e Soroti comprenden a subrexi\u00f3n Teso, lar de dous mill\u00f3ns e medio de persoas pertencentes \u00e1s etnias Iteso e Kumam. O Distrito Ngora formouse a partir do ex-condado de Ngora, que estaba formado polos sub-condados de Kapir (Okapel), Kobwin, Mukura e Ngora.\nSegundo o censo do ano 2002 ti\u00f1a unha poboaci\u00f3n estimada de 101.867 habitantes."}
{"id": "203862", "revid": "89787", "url": "https://gl.wikipedia.org/wiki?curid=203862", "title": "Desiderio Pernas", "text": "Desiderio Pernas Mart\u00ednez, nado en Vigo o 26 de marzo de 1930 e finado na mesma cidade o 19 de xaneiro de 1996, foi un arquitecto galego reco\u00f1ecido internacionalmente e art\u00edfice da introduci\u00f3n da nova linguaxe moderna en Vigo. Ademais da s\u00faa obra como arquitecto sentiu unha gran paix\u00f3n pola pintura e a m\u00fasica, feito que se ver\u00eda reflectido na s\u00faa obra.\nTraxectoria.\nPernas naceu nunha familia vinculada ao mundo da construci\u00f3n feito que o levou a estudar na Escola T\u00e9cnica Superior de Arquitectura de Madrid unha vez rematados os estudos de secundaria na cidade ol\u00edvica. En 1956 obtivo unha bolsa IASTE e trasladouse aos Pa\u00edses Baixos, onde traballou no departamento de Construci\u00f3n de escolas municipais na Haia e seguiu un curso de ac\u00fastica na televisi\u00f3n de Delly. Ao ano seguinte consegue outra bolsa IASTE, esta para Inglaterra, onde colaborou na construci\u00f3n dun novo centro de televisi\u00f3n para a BBC preto de Londres.\nObtivo o t\u00edtulo de arquitecto aos 28 anos, obtendo ao rematar a carreira a prestixiosa bolsa Fulbright e trasladouse a Chicago \u00e1 Escola de Arquitectura do ITT, onde foi alumno de Ludwig Mies van der Rohe e recibiu cursos de especializaci\u00f3n.\nEn 1963, estableceu o seu estudo de arquitectura en Vigo. Nese mesmo ano ga\u00f1ou o concurso de arquitecto escolar. As\u00ed, constru\u00edu escolas p\u00fablicas ata 1972. En 1964 conseguiu o doutoramento. En 1970 constru\u00edu na cidade de Pontevedra un edificio para centro social e cultural do barrio de Campolongo, que desde 1984 alberga a delegaci\u00f3n provincial do Instituto Nacional de Estat\u00edstica. No seu estudo de Vigo form\u00e1ronse e colaboran outros arquitectos como Jos\u00e9 Herrero, Luis Manso, Jos\u00e9 M. Quinteiro ou Pedro L\u00f3pez. En 1988 recibiu o Premio Dragados y Construcciones pola rehabilitaci\u00f3n do Teatro Garc\u00eda Barb\u00f3n.\nPernas e os seus contempor\u00e1neos (Bar Boo, Alberto Baltar, Agust\u00edn P\u00e9rez Bellas, Tom\u00e1s P\u00e9rez-Lorente...) conseguiron introducir a linguaxe da arquitectura internacional en Vigo e foron os principais representantes do movemento moderno que significou un novo soplo de aire fresco na cidade."}
{"id": "203863", "revid": "56817", "url": "https://gl.wikipedia.org/wiki?curid=203863", "title": "Distrito Namutumba", "text": "Namutumba District, \u00e1s veces referido tam\u00e9n como Busiki District \u00e9 un distrito da Rexi\u00f3n Oriental de Uganda, nomeado as\u00ed pola s\u00faa poboaci\u00f3n capital, Namutumba.\nO censo do ano 2002 estimaba a poboaci\u00f3n do distrito en 169.200 habitantes.\nA agricultura de subsistencia e a gandar\u00eda son as principais actividades econ\u00f3micas do distrito.\nLimita co Distrito Pallisa polo norte, co Distrito Kibuku polo nordeste, co Distrito Butaleja polo sueste, co Distrito Bugiri polo sur, co Distrito Iganga polo suroeste e co Distrito Kaliro polo noroeste.\nFoi creado no ano 2005 polo parlamento, torn\u00e1ndose operacional o 1 de xullo de 2006. Anteriormente formaba parte do Distrito Iganga e era co\u00f1ecido como \"Condado Busiki\". O Distrito Namutumba forma parte da subrexi\u00f3n Busoga, canda os distritos Bugiri, Buyende, Iganga, Jinja, Kaliro, Kamuli, Luuka, Mayuge e Namayingo.\nSegundo o censo do ano 2002, esta subrexi\u00f3n era lar de dous mill\u00f3ns e medio de persoas.\nO Distrito Namutumba div\u00eddese nas seguintes unidades administrativas:"}
{"id": "203864", "revid": "89787", "url": "https://gl.wikipedia.org/wiki?curid=203864", "title": "Distrito Namayingo", "text": "Namayingo District \u00e9 un distrito da Rexi\u00f3n Oriental de Uganda, chamada as\u00ed pola s\u00faa poboaci\u00f3n capital, Namayingo.\nLimita co Distrito Bugiri polo noroeste, co Distrito Busia polo nordeste, coa Rep\u00fablica de Kenya polo leste e sueste, coa Rep\u00fablica de Tanzania polo sur e co Distrito Mayuge polo oeste e suroeste.\nO distrito comezou a funcionar como tal o 1 de xullo de 2010, sendo anteriormente parte do Distrito Bugiri. Este distrito forma parte da subrexi\u00f3n Busoga, en compa\u00f1\u00eda dos distritos Buyende, Iganga, Jinja, Kaliro, Kamuli, Luuka, Mayuge e Namutumba.\nSegundo o censo do ano 2002 ti\u00f1a unha poboaci\u00f3n estimada de aproximadamente 145.500 habitantes."}
{"id": "203865", "revid": "89787", "url": "https://gl.wikipedia.org/wiki?curid=203865", "title": "Manuel Ramil", "text": "Manuel Ramil, nado en Ares o 8 de marzo de 1978, \u00e9 un m\u00fasico galego.\nTraxectoria.\nO seu primeiro contacto coa m\u00fasica \u00e9 aos 12 anos cando comeza a recibir clases de solfexo e piano cl\u00e1sico. Pronto sente interese por outras m\u00fasicas e comeza unha \u00e9poca de grande influencia de Yngwie J. Malmsteen, Cacophony, WhiteSnake... Despois de pasar por varios grupos bastante inest\u00e1beis, no ano 1996 forma o grupo heavy \u201cTorquemada\u201d, co cal un ano despois gravar\u00eda a s\u00faa primeira maqueta: \u201cSanta Inquisici\u00f3n\u201d. A pesar de permanecer case seis anos nesta banda, as cousas non marcharon ben, polo que en setembro de 2001 decide pechar este episodio e abandona o grupo. Nesta \u00e9poca colabora de maneira espor\u00e1dica con algunhas bandas: co grupo Th\u00e1natos realiza a gravaci\u00f3n de diversas intros para os seus concertos, e participa co grupo Trashnos na gravaci\u00f3n do seu primeiro disco: \u201cTiempo\u201d.\nEn xulio de 2002 comeza a s\u00faa \u00e9poca m\u00e1is co\u00f1ecida \u00e1 fronte da banda Warcry, periplo que rematar\u00eda a mediados do ano 2008, cando anuncia que se une ao grupo Sauze xunto cos tam\u00e9n ex integrantes de Warcry: Alberto Ardines (bater\u00eda) e Fernando Mon (guitarra) e Toni Amboaje (Hard Spirit). No 2010 interv\u00e9n como produtor e arranxador do segundo traballo do grupo Infamia titulado: \u201cLa cuenta atras\u201d.\nDende xu\u00f1o de 2017 forma parte da banda asturiana Avalanch e dende 2020 tam\u00e9n de Alderaan e Adventus."}
{"id": "203866", "revid": "12452", "url": "https://gl.wikipedia.org/wiki?curid=203866", "title": "Lingua galaico-portuguesa", "text": ""}
{"id": "203867", "revid": "1131", "url": "https://gl.wikipedia.org/wiki?curid=203867", "title": "Cuvilli\u00e9s-Theater", "text": "O Cuvilli\u00e9s-Theater (\"Altes Residenztheater\") \u00e9 un pequeno teatro rococ\u00f3 situado dentro do pazo da M\u00fcnchner Residenz, na cidade de M\u00fcnchen (Alema\u00f1a). \u00c9 considerado unha das xoias do barroco teatral.\nHistoria.\nO teatro foi encargado polo elector Maximiliano Xos\u00e9 III como a nova casa de \u00f3pera, sendo dese\u00f1ado polo arquitecto franc\u00e9s Francois de Cuvilli\u00e9s \"o vello\" (1695-1768) entre 1751 e 1753 e constru\u00eddo por Johann Baptist Straub, sendo co\u00f1ecido como \"Cuvilli\u00e9s-Theater\", e nun principio estaba reservado exclusivamente a membros da corte. Foi inaugurado o 12 de outubro de 1753 coa \u00f3pera \"Catone in Utica\", do compositor italiano e director da orquestra da corte b\u00e1vara Giovanni Battista Ferrandini.\nOrixinalmente estaba situado dentro do actual \"Neues Residenz Theater\", mais foi desarmado en 1943 durante a segunda guerra mundial para evitar a s\u00faa total destruci\u00f3n polos bombardeos que destru\u00edron a actual Bayerische Staatsoper (Nationaltheater M\u00fcnchen) o 18 de marzo de 1944 e que s\u00f3 esnaquizaron o edificio, que foi reedificado exactamente a poucos metros da s\u00faa localizaci\u00f3n orixinal e reinaugurado o 12 de xu\u00f1o de 1958 como parte das celebraci\u00f3ns do 800 aniversario da cidade de M\u00fcnchen, a\u00ednda que non foi ata 1985 cando se puido ver finalizado. Esta nova localizaci\u00f3n se atopa na outra \u00e1 do pazo da Residencia, sobreviviron os tallados en madeira, a\u00ednda que se perdeu a c\u00fapula pintada por Johann Baptist Zimmermann.\nNa sala lev\u00e1ronse a cabo as estreas de Idomeneo, re di Creta de Mozart (1781) e \"Abu Hassan\" de Weber, sendo o \u00e1mbito cl\u00e1sico para a representaci\u00f3n de Capriccio de Richard Strauss.\nFoi renovado entre o 2004 e o 2008, e reaberto o 14 de xu\u00f1o de 2008 coa \"premier\" dunha nova produci\u00f3n de \"Idomeneo\" de Mozart, dirixida por Kent Nagano."}
{"id": "203868", "revid": "1888", "url": "https://gl.wikipedia.org/wiki?curid=203868", "title": "Carlos Diegues", "text": "Carlos Dias Diegues, nado en Bueu o 11 de xu\u00f1o de 1978, \u00e9 un ensa\u00edsta galego.\nTraxectoria.\nLicenciado en Ciencias Pol\u00edticas pola Universidade de Santiago de Compostela, obtivo tam\u00e9n o Diploma de Estudos Avanzados en Filosof\u00eda moral."}
{"id": "203871", "revid": "6555442", "url": "https://gl.wikipedia.org/wiki?curid=203871", "title": "Alba Payo", "text": "Alba Payo Froiz, nada en Lal\u00edn en 1981, \u00e9 unha escritora e profesora galega.\nTraxectoria.\nEstudou Historia na Universidade de Santiago de Compostela. \u00c9 profesora de ensino secundario. Ten colaborado coa revista \"Murgu\u00eda\"."}
{"id": "203873", "revid": "15490", "url": "https://gl.wikipedia.org/wiki?curid=203873", "title": "Insua", "text": "Unha insua, (do lat\u00edn ) \u00e9 unha pequena illa no curso dun r\u00edo.\nCaracter\u00edsticas.\nA insua f\u00f3rmase coa acumulaci\u00f3n ou sedimentaci\u00f3n de materiais froito da erosi\u00f3n r\u00edo arriba ou coa divisi\u00f3n do canle do r\u00edo ou regueiro en varios ramais, deixando un terreo no medio que na toponimia galega acostuma denominarse entrerr\u00edos ou antrerr\u00edos.\nOs solos das insuas adoitan ser areentos e ricos. En principio estar\u00edan cubertos de fragas ou bosques de ribeira dominados por salgueiros, amieiros e carballos. Na antig\u00fcidade, na maior parte das veces, foron dedicados a uso agr\u00edcola por mor da calidade do solo e da abundancia de auga. Acced\u00edase \u00e1s insuas grazas a un vao ou unha pontella. O principal cultivo foi o millo, a\u00ednda que tam\u00e9n cultiv\u00e1ronse verzas, patacas, vimes ou como pasteiros. Hoxe o bosque de ribeira volveu colonizar a maior parte da superficie das insuas.\nO R\u00edo Mi\u00f1o, por exemplo, conta con varias insuas, especialmente preto da desembocadura."}
{"id": "203880", "revid": "56848", "url": "https://gl.wikipedia.org/wiki?curid=203880", "title": "Vimieiro (\u00e1rbore)", "text": "O vimieiro ou vimbieira (Salix viminalis) \u00e9 unha arbori\u00f1a ou arbusto do x\u00e9nero \"Salix\" (salgueiros), da familia das salic\u00e1ceas da que se tiran os vimes.\nDescrici\u00f3n.\n\u00c9 un arbusto grande, ocasionalmente \u00e1rbore de at\u00e9 10 m de altura, con p\u00f3las magras e longas, erectas; bota gromos tenros a mi\u00fado con densa pilosidade tomentosa; poli\u00f1as de cor verde amarelenta ou pardo cincento a avermellado, mates, con pilosidade cincenta cando son novas. As follas son pecioladas, de 5 a 15\u00a0cm de longo e aproximadamente 1,5\u00a0cm de ancho, entre 6 e 20 veces m\u00e1is longas ca anchas, lanceoladas estreiti\u00f1as ou con bordos paralelos; a face foliar de cor verde sucia, mate, con pilosidade dispersa e curta; env\u00e9s foliar con brillo prateado, cuberto con densos pelos curtos, orientado na direcci\u00f3n dos nervios laterais; bordo foliar enrolado cara a abaixo; pec\u00edolo foliar de at\u00e9 1\u00a0cm de longo, con curta pilosidade cincenta; est\u00edpulas s\u00f3 nos macroblastos, lanceoladas estreitas, longamente apuntadas. As escamas das xemas son pardas, con pilosidade cincenta. As inflorescencias aparecen antes que as follas, e antes da floraci\u00f3n presentan unha vistosa pilosidade mesta e sedosa. Os amentos masculinos son erectos, cil\u00edndricos, de at\u00e9 3,5\u00a0cm de longo e 1\u00a0cm de ancho, mestos nas axilas de follas moi pequenas e estreitas, longamente pilosas. Ten Br\u00e1cteas tectrices el\u00edpticas ou ovadas alongadas, con pilosidade longa cincenta; estames d\u00faas veces m\u00e1is longos c\u00e1 br\u00e1ctea tectriz; ten filamentos estaminais libres, glabros; anteras el\u00edpticas alongadas, amarelas, trala floraci\u00f3n de cor vermella acasta\u00f1ada. Os amentos femininos son erectos, cil\u00edndricos, de at\u00e9 3\u00a0cm de longo e 1\u00a0cm de ancho. O ovario case sentado, ovado, de at\u00e9 6\u00a0mm de longo. O estilo \u00e9 case tan longo coma o ovario, fino amarelo; os estigmas lineais, divididos en 2 ou 4 partes at\u00e9 a metade. Florece na primavera.\nHibr\u00eddase doadamente con outros salgueiros.\nA reproduci\u00f3n vexetativa \u00e9 moi eficaz. En Galicia \u00e9 com\u00fan cortar unhas varas e deixalas nun balde ou nun bocoi con auga at\u00e9 botaren ra\u00edces para despois plantalas. Adoitan agromar sen problema.\nH\u00e1bitat.\nAd\u00f3itase atopar nas ribeiras dos s e outros lugares h\u00famidos, xeralmente chairas baixas, sobre solos h\u00famidos.\nEn Galicia cult\u00edvase preto dos r\u00edos e regueiros, \u00e1s veces formando sebes ou ringleiras. Est\u00e1 naturalizada en moitas zonas.\nDistribuci\u00f3n.\nA orixe exacta da especie \u00e9 desco\u00f1ecida por mor de que se v\u00e9n cultivando dende hai s\u00e9culos. Crese que \u00e9 orixinaria do centro de Europa e o oeste de Asia. Crese que na Pen\u00ednsula Ib\u00e9rica foi introducida. \u00c9 moi com\u00fan en Galicia e toda a Europa atl\u00e1ntica, onde foi cultivada e naturalizada nos terreos baixos.\nUsos.\nFornece o mellor vime ou vimbio empregado para a cestar\u00eda. Moitas especies de salgueiros te\u00f1en tam\u00e9n p\u00f3las utiliz\u00e1beis na cester\u00eda. Despois de podar a \u00e1rbore, merg\u00fallanse as p\u00f3las na auga durante un tempo at\u00e9 viraren flex\u00edbeis.\nTradicionalmente adoitan empregarse os vimes m\u00e1is finos para atar as vi\u00f1as.\nNo eido forestal \u00e9 unha das especies co\u00f1ecidas como hiperacumuladora de metais pesados para a restauraci\u00f3n de solos contaminados, pois acumula cadmio, cromo, chumbo, mercurio, zinc, petr\u00f3leo, hidrocarburos, disolventes org\u00e1nicos, MTBE, TCE e subprodutos, selenio, prata, uranio etc.\nTaxonom\u00eda.\n\"Salix viminalis\" foi descrita por Charles Linneo e publicado en \"Species Plantarum 2: 1021\", no ano 1753.\nNome com\u00fan.\nVrimieiro, vrimieira, vrimeiro, vrimeira, vrimbero, vrimbeiro, vincalleiro, vimieiro, vimieira, vimia, vimeiro, vimbreiro, vimbo, vimbio, vimbieiro, vimbieira, vimbia, vimbeiro, vimbeira, vimbeeira, vemieira, veeira, vareiro, trogalleiro, sangubi\u00f1o, salce, p\u00e9 do vimbio, paleiro, mimbreiro, mimbreira, lagomeiro, correiro, correeiro, cepeira de vimes, cepa de vimbio e bringueiro."}
{"id": "203881", "revid": "25871", "url": "https://gl.wikipedia.org/wiki?curid=203881", "title": "C\u00e9sar Cisneros", "text": "C\u00e9sar Augusto Cisneros Luces, nado en Muros o 22 de setembro de 1849 e finado en Buenos Aires o 4 de xaneiro de 1897, foi un xornalista e escritor galego.\nTraxectoria.\nCon trece anos de idade emigrou \u00e1 Habana, onde comezou traballando de dependente nun comercio. Pronto comezou a publicar novas no \"Diario de la Marina\" da Habana, incorpor\u00e1ndose \u00e1 s\u00faa redacci\u00f3n cando comezou a adicarse por completo ao xornalismo. Logo trasladouse a Saguas onde dirixiu \"La Voz de Sagua\". En 1868 regresou a Galiza enfermo e conseguiu a praza de profesor de Instruci\u00f3n Xeral da Escola Naval Flotante de Ferrol. En 1873 embarcou para Montevideo, fundou en La Uni\u00f3n unha escola de ensino primario e ingresou como levador de libros na oficina do Ferrocarril central do Uruguai. En Montevideo fundou o xornal \"La Carta Blanca\", no que atacaba ao ditador Lorenzo Latorre, o que o levou a ter que fuxir a Buenos Aires en 1877. En 1879 fundou o primeiro Centro Gallego de Am\u00e9rica en Buenos Aires, colaborou en \"El Correo Espa\u00f1ol\" e creou o primeiro xornal galego de Am\u00e9rica: \"El Gallego\". Posteriormente, trasladouse de novo a Montevideo, onde colaborou en \"El Pampero\", \"La Uni\u00f3n Gallega\", \"Montevideo Noticioso\" e \"El Gallego\".\nObras.\nAdemais da s\u00faa actividade xornal\u00edstica, C\u00e9sar Cisneros escribiu o libro \"La insurrecci\u00f3n de Ferrol\", no que narra os acontecementos da sublevaci\u00f3n republicana que tivo lugar o 11 de outubro de 1872, que o levou ao c\u00e1rcere. Tam\u00e9n cultivou a poes\u00eda, \"Na Ausencia\" \u00e9 un dos seus poemas m\u00e1is co\u00f1ecidos."}
{"id": "203882", "revid": "75439", "url": "https://gl.wikipedia.org/wiki?curid=203882", "title": "Luis Cid", "text": "Luis Cid P\u00e9rez, m\u00e1is co\u00f1ecido como \"Carriega\", nado en Allariz o 9 de decembro de 1929 e finado na mesma vila o 13 de febreiro de 2018, foi un futbolista e a adestrador de f\u00fatbol galego. Como futbolista xogou en varios equipos de Segunda Divisi\u00f3n (Orensana, Racing de Ferrol, Oviedo e Burgos), ademais de no Cartagena, club no que se retirou como futbolista e no que comezou a s\u00faa carreira como adestrador. Durante as seguintes tres d\u00e9cadas dirixiu numerosos equipos ata converterse no adestrador galego con m\u00e1is partidos dirixidos na Primeira Divisi\u00f3n (397). Destacaron especialmente as s\u00faas etapas no Sporting de Gij\u00f3n e no Zaragoza, conseguindo con este \u00faltimo un subcampionato de liga, un terceiro posto e a disputa dunha final da Copa do Xeneral\u00edsimo.\nTraxectoria.\nComo futbolista.\nComezou a xogar ao f\u00fatbol aos 12 anos no Laxas, filial do Arnoia de Allariz, pasando aos 13 anos ao primeiro equipo, onde xogou en varias posici\u00f3ns diferentes. Durante esta \u00e9poca comezou a ser alcumado polos seus amigos \"Carriega\", facendo referencia a outro xogador do mesmo nome de Xinzo. As s\u00faas boas actuaci\u00f3ns chamaron a atenci\u00f3n do Lemos, que o fichou para a tempada 1947/48, pasando a continuaci\u00f3n ao Sabio de Ourense, na Serie A. \nEn 1949 pasou a ser futbolista da Orensana, equipo adestrado por Cuqui Bienzobas. Con este club debutou na Segunda Divisi\u00f3n, nun partido contra o Zaragoza no estadio do Couto, no que formou na dianteira xunto con D\u00edez, V\u00e9lez, Fabeiro e Eloy. Na cuarta xornada logrou o seu primeiro gol, nunha goleada por 5-0 contra o Badalona. Xogou tres tempadas na Orensana, disputando 68 encontros oficiais e marcando 13 goles.\nEn agosto de 1952, trala desaparici\u00f3n do club ourens\u00e1n, fichou polo Racing de Ferrol, que militaba tam\u00e9n en Segunda. Xogou d\u00faas tempadas no club verde, sendo o m\u00e1ximo goleador do equipo na segunda delas, a pesar de perder varios partidos por lesi\u00f3n. En 1954 fichou polo Real Oviedo, onde militou outras d\u00faas campa\u00f1as. Na tempada 1956/57 xogou no Burgos CF, club no que coincidiu con outros xogadores galegos como Man\u00edn, Lexo, Regueira e Losada. Na seguinte campa\u00f1a seguiu os pasos do seu adestrador Antonio Molinos, fichando xunto a el polo Cartagena. Pechou a s\u00faa carreira como futbolista no club murciano, no que militou entre 1957 e 1961, logrando na \u00faltima campa\u00f1a o ascenso \u00e1 Segunda Divisi\u00f3n, o primeiro na historia do club.\nComo adestrador.\nPara o debut do Cartagena na Segunda Divisi\u00f3n, Carriega colgou as botas e converteuse no adestrador do equipo. Conseguiu a permanencia na tempada 1961/62 pero os malos resultados na seguinte provocaron que non acabase a tempada, sendo substitu\u00eddo por Satur Grech. A continuaci\u00f3n adestrou o Terrassa en Terceira Divisi\u00f3n e o Europa e o Langreo en Segunda.\nPara a tempada 1968/69 fichou polo Sporting de Gij\u00f3n. Na s\u00faa primeira tempada no equipo branco e vermello fixo debutar a Quini e na segunda proclamouse campi\u00f3n de Segunda, ascendendo a Primeira Divisi\u00f3n, grazas en boa medida aos goles de Quini, m\u00e1ximo goleador da categor\u00eda, e Mara\u00f1\u00f3n. Na tempada 1970/71 estreouse nos bancos da Primeira Divisi\u00f3n, logrando comodamente a permenancia. Na seguinte campa\u00f1a dirixiu o equipo s\u00f3 17 xornadas, ata que nun partido contra o Celta de Vigo que os asturianos \u00edan ga\u00f1ando por 2-0, dous goles de Sanrom\u00e1n e Lezcano nos minutos finais puxeron o empate no marcador. O p\u00fablico do Molin\u00f3n despediu ao adestrador con panos brancos, a pesar de que o equipo estaba d\u00e9cimo, feito que o desgustou e que motivou a s\u00faa dimisi\u00f3n.\nEn 1972 comezou unha etapa de catro anos no Zaragoza, convert\u00e9ndose nun dos adestradores m\u00e1is destacados da historia do club. Con el no banco, o equipo aragon\u00e9s conseguiu os seus mellores resultados na liga, cun terceiro posto na tempada 1973/74 e o subcampionato na 1974/75, ademais de disputar a final da Copa do Xeneral\u00edsimo 1975/76 contra o Atl\u00e9tico de Madrid de Luis Aragon\u00e9s, que se decidiu a favor dos madrile\u00f1os grazas a un solitario gol de G\u00e1rate. Especialmente lembrada \u00e9 unha goleada por 6-1 contra o Real Madrid na Romareda, cun triplete de Garc\u00eda Castany. A continuaci\u00f3n dirixiu tres anos o Sevilla e dous o Betis, con bos resultados. Comezou a campa\u00f1a 1981/82 no Atl\u00e9tico de Madrid, pero foi destitu\u00eddo despois de s\u00f3 11 xornadas, polos malos resultados.\nEntre 1982 e 1984 adestrou o Elche e o Celta de Vigo en Segunda, antes de regresar ao Betis para substitu\u00edr ao cesado Alzate. Salvou o equipo do descenso e levouno \u00e1s semifinais da Copa do Rei, onde foron eliminados polo Athletic Club. Na s\u00faa segunda etapa no Betis alcanzou os 397 partidos dirixidos na Primeira Divisi\u00f3n, coloc\u00e1ndose entre os adestradores con m\u00e1is encontros da historia da competici\u00f3n. Tras pasar polo Figueres, de Segunda, pechou a s\u00faa carreira en 1990, despois de dirixir o Ourense na Segunda B.\nFaleceu na s\u00faa vila natal, Allariz, o 13 de febreiro de 2018, aos 88 anos de idade.\nReco\u00f1ecementos.\nEn 1972 o CD Ourense galardoouno coa insignia de ouro e brillantes do club. O campo de f\u00fatbol de Allariz, onde xoga como local o CD Allariz, leva o seu nome."}
{"id": "203883", "revid": "5863", "url": "https://gl.wikipedia.org/wiki?curid=203883", "title": "Francisco Sineiro", "text": "Francisco Sineiro Garc\u00eda, nado en Santiago de Compostela o 5 de marzo de 1949, \u00e9 doutor enxe\u00f1eiro agr\u00f3nomo e pol\u00edtico galego do PSdeG-PSOE.\nTraxectoria.\nProfesor de econom\u00eda agraria na Universidade de Santiago de Compostela, foi director territorial do Ministerio de Agricultura, Pesca e Alimentaci\u00f3n (1987-1989). Deputado no Parlamento galego polo PSdeG-PSOE (1989-2005), foi conselleiro de Agricultura, Gandar\u00eda e Montes (1987-1990)."}
{"id": "203884", "revid": "1888", "url": "https://gl.wikipedia.org/wiki?curid=203884", "title": "Francisco Sineiro Garc\u00eda", "text": ""}
{"id": "203885", "revid": "25871", "url": "https://gl.wikipedia.org/wiki?curid=203885", "title": "Jacobo Campos", "text": "Jacobo Campos Pi\u00f1eiro, nado en Vigo o 15 de marzo de 1981, \u00e9 un futbolista galego que xoga na demarcaci\u00f3n de defensa.\nTraxectoria.\nComezou a dar os primeiros toques a un bal\u00f3n no Gran Pe\u00f1a F\u00fatbol Club pasando pronto a formar parte do filial do Real Club Celta de Vigo, equipo co que debutar\u00eda en Primeira Divisi\u00f3n Espa\u00f1ola no ano 2001, a\u00ednda que non se afianzar\u00eda como titular. Logo pasou por outros equipos espa\u00f1ois, ata que no ano 2008 volve a Galiza para xogar no Coruxo F\u00fatbol Club.\nConvoc\u00e1rono varias veces para as categor\u00edas inferiores da Selecci\u00f3n espa\u00f1ola de f\u00fatbol (sub-16, sub-17, sub-18 e sub-20), chegando a xogar un total de 13 partidos.\nXogou a Liga Fertiberia de F\u00fatbol Indoor cos veteranos do Celta de Vigo. Na tempada 2013 proclamouse campi\u00f3n de liga e mellor xogador do torneo."}
{"id": "203886", "revid": "85894", "url": "https://gl.wikipedia.org/wiki?curid=203886", "title": "M\u00e9lusine Mayance", "text": "M\u00e9lusine Mayance, nada o 21 de marzo de 1999 en Par\u00eds, \u00e9 unha actriz infantil francesa.\nTraxectoria.\nMayance \u00e9 co\u00f1ecida principalmente polo filme \"Elle s'appelait Sarah\" (2010), onde \u00e9 unha das protagonistas e fai o papel de Sarah Starzynski. Tam\u00e9n \u00e9 co\u00f1ecida polo filme \"Ricky\" no que fai o papel de Lisa. Ademais disto, tam\u00e9n fixo diversas aparici\u00f3ns en programas de televisi\u00f3n franceses."}
{"id": "203887", "revid": "6468291", "url": "https://gl.wikipedia.org/wiki?curid=203887", "title": "Salgueiro bravo", "text": "O salgueiro bravo, salgueiro negro ou salgueiro zao (Salix atrocinerea), \u00e9 unha arbori\u00f1a ou arbusto do x\u00e9nero \"Salix\" (salgueiros), da familia das salic\u00e1ceas moi com\u00fan nos terreos h\u00famidos e solos pobres de toda Galicia.\nDescrici\u00f3n.\nArbusto ou arbori\u00f1a de at\u00e9 12 metros, coas p\u00f3las dereitas e alongadas; as m\u00e1is novas, pilosas; as de m\u00e1is dun ano, con tendencia a ficar sen pelo e lustrosas; casca de cor acasta\u00f1ada cincenta ou casta\u00f1a escura, e madeira \u2013ao se desprender a casca- con costelas lonxitudinais sa\u00edntes. As follas son enteiras ou con dentes grosos e pouco marcados, rugosas, cos nervios prominentes, de xeito ovado ou lanceolado, por\u00e9n algo m\u00e1is anchas na parte apical; ao nacer son aveludadas e moi pilosas polas d\u00faas bandas, pero pola face superior tenden a perder o pelo tornando a cor verde escura; a parte inferior de cor cincenta, a mi\u00fado con pelos ferruxinosos. Os pec\u00edolos son duns 5 \u2013 15\u00a0mm, canaliculados pola parte superior. As flores disp\u00f3\u00f1ense en candeas moi peludas que nacen antes que as follas; os masculinos son ovados ou ovadoblongos, case sentados, con br\u00e1cteas foli\u00e1ceas na base; as br\u00e1cteas do amento son de base p\u00e1lida e terminaci\u00f3n casta\u00f1a escura, moi pilosas, cada unha con dous longos estames na s\u00faa axila e un nectario alongado; os amentos femininos son cil\u00edndricos, con br\u00e1cteas semellantes, cada unha cun nectario e mais un pistilo ovado-c\u00f3nico densamente piloso e con pedicelo claramente m\u00e1is longo que o nectario, rematado nun estilo curto con 4 l\u00f3bulos estigm\u00e1ticos. O froito \u00e9 unha c\u00e1psula tomentosa que se abre en d\u00faas valvas, con sementes cubertas de pelos abrancazados.\nComa todas es especies do x\u00e9nero \"Salix\", \u00e9 moi propenso ao hibridismo con outros salgueiros, polo que o seu reco\u00f1ecemento pode ser complexo.\nFenolox\u00eda.\nFlorece dende o mes de xaneiro at\u00e9 marzo ou abril, segundo a localidade, sendo a diseminaci\u00f3n das sementes anem\u00f3cora, \u00e9 dicir, grazas ao vento, e se produce de marzo a abril.\nH\u00e1bitat.\nMora en terreos frescos, con preferencia polos pobres en bases, en ribeiras areentas ou con grixos de r\u00edos, s e lagoas, en prados e en sebes con certa humidade ed\u00e1fica; \u00e1chase dende o nivel do mar deica os 2.000 m de altitude, at\u00e9 o piso subalpino. \nEn Galicia \u00e9 unha das especies principais das ribeiras, s e bra\u00f1as. Coloniza rapidamente os solos pobre, coma os noiros das autoestradas, especialmente na zona sur de Galicia, substitu\u00edndoo no norte o bidueiro.\nDistribuci\u00f3n.\nA s\u00faa distribuci\u00f3n europea \u00e9 especialmente atl\u00e1ntica e acada no norte as Illas Brit\u00e1nicas. Moi frecuente en Galicia, de feito, das oito especies de salgueiros, \u00e9 o bravo a m\u00e1is com\u00fan. At\u00f3pase en toda a Pen\u00ednsula Ib\u00e9rica.\nEn \u00c1frica, at\u00f3pase en Marrocos e en Tunisia.\nEn Ocean\u00eda foi introducida e naturalizada en Nova Zelandia, consider\u00e1ndose especia invasiva.\nEtimolox\u00eda.\nO nome galego v\u00e9n do xen\u00e9rico latino \"Salix\" que prov\u00e9n do celta \"sal\" (achegado) e \"lis\" (auga), indicativo dos lugares onde podemos atopalo. O nome da especie, \"atrocinerea\", prov\u00e9n do adxectivo latino \"cinereus\" (cincento) co prefixo \"atro\" (escuro), en referencia ao veludo cincento algo sucio que cobre as follas e p\u00f3las novas.\nEcolox\u00eda.\nCo\u00f1\u00e9cense f\u00f3siles de \"Salix\" dende o Terciario, e en concreto do salgueiro bravo, dende hai un mill\u00f3n de anos. Esta continuidade no tempo, deu lugar a que ao seu car\u00f3n coevolu\u00edran multitude de insectos (m\u00e1is de 200) que precisan da s\u00faa presenza para existir,sendo, despois do carballo e xunto co bidueiro, a \u00e1rbore coa maior cantidade de especies dependentes, entre elas, algunhas tan fermosas e pouco abondosas como a bolboreta \"Nymphalis antiopa\".\nOs ingleses levaron, entre outras especies, o salgueiro a Nova Zelandia. A frugalidade desta especie causou un serio problema ecol\u00f3xico nas illas, ocupando todas as zonas h\u00famidas e desprazando as especies aut\u00f3ctonas.\nUsos.\nNo eido forestal usouse dende a antig\u00fcidade para fixar noiros e ribeiras. \u00c9 unha das especies necesarias para a restauraci\u00f3n de r\u00edos, pola versatilidade e a pouca esixencia en canto a solos. \u00c9 moi \u00fatil para frear as riadas.\nEmpregaban os poceiros unha p\u00f3la nova de salgueiro suxeita coas d\u00faas mans para atopar auga.\nMentres que outras especies do x\u00e9nero, como o vimieiro, empr\u00e9ganse acot\u00edo en cestar\u00eda, o salgueiro ten unha madeira moi nodosa e dif\u00edcil de traballar, releg\u00e1ndose o seu uso para atar feixes.\nEtnobot\u00e1nica.\nAs propiedades medicinais e terap\u00e9uticas do salgueiro foran xa descubertas por Hip\u00f3crates (s\u00e9culo IV a.C.) para tratar as febres e as dores de cabeza, e que fixo que un dos primeiros traballos cient\u00edficos sobre as propiedades medicinais dunha \u00e1rbore, fora realizado en 1763 sobre a casca do salgueiro.\nAs\u00ed, a casca empr\u00e9gase coma febr\u00edfugo, para tratar o reumatismo, a artrite, estados inflamatorios de estados autoinmunitarios, a gota, a disenter\u00eda, a diarrea, as neuralxias e as dores de cabeza. As follas \u00fasanse tam\u00e9n coma febr\u00edfugo, e serven para tratar c\u00f3licos.\nCon todo, esta especie, a diferenza dos \"S. Pentandra\" e \"S. Praecox\", non pos\u00fae na casca \"salicina\".\nEtnolox\u00eda.\nO mesmo que ocorre con outras \u00e1rbores coma o carballo, ao salgueiro bravo e a outras especies do x\u00e9nero \"Salix\" atribu\u00edronselle dende a antig\u00fcidade moitas virtudes m\u00e1xicas e feiticeiras. Proba disto \u00e9 que a palabra inglesa \"witch\" (bruxa, meiga) deriva do nome ingl\u00e9s que designa xenericamente aos salgueiros: \"willow\". Era so os salgueiros onde as meigas levaban a cabo os seus feitizos. En Asturias utiliz\u00e1banse p\u00f3las de salgueiro para romper feitizos e quitar do corpo diferentes males e doenzas.\nNomes com\u00fans.\nO lugar poboado con salgueiros ch\u00e1mase: salceda ou salgueira."}
{"id": "203889", "revid": "23204", "url": "https://gl.wikipedia.org/wiki?curid=203889", "title": "Bandeira de Arag\u00f3n", "text": "A bandeira de Arag\u00f3n bas\u00e9ase no tradicional Sinal Real dos reis de Arag\u00f3n, que era antigamente empregada soamente polo Rei. O emblema foi empregado dende os tempos de Afonso II."}
{"id": "203890", "revid": "56817", "url": "https://gl.wikipedia.org/wiki?curid=203890", "title": "David Unaipon", "text": "David Unaipon, (nado como David Ngunaitponi) (28 de setembro de 1872 - 7 de febreiro de 1967) foi un escritor, inventor e predicador aborixe australiano dos Ngarrindjeri. Chegou a ser un dos aborixes m\u00e1is co\u00f1ecido de toda Australia e rachou con moitos dos estereotipos dos aborixes. En conmemoraci\u00f3n \u00e1 s\u00faa figura, a s\u00faa face \u00e9 a que sae nos billetes de 50$ australianos."}
{"id": "203891", "revid": "25871", "url": "https://gl.wikipedia.org/wiki?curid=203891", "title": "David Ngunaitponi", "text": ""}
{"id": "203896", "revid": "127505", "url": "https://gl.wikipedia.org/wiki?curid=203896", "title": "Marco Claudio Marcelo (c\u00f3nsul 166 a. C.)", "text": "Marco Claudio Marcelo (\"Marcus Claudius M. F. M. N. Marcellus\") foi un c\u00f3nsul romano.\nTraxectoria.\nO seu pai fora c\u00f3nsul no ano 196 a.C. e \u00e1 s\u00faa morte no 177 a.C. sucedeulle no cargo de pont\u00edfice. No ano 169 a.C. era pretor en Hispania e no 166 a.C. c\u00f3nsul de Roma, venceu aos galos nos Alpes, obtendo as honras do triunfo. No 155 a.C. volve de novo ao consulado e vence aos ligures. No 152 aC accede ao consulado pola terceira vez, xunto con Lucio Valerio Flaco, foi enviado a Hispania para substitu\u00edr a Quinto Fulvio Nobilior, que fora incapaz de facer fronte \u00e1 rebeli\u00f3n dos celtiberos.\nMarcelo vai tomar diversas medidas militares que conseguen ga\u00f1ar os celtiberos xunto con actos de clemencia e de visi\u00f3n pol\u00edtica, obtendo a rendici\u00f3n de Oscilis e os ar\u00e9vacos deciden concertar unha tregua. Ao sur aos vet\u00f3ns e lusitanos som\u00e9tense con Marco Atilio contralando a s\u00faa obediencia, pero axi\u00f1a como deixa a zona volven a se rebelar de novo, Marcelo acode conseguindo que volvan \u00e1 obediencia ocupando a cidade de Nergobriga. No inverno do 152 ao 151 a.C. pasou a C\u00f3rdoba, que pouco antes establecera como colonia. A embaixada dos ar\u00e9vacos a Roma non logrou concertar a paz, xa que o senado acusou a Marcelo de indolencia e non ratificou o acordo, elixindo a Lucio L\u00faculo como novo c\u00f3nsul para continuar a guerra; ao co\u00f1ecer Marcelo a resoluci\u00f3n finxe un ataque aos celtiberos, que se someten incondicionalmente, quizais por medio dun pacto preestablecido, que o c\u00f3nsul acepta, asinando a paz de Numancia, restablecendo os antigos tratados, e as\u00ed entrega a provincia ao seu sucesor totalmente pacificada.\nNo 148 a.C. mentres se dirix\u00eda como embaixador a Masinisa de Numidia, pero o seu nav\u00edo naufragou, resultando morto."}
{"id": "203905", "revid": "23204", "url": "https://gl.wikipedia.org/wiki?curid=203905", "title": "Sandrine Holt", "text": "Sandrine Holt, (en chin\u00e9s: \u4f55\u5bb6\u84d3; pinyin: H\u00e9 Ji\u0101b\u00e8i) nada o 19 de novembro de 1972 en Londres, \u00e9 unha actriz e modelo anglo-canadense."}
{"id": "203907", "revid": "98629", "url": "https://gl.wikipedia.org/wiki?curid=203907", "title": "D-War", "text": "D-War (en ) \u00e9 un filme surcoreano dirixido por Shim Hyung-rae que se estreou no 2007.\nSinopse.\nA Terra \u00f3 bordo da destruci\u00f3n tralo regreso duns xigantescos drag\u00f3ns lendarios que po\u00f1en \u00e1 humanidade en perigo. O xornalista Ethan Kendrick (Jason Behr) intentar\u00e1 investigar que est\u00e1 pasando e como deter a cat\u00e1strofe."}
{"id": "203908", "revid": "88215", "url": "https://gl.wikipedia.org/wiki?curid=203908", "title": "Ewart Horsfall", "text": "Ewart Douglas Horsfall, nado en Liverpool o 24 de maio de 1892 e finado en Devizes o 1 de febreiro de 1974, foi un remeiro brit\u00e1nico, medallista ol\u00edmpico en Estocolmo 1912 e Antuerpen 1920.\nEn Estocolmo formou equipo con Edgar Burgess, Leslie Wormwald, Sidney Swann, James Angus Gillan, Arthur Garton, Alister Kirby, Philip Fleming e Henry Wells (temoneiro) como membro do \"Leander Club\", logrando a medalla de ouro en competici\u00f3n con outro equipo brit\u00e1nico que representaba ao club \"New College\".\nEn 1920 obtivo a s\u00faa segunda medalla, quedando segundo tras o equipo dos Estados Unidos, os seus compa\u00f1eiros de equipo foron Guy Oliver Nickalls, Richard Lucas, Walter James, John Campbell, Sebastian Earl, Ralph Shove, Sidney Swann e Robin Johnstone (temoneiro)."}
{"id": "203910", "revid": "85894", "url": "https://gl.wikipedia.org/wiki?curid=203910", "title": "Parque Natural de l'Alt Pirineu", "text": "O Parque Natural de l'Alt Pirineu at\u00f3pase nos Pireneos entre o Val de Ar\u00e1n e o Principado de Andorra en sentido leste-oeste, e entre Francia e o Prepireneo en sentido norte-sur. \u00c9 o parque natural de maior extensi\u00f3n de toda Catalu\u00f1a. A s\u00faa superficie est\u00e9ndese por 15 municipios diferentes repartidos entre as comarcas do Alt Urgell e o Pallars Sobir\u00e0.\nValores naturais.\nCase todo o parque est\u00e1 inclu\u00eddo na Rede Natura 2000 e tam\u00e9n conta con d\u00faas reservas naturais. Existen 6 h\u00e1bitats declarados de interese comunitario prioritario, entre os cales at\u00f3pase a \u00fanica formaci\u00f3n de \"Juniperus thurifera\" de Catalu\u00f1a. Outros lugares de interese son a fraga de Vir\u00f3s, a Lagoa e o Pico da Mariola, o Ecomuseo do val de Aneu ou os pobos de Bold\u00eds Jussa e Bold\u00eds Sobir\u00e0. Ademais a importancia ecol\u00f3xica do parque vese reforzada porque limita con outras d\u00faas \u00e1reas protexidas: o Parque Natural dos Valls del Comapedrosa en Andorra e co Parque Natural Rexional dos Pyr\u00e9n\u00e9es Ari\u00e9geoises en Francia.\nHistoria.\nO parque natural combina as paisaxes alpinas de alta monta\u00f1a pirenaica coas fragas e prader\u00edas. A paisaxe \u00e9 froito de milleiros de anos da acci\u00f3n humana e da explotaci\u00f3n dos recursos pola s\u00faa parte. As primeiras mostras de actividade humana transformadoras do medio rem\u00f3ntase 6.000 anos atr\u00e1s que se van multiplicar na \u00e9poca romana coa explotaci\u00f3n intensiva dos xacementos minerais da zona. Posteriormente na Idade Media a agricultura e a gander\u00eda desenvolv\u00e9ronse en gran medida culminando no s\u00e9culo XIX no m\u00e1ximo demogr\u00e1fico alcanzado na zona pirenaica. Posteriormente produciuse un descenso continuado na poboaci\u00f3n ata os nosos d\u00edas, onde a gander\u00eda e as actividades relacionadas co turismo rural e de aventura son as fontes principais de actividade econ\u00f3mica da zona.\nOrograf\u00eda.\nDentro dos l\u00edmites do parque at\u00f3pase a Pica d'Estats, que con 3.143 metros de altitude \u00e9 o meirande cumio de Catalu\u00f1a. Por\u00e9n existen outros cumios que sobresaen ou se achegan \u00f3s 3.000 metros. Estas monta\u00f1as son froito do movemento chamado oroxenia alpina, ocasionado polo achegamento das placas tect\u00f3nicas ib\u00e9ricas e eurasi\u00e1tica. No lado oposto est\u00e1 o Santuario de Arbol\u00f3 coma punto m\u00e1is baixo do parque con 600 metros.\nO clima do parque est\u00e1 condicionado polo relieve, namentres que nos fondos dos vales predomina un clima submediterr\u00e1neo de tendencia continental nos cumios das monta\u00f1as predomina o clima medio europeo alpino. Entre elas existen zonas de transici\u00f3n onde o clima p\u00f3dese considerar coma subalpino.\nAdemais existen lagoas de monta\u00f1a formadas pola sobreexcavaci\u00f3n glacial. Estas lagoas son dun gran valor xeol\u00f3xico pola s\u00faa orixe e porque non foron afectadas pola construci\u00f3n de infraestruturas hidroel\u00e9ctricas ou a introduci\u00f3n de especies ex\u00f3ticas.\nFlora.\nO Parque conta cunha gran riqueza de flora, t\u00e9\u00f1ense detectados ata 1.529 taxons, moitos deles estritamente protexidos. P\u00f3dense salientar 22 especies de flora amezadas ou moi raras, coma poden ser a \"junipecus thurifera\", a \"hippuris vulgaris\" ou a \"cerinthe glabra\". Outras especies destac\u00e1beis son a roseira silvestre (\"Rosa canina\"), o azafr\u00e1n silvestre (\"Crocus Nudiflorus\") e os Lirios, representados polas subespecies \"Martagon\" e \"Pyrenaicum\". No parque dominan os elementos boreoalpinos, existindo fragas extensas, ben conservadas e maduras de pi\u00f1eiro negro, pi\u00f1eiro rubio e abeto. Por\u00e9n, a faia escasa.\nFauna.\nA fauna do parque natural componse de moitas e diversas especies, de feito t\u00e9\u00f1ense inventariado ata 257 vertebrados. Moitas delas dun grande interese cient\u00edfico por ser end\u00e9micas ou ben por estar en perigo de extinci\u00f3n. As\u00ed, p\u00f3dese mencionar o oso pardo, a lagarti\u00f1a pallaresa (endemismo piren\u00e1ico en perigo de extinci\u00f3n), o trit\u00f3n pirenaico (tam\u00e9n end\u00e9mico) ou a pita do monte, que ten no parque a poboaci\u00f3n m\u00e1is ampla de toda a Pen\u00ednsula Ib\u00e9rica.\nConsideradas de grande interese son as aves presentes no parque. As\u00ed atopamos a Choia de bico amarelo, o gabeador azul, o Pardal alpino (que sempre vive por enriba dos 2000 metros) ou o Moucho de Tengmalm descuberto no parque no 1983. Ademais as catro grandes aves necr\u00f3fagas de Europa te\u00f1en presenza no parque: o quebraosos, o voitre negro, o voitre branco e o voitre leonado.\nOutras especies dun grande interese ser\u00edan a lontra e o rebezo e o aguaneiro.\nV\u00e9xase tam\u00e9n.\nLigaz\u00f3ns externas.\nWeb do Parque Natural de L'Alt Pirineu da Generalitat de Catalu\u00f1a "}
{"id": "203911", "revid": "5863", "url": "https://gl.wikipedia.org/wiki?curid=203911", "title": "Erkki Wessman", "text": "Erkki Olavi Wessman, nado en Ulvila o 27 de xu\u00f1o de 1931 e finado en Tampere o 5 de agosto de 2011, foi un xornalista e escritor fin\u00e9s.\nTraxectoria.\nComezou a traballar de xornalista en 1959 no \"Satakunnan Ty\u00f6\" da cidade de Pori e tras casar coa actriz Tuija Vuolle mudouse a Tampere en 1965 entrando a traballar na revista sensacionalista \"Hymy\", convert\u00e9ndose nun dos seus xornalistas m\u00e1is co\u00f1ecidos, colaborando tam\u00e9n en \"Alibi\", dedicada aos sucesos. Escribiu numerosos libros, tanto de non ficci\u00f3n, entre as que salientan as de cariz hist\u00f3rico, como novelas, obras teatrais e gui\u00f3ns."}
{"id": "203912", "revid": "98629", "url": "https://gl.wikipedia.org/wiki?curid=203912", "title": "Torres de delay", "text": "As torres de delay ou torres de reforzo son unha serie de altofalantes que se colocan en grandes recintos para reforzar o sistema principal de son nestes lugares, xa que debido \u00e1 distancia o son vaise esvaecendo e non chega con claridade a todo o espazo. Ademais compensan o retardo do son producido por esa distancia debido \u00e1 velocidade \u00e1 que se transmiten as ondas sonoras.\nHistoria.\nA partir do ano 2000 comezouse a estandarizar o uso do arranxo \"line array\" as\u00ed que foron pasando os anos, descubriuse como o arranxo m\u00e1is practico e con mellores resultados para realizaci\u00f3n de eventos audiovisuais de mediano e gran formato en exteriores (campos de f\u00fatbol, festivais, etc) ou espazos interiores amplos. A gran versatilidade destes sistemas fixo que en poucos anos todas as empresas de alugamento de equipos e as grandes xiras substitu\u00edran os seus sistemas por un \"line array\" dalgunha das numerosas compa\u00f1\u00edas que o fabrican.\nAnte a necesidade de cubrir cada vez m\u00e1is distancia de audiencia, as compa\u00f1\u00edas comezaron a desenvolver sistemas ou arranxos que nos permitiran cubrir as necesidades actuais. Combinando estes sistemas (\"line array\") xunto cos procesadores que temos dispo\u00f1ibles no mercado podemos crear sistemas dunha gran versatilidade e cubrir necesidades t\u00e9cnicas m\u00e1is complexas.\nA d\u00eda de hoxe nos grandes festivais ou nas xiras dos artistas globais precisamos cubrir m\u00e1is de 100 metros de audiencia ao longo e 60 metros de ancho. Polo que se fai imprescindible, para contar cun equipo que responda en todo o recinto \u00e1s necesidades requiridas, a instalaci\u00f3ns dunhas \"axudas\" que son denominadas torres de delay estas permitirannos cubrir toda a zona de audiencia sen que a presi\u00f3n sonora sufra sombras ou zonas nas que non escoitamos ben.\nC\u00e1lculo da torre de delay.\nO son viaxa a unha velocidade particular, o son viaxa extremadamente r\u00e1pido pero non sempre a mesma velocidade, por iso \u00e9 bo que usemos medios t\u00e9cnicos especialmente pensados e dese\u00f1ados para calcular esta cuesti\u00f3n, Smart Live por exemplo.\nA ecuaci\u00f3n para calcular a velocidade do son \u00e9: \nAs\u00famese como regra xeral que a velocidade do son \u00e9 de 344\u00a0m/s. Como sabemos que perdemos 6 decibelios cada vez que dobramos a distancia, precisamos calcular ben o delay das torres para que toda a audiencia te\u00f1a a presi\u00f3n buscada. Para calcular o delay correcto temos que usar a seguinte ecuaci\u00f3n:\nOnde V \u00e9 o tempo de delay, x \u00e9 a distancia entre a fonte sonora \u00e9 a colocaci\u00f3n da torre de delay e t \u00e9 a velocidade do son. Ao facer isto correctamente, conseguimos sincronizar a fonte sonora (PA) coa torre de delay, pero esta situaci\u00f3n provoca que ao noso cerebro non lle resulte crible que o son prov\u00e9n do escenario, polo que debemos engadir un pouco m\u00e1is de delay (entre 5 e 10 milisegundos) para que o arranxo pareza natural e non resulte incomprensible (no que se refire ao plano sonoro)."}
{"id": "203914", "revid": "4817", "url": "https://gl.wikipedia.org/wiki?curid=203914", "title": "Explorer 9", "text": "Explorer 9, tam\u00e9n denominado S-56A, foi un sat\u00e9lite cient\u00edfico da NASA lanzado o 16 de febreiro de 1961 desde Wallops Flight Facility a bordo dun foguete Scout X-1.\nCaracter\u00edsticas.\nExplorer 9 foi o primeiro dunha serie de sat\u00e9lites inflables esf\u00e9ricos de 3,66 metros de di\u00e1metro adicados a determinar a densidade da atmosfera superior. Foi inxectado nunha \u00f3rbita inicial de 2448\u00a0km de apoxeo e 749\u00a0km de perixeo cun per\u00edodo de 118,1 minutos e unha inclinaci\u00f3n orbital de 38,81 graos e foi o primeiro sat\u00e9lite en ser posto en \u00f3rbita mediante un foguete de propelente s\u00f3lido en t\u00f3dalas s\u00faas etapas e o primeiro en ser posto en \u00f3rbita con \u00e9xito desde Wallops Island. O sat\u00e9lite era id\u00e9ntico ao errado Explorer S-56, que non chegou a alcanzar \u00f3rbita polo fallo da segunda etapa do seu foguete portador, estrel\u00e1ndose a 130\u00a0km do sitio de lanzamento, Wallops Island.\nA esfera do sat\u00e9lite estaba formada capas alternantes de aluminio e mylar. Sobre a capa externa, de aluminio, hab\u00eda c\u00edrculos brancos de 5,1\u00a0cm de di\u00e1metro para o control t\u00e9rmico. A esfera inicialmente lanzouse empaquetada nun tubo de 21,6\u00a0cm de di\u00e1metro e 48,3\u00a0cm de longo que viaxaba no morro da \u00faltima etapa do foguete Scout. Trala posta en \u00f3rbita, unha botella de gas nitr\u00f3xeno inflaba a esfera e un mecanismo de separaci\u00f3n a apartaba do tubo contedor.\nOs dous hemisferios de aluminio da capa exterior da esfera estaban separados por unha banda ecuatorial de mylar que serv\u00eda como antena para a baliza de 135 mW de potencia e 136 MHz de frecuencia usada para o seguimento do sat\u00e9lite. A baliza fallou antes de dar a primeira \u00f3rbita e o seguimento tivo que facerse por medios \u00f3pticos. A alimentaci\u00f3n el\u00e9ctrica era proporcionada por c\u00e9lulas solares que alimentaban bater\u00edas recargables.\nExplorer 9 reentrou na atmosfera o 9 de abril de 1964.\nResultados.\nEntre outros, os datos de arrastre do Explorer 9 na atmosfera superior serviu para establecer o tempo que transcorre entre o pico dunha tormenta xeomagn\u00e9tica e o posterior m\u00e1ximo na densidade atmosf\u00e9rica. Os datos \u00f3pticos foron analizados para determina-lo arrastre atmosf\u00e9rico e o comportamento f\u00edsico da atmosfera superior."}
{"id": "203915", "revid": "72012", "url": "https://gl.wikipedia.org/wiki?curid=203915", "title": "Explorer S-56", "text": ""}
{"id": "203916", "revid": "72012", "url": "https://gl.wikipedia.org/wiki?curid=203916", "title": "S-56A", "text": ""}
{"id": "203917", "revid": "85894", "url": "https://gl.wikipedia.org/wiki?curid=203917", "title": "Taboi, A Balsa, Muras", "text": "Taboi \u00e9 un lugar da parroquia da Balsa no concello lugu\u00e9s de Muras. Segundo o IGE, en 2019 ti\u00f1a 3 habitantes (2 homes e 1 muller), o que sup\u00f3n un aumento respecto do ano 2011, cando ti\u00f1a dous habitantes."}
{"id": "203924", "revid": "56817", "url": "https://gl.wikipedia.org/wiki?curid=203924", "title": "Face (hom\u00f3nimos)", "text": "\"C\u00f3mpre non confundir co termo \"feixe\" (grupo, lote, fato, conxunto)\""}
{"id": "203926", "revid": "65337", "url": "https://gl.wikipedia.org/wiki?curid=203926", "title": "Face (anverso)", "text": "Ch\u00e1mase face \u00e1 cara principal dun tecido, papel, folla etc., oposta \u00e1 posterior.\nNa Bot\u00e1nica ch\u00e1mase face \u00e1 cara superior ou cara adaxial do limbo da folla dunha planta. Difer\u00e9nciase do env\u00e9s, ou parte inferior, en que non pos\u00fae estomas, ten unha cut\u00edcula algo m\u00e1is grosa e pos\u00fae menor abundancia de tricomas. A s\u00faa cor adoita ser m\u00e1is escura ca do env\u00e9s (como m\u00e1ximo poden chegar a ser da mesma cor).\nC\u00f3mpre non confundir o termo \"face\" con \"feixe\": mont\u00f3n de cousas, conxunto de part\u00edculas ou li\u00f1as, ou grupo de cousas ou de persoas."}
{"id": "203930", "revid": "1888", "url": "https://gl.wikipedia.org/wiki?curid=203930", "title": "Ram\u00f3n de Artaza Malv\u00e1rez", "text": "Ram\u00f3n de Artaza Malv\u00e1rez, nado en Muros o 6 de marzo de 1877 e finado na Coru\u00f1a o 29 de decembro de 1976, foi un avogado e escritor galego.\nTraxectoria.\nLicenciado en Dereito. Foi rexistrador da propiedade en Castellote (provincia de Teruel) e Fuentesa\u00faco (provincia de Zamora). Dirixiu a revista \"Tribuna Gallega\" editada polos emigrantes galegos en Madrid entre 1914 e 1915. Falanxista, co golpe de Estado do 18 de xullo de 1936 ocupouse da administraci\u00f3n do peri\u00f3dico falanxista \"Proa\" en Le\u00f3n. Foi cronista oficial de Muros e escribiu varias obras de car\u00e1cter hist\u00f3rico. Ingresou na Real Academia Galega o 22 de abril de 1939.\nVida persoal.\nEstivo casado con Mar\u00eda Luisa Elices Gasset e con Mercedes Bl\u00e1zquez Jim\u00e9nez-Arenas. Foi pai de Ram\u00f3n e Antonio de Artaza Bl\u00e1zquez."}
{"id": "203931", "revid": "1131", "url": "https://gl.wikipedia.org/wiki?curid=203931", "title": "Feixe (hom\u00f3nimos)", "text": "O termo feixe pode referirse a:\nAmais, como top\u00f3nimo pode referirse a:"}
{"id": "203933", "revid": "23204", "url": "https://gl.wikipedia.org/wiki?curid=203933", "title": "Suavizado", "text": "En estat\u00edstica e procesamento de imaxes, o suavizado ou smoothing serve para crear unha funci\u00f3n aproximada que intente captar os patr\u00f3ns m\u00e1is importantes do conxunto de datos, eliminando o ru\u00eddo. Durante o suavizado, os puntos de datos dun sinal modif\u00edcanse para reducir os puntos individuais, de xeito que aqueles puntos que est\u00e1n por debaixo dos do contorno se elevan para obter un sinal m\u00e1is suave. Para o suavizado \u00fasanse moi variados algoritmos. O suavizado de datos faise habitualmente a trav\u00e9s do histograma, o estimador de densidade m\u00e1is simple.\nAlgoritmos de suavizado.\nUn dos algoritmos m\u00e1is empregados \u00e9 a \"media m\u00f3bil\", que se emprega en numerosas ocasi\u00f3ns para captar as tendencias importantes en repetidas enquisas estat\u00edsticas dunha serie de datos, deixando de lado o ru\u00eddo. Esta t\u00e9cnica empr\u00e9gana xeralmente os fabricantes para a representaci\u00f3n das curvas de resposta na frecuencia de altofalantes. A filosof\u00eda deste post-procesado dos valores dunha curva de resposta en frecuencia \u00e9 eliminar da gr\u00e1fica os picos esaxeradamente estreitos para ser percibidos como tales polo o\u00eddo, a\u00ednda que o efecto secundario sexa facer as curvas de resposta m\u00e1is atractivas na documentaci\u00f3n t\u00e9cnica. O m\u00e1is usual \u00e9 empregar un suavizado dun terzo de oitava (por raz\u00f3ns psicoac\u00fasticas) ou media oiava."}
{"id": "203934", "revid": "56817", "url": "https://gl.wikipedia.org/wiki?curid=203934", "title": "Feixe", "text": "Un feixe \u00e9 un mont\u00f3n atado de herba, le\u00f1a, palla etc. Tam\u00e9n se co\u00f1ece co nome de brazado, gavela, mollo ou simplemente lote.\nEtimolox\u00eda.\nO termo v\u00e9n do \u00e9timo lat\u00edn: \"fascis\", do que tam\u00e9n deriva a verba galega facho. Derivado deste termo, tam\u00e9n se lle chama feixe a un grupo de cousas ou de persoas (fato).\nOs termos feixe na matem\u00e1tica e na f\u00edsica tam\u00e9n derivan deste (\"un feixe de luz\")."}
{"id": "203935", "revid": "89787", "url": "https://gl.wikipedia.org/wiki?curid=203935", "title": "Rato knockout", "text": "Un rato knockout \u00e9 un rato modificado xeneticamente por enxe\u00f1ar\u00eda xen\u00e9tica ao cal os investigadores lle inactivaron (ver knockout de xenes) un dos seus xenes ao interromper dito xene ou substitu\u00edlo cun fragmento de ADN artificial. A perda da actividade do xene a mi\u00fado causa cambios no fenotipo do rato, que afectan \u00e1 s\u00faa aparencia, comportamento, metabolismo ou calquera outra caracter\u00edstica f\u00edsica ou bioqu\u00edmica observable ou detectable.\nOs ratos knockout son importantes modelos animais para a experimentaci\u00f3n no estudo da funci\u00f3n de xenes que xa foron secuenciados pero dos que se desco\u00f1ece as s\u00faas funci\u00f3ns. Facendo que se inactive deste modo un determinado xene no rato, e observando as diferenzas entre o comportamento ou fisiolox\u00eda normais e as que presenta despois do procedemento do knockout, os investigadores poden inferir a s\u00faa probable funci\u00f3n.\nOs ratos son actualmente a especie modelo m\u00e1is pr\u00f3xima ao ser humano na que pode aplicarse con maior facilidade a t\u00e9cnica do knockout. Son amplamente usados nas investigaci\u00f3ns xen\u00e9ticas sobre a fisiolox\u00eda humana. O knockout de xenes nas ratas \u00e9 moito m\u00e1is dif\u00edcil ca en ratos e s\u00f3 leva realiz\u00e1ndose desde 2003.\nO primeiro rato knockout foi creado por Mario R. Capecchi, Martin Evans e Oliver Smithies en 1989, e por eses traballo foron galardoados co Premio Nobel de Medicina en 2007. En moitos pa\u00edses foron patentados diversos aspectos da tecnolox\u00eda para xerar ratos knockout e os propios ratos knockout por compa\u00f1\u00edas privadas.\nUsos.\nAnular por knockout a actividade dun xene proporciona informaci\u00f3n sobre o que o xene normalmente fai na c\u00e9lula. Os seres humanos compartimos moitos xenes cos ratos, polo que a experimentaci\u00f3n con eles serve para comprender a funci\u00f3n dos xenes humanos e a s\u00faa contribuci\u00f3n a certas enfermidades. Exemplos de investigaci\u00f3ns nas cales foron moi \u00fatiles os ratos knockout son o estudo e modelizaci\u00f3n de diversos tipos de c\u00e1nceres, obesidade, enfermidades card\u00edacas, diabetes, artrite, abuso de drogas, ansiedade, envellecemento e enfermidade de Parkinson. Os ratos knockout tam\u00e9n ofrecen un contexto cient\u00edfico e biol\u00f3xico no cal poden ser desenvolvidas e comprobadas f\u00e1rmacos e outras terapias. Cada ano util\u00edzanse en experimentaci\u00f3n mill\u00f3ns de ratos knockout.\nLi\u00f1as de ratos knockout.\nExisten varios miles de li\u00f1as de ratos knockout.\nMoitos modelos de ratos foron nomeados polo nome do xene que te\u00f1en inactivado. Por exemplo, o rato knockout p53 recibe ese nome polo xene P53, que codifica unha prote\u00edna que suprime normalmente o crecemento de tumores ao deter a divisi\u00f3n celular. Os seres humanos que nacen con mutaci\u00f3ns que desactivan o xene p53 sofren a s\u00edndrome de Li-Fraumeni, unha condici\u00f3n que incrementa sensiblemente o risco de desenvolver c\u00e1ncer de \u00f3so, de mama ou de sangue a idades novas. Outros modelos de ratos denom\u00ednanse, a mi\u00fado moi imaxinativamente, de acordo coas s\u00faas caracter\u00edsticas f\u00edsicas ou comportamentos.\nProcedemento.\nNo procedemento para obter ratos knockout hai varias variantes. O seguinte \u00e9 un exemplo t\u00edpico:\nUnha explicaci\u00f3n detallada de como se crean os ratos knockout pode atoparse na p\u00e1xina do Premio Nobel de Fisiolox\u00eda e Medicina de 2007.\nLimitaci\u00f3ns.\nA t\u00e9cnica de creaci\u00f3n de ratos knockout ten algunhas limitaci\u00f3ns. A seguinte cita procede dos \" National Institutes of Health\" (Institutos Nacionais da Sa\u00fade) dos EEUU e nela disc\u00fatense varias importantes limitaci\u00f3ns desta t\u00e9cnica:\nA\u00ednda que a tecnolox\u00eda dos ratos knockout sup\u00f3n unha valiosa ferramenta da investigaci\u00f3n, ten algunhas importantes limitaci\u00f3ns. Arredor do 15 % dos knockouts de xenes son letais no desenvolvemento embrionario, o que significa que os embri\u00f3ns alterados xeneticamente non poden crecer orixinando un adulto. Este problema pode xeralmente superarse co uso de mutaci\u00f3ns condicionais. A falta do rato adulto limita os estudos de desenvolvemento embrionario e normalmente fai m\u00e1is dif\u00edcil determinar a funci\u00f3n do xene en relaci\u00f3n coa sa\u00fade humana. Nalg\u00fans casos o xene pode realizar unha funci\u00f3n diferente en adultos ca nos embri\u00f3ns en desenvolvemento.\nO knockout dun xene pode tam\u00e9n fallar en producir un cambio observable nun rato ou pode mesmo producir caracter\u00edsticas diferentes das observadas nos seres humanos nos cales se desactiva o mesmo xene. Por exemplo, as mutaci\u00f3ns no xene p53 est\u00e1n asociadas con m\u00e1is da metade dos c\u00e1nceres humanos e a mi\u00fado orixinan tumores nuns determinados tecidos. Por\u00e9n, cando o xene p53 est\u00e1 anulado (knocked out) nos ratos, os animais desenvolven os tumores nun conxunto de tecidos diferente.\nHai variabilidade en todo o procedemento dependendo principalmente da li\u00f1a a partir da cal se derivaron as c\u00e9lulas nai ou troncais. En xeral, \u00fasanse as c\u00e9lulas derivadas da li\u00f1a 129. Esta li\u00f1a espec\u00edfica non \u00e9 axeitada para moitos experimentos (por exemplo, os estudos de comportamento), polo que \u00e9 moi com\u00fan facer retrocruzamentos da proxenie con outras li\u00f1as. A alg\u00fans loci xen\u00f3micos \u00e9 moi dif\u00edcil aplicarlles o knockout. As raz\u00f3ns disto poden ser a presenza de secuencias repetitivas, extensa metilaci\u00f3n do ADN, ou de heterocromatina. Denom\u00ednase \"efecto dos xenes flanqueantes\" a confusi\u00f3n causada pola presenza de xenes veci\u00f1os do 129 no segmento knockout de material xen\u00e9tico. Propux\u00e9ronse m\u00e9todos e directrices para enfrontarse a este problema.\nOutra limitaci\u00f3n \u00e9 que os ratos knockout convencionais (\u00e9 dicir, non condicionais) desenv\u00f3lvense en ausencia do xene investigado. \u00c1s veces, a perda de actividade do xene durante o desenvolvemento embrionario pode enmascarar o papel do xene no estado adulto. Requ\u00edrense ent\u00f3n enfoques experimentais usando mutaci\u00f3ns condicionais/inducibles que permitan primeiro que se desenvolva o rato e madure normalmente antes de anular o xene que interesa estudar.\nOutra seria limitaci\u00f3n \u00e9 a ausencia de adaptaci\u00f3ns evolutivas no modelo knockout que poder\u00edan aparecer nos animais de tipo salvaxe por mutaci\u00f3ns naturais. Por exemplo, a coexpresi\u00f3n espec\u00edfica dos eritrocitos do GLUT1 coa estomatina constit\u00fae un mecanismo compensatorio en mam\u00edferos que non poden sintetizar vitamina C."}
{"id": "203939", "revid": "2074", "url": "https://gl.wikipedia.org/wiki?curid=203939", "title": "Brazado", "text": ""}
{"id": "203940", "revid": "2074", "url": "https://gl.wikipedia.org/wiki?curid=203940", "title": "Gavela", "text": ""}
{"id": "203941", "revid": "98629", "url": "https://gl.wikipedia.org/wiki?curid=203941", "title": "Mar\u00eda Brey Mari\u00f1o", "text": "Mar\u00eda Brey Mari\u00f1o, nada na Pobra de Trives o 4 de setembro de 1910 e finada en Madrid o 3 de febreiro de 1995, foi unha bibliotecaria, arquiveira, medievalista e tradutora galega.\nTraxectoria.\nEra filla \u00fanica de Juan Brey Guerra, xu\u00edz da Estrada destinado na Pobra de Trives onde naceu. Estudou en Bilbao, e licenciouse en Filosof\u00eda e Letras na Universidade Central de Madrid. Foi bolseira da Junta para Ampliaci\u00f3n de Estudios e Investigaciones Cient\u00edficas no Centro de Estudios Hist\u00f3ricos. En agosto de 1931 ingresou por oposici\u00f3n no CFABA, sendo o seu primeiro destino a Biblioteca da Universidade de Santiago de Compostela, e m\u00e1is tarde, por concurso de m\u00e9ritos, \u00e1 Biblioteca da Presidencia do Consello de Ministros, en Madrid. Durante a guerra civil trasladouse a Valencia onde traballou na Casa da Cultura que dirix\u00eda Antonio Machado, e despois na Xunta de Adquisici\u00f3n de Libros xunto a Mar\u00eda Moliner. Depurada en 1940, foi postergada e inhabilitada para desempe\u00f1ar cargos de confianza durante cinco anos e trasladada ao Arquivo da Delegaci\u00f3n de Facenda de Huelva. Posteriormente foi destinada \u00e1 Biblioteca das Cortes. Exiliouse co seu home en Nova York en 1961, motivado polo veto do ministro de Educaci\u00f3n, Jes\u00fas Rubio, \u00e1 entrada de Rodr\u00edguez-Mo\u00f1ino na Real Academia Espa\u00f1ola. Nos Estados Unidos dedic\u00e1ronse a catalogar os manuscritos po\u00e9ticos castel\u00e1s dos s\u00e9culos XV, XVI e XVII da biblioteca da Hispanic Society of America en Nova York.\nCasou co bibli\u00f3filo e catedr\u00e1tico Antonio Rodr\u00edguez-Mo\u00f1ino en 1939, traballou como tradutora para a Editorial Castalia e a s\u00faa colecci\u00f3n de cl\u00e1sicos recollidos nas series \"Gallardo\" e \"Ibarra\" e, despois en \"Odres nuevos\".\nFinou en Madrid o 3 de febreiro de 1995."}
{"id": "203943", "revid": "98629", "url": "https://gl.wikipedia.org/wiki?curid=203943", "title": "Van (construci\u00f3n)", "text": "Un van \u00e9 calquera espazo baleiro, polo xeral, calquera abertura nun elemento arquitect\u00f3nico, e por extensi\u00f3n, empr\u00e9gase tam\u00e9n para se referir \u00e1 distancia entre apoios nunha estrutura (tam\u00e9n denominada \"luz\"). Como significado particular, un \"van\" consiste nun oco aberto nun muro coa intenci\u00f3n de alumear un lugar. Normalmente este espazo baleiro ou desocupado acolle unha porta, unha fiestra ou unha bufarda.\nO elemento clave dun van \u00e9 o lintel, \u00e1s veces a xeito de arco. O lintel ou traveseiro apoia nas xambas e estas na soleira (no caso de ocos nos muros) ou en piares noutras construci\u00f3ns, coma nas pontes.\nHistoricamente, tense co\u00f1ecemento da utilizaci\u00f3n de vans alintelados xa dende a \u00e9poca mesopot\u00e1mica, sendo os persas os primeiros en crealo mediante arcos."}
{"id": "203951", "revid": "89787", "url": "https://gl.wikipedia.org/wiki?curid=203951", "title": "Parladoiro", "text": "Un parladoiro ou faladoiro \u00e9 calquera lugar onde se re\u00fanen persoas, xeralmente dun mesmo lugar ou dunha mesma profesi\u00f3n, para conversar ou comentar temas de actualidade.\nEn construci\u00f3n denom\u00ednase parladoiro \u00e1 fiestra que conta con dous asentos aos lados e que permite sentar para ollar pola vent\u00e1 ou para falar con outra persoa que senta enfronte, de a\u00ed o nome. Consiste nun van no que sobresaen cara o oco d\u00faas pedras das xambas a xeito de asentos. D\u00e1se nas casa grandes, nos pazos, nos castelos e nalgunhas vivendas. Acostuman estar nas vent\u00e1s da sala de respecto ou da coci\u00f1a; sempre no sobrado da vivenda."}
{"id": "203953", "revid": "98629", "url": "https://gl.wikipedia.org/wiki?curid=203953", "title": "Nanolitograf\u00eda", "text": "A nanolitograf\u00eda \u00e9 unha rama da nanotecnolox\u00eda que trata do estudo e a s\u00faa aplicaci\u00f3n na fabricaci\u00f3n de microestruturas de escala nanom\u00e9trica , atinxindo modelos con cando menos unha dimensi\u00f3n lateral comprendida entre o grandor dun \u00e1tomo e 100\u00a0nm. Empr\u00e9gase na nanocircuiter\u00eda dos circu\u00edtos integrados semicondutores de punta integrada e nos sistema nanoelectromec\u00e1nico.\nT\u00e9cnicas.\nA principal t\u00e9cnica empregada \u00e9 a fotolitograf\u00eda que pode producir modelos utilizando unha lonxitude de onda moi curta, actualmente 193\u00a0nm."}
{"id": "203955", "revid": "1888", "url": "https://gl.wikipedia.org/wiki?curid=203955", "title": "Ignacio Castro Rey", "text": ""}
{"id": "203956", "revid": "27155", "url": "https://gl.wikipedia.org/wiki?curid=203956", "title": "Eritropoetina", "text": "A eritropoetina ou EPO (tam\u00e9n chamada hematopoetina ou hemopoetina) \u00e9 unha hormona glicoproteica que controla a formaci\u00f3n de c\u00e9lulas sangu\u00edneas vermellas ou eritropoese. Funciona como unha citocina para os precursores dos eritrocitos na medula \u00f3sea.\nProd\u00facena as c\u00e9lulas intersticiais dos riles, que est\u00e1n en estreita asociaci\u00f3n cos capilares peritubulares e as c\u00e9lulas epiteliais tubulares. Prod\u00facena tam\u00e9n as c\u00e9lulas de Ito perisinusoidais do f\u00edgado. A produci\u00f3n hep\u00e1tica \u00e9 a que predomina no feto e no per\u00edodo perinatal, pero a produci\u00f3n renal predomina nos adultos. Ademais de regular a produci\u00f3n de gl\u00f3bulos vermellos (eritrocitos) ten outras funci\u00f3ns biol\u00f3xicas como por exemplo, xoga un importante papel na resposta do cerebro aos danos neuronais, e est\u00e1 implicada no proceso de curaci\u00f3n de feridas.\nCando se usa EPO ex\u00f3xena como substancia dopante que aumenta o rendemento, clasif\u00edcase como axente estimulante da eritropoese (ESA). A EPO ex\u00f3xena pode detectarse no sangue, porque ten pequenas diferenzas coa prote\u00edna end\u00f3xena, como por exemplo, no tipo de modificaci\u00f3n postraducional.\nProduci\u00f3n e regulaci\u00f3n.\nA EPO prod\u00facena nos adultos as c\u00e9lulas intersticiais do c\u00f3rtex renal, que son c\u00e9lulas moi especializadas similares a c\u00e9lulas epiteliais peritubulares, e prod\u00facese unha pequena cantidade no f\u00edgado. Est\u00e1 codificada nun xene do cromosoma 7 humano. A s\u00faa regulaci\u00f3n crese que depende dun mecanismo de retroalimentaci\u00f3n que mide a oxixenaci\u00f3n do sangue. Os factores de transcrici\u00f3n para a EPO sintetizados constitutivamente, co\u00f1ecidos como factores inducibles por hipoxia (HIFs), son hidroxilados e dixeridos no proteasoma en presenza de ox\u00edxeno. A EPO \u00fanese ao receptor de eritropoetina (EpoR) na superficie do eritrocito e activa a cascada JAK2. Este receptor at\u00f3pase tam\u00e9n en moitos outros tecidos como as c\u00e9lulas da medula \u00f3sea e c\u00e9lulas nerviosas dos sistemas nerviosos central e perif\u00e9rico, en moitas das cales se activan v\u00edas intracelulares ao unirse \u00e1 eritropoetina. Ao contrario, os propios eritrocitos da circulaci\u00f3n sangu\u00ednea non expresan o receptor da eritropoetina, polo que non responden \u00e1 EPO, pero si se observou unha dependencia indirecta dos niveis de eritropoetina plasm\u00e1tica sobre a lonxevidade dos eritrocitos, proceso chamado neocit\u00f3lise.\nPapel principal na li\u00f1a celular eritroc\u00edtica.\nA eritropoetina exerce o seu efecto principal sobre a supervivencia da li\u00f1a celular eritroc\u00edtica ao protexer a estas c\u00e9lulas da apoptose. Tam\u00e9n coopera con varios factores de crecemento implicados no desenvolvemento de precursores dos gl\u00f3bulos vermellos. Especificamente, a unidade formadora de colonias-eritroide (CFU-E) \u00e9 completamente dependente da eritropoetina. Tam\u00e9n depende da eritropoetina a BFU-E (\"burst forming unit-erythroid\").\nEn condici\u00f3ns de hipoxia, os riles producen e segregan eritropoetina para que se incremente a produci\u00f3n de eritrocitos ao unirse a hormona \u00e1s CFU-E, proeritroblastos e eritroblastos bas\u00f3filos en diferenciaci\u00f3n.\nA eritropoetina \u00e9 o factor eritropoi\u00e9tico primario que coopera con outros factores (por exemplo, IL-3, IL-6, glicocorticoides, e SCF) implicados no desenvolvemento da li\u00f1axe eritroide a partir de proxenitores multipotentes. As c\u00e9lulas BFU-E empezan a expresar o receptor da eritropoetina e son sensibles \u00e1 eritropoetina. No seguinte estadio de diferenciaci\u00f3n, chamado CFU-E (\"colony-forming unit-erythroid\", unidade eritroide formadora de colonias), expr\u00e9sase a m\u00e1xima densidade de receptor da eritropoetina e depende completamente da eritropoetina para a s\u00faa posterior diferenciaci\u00f3n. Os precursores dos eritrocitos, os proeritroblastos e eritroblastos bas\u00f3filos tam\u00e9n expresan o receptor da eritropoetina, a cal, por tanto, tam\u00e9n os afecta.\nFunci\u00f3ns non hematopo\u00e9ticas.\nEntre as s\u00faas acci\u00f3ns est\u00e1n producir hipertensi\u00f3n dependente da vasoconstrici\u00f3n, anxiox\u00e9nese, e induci\u00f3n da proliferaci\u00f3n das fibras de m\u00fasculo liso. Tam\u00e9n se observou que a eritropoetina incrementa a absorci\u00f3n de ferro ao suprimir a hormona hepcidina.\nA EPO tam\u00e9n afecta \u00e1 protecci\u00f3n neuronal durante as condici\u00f3ns hip\u00f3xicas (ictus etc.). Os ensaios en suxeitos humanos non est\u00e1n a\u00ednda publicados. S\u00e1bese que se detectan niveis de EPO de 100 veces o valor basal no tecido cerebral como resposta natural a un dano (principalmente) hip\u00f3xico, polo que potencialmente se poder\u00eda usar no tratamento do ictus.\nMoitos estudos suxiren que a EPO mellora a memoria. Este efecto \u00e9 independente do seu efecto no hemat\u00f3crito. Isto parece asociado cun incremento da resposta no hipocampo e efectos sobre a conectividade sin\u00e1ptica, plasticidade neuronal, e redes neuronais relacionadas coa memoria. A EPO pode ser tam\u00e9n un tratamento efectivo para a depresi\u00f3n.\nUsos.\nA eritropoetina est\u00e1 dispo\u00f1ible como axente terap\u00e9utico producido pola tecnolox\u00eda do ADN recombinante en cultivos celulares de mam\u00edfero. Util\u00edzase no tratamento da anemia orixinada por insuficiencia renal cr\u00f3nica e mielodisplasia, ou resultante dos tratamentos contra o c\u00e1ncer (quimioterapia e radiaci\u00f3n). Investigaci\u00f3ns actuais suxiren que a mutaci\u00f3n do amino\u00e1cido R103 a E (de Arg a Glu) na eritropoetina faina neuroprotectora e non eritropoi\u00e9tica.\nAnemia debida a insuficiencia renal cr\u00f3nica.\nEn pacientes que precisan di\u00e1lise o ferro deber\u00eda de administrarse xunto con eritropoetina.\nAdemais de nas persoas en di\u00e1lise, a eritropoetina \u00fasase principalmente para tratar a anemia noutras enfermidades renais que non precisan di\u00e1lise.\nTam\u00e9n se usa para tratar anemias producidas por tratamentos contra o c\u00e1ncer ou en enfermidades moi graves.\nDopaxe.\nOs axentes estimulantes da eritropoese (ESAs) te\u00f1en unha historia de uso como axentes dopantes en deportes de resistencia como o boxeo, ciclismo, remo, carreiras atl\u00e9ticas de longa distancia, marcha atl\u00e9tica, esqu\u00ed de fondo, b\u00edatlon, e tr\u00edatlon, e mesmo nas carreiras de cabalos.\nA\u00ednda que se cr\u00eda que a EPO era utilizada amplamente xa na d\u00e9cada de 1990 en certos deportes, non hab\u00eda naquela \u00e9poca ningunha maneira de detectala directamente no sangue, ata que en 2000 cient\u00edficos do laboratorio antidopaxe de Francia idearon unha proba, e coa aprobaci\u00f3n da Axencia Antidopaxe Mundial (WADA) introduciuse dita proba nos controis antidopaxe, que permit\u00eda detectar a EPO farmac\u00e9utica e distinguila da case id\u00e9ntica EPO natural, normalmente presente na urina dos atletas.\nEn 2002, detectouse por primeira vez un positivo en EPO nas probas antipopaxe dos Xogos Ol\u00edmpicos de Inverno de Salt Lake City, concretamente da substancia darbopoetina alfa (unha forma de eritropoetina).\nEn 2010 o ciclista Floyd Landis admitiu ter utilizado drogas que melloran o rendemento, inclu\u00edndo EPO, en case toda a s\u00faa carreira. En 2010 deu positivo o ciclista galego David Garc\u00eda. En 1999 foi descualificado do Giro de Italia Marco Pantani por un elevado hemat\u00f3crito (presumiblemente por consumo de EPO). No Tour de Francia 2008 foron descualificados por EPO os espa\u00f1ois Manuel Beltr\u00e1n e Mois\u00e9s Due\u00f1as e o italiano Riccardo Ricc\u00f2. Na Vuelta Ciclista a Espa\u00f1a 2005 Roberto Heras foi desposu\u00eddo do seu t\u00edtulo por dar positivo en EPO. Tam\u00e9n houbo acusaci\u00f3ns de consumo de EPO contra o atleta Bernard Lagat, que finalmente non foron probadas. As acusaci\u00f3ns contra o ciclista Lance Armstrong non foran inicialmente probadas, pero a aparici\u00f3n de novas probas fixo que fose desposu\u00eddo dos seus sete t\u00edtulos no Tour de Francia e suspendido de por vida en 2012.\nDesde 2000 as probas de EPO nos Xogos Ol\u00edmpicos real\u00edzanse tanto de sangue coma de urina.\nDoenzas do sistema nervioso.\nA eritropoetina \u00e9 beneficiosa en casos de esquizofrenia. As investigaci\u00f3ns realizadas suxiren que a EPO mellora a supervivencia en nenos que sofren malaria cerebral, causada polo bloqueo dos vasos sangu\u00edneos cerabrais provocado polo parasito da malaria.\nEfectos secundarios.\nA eritropoetina est\u00e1 asociada cun incremento do risco de complicaci\u00f3ns cardiovasculares en pacientes con doenzas renais se \u00e9 usada para aumentar os niveis de hemoglobina por riba de 13,0 g/dl.\nEst\u00e1 tam\u00e9n asociada cun risco de retinopat\u00edas en nenos prematuros an\u00e9micos. As s\u00faas acci\u00f3ns anxiox\u00e9nicas poden exacerbar a retinopat\u00eda. Por\u00e9n, como a anemia por si soa incrementa o risco de retinopat\u00eda, a correlaci\u00f3n co tratamento con eritropoetina pode ser incidental.\nPacientes de c\u00e1ncer an\u00e9micos.\nComo resultado do ensaio cl\u00ednico DAHANCA a FDA emitiu unha alerta cl\u00ednica en 2007 para os m\u00e9dicos, sobre o uso dos axentes estimulantes da eritropoese (ESAs) como epogen e darbepoetin, recomendando precauci\u00f3n no seu uso con pacientes de c\u00e1ncer en quimioterapia ou que cesaron a quimioterapia. Varias publicaci\u00f3ns da FDA indican que os ESAs s\u00f3 deber\u00edan utilizarse en pacientes an\u00e9micos de c\u00e1ncer en quimioterapia e non noutros casos, e que o tratamento debe cesar ao rematar a quimioterapia.\nInteracci\u00f3ns.\nA eritropoetina act\u00faa de forma natural no corpo interaccionando co receptor de eritropoetina celular.\nEntre as interacci\u00f3ns da eritropoetina con outros f\u00e1rmacos est\u00e1n:\nInteracci\u00f3ns importantes: Lenalidomida\u2014risco de trombose.\nInteracci\u00f3ns moderadas: Ciclosporina\u2014aumenta o risco de presi\u00f3n arterial elevada. A EPO pode orixinar variaci\u00f3ns nos niveis sangu\u00edneos de ciclosporina.\nInteracci\u00f3ns menores: inhibidores ACE poden interferir coa hematopoese ao diminu\u00edren a s\u00edntese de eritropoetina end\u00f3xena ou diminu\u00edren a produci\u00f3n na medula \u00f3sea de gl\u00f3bulos vermellos.\nFormas dispo\u00f1ibles.\nA EPO recombinante ten diversos patr\u00f3ns de glicosilaci\u00f3n que dan lugar a varias formas, chamadas alfa, beta, delta, e omega:\nDarbepoetin alfa \u00e9 unha forma creada con cinco substituci\u00f3ns (Asn-57, Thr-59, Val-114, Asn-115 e Thr-117) que xera novos sitios de N-glicosilaci\u00f3n.\nNova prote\u00edna estimuladora da eritropoese.\nRecentemente, produciuse unha nova prote\u00edna estimuladora da eritropoese (NESP). Esta glicoprote\u00edna mostrou ter propiedades antian\u00e9micas e ten unha vida media m\u00e1is longa ca a eritropoetina. A NESP pode usarse nos pacientes con insuficiencia renal cr\u00f3nica a baixas doses para manter os niveis normais de hemoglobina.\nHistoria.\nEn 1906, Paul Carnot, un profesor de Medicina en Par\u00eds, e o seu axudante, DeFlandres, propuxeron a idea de que as hormonas regulaban a produci\u00f3n de gl\u00f3bulos vermellos. Despois de realizar experimentos con coellos, Carnot e DeFlandre atribu\u00edron o incremento de gl\u00f3bulos vermellos que se produc\u00eda nos coellos a un factor hemotr\u00f3pico chamado hemopoietina. Eva Bonsdorff e Eeva Jalavisto continuaron a estudar a produci\u00f3n de gl\u00f3bulos vermellos e m\u00e1is tarde chamaron a esta substancia hemopoi\u00e9tica \"eritropoetina\". Posteriores estudos feitos por Reissman e Erslev demostraron a existencia no sangue de certa substancia que pod\u00eda estimular a produci\u00f3n de gl\u00f3bulos vermellos e incrementar o hemat\u00f3crito. Esta substancia foi finalmente purificada e confirmouse que era a eritropoetina, abr\u00edndose as\u00ed o cami\u00f1o para o uso terap\u00e9utico da EPO en doenzas como a anemia.\nO hemat\u00f3logo John Adamson e o nefr\u00f3logo Joseph W. Eschbach estudaron varias formas de insuficiencia renal e o papel da hormona natural EPO na formaci\u00f3n de gl\u00f3bulos vermellos. En estudos feitos con ovellas e outros animais na d\u00e9cada de 1970, estes dous cient\u00edficos axudaron a establecer que a EPO estimula a produci\u00f3n de gl\u00f3bulos vermellos na medula \u00f3sea e pod\u00eda usarse como tratamento da anemia en humanos. En 1968, Goldwasser e Kung empezaron a traballar na purificaci\u00f3n da EPO humana, e puideron purificar cantidades de miligramos de material puro ao 95% en 1977. Dispo\u00f1er de EPO pura permitiu que a s\u00faa secuencia de amino\u00e1cidos fose parcialmente determinada e o seu xene fose localizado e illado. Despois na Universidade de Columbia con financiamento do NIH descubriuse a v\u00eda de s\u00edntese da EPO, e a universidade patentou a t\u00e9cnica, e a licenza pasou \u00e1 compa\u00f1\u00eda Amgen. Houbo unha controversia sobre se Amgen se beneficiou dos traballos financiados con di\u00f1eiro p\u00fablico polo NIH, e ao final Goldwasser nunca se beneficiou financeiramente do seu traballo.\nNa d\u00e9cada de 1980, Adamson, Joseph W. Eschbach, Joan C. Egrie, Michael R. Downing e Jeffrey K. Browne dirixiron un ensaio cl\u00ednico sobre unha forma sint\u00e9tica da hormona chamada Epogen producida por Amgen, que foi un \u00e9xito, e os resultados public\u00e1ronse no New England Journal of Medicine en xaneiro de 1987.\nEn 1985, Lin et al. illaron o xene da eritropoetina humana dunha librar\u00eda xen\u00f3mica de fagos e puideron caracterizala para a investigaci\u00f3n e produci\u00f3n. A produci\u00f3n industrial de eritropoetina recombinante humana (RhEpo) para tratar a anemia comezar\u00eda pouco despois.\nEn 1989, A FDA aprobou o uso da hormona Epogen, que se contin\u00faa a usar hoxe."}
{"id": "203957", "revid": "27155", "url": "https://gl.wikipedia.org/wiki?curid=203957", "title": "EPO", "text": ""}
{"id": "203962", "revid": "22795", "url": "https://gl.wikipedia.org/wiki?curid=203962", "title": "Orixe e evoluci\u00f3n do home", "text": ""}
{"id": "203964", "revid": "5863", "url": "https://gl.wikipedia.org/wiki?curid=203964", "title": "Arnoia, Arnoia", "text": "Arnoia, Arnoia \u00e9 unha novela de Xos\u00e9 Lu\u00eds M\u00e9ndez Ferr\u00edn, publicado por primeira vez en 1985, e inclu\u00eddo na Lista de Honra do IBBY en 1988. Est\u00e1 dedicado a Oriana, Roi e Cristal. Levaba en 2012 sete edici\u00f3ns, catro delas dentro da colecci\u00f3n F\u00f3ra de Xogo da editorial Xerais. Foi traducido ao castel\u00e1n por Xavier Rodr\u00edguez Baixeras para a editorial Anaya no 1990.\nO libro.\nO libro narra a viaxe de Nm\u00f3gadah, un dos Pr\u00edncipes Segredos das terras de Arnoia, na procura de aventuras.\nTraduci\u00f3ns.\nAo castel\u00e1n por Xavier Rodr\u00edguez Baixeras co t\u00edtulo de \"Arnoia, Arnoia\" publicado en 1990 por Editorial Anaya, Colecci\u00f3n Luna de papel."}
{"id": "203975", "revid": "4817", "url": "https://gl.wikipedia.org/wiki?curid=203975", "title": "Explorer 19", "text": "Explorer 19, tam\u00e9n denominado AD-A (\"Air Density A\"), foi un sat\u00e9lite cient\u00edfico da NASA pertencente \u00e1 serie de sat\u00e9lites Air Density lanzado o 19 de decembro de 1963 desde Point Arguello a bordo dun foguete Scout X-4.\nCaracter\u00edsticas.\nExplorer 19 foi o segundo dunha serie de sat\u00e9lites inflables esf\u00e9ricos de 3,66 metros de di\u00e1metro adicados a determinar a densidade da atmosfera superior. Foi inxectado nunha \u00f3rbita inicial de 2399\u00a0km de apoxeo e 590\u00a0km de perixeo cun per\u00edodo de 115,9 minutos e unha inclinaci\u00f3n orbital de 78,61 graos.\nO sat\u00e9lite foi lanzado mentres o primeiro sat\u00e9lite da serie, Explorer 9, estaba a\u00ednda en \u00f3rbita, polo que se puideron mostrear as densidades de d\u00faas partes diferentes da atmosfera ao mesmo tempo. A esfera do sat\u00e9lite estaba formada capas alternas de aluminio e mylar. Sobre a capa externa, de aluminio, hab\u00eda c\u00edrculos brancos de 5,1\u00a0cm de di\u00e1metro para o control t\u00e9rmico.\nOs dous hemisferios de aluminio da capa exterior da esfera estaban separados por unha banda ecuatorial de mylar que serv\u00eda como antena para a baliza que emit\u00eda a 136,620 MHz de frecuencia usada para o seguimento do sat\u00e9lite. O sat\u00e9lite alcanzou \u00f3rbita, pero cun apoxeo inferior ao programado. A potencia de emisi\u00f3n da baliza foi inferior \u00f3 necesario para o seu seguimento desde terra, polo que o seguimento tivo que facerse por medios \u00f3pticos. A alimentaci\u00f3n el\u00e9ctrica era proporcionada por catro c\u00e9lulas solares que alimentaban bater\u00edas recargables.\nExplorer 19 reentrou na atmosfera o 10 de maio de 1981.\nResultados.\nExplorer 19 axudou a determinar a variaci\u00f3n en densidade entre o lado di\u00farno e nocturno da Terra e deu lugar a estudos sobre os efectos perturbatorios da radiaci\u00f3n solar e da actividade solar nos sat\u00e9lites e o efecto do arrastre do helio."}
{"id": "203976", "revid": "4817", "url": "https://gl.wikipedia.org/wiki?curid=203976", "title": "AD-A", "text": ""}
{"id": "203977", "revid": "85894", "url": "https://gl.wikipedia.org/wiki?curid=203977", "title": "A Bouza, San Pedro de Eume, As Pontes de Garc\u00eda Rodr\u00edguez", "text": "A Bouza \u00e9 un lugar da parroquia de San Pedro de Eume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 7 habitantes no ano 2014 segundo datos do IGE, dos cales 3 eran homes e 4 eran mulleres."}
{"id": "203978", "revid": "85894", "url": "https://gl.wikipedia.org/wiki?curid=203978", "title": "Os Cadav\u00e1s Grandes, San Pedro de Eume, As Pontes de Garc\u00eda Rodr\u00edguez", "text": "Os Cadav\u00e1s Grandes \u00e9 un lugar da parroquia de San Pedro de Eume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 5 habitantes no ano 2014 segundo datos do IGE, dos cales 4 eran homes e 1 era muller."}
{"id": "203979", "revid": "85894", "url": "https://gl.wikipedia.org/wiki?curid=203979", "title": "Os Cadav\u00e1s Pequenos, San Pedro de Eume, As Pontes de Garc\u00eda Rodr\u00edguez", "text": "Os Cadav\u00e1s Pequenos \u00e9 un lugar da parroquia de San Pedro de Eume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 4 habitantes no ano 2014 segundo datos do IGE, dos cales 3 eran homes e 1 era muller."}
{"id": "203980", "revid": "23204", "url": "https://gl.wikipedia.org/wiki?curid=203980", "title": "Gran Premio de M\u00f3naco de 1956", "text": "O Gran Premio de M\u00f3naco de 1956 foi unha carreira de F\u00f3rmula Un, celebrada o 13 de maio de 1956 en M\u00f3naco. Foi a segunda carreira da tempada de F\u00f3rmula Un de .\nOs B.R.M. de Owen fixeron a s\u00faa primeira aparici\u00f3n, pero logo de cualificar os dous coches retir\u00e1ronse debido a problemas nas v\u00e1lvulas do motor. Os outros dous que non comezaron foron o demasiado lento Scarlatti e Quir\u00f3n debido ao seu motor rebentou na pr\u00e1ctica.\nMoss partiu da metade da primeira fila, tomou a dianteira na f\u00e1brica de gas na primeira volta e liderou todas as voltas. Fangio non estaba tendo un bo d\u00eda, bateu nas pacas de palla na 2\u00aa volta, o que obrigou a Schell e Musso a retirarse cando trataban de evitalo, e na volta 32 golpeou no muro do porto, dobrando unha roda traseira. Volveu co coche de Castellotti logo da parada en boxes para arranxar a roda. Na volta 54, pasou en segundo lugar, Collins entrou no pit e devolveu o seu coche a Fangio. Retomou terceiro e pasou a Behra que era segundo na volta 70, pero estaba 47 segundos por detr\u00e1s de Moss. Na volta 86 os freos de Perdisa bloque\u00e1ronse cando tocou con Moss, o contacto resultante causou que se levantara o cap\u00f3 de Moss, o que permitiu a Fangio pechar a brecha dous segundos cada volta, pero Moss ga\u00f1ou cun colch\u00f3n de 6 segundos."}
{"id": "203981", "revid": "1131", "url": "https://gl.wikipedia.org/wiki?curid=203981", "title": "Os Cadav\u00e1s", "text": ""}
{"id": "203982", "revid": "22570", "url": "https://gl.wikipedia.org/wiki?curid=203982", "title": "Cadav\u00e1s, Ferreira, San Sadurni\u00f1o", "text": "Cadav\u00e1s \u00e9 un lugar da parroquia de Ferreira no concello coru\u00f1\u00e9s de San Sadurni\u00f1o na comarca de Ferrol. Ti\u00f1a 19 habitantes no ano 2010 segundo datos do INE, dos cales 9 eran homes e 10 eran mulleres."}
{"id": "203983", "revid": "56817", "url": "https://gl.wikipedia.org/wiki?curid=203983", "title": "Cadav\u00e1s", "text": "O top\u00f3nimo galego Cadav\u00e1s pode referirse a:"}
{"id": "203984", "revid": "1131", "url": "https://gl.wikipedia.org/wiki?curid=203984", "title": "O Carballo, San Pedro de Eume, As Pontes de Garc\u00eda Rodr\u00edguez", "text": "O Carballo \u00e9 un lugar da parroquia de San Pedro de Eume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Estaba despoboado no ano 2014 segundo datos do IGE."}
{"id": "203985", "revid": "85894", "url": "https://gl.wikipedia.org/wiki?curid=203985", "title": "Cornas, San Pedro de Eume, As Pontes de Garc\u00eda Rodr\u00edguez", "text": "Cornas \u00e9 un lugar da parroquia de San Pedro de Eume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Estaba despoboado no ano 2014 segundo datos do IGE."}
{"id": "203987", "revid": "865", "url": "https://gl.wikipedia.org/wiki?curid=203987", "title": "Orde dos Illuminati", "text": ""}
{"id": "203989", "revid": "56817", "url": "https://gl.wikipedia.org/wiki?curid=203989", "title": "A Corna", "text": "O top\u00f3nimo galego A Corna pode referirse a:"}
{"id": "203990", "revid": "1410", "url": "https://gl.wikipedia.org/wiki?curid=203990", "title": "Gran Premio de M\u00f3naco de 1957", "text": "O Gran Premio de M\u00f3naco de 1957 foi unha carreira de F\u00f3rmula Un, celebrada o 19 de maio de 1957 en M\u00f3naco. Foi a segunda carreira da tempada de F\u00f3rmula Un de .\nSumario.\nA pesar dun comezo vacilante, Moss liderou a primeira volta diante de Collins, Fangio e Hawthorn. Na 4\u00aa volta na sa\u00edda do t\u00fanel, hab\u00eda un caos. Moss pasou directamente a trav\u00e9s da chicane, enviando restos da barreira esnaquizada dentro do circu\u00edto. Collins estrelouse contra as barreiras laterais do peirao tratando de evitalo. Fangio e Brooks frearon para pasar a trav\u00e9s do tumulto. O esforzo de Brooks foi en balde, foi golpeado polo Ferrari de Mike Hawthorn, que perdeu unha roda. Fangio tomou o liderado sobre o danado coche de Brooks e achegouno \u00e1 bandeira a cadros.\nNa volta 96, a s\u00f3 nove para o final, Von Trips perdeu o terceiro lugar, cando o seu motor explotou. Brabham ocupou o posto, pero que \u00e1 s\u00faa vez perdeu o lugar cando o motor do seu Cooper T43 - Climax. parouse no Casino a cinco voltas antes do final. Deslizouse en punto morto ata o porto e empuxou o coche ata a meta para rematar no 6\u00ba lugar."}
{"id": "203991", "revid": "89787", "url": "https://gl.wikipedia.org/wiki?curid=203991", "title": "10\u00aa edici\u00f3n dos Premios Mestre Mateo", "text": " \nA 10\u00aa edici\u00f3n dos Premios Mestre Mateo galardoou \u00e1s produci\u00f3ns audiovisuais de Galicia de 2011 e celebrouse o 28 de abril de 2012. Durante a cerimonia, a Academia Galega do Audiovisual presentou os Premios Mestre Mateo en 28 categor\u00edas. A cerimonia celebrouse no auditorio \"Gaviota\" do Palacio de Exposici\u00f3ns da Coru\u00f1a (\"Palexco\").\nO martes 6 de marzo de 2012, nun acto celebrado no Centro \"\u00c1gora\" da Coru\u00f1a. Ese ano, a gala levou por t\u00edtulo \"Crise, que crise?\" debido \u00e1s dificultades engadidas que est\u00e1n a teren as industrias do cinema e da televisi\u00f3n galegas para seguiren facendo produci\u00f3n de calidade en plena recesi\u00f3n econ\u00f3mica.\nA Gala dos PMM11.\nDesenvolvemento.\nAo evento acudiron m\u00e1is de 900 persoas, para celebrar a festa do audiovisual galego, nunha \u00e9poca de boa sa\u00fade creativa. A actriz Mar\u00eda Castro foi unha das m\u00e1is celebradas da noite por levar o peso de gran parte da gala, que resolveu con mon\u00f3logos, n\u00fameros musicais e moito humor durante d\u00faas horas e media.\nTanto a Academia Galega do Audiovisual, organizadora dos premios, como o director da gala, \u00c1ngel de la Cruz, enfocaron esta noite de s\u00e1bado como unha noite de celebraci\u00f3n, de reivindicaci\u00f3n e de uni\u00f3n, na que tanto os integrantes da Academia como os 107 finalistas pasaron pola \"alfombra vermella\" con ganas de compartir os \u00e9xitos propios e os dos seus compa\u00f1eiros. Os finalistas tam\u00e9n posaron no \"photocall\" da entrada do Palexco, e os ga\u00f1adores volveron fotografarse despois, coa s\u00faa estatu\u00ed\u00f1a.\nEntre os proxectos con m\u00e1is candidaturas nesta edici\u00f3n destacaban a serie de televisi\u00f3n \"Matalobos\", finalista en 15 categor\u00edas; a longametraxe de ficci\u00f3n \"Doentes\", en 13; a longametraxe de animaci\u00f3n \"Engurras\", en 8; a longametraxe documental \"Tralas Luces\", en 6, e a longametraxe para televisi\u00f3n \"Eduardo Barreiros, o Henry Ford galego\", tam\u00e9n finalista en 6 categor\u00edas.\nNa gala entreg\u00e1ronse galard\u00f3ns en 28 categor\u00edas, para as que estaban nomeados 107 profesionais. Cada un dos ga\u00f1adores recibiu a s\u00faa estatui\u00f1a de mans dunha parella de artistas convidados, que entregaron cada unha delas en tres premios a tres categor\u00edas distintas. Foron en total dez parellas, ademais da encargada de recibir ao Premio de Honra Fernando Rey. No medio de cada unha das intervenci\u00f3ns intercal\u00e1ronse diversas actuaci\u00f3ns musicais, sketchs e mon\u00f3logos, para facer desta festa do audiovisual galego unha noite de entretemento.\nEntre as parellas encargadas de entregar os premios figuraban algunhas das caras m\u00e1is co\u00f1ecidas da televisi\u00f3n e a escena galegas, como Lu\u00eds Tosar, Roberto Vilar, Beatriz Manj\u00f3n, Xos\u00e9 Manuel Olveira \"Pico\", Isabel Blanco, Mar\u00eda Mera, Pedro Alonso ou Isabel Risco. As\u00ed mesmo, pasaron polo escenario da Gala dos Premios Mestre Mateo outros actores e actrices galegos, m\u00e1is co\u00f1ecidos polo seu traballo a nivel estatal, como Javier Guti\u00e9rrez, que encarna ao entra\u00f1\u00e1bel \"Satur\" en \"\u00c1guila Roja\", David Seijo, que \u00e9 \"Ramiro\" na serie \"El Barco\", ou o presentador Fernando Gonz\u00e1lez \"Gonzo\".\nMediada a gala, as produtoras Emma Lustres e Fernanda del Nido, en nome da Academia Galega do Audiovisual, fix\u00e9ronlle entrega do Premio de Honra Fernando Rey a Dolores Ben, \u00e1 que se lle outorgou pola s\u00faa decidida aposta polo audiovisual do pa\u00eds, que v\u00e9n demostrando nos \u00faltimos 20 anos de traballo a prol do sector.\nOs discursos.\nA gala estivo repleta de discursos reivindicativos por parte dos organizadores, dos ga\u00f1adores e do propio gui\u00f3n de \u00c1ngel de la Cruz, interpretado por Mar\u00eda Castro. Todos os que fixeron uso da palabra pediron que non se deixe de lado o sector do audiovisual, e que se faga unha pol\u00edtica p\u00fablica consensuada co sector.\nA maior\u00eda dos galardoados coincidiron en solicitar \u00e1s instituci\u00f3ns p\u00fablicas que se siga a apoiar a produci\u00f3n propia, posto que o audiovisual \u00e9 un sector estrat\u00e9xico que xera moitos postos de traballo e sentido de pais.\nAntonio Mourelos, presidente da Academia, destacou no seu discurso que non foi doado cumprir os 10 anos de existencia da instituci\u00f3n, pero non quixo volver a insistir no talento, profesionalidade e creatividade do sector do audiovisual galego, porque \"estamos cansos de ir de despacho en despacho para dicir que somos un sector importante que da traballo a moita xente, quen o ten que saber xa o sabe e se non fai nada porque non quere ou porque non lle deixan\". A\u00ednda que Mourelos reco\u00f1eceu que tam\u00e9n hai que facer autocr\u00edtica para ter cada vez produci\u00f3ns de m\u00e1is cualidade e buscar investimento aqu\u00ed e f\u00f3ra. \"Dig\u00e1moslle a quen corresponda que a cultura importa\", rematou.\nPola s\u00faa banda, Dolores Ben, premio de honra \"Fernando Rey\" deste ano, agradeceu o reco\u00f1ecemento dicindo que sup\u00f3n un est\u00edmulo para seguir traballando. \"O audiovisual \u00e9 un sector estrat\u00e9xico, cheo de xente nova e con talento, que son o futuro\", afirmou. \"Ten que facerse unha pol\u00edtica de audiovisual clara e consensuada co sector para poder superarmos a situaci\u00f3n actual\", engadiu na mesma li\u00f1a que moitos dos galardoados esta edici\u00f3n.\nActuaci\u00f3ns musicais.\nEste ano a direcci\u00f3n dos premios apostou polos n\u00fameros musicais, o humor, a autocr\u00edtica e, tam\u00e9n, pola esperanza ante o futuro do audiovisual galego porque \"o talento non est\u00e1 en crise\". \"Oliver Twist\", interpretada por m\u00e1is de 50 nenos e nenas; \"Pennies from heaven\" por Mar\u00eda Castro; \"Se eu fora rico\", por Lu\u00eds Tosar e o \"Aquarius\" do musical dos anos 60 \"Hair\" pola presentadora, foron os pratos musicais da noite, que repasou cunha ollada \u00e1cida, pero tam\u00e9n optimista, as crises m\u00e1is importantes dos \u00faltimos s\u00e9culos, desde a Revoluci\u00f3n Industrial do s\u00e9culo XIX at\u00e9 a presente, tendo claro que toda crise pasada foi sempre peor.\nPresenza institucional.\nOs principais representantes das instituci\u00f3ns p\u00fablicas e privadas que estiveron presentes na gala foron o conselleiro de Cultura e Educaci\u00f3n, Xes\u00fas V\u00e1zquez Abad, o alcalde da Coru\u00f1a, Carlos Negreira, os portavoces do grupo socialista, Francisco Cervi\u00f1o e do grupo nacionalista, Ana Pont\u00f3n, a concelleira de Cultura da Coru\u00f1a, Mar\u00eda Fern\u00e1ndez, o deputado do BNG, Francisco Jorquera, o director xerente do Consorcio Audiovisual, Anxo Quintanilla, a concelleira de Cultura de Ourense, Isabel P\u00e9rez, a vicepresidenta 2\u00aa da Academia Espa\u00f1ola de Cine, Judith Collel e o representante da Academia de Cine Catal\u00e1, Xavi Lite, entre outros.\nPremios.\nOs ga\u00f1adores son os que aparecen en primeiro lugar e destacados en letra grosa."}
{"id": "203992", "revid": "1131", "url": "https://gl.wikipedia.org/wiki?curid=203992", "title": "Boaventura de Bagnoregio", "text": "Boaventura de Bagnoregio nado na Toscana en 1221 e finado en Li\u00f3n en 1274 foi un fil\u00f3sofo e te\u00f3logo, profesor da Universidade de Par\u00eds, superior da Orde franciscana e cardeal da Igrexa cat\u00f3lica.\nTraxectoria.\nO seu primeiro nome foi Giovanni da Fidanza. Obtivo o diploma en Arte. En 1243 pediu o ingreso na Orde franciscana ou de Freires Menores e asumiu o nome de Boaventura. Matriculouse na Facultade de Teolox\u00eda de Par\u00eds obtendo os t\u00edtulos de bacharel b\u00edblico e bacharel sentenciario. A s\u00faa tese defendida para poder adicarse ao ensino versou sobre Cuesti\u00f3ns verbo do co\u00f1ecemento de Cristo.\nSufriu unha forte oposici\u00f3n por parte das autoridades acad\u00e9micas e relixiosas. Agromou unha violenta pol\u00e9mica debido a que c\u00edrculos eclesiais moi influentes eran radicalmente contrarios \u00e1s innovaci\u00f3ns que supo\u00f1\u00edan as ordes mendicantes seguindo os exemplos de Domingos de Guzm\u00e1n e Francisco de As\u00eds, non inseridos directamente na xerarqu\u00eda eclesial e tendo a pobreza como eixo da s\u00faa vida. Neste conflito mediou o propio Papa Alexandre IV, que apoiou a presenza dos mendicantes na Universidade. As\u00ed, en 1257 acadou o t\u00edtulo de doutor xunto co dominico Tom\u00e9 de Aquino. Moi cedo, renunciou a ese cargo ao ser elixido como ministro xeral da Orde franciscana.\nBoaventura dirixiu a Orde nun momento de grande expansi\u00f3n desta dende Marrocos ata China. Loitou por preservar o esp\u00edrito de pobreza da Orde e conseguiu neutralizar os riscos de fractura debido as maneiras diferentes de interpretar a mensaxe do fundador. En 1260 o cap\u00edtulo xeral de Narbona aceptou os seus principios e regras.\nO Papa Gregorio X confioulle a preparaci\u00f3n do II concilio de Li\u00f3n cuxo principal obxectivo era conseguir a unidade da Igrexa Cat\u00f3lica e a Igrexa Ortodoxa.\nPensamento.\nDeus, orixe do universo, fonte de amor, \u00e9 a verdade esencial e transcendente. Para chegar a el prop\u00f3n a v\u00eda iluminativa. As criaturas, animais, plantas e obxectos son coma unha linguaxe que manifestan vestixios do divino. O mundo expresa a Deus, \u00e9 un libro escrito para ser lido polo home e lembrarlle sen cesar o amor do seu autor. A beleza de cada cousa e do universo enteiro conv\u00eddanos a percibir directamente a Deus. As cousas f\u00e1lannos da s\u00faa causa eficiente, formal e final. Por\u00e9n onde atopamos unha aut\u00e9ntica imaxe do creador \u00e9 no fondo da nosa interioridade, na alma mesma.\nO entendemento do home non capta plenamente os obxectos se non a partir do ser puro absoluto e total. Isto perm\u00edtenos co\u00f1ecer os obxectos como o imperfecto e o relativo. A noci\u00f3n mesma de Deus implica a s\u00faa existencia. Boaventura concorda con Agosti\u00f1o de Hipona en que o home encontra a Deus afondando en si mesmo. Isto non significa que o home poida comprender a esencia divina que sempre ser\u00e1 para el inalcanzable. Pola s\u00faa parte, ningunha criatura \u00e9 por si mesma unha raz\u00f3n suficiente da s\u00faa existencia\nA\u00ednda que defendeu o esp\u00edrito de pobreza e o igualitarismo propios da orde franciscana, Boaventura sa\u00edu ao paso da idea en voga naquel momento dun ritmo trinitario da historia. Moitos franciscanos v\u00edan en Francisco de As\u00eds o inicio dunha era do Esp\u00edrito que superaba \u00e1s d\u00faas eras anteriores: a do Antigo Testamento ou era do Pai, e a do Novo Testamento ou era do Fillo. Para Boaventura Deus \u00e9 un e trino ao longo de toda a historia e \u00e9 a Santa Trindade quen a conduce en todo o seu percorrido.\nPor\u00e9n, non renuncia a sacar conclusi\u00f3ns da novidade que supuxo Francisco de As\u00eds, o que lle leva a defender que, en teolox\u00eda e nos acontecementos hist\u00f3ricos, pode xurdir o novo. A historia conducida por Deus \u00e9 renovaci\u00f3n e progreso. Francisco de As\u00eds pon de manifesto que a Palabra encarnada en Xes\u00fas de Nazaret e a acci\u00f3n do Esp\u00edrito son inesgotables. A partir de Boaventura, os Pais da Igrexa, a\u00ednda que seguen a ser os grandes mestres no eido da teolox\u00eda cristi\u00e1, xa non son considerados como o cumio ao que hai que ancorarse, sen\u00f3n que se empeza a admitir que poden agromar outras luces, que pode abrollar o novo. A obra de Cristo non retrocede sen\u00f3n que avanza.\nSignificaci\u00f3n.\nFoi canonizado o 14 de abril de 1482 e en 1588 foi nomeado doutor da Igrexa."}
{"id": "203993", "revid": "7523", "url": "https://gl.wikipedia.org/wiki?curid=203993", "title": "CD Puertollano", "text": ""}
{"id": "203994", "revid": "7523", "url": "https://gl.wikipedia.org/wiki?curid=203994", "title": "Real Ja\u00e9n CF", "text": ""}
{"id": "203995", "revid": "7523", "url": "https://gl.wikipedia.org/wiki?curid=203995", "title": "Lorca Atl\u00e9tico CF", "text": ""}
{"id": "203996", "revid": "23204", "url": "https://gl.wikipedia.org/wiki?curid=203996", "title": "Colonia, Alema\u00f1a", "text": "Colonia (en alem\u00e1n: \"K\u00f6ln\", en k\u00f6lsch: \"K\u00f6lle\") \u00e9 a cuarta cidade m\u00e1is grande de Alema\u00f1a despois de Berl\u00edn, Hamburgo e M\u00fanic, e \u00e9 a maior cidade no Estado Federal de Renania do Norte-Westfalia, con 1.087.863 habitantes no ano 2019. \u00c9 unha das m\u00e1is antigas cidades de Alema\u00f1a, xa que foi fundada polos romanos no ano 30 AC. Colonia recibiu o status de \"cidade\" romana no ano 50 DC.\nColonia est\u00e1 ba\u00f1ada polo Rhin. Na s\u00faa co\u00f1ecida catedral, de estilo neog\u00f3tico, (\"K\u00f6lner Dom\") ten a s\u00faa sede o Arcebispado de Colonia. A Universidade de Colonia (\"Universit\u00e4t zu K\u00f6ln\") \u00e9 unha das m\u00e1is antigas de Europa e \u00e9 internacionalmente reco\u00f1ecida polo seu departamento de econ\u00f3micas. Tam\u00e9n \u00e9 importante para a cidade a cervexa K\u00f6lsch.\nHistoria.\nA historia de Colonia ten coma pre\u00e1mbulo as campa\u00f1as de C\u00e9sar no \"limes\" setentrional do imperio. Axudado polos ubios, que habitaban na beira oriental do Rin, exterminou aos ebur\u00f3ns da beira occidental . Tempo despois, no ano -19 (e non no -38 como se pensaba), Agripa accedeu a que os ubios se asentasen nesa beira (a esquerda), nun lugar elevado a salvo das crecidas: un poboado por iso nomeado \"Oppidum Ubiorum\" .\nCampamento romano.\nSemella que entre o ano -16 e o -12, un campamento (posiblemente unha lexi\u00f3n) situouse a car\u00f3n e o lugar foi compartido polos romanos coma base da conquista de Xermania. Cruzamento ademais de v\u00edas na rexi\u00f3n con porto na illa de diante do \"oppidum\", de seguida foi tam\u00e9n un centro relixioso coa erecci\u00f3n en volta do cambio de era do \"Ara Ubiorum\" (Altar de Roma e Augusto ou dos ubios) e que as\u00ed mesmo vai nomear \u00e1 vila.\nColonia Claudia Ara Agripinensium.\nAcontecemento decisivo, en 50 foi elevada a \"colonia\" romana co nome de \"Colonia Claudia Ara Agripinensium\" (polo desexo da emperatriz Agripina que nacera, filla de Xerm\u00e1nico, no Oppidum Ubiorum en 15). Despois, no ano 83, foi designada capital da provincia da Xermania Inferior.\nDe planta regular reticulada (1km2) e amurallada (seica no 89), converteuse nunha importante cidade, a maior ao norte dos Alpes, centro comercial cos territorios xerm\u00e1nicos, que albergaba uns 30.000 habitantes . Posu\u00eda Capitolio arredor dun templo oct\u00f3stilo, constru\u00eduse un novo Pretorio e asemade un gran acueduto e o porto da frota romana do Rin (Altenburg, uns quil\u00f3metros ao sur), mentres o porto da cidade ti\u00f1a \"horrea\" (almac\u00e9ns) na illa do Rin, que a poucos foi unida a terra firme. O apoxeo da vila mant\u00edvose no s\u00e9culo II ata a crise do imperio na terceira centuria da nosa era .\nCapital dun ef\u00e9mero imperio g\u00e1lico a metade do s\u00e9culo III, semella que pouco despois foron refeitas as murallas e recibiu un asalto dos francos (276). O emperador Constantino constru\u00edu a primeira ponte permanente sobre o Rin (seica desaparecida xa no s\u00e9culo X) cunha fortaleza na beira oposta (\"Divitia\", 310). Os saqueos francos suced\u00e9ronse durante o s\u00e9culo IV ata que a vila caeu definitivamente no seu poder en 459.\nA formaci\u00f3n da cidade episcopal.\nA\u00ednda residencia real dos francos merovinxios (\"rexia\" no Pretorio), os carolinxios a trasladaron a Aquisgr\u00e1n. Por\u00e9n, no mesmo tempo, Colonia foi elevada a arcebispado (795) consolidando as\u00ed un novo poder na cidade. Os arcebispos ser\u00e1n Pr\u00edncipes Electores do Sacro Imperio e nos cinco s\u00e9culos seguintes as fundaci\u00f3ns relixiosas baixo a \u00e9xida episcopal van conformar un organismo urbano \u00fanico, urdido cunha coroa de ata trece grandes igrexas e conventos, pequenas cidades de seu dentro da cidade . \nBispado xa dende 313 o primeiro bispo co\u00f1ecido, Materno, erixira unha primitiva igrexa coma modesta catedral no l\u00edmite nordeste da Colonia Agripina, xunto \u00e1 muralla (seica no lugar dun templo romano, hoxe baixo o coro do \"Domo\" actual). Tam\u00e9n de orixe na \u00e9poca romana son as igrexas de San Severino, San Xere\u00f3n e Sta. \u00darsula (primitivos \"martyria\" en cemiterios f\u00f3ra de murallas). A temper\u00e1 cristianizaci\u00f3n dos merovinxios (o rei Clodoveo I en 496) favoreceu o enriquecemento daquelas (baptisterio na catedral e outros anexos) e a creaci\u00f3n de novas instituci\u00f3ns relixiosas coma San Kuniberto (tam\u00e9n f\u00f3ra de murallas ao norte), Santa Mar\u00eda no Capitolio (sobre os cimentos do antigo templo romano) e San Xurxo (a car\u00f3n da porta sur da muralla).\nDespois da elecci\u00f3n de Hildebold coma primeiro arcebispo foi erixida unha verdadeira primeira catedral (s. IX, carolinxia) e novos templos foron constru\u00eddos (Santos Ap\u00f3stolos ao oeste da muralla, Santo Andr\u00e9 na porta norte e Santa Cecilia sobre as termas romanas). O saqueo viquingo do 882, tralo que as murallas foron reconstru\u00eddas, daba conta da debilidade do Sacro Imperio no final do per\u00edodo carolinxio.\nPero na \u00e9poca otoniana o esforzo construtor recuperouse. O arcebispo Bruno (irm\u00e1n do emperador Od\u00f3n I) restaurou a catedral, erixiu a igrexa de San Pantale\u00f3n e iniciou a de San Marti\u00f1o o Grande. Precisamente a \u00e1rea de S. Marti\u00f1o, a antiga illa do Rin, fora consolidada na \u00e9poca carolinxia coma zona suburbana, fundamentalmente de comerciantes asociada ao porto (a \"Rheinvorstadt\"). Cun tecido moito m\u00e1is denso de r\u00faas paralelas ao r\u00edo, arredor de 950/60, tam\u00e9n durante a \u00e9xida de Bruno, a muralla ampl\u00edase ata a beira do Rin incorporando as\u00ed as d\u00faas prazas de mercado que conti\u00f1a, \"Alter Mark\" e \"Heumarkt\" (o mercado vello e o do feo) . Na beira oposta, no arrabalde de Deutz (onde Constantino erixira a fortaleza \"Divitia\") outro arcebispo, Heriberto, fundou en 1003 a abad\u00eda do seu nome.\nOs comerciantes e burgueses comezaron a sublevarse contra o poder episcopal en 1074 e coa axuda do emperador Henrique IV, en 1106 acadaron certa autonom\u00eda. De resultas e contra o desexo arcebispal, novas murallas foron levantadas en 1108 inclu\u00edndo os arrabaldes que ti\u00f1an crecido arredor das igrexas extramuros ao norte (Sta. \u00darsula e S. Kuniberto), sur (S. Xurxo), e oeste (Santos Ap\u00f3stolos). A primeira menci\u00f3n do concello de Colonia data de 1135 (a \"Rathaus\" situouse sobre as fundaci\u00f3ns do Pretorio romano, nas costas do mercado vello e S. Marti\u00f1o, cunha praza de diante no canto do gueto xudeu que foi destru\u00eddo).\nEsplendor medieval.\nEn 1288, tralo exilio dos arcebispos a Bonn, Colonia conseguiu a plena autonom\u00eda municipal coma cidade imperial libre de feito (de dereito en 1475). Nos dous s\u00e9culos precedentes baixo o b\u00e1culo arcebispal todas as grandes igrexas da cidade foron ampliadas ou reconstru\u00eddas compo\u00f1endo un dos conxuntos arquitect\u00f3nicos rom\u00e1nicos m\u00e1is excepcionais .\nComo remate (novamente contra a vontade do arcebispo), entre 1180 e 1220 os diferentes burgos amurallados foron unificados dentro dun \u00fanico novo cinto de fortificaci\u00f3ns que comprend\u00eda m\u00e1is de 400 Ha, o maior de Europa (9\u00a0km con 12 portas). Tan extenso que esa configuraci\u00f3n distintiva da urbe (media l\u00faa) vaise manter ata o s\u00e9culo XIX .\nSituada estratexicamente no cruzamento de rutas entre leste e oeste coa ampla v\u00eda comercial que o Rin significaba entre o sur e o norte, dende o s\u00e9culo X a cidade prosperara da man do tr\u00e1fico no seu porto. En 1260 Colonia uniuse \u00e1 Liga Hanse\u00e1tica selando o florecemento futuro.\nEn 1248, a\u00ednda o arcebispo puxera a primeira pedra da nova catedral g\u00f3tica. Pero \u00eda ser o patriciado burgu\u00e9s o que tentar\u00eda levantar un templo que dar\u00eda a imaxe da ambici\u00f3n e puxanza da vella cidade, un dos edificios m\u00e1is impo\u00f1entes do medievo. O relativo fracaso da empresa (rematouse no final do XIX) sinala tam\u00e9n os fracasos pol\u00edticos e econ\u00f3micos de Colonia durante a idade moderna. \nEstancamento.\nS\u00f3 a torre do concello (1414) e a igrexa dos xesu\u00edtas foron as \u00fanicas construci\u00f3ns monumentais nos cinco s\u00e9culos seguintes. O coro da catedral fora consagrado en 1322 pero pouco a pouco abandon\u00e1ronse as obras e no 1560 suspend\u00e9ronse definitivamente por raz\u00f3ns financeiras. Despois, durante trescentos anos, as gr\u00faas sobre a estrutura foron o s\u00edmbolo visible do estancamento da cidade. A puxanza comercial crecente dos Pa\u00edses Baixos na foz do Rin e a paralela perda de relevancia da Liga Hanse\u00e1tica, ademais dos conflitos permanentes cos arcebispos desterrados e os protestantes labraron o estancamento econ\u00f3mico de Colonia (non contares con corte na \u00e9poca do humanismo e absolutismo privou de renacemento e barroco destacables \u00e1 cidade). A Guerra dos Trinta Anos (1618-48) puxo a puntilla \u00f3 declive.\nPrecisamente a causa da guerra as murallas foron reforzadas cun sistema de baluartes nun amplo \"glacis\". Tam\u00e9n neste per\u00edodo (dende 1560) efectu\u00e1ronse obras de canalizaci\u00f3n das beiras do Rin (en Deutz) para previr inundaci\u00f3ns.\nNo oeste da vila, ao final do \"decumanus\" romano e a car\u00f3n dos Santos Ap\u00f3stolos, foise configurando un espazo aberto ao que o concello trasladou o mercado de gando. A praza \"Neumarkt\" rematou no s\u00e9culo XVIII coma lugar de paseo e lecer dos cidad\u00e1ns.\nS\u00e9culo XIX: \"Neustadt\".\nTrala breve ocupaci\u00f3n napole\u00f3nica a cidade pasou a poder do estado prusiano (1815). Un inicio de industrializaci\u00f3n levou \u00f3 primeiro crecemento poboacional (dende que na \u00e9poca romana e medieval se estabilizara entre 30.000 e 50.000 habitantes; se en 1822 a\u00ednda ti\u00f1a 56.000 en 1855 xa ti\u00f1a 107.000). De resultas, tam\u00e9n se puxo en marcha un primeiro plan de ordenaci\u00f3n, renovaci\u00f3n (a vila estaba nun estado de abandono) e planificaci\u00f3n do desenvolvemento (J.P.Weyer, 1822-44). Liberou os monumentos, creou prazas e zonas verdes, novas r\u00faas nas amplas \u00e1reas sen urbanizar e un novo eixo leste-oeste entre a catedral e un parque f\u00f3ra da muralla (Stadtgarten).\nDito eixo foi continuado ata a outra beira coa construci\u00f3n, despois de s\u00e9culos, dunha ponte sobre o Rin (Dombr\u00fccke, 1859; substitu\u00edda en 1911 pola Hohenzollerbr\u00fccke). Ponte ferroviaria que, nunha controvertida decisi\u00f3n, situou a estaci\u00f3n central preto da catedral. O ferrocarril trouxo un aumento do tr\u00e1fico de mercanc\u00edas que reactivou o porto (novo peirao na ribeira sur, sacando partido a unha illa do r\u00edo que al\u00ed hab\u00eda, \"Rheinauhafen\", en 1898). Despois da guerra franco-prusiana de 1871 o forte pulo da industrializaci\u00f3n levou \u00f3 crecemento da poboaci\u00f3n ata os 640.731 habitantes en 1913.\nSigno da nova prosperidade, a catedral foi rematada (1842-80) ao tempo que as murallas medievais derrubadas (1881). No seu lugar e o do \"glacis\", un plan de ensanche (J. St\u00fcben, 1883 ) cunha disposici\u00f3n radioconc\u00e9ntrica (\"Ring\" ou anel de bulevares en dez secci\u00f3ns con inspiraci\u00f3n nos modelos de Viena e Par\u00eds) ditada pola configuraci\u00f3n semicircular da cidade hist\u00f3rica (que vaise repetir nos desenvolvementos futuros ). E ao igual que os seus modelos, esta \"Neustadt\" foi asento da nova burgues\u00eda frorecente .\nS\u00e9culo XX: Reconstruci\u00f3n.\nNo per\u00edodo de entreguerras (o da Rep\u00fablica de Weimar), con Konrad Adenauer coma alcalde, levouse a cabo o plan para a creaci\u00f3n de cintos verdes (\"Gr\u00fcng\u00fcrtel\") arredor da cidade consolidada do tempo (aproveitando a esixencia do Tratado de Versailles de desmantelamento dos \u00faltimos baluartes defensivos que rodeaban a vila m\u00e1is al\u00f3 da Neustadt ). Neste per\u00edodo a vila foi tam\u00e9n mod\u00e9lica en construci\u00f3n de vivenda social.\nNa segunda guerra mundial, a cidade hist\u00f3rica de Colonia foi devastada polos bombardeos. As labouras de reconstruci\u00f3n duraron toda a segunda metade do s\u00e9culo XX sendo as vellas igrexas rom\u00e1nicas unha prioridade. A \"tabula rasa\" na que se convertera a \"Alstadt\" foi aproveitada para a introduci\u00f3n de grandes arterias para o autom\u00f3bil (que xa foran planificadas na \u00e9poca nazi). Sobre todo no eixo leste-oeste destru\u00edron un tanto a beleza da Praza do Feo, aberta agora cunha ponte cara a Deutz ).\nNas \u00faltimas d\u00e9cadas a fronte medieval sobre o Rin ten sido convertido en parque coa transformaci\u00f3n do primitivo porto en peirao de lecer. Por outra parte, o \"Rheinauhafen\" do fin do XIX ten sido obxecto dunha reconversi\u00f3n urbana transform\u00e1ndose en \u00e1rea de oficinas e residencial . O porto moderno foi desenvolv\u00e9ndose con novos peiraos augas abaixo do r\u00edo.\nA\u00ednda que a capitalidade de Renania do Norte-Westfalia foi situada en D\u00fcsseldorf e a federal na pr\u00f3xima Bonn (ata 1990), a Colonia contempor\u00e1nea desenvolveuse coma centro cultural, da industria editorial e medios de comunicaci\u00f3n. O \"Media Park\" (nunha antiga praia de v\u00edas f\u00e9rreas no NO da Neustadt, a car\u00f3n do Stadtgarten) foi dese\u00f1ado coma \u00e1rea de innovaci\u00f3n para o s\u00e9culo XXI. Tam\u00e9n en Deutz, na beira oriental, estase a levar a cabo un ambicioso centro lox\u00edstico (estaci\u00f3n do ferrocarril de alta velocidade), dotacional e comercial."}
{"id": "203997", "revid": "23204", "url": "https://gl.wikipedia.org/wiki?curid=203997", "title": "Polifemo", "text": "Na mitolox\u00eda grega, Polifemo (en grego antigo \u03a0\u03bf\u03bb\u03cd\u03c6\u03b7\u03bc\u03bf\u03c2 \"Polyph\u00eamos\", \u2018de moitas palabras\u2019) \u00e9 o m\u00e1is famoso dos ciclopes, fillo de Poseid\u00f3n e da ninfa Toosa. Acost\u00famase representar como un xigante barbudo cun s\u00f3 ollo na fronte e as orellas puntiagudas dun s\u00e1tiro.\nPolifemo na \"Odisea\" de Homero.\nNo canto IX da \"Odisea\" de Homero, unha partida de reco\u00f1ecemento encabezada por Odiseo, o heroe da Guerra de Troia, chegou \u00e1 illa dos Ciclopes e aventurouse nunha gran cova. Nela entraron e empezaron a comer a comida que al\u00ed hab\u00eda. Non sab\u00edan que dita cova era o fogar de Polifemo, quen pronto atopou aos intrusos e pechounos nela. Logo empezou a devorar a varios deles, pero Odiseo urdiu un astuto plan para fuxir.\nPara facer que Polifemo se confiase, Odiseo deulle un barril cheo de vi\u00f1o moi forte sen augar. Cando Polifemo preguntoulle o seu nome, Odiseo d\u00edxolle que se chamaba \u03bf\u03c5\u03c4\u03b9\u03c2 \"outis\", un nome que pode traducirse como \u00abNing\u00fan home\u00bb ou \u00abNingu\u00e9n\u00bb. Cando o xigante, b\u00e9bedo, caeu durmido, Odiseo e os seus homes tomaron unha lanza fraguada e crav\u00e1ronlla no \u00fanico ollo de Polifemo. Este empezou a berrarlle aos demais ciclopes que \u00abNingu\u00e9n\u00bb o ferira, polo que entenderon que Polifemo toleara, chegando \u00e1 conclusi\u00f3n de que o maldicira un deus, e polo tanto non interviron. Pola ma\u00f1\u00e1, Odiseo atou aos seus homes e a si mesmo ao ventre das ovellas de Polifemo. Cando o ciclope sacou as ovellas a pastar, palpou os seus lombos para asegurarse de que os homes non as montaban, pois ao estar cego non pod\u00eda velos. Pero non palpou os seus ventres, e as\u00ed fuxiron.\nCando as ovellas (e os homes) xa estaban f\u00f3ra, Polifemo decatouse de que os homes xa non estaban na s\u00faa cova. Cando se afastaban navegando, Odiseo gritoulle a Polifemo xact\u00e1ndose de que \u00abNon te feriu ningu\u00e9n, sen\u00f3n Odiseo!\u00bb Desafortunadamente, non sab\u00eda que Polifemo era fillo de Poseid\u00f3n, deus de quen xa se ga\u00f1ara a s\u00faa inimizade por profanar o seu templo en Troia e idear o saqueo da cidade, cuxos habitantes ti\u00f1an a Poseid\u00f3n en grande estima (a\u00ednda que Poseid\u00f3n loitara bastante tempo do lado dos gregos segundo a \"Il\u00edada\"). Polifemo lanzou ent\u00f3n unha maldici\u00f3n sobre Odiseo, xunto cunha pesada rocha que caeu tras o barco; debido a isto, Poseid\u00f3n causoulle gran cantidade de problemas a Odiseo durante todo o resto da s\u00faa viaxe.\nPolifemo en \"O Ciclope \" de Eur\u00edpides.\nEsta historia da \"Odisea\" c\u00f3ntase m\u00e1is humoristicamente no \u00fanico drama sat\u00edrico conservado de Eur\u00edpides, titulado \"O Ciclope\", no que se lle atrib\u00fae ao monstro unha tendencia homosexual.\nPolifemo na \"Eneida\" de Virxilio.\nNo libro III da \"Eneida\", Eneas e os seus compa\u00f1eiros, tras ser despedidos por H\u00e9leno e navegar desde Epiro at\u00e9 Sicilia, encontr\u00e1ronse con Aquem\u00e9nides, un desventurado compa\u00f1eiro de Odiseo, abandonado na illa dos Ciclopes. Logo de escoitar as s\u00faas s\u00faplicas de socorro e ceder ante estas, foron descubertos por Polifemo que, cun pavoroso clamor \u2014que conmoveu o oc\u00e9ano\u2014 advertiu da presenza dos intrusos ao resto dos ciclopes. Aterrorizados, Eneas, Aquem\u00e9nides e o resto da tripulaci\u00f3n, lograron por fin escapar coa axuda dos ventos.\nAcis e Galatea.\nNo seu ditirambo \"Ciclope\" ou \"Galatea\", o poeta dos s\u00e9culos V - IV a.C. Fil\u00f3xeno de Citera tratou por primeira vez o amor desgraciado de Polifemo por Galatea, unha nereida. Seguiuno o poeta grego de Sicilia Te\u00f3crito, quen escribiu dous poemas polo ano 275\u00a0a.\u00a0C. sobre dito amor. Posteriormente, Ovidio retomou a trama nas s\u00faas \"Metamorfoses\", introducindo o personaxe de Acis, amado de Galatea.\nSegundo a versi\u00f3n ovidiana, cando Galatea rexeitou ao ciclope en favor de Acis, un pastor siciliano, Polifemo, celoso, matouno cun croio. Galatea transformou o sangue de Acis nun r\u00edo de Sicilia que leva este nome. As\u00ed Acis transformouse nun deus r\u00edo.\nSegundo algunhas versi\u00f3ns, Polifemo acabou sendo pai con Galatea de G\u00e1lata, Celto e Ilirio, deuses ep\u00f3nimos dos g\u00e1latas, os celtas e os irilios, respectivamente.\nA historia da traxedia rom\u00e1ntica de Acis e Galatea foi continuada na literatura e m\u00fasica occidentais. As\u00ed, por exemplo, na literatura espa\u00f1ola o poeta barroco Luis Carrillo y Sotomayor \u00e9 autor da \"F\u00e1bula de Acis y Galatea\". Pero, sen d\u00fabida, a versi\u00f3n m\u00e1is co\u00f1ecida \u00e9 a que escribiu G\u00f3ngora, \"F\u00e1bula de Polifemo y Galatea\", que tivo diversas continuaci\u00f3ns. Por \u00faltimo, Georg Friedrich H\u00e4ndel estreou en 1718 a \u00f3pera \"Acis e Galatea\", cun libreto de John Gay, Alexander Pope e John Hughes.\nOutros personaxes mitol\u00f3xicos.\nAdicionalmente, un dos argonautas cham\u00e1base Polifemo. Axudou a Heracles na s\u00faa procura de Hilas, e ambos foron abandonados polo Argo."}
{"id": "203998", "revid": "1822", "url": "https://gl.wikipedia.org/wiki?curid=203998", "title": "Toosa", "text": "Na mitolox\u00eda grega, Toosa (en grego antigo \u0398\u03cc\u03c9\u03c3\u03b1 \"Tho\u014dsa\") era unha ninfa mari\u00f1a filla de Forcis e Ceto e irm\u00e1 das Gorgonas. Foi unha das amantes de Poseid\u00f3n, con quen tivo ao ciclope Polifemo.\nProbablemente foi unha deusa das perigosas correntes mari\u00f1as e concibiuse como unha muller serea cunha cola serpentina de peixe en lugar de pernas, de forma parecida \u00e1s s\u00faas irm\u00e1s Escila e Equidna."}
{"id": "203999", "revid": "89787", "url": "https://gl.wikipedia.org/wiki?curid=203999", "title": "Pocitos", "text": "Pocitos \u00e9 un barrio na cidade de Montevideo, capital do Uruguai. \nLocal\u00edzase onda a praia de Pocitos, sobre a costa do R\u00edo da Prata, que nesta presenta un alto nivel de salinidade e ondas grandes. Esta praia toma o seu nome da \u00e9poca no que as lavandeiras acud\u00edan a ela, aproveitando as areas limpas da mesma para lavar a roupa, facendo pozos. Como moitos dos barrios montevideanos, tivo a s\u00faa orixe como un poboado independente que logo acabou absorbido polo crecemento da cidade.\nCaracter\u00edzase por unha arquitectura de edificios de apartamentos de 10 a 15 plantas que bordean o estuario do R\u00edo de la Plata, especialmente a car\u00f3n da praia, convivindo con algunhas casas antigas, a\u00ednda que xa para o ano 2006 non quedan m\u00e1is que unhas poucas debido \u00e1 presi\u00f3n polo terreo e o alto valor do mesmo. \u00c9 o lugar elixido pola clase media e alta da sociedade uruguaia. Cada vez m\u00e1is se est\u00e1 transformando nun lugar aut\u00f3nomo do centro da cidade, cos servizos comerciais bancarios e profesionais imprescindibles para o seu funcionamento. \nEn materia de gastronom\u00eda destaca pola gran variedade de locais especializados en diversos tipos de comida internacional e t\u00edpica de diferentes pa\u00edses.\nPos\u00fae ademais da s\u00faa variada rede comercial, dous grandes centros comerciais que agrupan centos de tendas do m\u00e1is alto nivel internacional. \nCon cerca de 70 mil habitantes, \u00e9 o barrio m\u00e1is densamente poboado de Montevideo.\nHistoria.\nNos albores do s\u00e9culo XIX a zona foi utilizada por lavandeiras que fac\u00edan pequenos pozos (\"pocitos\") xunto a un leito de auga doce que logo foi denominado arroio dos Pocitos. O militar e cart\u00f3grafo Jos\u00e9 Mar\u00eda Reyes (1803-1864) obtivo a propiedade do inmenso terreo e proxectou un barrio de 21 hect\u00e1reas en 1833, pero logo vendeuse ao estanceiro e salgador Ram\u00edrez P\u00e9rez, quen desenvolveu o proxecto desde 1841. A nova localidade foi inaugurada en 1886 co nome de \"Nuestra Se\u00f1ora de los Pocitos\".\nO f\u00e1cil acceso desde o Centro a trav\u00e9s dos cami\u00f1os p\u00fablicos (actuais Avenida Brasil e Bulevar Espa\u00f1a) fomentou o crecemento do lugar como punto de recreaci\u00f3n. A venda de terreos en rexi\u00f3ns pr\u00f3ximas por Francisco Piria e outros empresarios entre finais do s\u00e9culo XIX e principios do XX estenderon a urbanizaci\u00f3n a Trouville, Villa Biarritz, Pocitos Nuevo e Parque Batlle. \nA principios do s\u00e9culo XX Pocitos converteu en \"estaci\u00f3n balnearia\". \nA primeira li\u00f1a de tranv\u00edas el\u00e9ctricos de Montevideo foi inaugurada pola firma brit\u00e1nica La Comercial o 17 de novembro de 1906 entre a Aduana e Pocitos e o servizo formal iniciouse o 8 de decembro (alg\u00fans dos tranv\u00edas m\u00e1is importantes foi o tranv\u00eda 35 que pasaba pola Actual Rambla e Guayaqui). A mesma empresa xa explotaba o Gran Hotel Pocitos, unha enorme construci\u00f3n sobre o centro da praia que se converteu en centro social ineludible. A s\u00faa terraza adentr\u00e1base sobre o R\u00edo de la Plata at\u00e9 que foi destru\u00edda por un temporal en 1923. O edificio foi derru\u00eddo en 1935. Ent\u00f3n o barrio xa contaba coa s\u00faa actual rambla e estaba poboado de ricas residencias.\nGradualmente os grandes edificios comezaron a desprazarse \u00e1s casas-quintas. Pocitos rapidamente superou ao Centro na construci\u00f3n de edificios de apartamentos, particularmente logo da aprobaci\u00f3n en 1946 do r\u00e9xime de propiedade horizontal.\nEsa tendencia afirmouse na d\u00e9cada de 1950 e contin\u00faa at\u00e9 o presente. A cotizaci\u00f3n do metro cadrado de propiedade horizontal do barrio \u00e9 das m\u00e1is altas de Montevideo.\nO desenvolvemento dos medios de transporte e a posesi\u00f3n de autom\u00f3biles particulares agudizou a fuxida da clase media e media alta cara a Pocitos, que foi acompa\u00f1ada pola instalaci\u00f3n dunha ampla variedade de servizos e comercios. A inauguraci\u00f3n en 1985 e 1994 de dous shopping centers nas inmediaci\u00f3ns deu ao gran barrio unha maior independencia do centro da cidade."}
{"id": "204002", "revid": "56817", "url": "https://gl.wikipedia.org/wiki?curid=204002", "title": "Buceo", "text": "El Buceo \u00e9 un barrio localizado no sueste da cidade de Montevideo, Uruguai, situado na costa do R\u00edo da Prata, ao leste de Pocitos e ao oeste de Malv\u00edn. Os seus eixes principais son a rambla costeira e a avenida Rivera. Os seus l\u00edmites son ao oeste as avenidas Luis Alberto de Herrera e 26 de Marzo, ao leste a avenida Comercio, ao norte a avenida Italia, e ao sur o R\u00edo de la Plata.\nA costa describe dous pronunciados accidentes: a pequena ba\u00eda de Porto de Buceo e a ampla Praia de Buceo.\nA zona chamouse Buceo de la Luz desde 1752 debido aos mergulladores que participaron no rescate da carga dun barco afundido. Na s\u00faa praia desembarcaron os ingleses que sitiaron e tomaron Montevideo, entre xaneiro e febreiro de 1807. En maio de 1814 a flotilla revolucionaria ao mando do Arxentino Almirante Guillermo Brown bateu \u00e1 armada real. Pouco despois os espa\u00f1ois renderon Montevideo.\nNo s\u00e9culo XIX instal\u00e1ronse peiraos, salgadoiros, a aduana e porto de Oribe, pescadores, vivendas e o cemiterio (1872).\nBuceo creceu no s\u00e9culo XX como balneario, en 1939 instalouse o Yacht Club Uruguayo, en 1958 o Edificio Panamericano e en 1985 o Montevideo Shopping Center. Xunto a el edific\u00e1ronse as torres do World Trade Center Montevideo e complexos habitacionais instalados en conxuntos de torres que cambiaron a fisonom\u00eda da zona. A d\u00eda de hoxe hai numerosos centros nocturnos, pubs e restaurantes na zona comprendida entre o WTC e o porto de Buceo.\nA Rambla Armenia coa s\u00faa praza completa a fisonom\u00eda urbana do Porto de Buceo. No punto onde a rambla describe unha pronunciada curva, \u00e9rguese un edificio de estilo \u00e1rabe, sede do actual Museo Oceanogr\u00e1fico \"D\u00e1maso Antonio Larra\u00f1aga\". Orixinalmente fora concibido para local nocturno (foi co\u00f1ecido popularmente como \"o cabaret da morte\", pola proximidade do Cemiterio de Buceo).\nA Illa de Las Gaviotas marca o l\u00edmite co barrio Malv\u00edn."}
{"id": "204003", "revid": "25871", "url": "https://gl.wikipedia.org/wiki?curid=204003", "title": "Clara Jan\u00e9s", "text": "Clara Jan\u00e9s Nadal, nada en Barcelona o 6 de novembro de 1940, \u00e9 unha polifac\u00e9tica poeta e tradutora catal\u00e1. En 1997 recibiu o Premio Nacional \u00e1 obra dun tradutor polas s\u00faas numerosas traduci\u00f3ns de autores centroeuropeos e orientais.\nTraxectoria.\nClara Jan\u00e9s estudou en Barcelona e en Pamplona a carreira de Filosof\u00eda e Letras, na que \u00e9 licenciada. Tam\u00e9n \u00e9 \"Ma\u00eetre \u00e8s lettres\" pola universidade de Par\u00eds IV Sorbona, en literatura comparada.\nCultiva a poes\u00eda, a novela, a biograf\u00eda e o ensaio e dist\u00ednguese como tradutora, particularmente da lingua checa e da obra po\u00e9tica de Vladim\u00edr Holan e Jaroslav Seifert. Verteu tam\u00e9n ao espa\u00f1ol a Marguerite Duras, Nathalie Sarraute, Katherine Mansfield e William Golding e, en colaboraci\u00f3n con co\u00f1ecedores das s\u00faas linguas, a poetas turcos e persas, tanto modernos como m\u00edsticos antigos. En 1992 conc\u00e9deselle o Premio da Fundaci\u00f3n Tutav, de Turqu\u00eda, polo seu labor de difusi\u00f3n da poes\u00eda turca en Espa\u00f1a. En 1997, o Premio Nacional de Traduci\u00f3n polo conxunto da s\u00faa obra. No ano 2000 recibe a Medalla do M\u00e9rito de Primeira categor\u00eda da Rep\u00fablica checa polo seu labor como tradutora e difusora da literatura de dito pa\u00eds, no ano 2007 recibe o X Premio Nacional das Letras \"Teresa de \u00c1vila\".\nDesde 1983 participa en encontros literarios nacionais e internacionais. A s\u00faa poes\u00eda foi traducida a vinte idiomas. Dirixe a colecci\u00f3n Poes\u00eda del Oriente y del Mediterr\u00e1neo, na que publicou a poetas como Yunus Emre, Sohrab Sepehr\u00ed, Adonis, Halas, Holan, Nezval, Orten, Seifert, Ilhan Berk, Yalal ud-Din Rumi, Odiseas Elitis, Ant\u00f3nio Ramos Rosa, Wang Wei, N\u00e2zim Hikmet, Nichita Stanescu, Du Fu, Johannes Bobrowski, Hafez, Mansur Hallay, Mahmud Darwish, Sujata Bhatt, Forugh Farrojzad, Abbas Kiarostami, Al-Mutanabbi, Safo, Rilke...\nO xurado do XIV Certame Internacional de Poes\u00eda \u201cCiudad de Torrevieja\u201d decidiu por unanimidade outorgar o galard\u00f3n a Clara Jan\u00e9s polo seu poemario \"R\u00edo hacia la nada\" (2010).\nEn outubro de 2011, un xurado formado por Francisco Pino Jim\u00e9nez, Jenaro Talens, Crist\u00f3bal Gabarr\u00f3n, Carlos Aganzo e Antonio Piedra outorgoulle a Clara Jan\u00e9s o m\u00e1ximo galard\u00f3n na primeira edici\u00f3n do Premio de Poes\u00eda Experimental Francisco Pino pola s\u00faa obra \"Movimientos Insomnes\", da que o xurado do certame valorou a s\u00faa \"orixinalidade\" e \"forza po\u00e9tica indubidable\", mentres que \"La textura del aire\", de Eduardo Fraile, e \"Incluso sin palabras\", de Javier D\u00e1maso, levaron o primeiro e o segundo acc\u00e9sit, respectivamente."}
{"id": "204004", "revid": "25871", "url": "https://gl.wikipedia.org/wiki?curid=204004", "title": "Vao (pasaxe)", "text": "Un vao, \u00e9 o lugar dun r\u00edo, lago, regueiro ou corrente de auga con leito firme e pouco fondo, por onde se pode atravesar a p\u00e9, da cabalo ou cun veh\u00edculo. O vao \u00e9 a soluci\u00f3n m\u00e1is sinxela para o paso nas correntes de auga a p\u00e9 ou da cabalo de pouca fondura. Cando se quere pasar co carro o leito emp\u00e9drase e denom\u00ednase porto. Cando os r\u00edos son m\u00e1is caudalosos e non hai a posibilidade de constru\u00edr unha ponte, a \u00fanica soluci\u00f3n \u00e9 o paso con barca, constru\u00edndose un pequeno peirao na beira. Se non hai barqueiro, un arame tendido dunha \u00e1 outra beira permit\u00eda o deslizamento de quen o quixese utilizar para ir dunha \u00e1 outra banda.\nPor extensi\u00f3n denom\u00ednase vao ao rebaixe feito nunha beirarr\u00faa para facilitar o acceso \u00e1 calzada de veh\u00edculos, cadeiras de rodas, carros de nenos etc.\nCaracter\u00edsticas.\n\u00c9 unha caracter\u00edstica natural dos r\u00edos, cando son pouco fundos que permiten cruzalos. Cando a profundidade \u00e9 algo maior recorr\u00edase a diferentes tipos de pasaxes: \u00e1s veces pasadoiros, e outras pontellas. Cando o caudal do r\u00edo e voluminoso a ponte \u00e9 a \u00fanica soluci\u00f3n construtiva.\nTam\u00e9n se chama vao cando se d\u00e1 no mar para acadar a p\u00e9 unha illa, como ocorr\u00eda na Illa de Toralla en Vigo. \u00c1s veces tam\u00e9n se chama vao ao lugar da beiramar onde fondean os barcos.\nFalamos de pasaxe cando nos referimos ao espazo modificado na v\u00eda p\u00fablica onde se rebaixa o bordo da beirarr\u00faa para o acceso libre de veh\u00edculos a locais ou leiras (pasaxe permanente).\nHistoria.\nCando non exist\u00edan tantas pontes nin autom\u00f3biles, era frecuente ver os carros de bois atravesando os vaos para acceder \u00e1s leiras, ou para cruzar regueiros que acot\u00edo as estradas atravesaban. De a\u00ed top\u00f3nimos como Oxford (Vao do Boi).\nPola s\u00faa importancia militar e econ\u00f3mica, en \u00e9pocas nas que as pontes eran raras, a presenza dun vao a mi\u00fado foi a raz\u00f3n do establecemento de pobos e polo tanto a fundaci\u00f3n de vilas e cidades. As\u00ed \u00e9 o caso de Salamanca, ou de Roma.\nEtimolox\u00eda e toponimia.\nA palabra galega vao (en portugu\u00e9s \"vau\"), v\u00e9n do lat\u00edn: \"vadus\" (do verbo ir).\nO termo vao, e a s\u00faa traduci\u00f3n nas diferentes linguas, \u00e9 frecuente na toponimia de moitos pa\u00edses:\nEn Galicia \u00e9 un top\u00f3nimo moi frecuente, tanto vao como porto."}
{"id": "204019", "revid": "56817", "url": "https://gl.wikipedia.org/wiki?curid=204019", "title": "World Class Listening Problem", "text": "World Class Listening Problem \u00e9 o quinto \u00e1lbum da banda estadounidense de math rock Don Caballero, editado o 16 de maio do 2006 a trav\u00e9s do selo Relapse Records. Damon Che \u00e9 o \u00fanico membro da formaci\u00f3n orixinal do grupo que aparece neste disco."}
{"id": "204022", "revid": "865", "url": "https://gl.wikipedia.org/wiki?curid=204022", "title": "Heaven Beside You", "text": "Heaven Beside You \u00e9 unha canci\u00f3n da banda estadounidense de heavy metal Alice in Chains, editada como sinxelo do seu \u00e1lbum \"Alice in Chains\" en 1995. A canci\u00f3n foi inclu\u00edda nos recompilatorios \"Music Bank\" (1999), \"Greatest Hits\" (2001) e \"The Essential Alice in Chains\" (2006).\nComposici\u00f3n.\n\"Heaven Beside You\" foi escrita e cantada polo guitarrista Jerry Cantrell con Layne Staley facendo harmon\u00edas durante o coro. A canci\u00f3n est\u00e1 tocada nun tempo medio, que contrasta co ritmo m\u00e1is r\u00e1pido e son m\u00e1is pesado que se atopan na meirande parte das canci\u00f3ns do \u00e1lbum \"Alice in Chains\"."}
{"id": "204023", "revid": "56817", "url": "https://gl.wikipedia.org/wiki?curid=204023", "title": "Second Helping", "text": "Second Helping \u00e9 o segundo \u00e1lbum da banda estadounidense de southern rock Lynyrd Skynyrd, editado o 15 de abril de 1974 a trav\u00e9s do selo MCA Records. O disco cont\u00e9n a canci\u00f3n m\u00e1is co\u00f1ecida do grupo, \"Sweet Home Alabama\", unha resposta aos temas de Neil Young \"Alabama\" e \"Southern Man\". A canci\u00f3n acadou o n\u00famero 8 na lista \"Billboard Hot 100\" en agosto de 1974."}
{"id": "204026", "revid": "56817", "url": "https://gl.wikipedia.org/wiki?curid=204026", "title": "Embrace (\u00e1lbum)", "text": "Embrace \u00e9 a \u00fanica edici\u00f3n da banda estadounidense de post-hardcore Embrace, publicada no ano 1987 a trav\u00e9s do selo Dischord Records. Foi recompilado das d\u00faas \u00fanicas sesi\u00f3ns de estudio que o grupo gravou. As 11 primeiras canci\u00f3ns grav\u00e1ronse en novembro de 1985 e as outras 3 en febreiro de 1986, todas elas nos Inner Ear Studios coa mesma formaci\u00f3n.\nOrixinalmente foi lanzado en casete e vinilo, e publicouse en CD no ano 1992. En maio do 2002 editouse en CD remasterizado con dous temas extra, versi\u00f3ns alternativas de \"Money\" e \"Dance of Days\" gravadas na primeira sesi\u00f3n de estudio."}
{"id": "204029", "revid": "22570", "url": "https://gl.wikipedia.org/wiki?curid=204029", "title": "Trasdeza", "text": "Trasdeza foi unha das antigas xurisdici\u00f3ns m\u00e1is orientais da outrora provincia de Santiago. Corresp\u00f3ndese practicamente co actual concello de Silleda e todas as s\u00faas fregues\u00edas pertenc\u00edan ao arciprestado de Trasdeza (hoxe arciprestado de Deza-Trasdeza). Tam\u00e9n se co\u00f1ece con este nome o propio territorio de Silleda, coincidente coas terras ba\u00f1adas polo r\u00edo Toxa.\nXeograf\u00eda.\nAsentada no que \u00e9 agora o concello de Silleda, limitaba ao norte co r\u00edo Deza e o coto de Carboeiro, ao sur coa xurisdici\u00f3n de Montes, leste co r\u00edo Deza de novo, e ao oeste, coa xurisdici\u00f3n de Tabeir\u00f3s. Por ela transcorr\u00edan os r\u00edos Toxa, Escuadro, Refoxos e do Cand\u00e1n, as\u00ed como o propio Deza, que a bordeaba.\nEsta xurisdici\u00f3n contaba con 23 fregues\u00edas, ademais de diversos cotos como os de Refoxos, Bazar, Rosende, San Nicol\u00e1s, Outeiro e Vilari\u00f1o.\nHistoria.\nTrasdeza pertenceu durante todo o s\u00e9culo XVIII e parte do XIX \u00e1 antiga provincia de Santiago. No relixioso, pertenc\u00eda na s\u00faa totalidade \u00e1 diocese de Lugo, pero era do se\u00f1or\u00edo xurisdicional do arcebispo de Santiago. A\u00ednda que case todas as fregues\u00edas eran de se\u00f1or\u00edo abadengo, quedando exclu\u00eddas as seguintes:"}
{"id": "204030", "revid": "1131", "url": "https://gl.wikipedia.org/wiki?curid=204030", "title": "Pasadoiro", "text": "Un pasadoiro ou paso \u00e9 unha pedra ou conxunto de pedras que se colocan en ringleira nun , nun r\u00edo ou en calquera corrente de auga, para podela atravesar a p\u00e9.\n\u00c9 unha soluci\u00f3n de paso para as persoas a p\u00e9 enxoito saltando de pedra en pedra nos vaos, en regatos ou r\u00edos pouco caudalosos e pouco fondos, cando non se require a construci\u00f3n dunha ponte ou unha pontella. Normalmente dan acceso aos mu\u00ed\u00f1os ou a outras construci\u00f3ns asociadas \u00e1 auga e aos r\u00edos coma as pesqueiras. En regos m\u00e1is caudalosos, se non se constr\u00fae unha ponte ou unha pontella, o paso soluci\u00f3nase con poldras ou espoldras, uns bloques m\u00e1is ou menos prism\u00e1ticos chantados no leito do r\u00edo, duns 60 \u00d7 60\u00a0cm ali\u00f1ados e separados uns dos outros \u00e1 distancia do paso dunha persoa, sobresa\u00edndo da tona da auga entre 20 e 40\u00a0cm. En moitos casos adoitan ir asociadas a un vao natural.\nSon moi t\u00edpicos en Galicia, pola abundancia de correntes de auga. Tam\u00e9n reciben o nome de pondras, poldras, pasais ou peais.\nTam\u00e9n son t\u00edpicos nos xard\u00edns orientais, especialmente no Xap\u00f3n."}
{"id": "204032", "revid": "12452", "url": "https://gl.wikipedia.org/wiki?curid=204032", "title": "Romeo and Juliet", "text": ""}
{"id": "204033", "revid": "2074", "url": "https://gl.wikipedia.org/wiki?curid=204033", "title": "Conan Doyle", "text": ""}
{"id": "204035", "revid": "98629", "url": "https://gl.wikipedia.org/wiki?curid=204035", "title": "Pontella (pasaxe)", "text": "Unha pontella \u00e9 unha construci\u00f3n semellante a unha ponte, m\u00e1is pequena e estreita, de madeira ou pedra e de construci\u00f3n simple, que serve para atravesar normalmente s ou r\u00edos pequenos.\nCaracter\u00edsticas.\n\u00c9 unha construci\u00f3n tradicional ou vern\u00e1cula asociada \u00e1s v\u00edas ou cami\u00f1os, froito da evoluci\u00f3n dos pasadoiros, normalmente cando temos m\u00e1is caudal e non abonda coa colocaci\u00f3n dunhas pedras nun vao. Nalg\u00fans casos permite o paso do gando e incluso do carro.\nConsiste nuns piares ou muros de pedra laterais (elementos verticais) nos que pousan unha ou varias lousas de pedra, ou un forxado de madeira ou de madeira e pedra (elementos horizontais). Adoitan ter un s\u00f3 van, nalg\u00fans casos poderiamos considerar pontellas a aquelas pontes sinxelas de dous vans, que incuir\u00edan unha barbac\u00e1 central. Construtivamente \u00e9 unha soluci\u00f3n moi sinxela, semellante ao traballo dun lintel. \u00c1 diferenza das pontes, non se empregan arcos nas pontellas; de feito non \u00e9 com\u00fan o uso do arco nas construci\u00f3ns tradicionais galegas.\nNormalmente carecen de varanda, nalg\u00fans casos poden ter un rebordo baixo en pedra ou unha varanda sinxela de madeira.\nAparecen en todo o mundo, sendo moi frecuentes e semellantes en toda a vertente at\u00e1ntica europea pola abundancia de regueiros, dende o Norte de Portugal e Galicia at\u00e9 o sur de Escandinavia, pasando polas Illas Brit\u00e1nicas. Os materiais empregados acostuman ser o granito, o xisto e a madeira.\nPontill\u00f3ns.\nCando a pontella \u00e9 m\u00e1is complexa, con m\u00faltiples vans, adoita denominarse pontill\u00f3n. Adoitan constru\u00edrse en granito para atravesar r\u00edos anchos e pouco fondos, normalmente preto dos mu\u00ed\u00f1os.\nToponimia.\nAs pontellas son moi com\u00fans en toda Galicia pola gran cantidade de cursos de auga, isto ref\u00edctese nunha rica toponimia. Por exemplo, Pontellas, A Pontella ou O Pontigo.\nOutros nomes.\nAs pontellas tam\u00e9n se co\u00f1ecen en Galicia como pasarelas, ponticelas, pontellos ou pontigos."}
{"id": "204036", "revid": "22570", "url": "https://gl.wikipedia.org/wiki?curid=204036", "title": "Xeocronolox\u00eda", "text": "A xeocronolox\u00eda \u00e1 a ciencia, dentro da xeolox\u00eda, que se encarga de determinar a idade absoluta de rochas, sedimentos e f\u00f3siles, sempre cun certo grao de incerteza inherente aos m\u00e9todos usados, que son varios e interdisciplinares.\nA xeocronolox\u00eda \u00e9 diferente \u00e1 bioestratigraf\u00eda, que se encarga de asignar as rochas sedimentarias a un per\u00edodo xeol\u00f3xico co\u00f1ecido mediante a descrici\u00f3n, catalogaci\u00f3n e comparaci\u00f3n de asociaci\u00f3ns animais e florais f\u00f3siles presentes na rocha. A biostratigraf\u00eda non proporciona directamente a idade dunha rocha, sen\u00f3n que a sit\u00faa dentro do intervalo de tempo para o cal se co\u00f1ece que esas asociacions f\u00f3siles existiron.\nA xeocronolox\u00eda \u00e9 a principal ferramenta coa que conta a cronoestratigraf\u00eda para establecer a idade absoluta de todas as asociaci\u00f3ns f\u00f3siles e determinar a historia xeol\u00f3xica da Terra e dos corpos extraterrestres."}
{"id": "204038", "revid": "22795", "url": "https://gl.wikipedia.org/wiki?curid=204038", "title": "Hominizaci\u00f3n", "text": ""}
{"id": "204041", "revid": "4817", "url": "https://gl.wikipedia.org/wiki?curid=204041", "title": "Explorer 24", "text": "Explorer 24, tam\u00e9n denominado AD-B (\"Air Density B\"), foi un sat\u00e9lite cient\u00edfico da NASA pertencente \u00e1 serie de sat\u00e9lites Air Density lanzado o 21 de novembro de 1964 desde a base Vandenberg da Forza A\u00e9rea a bordo dun foguete Scout X-4.\nCaracter\u00edsticas.\nExplorer 24 foi o terceiro dunha serie de sat\u00e9lites inflables esf\u00e9ricos de 3,6 metros de di\u00e1metro adicados a determinar a densidade da atmosfera superior. Foi lanzado xunto con Explorer 25 e inxectado nunha \u00f3rbita inicial de 2498\u00a0km de apoxeo e 530\u00a0km de perixeo cunha inclinaci\u00f3n orbital de 81,4 graos.\nA esfera do sat\u00e9lite estaba formada capas alternas de aluminio e mylar. Sobre a capa externa, de aluminio, hab\u00eda c\u00edrculos brancos de 5,1\u00a0cm de di\u00e1metro para o control t\u00e9rmico. O sat\u00e9lite estaba dese\u00f1ado para proporcionar datos sobre a densidade atmosf\u00e9rica durante o perixeo como unha funci\u00f3n do espazo e do tempo a partir de observaci\u00f3ns secuenciais. Para facilita-lo seguimento, levaba a bordo unha baliza que emit\u00eda a 136,620 MHz de frecuencia.\nExplorer 24 reentrou na atmosfera o 18 de outubro de 1968.\nResultados.\nExplorer 19 axudou a determinar a variaci\u00f3n en densidade entre o lado di\u00farno e nocturno da Terra e deu lugar a estudos sobre os ventos zonais na exosfera, a altura de entre 450 e 620\u00a0km."}
{"id": "204042", "revid": "4817", "url": "https://gl.wikipedia.org/wiki?curid=204042", "title": "AD-B", "text": ""}
{"id": "204044", "revid": "12452", "url": "https://gl.wikipedia.org/wiki?curid=204044", "title": "Ardi", "text": ""}
{"id": "204046", "revid": "98629", "url": "https://gl.wikipedia.org/wiki?curid=204046", "title": "Meet the Robinsons", "text": "Meet the Robinsons \u00e9 un filme de animaci\u00f3n estadounidense do estudio Disney, dirixido por Steve Anderson que se estreou no ano 2007.\nSinopse.\nCando Lewis co\u00f1ece a un misterioso rapaz que ven do futuro chamado Wilbur Robinson, ambos far\u00e1n unha viaxe no tempo, onde Lewis descobre o abraiante segredo da familia Robinson."}
{"id": "204047", "revid": "23204", "url": "https://gl.wikipedia.org/wiki?curid=204047", "title": "Gl\u00e1ndula lacrimal", "text": "As gl\u00e1ndulas lacrimais son un par de gl\u00e1ndulas con forma de am\u00e9ndoa, situadas unha sobre cada ollo, que producen unha secreci\u00f3n acuosa que orixina as b\u00e1goas ou l\u00e1grimas. Est\u00e1n situadas na parte superior externa ou lateral do ollo (\u00e9 dicir, a contraria da parte medial ou nasal), na fosa lacrimal do \u00f3so frontal na \u00f3rbita ocular. A gl\u00e1ndula lacrimal produce b\u00e1goas que humedecen, limpan e lubrifican a superficie do ollo. Esta secreci\u00f3n \u00e9 drenada polos canais lacrimais que comezan no \u00e1ngulo nasal do ollo e conectan co canal nasolacrimal, que desemboca nas fosas nasais. A inflamaci\u00f3n da gl\u00e1ndula lacrimal ch\u00e1mase dacrioadenite.\nPorci\u00f3ns.\nOs anatomistas dividen a gl\u00e1ndula en d\u00faas secci\u00f3ns. A m\u00e1is pequena \u00e9 a \"porci\u00f3n palpebral\", situada moi preto do ollo, sobre a superficie interna da p\u00e1lpebra. Se a p\u00e1lpebra superior se reverte, pode verse a porci\u00f3n palpebral da gl\u00e1ndula.\nA outra porci\u00f3n \u00e9 a \"porci\u00f3n orbitaria\", que cont\u00e9n finos condutos interlobulares que se unen para formar os condutos excretores principais. Na parte superolateral do f\u00f3rnix conxuntival superior \u00e1brense de 3 a 9 condutos excretores. O flu\u00eddo segregado rec\u00f3llese no f\u00f3rnix conxuntival da p\u00e1lpebra superior, e pasa sobre a superficie do ollo, humedec\u00e9ndoo, ata chegar aos puntos lacrimais, que son os pequenos poros situados no \u00e1ngulo interno (ou medial ou nasal) das p\u00e1lpebras. Os puntos lacrimais dan paso a dous condutos lacrimais duns 10\u00a0mm , superior e inferior, que se xuntan formando unha ampola e \u00e1brense no saco lacrimal, que \u00e9 a porci\u00f3n cega do conduto nasolacrimal. O conduto nasolacrimal ten uns 18\u00a0mm, dir\u00edxese cara a abaixo e desemboca nas fosas nasais na parte anterior do meato nasal inferior, onde van parar as b\u00e1goas ; este conduto ten uns pregamentos na parte final que impiden a entrada de aire nel desde as fosas nasais.\nMicroanatom\u00eda.\nA gl\u00e1ndula lacrimal \u00e9 unha gl\u00e1ndula tubuloacinar composta formada por moitos l\u00f3bulos separados por tecido conectivo. Cada l\u00f3bulo cont\u00e9n moitos acinos secretores. As c\u00e9lulas secretoras apoian sobre unha l\u00e1mina basal e conte\u00f1en gr\u00e1nulos de secreci\u00f3n grandes e p\u00e1lidos e pingui\u00f1as lip\u00eddicas, e te\u00f1en canal\u00edculos secretorios. Entre elas e a l\u00e1mina basal hai c\u00e9lulas mioepiteliais . As c\u00e9lulas dos acinos son serosas e producen unha secreci\u00f3n acuosa que cont\u00e9n auga, cloruro de sodio (sal com\u00fan) e prote\u00ednas como o encima lisozima, con propiedades antibacterianas, e outras como a lipocalina, lactoferrina e lacritina. Ademais, as b\u00e1goas que forman a pel\u00edcula lacrimal que cobre o ollo incorporan l\u00edpidos segregados polas gl\u00e1ndulas de Meibomio ou tarsais das beiras das p\u00e1lpebras, e mucina procedente das c\u00e9lulas caliciformes da conxuntiva.\nCada acino consiste nun conxunto de c\u00e9lulas glandulares lacrimais, que te\u00f1en os seus \u00e1pices apuntando \u00e1 luz central do acino.\nA luz central do acino converxe coa de moitos outros, formando condutos intralobulares, e despois estes \u00fanense formando condutos interlobulares. Esta gl\u00e1ndula carece de condutos estriados.\nInnervaci\u00f3n.\nA secreci\u00f3n da gl\u00e1ndula est\u00e1 controlada polo sistema nervioso vexetativo. A innervaci\u00f3n parasimp\u00e1tica da gl\u00e1ndula orix\u00ednase no n\u00facleo lacrimal do nervio facial na ponte de Varolio. A innervaci\u00f3n simp\u00e1tica real\u00edzana fibras postganglionares simp\u00e1ticas procedentes do ganglio cervical superior.\nO nervio que recolle a sensibilidade da gl\u00e1ndula \u00e9 o nervio lacrimal, unha rama do nervio oft\u00e1lmico, \u00e1 s\u00faa vez rama do nervio trix\u00e9mino.\nIrrigaci\u00f3n sangu\u00ednea.\nRecibe irrigaci\u00f3n sangu\u00ednea da arteria lacrimal, derivada da arteria oft\u00e1lmica. \nO sangue venoso retorna pola vea oft\u00e1lmica superior."}
{"id": "204048", "revid": "98629", "url": "https://gl.wikipedia.org/wiki?curid=204048", "title": "Bolt (filme de 2008)", "text": "Bolt \u00e9 un filme de animaci\u00f3n estadounidense dos estudios Disney, dirixido por Chris Williams e Byron Howard, que se estreou no 2008.\nSinopse.\nPara o super-can Bolt t\u00f3dolos d\u00edas est\u00e1n cheos de aventuras, perigos e intrigas -polo menos ata que as c\u00e1maras deixan de gravar, xa que \u00e9 o protagonista dun famoso programa de televisi\u00f3n-. Pero cando a estrela canina do grande \u00e9xito televisivo \u00e9 enviada accidentalmente dende os seus estudios de Hollywood a Nova York, comeza a s\u00faa maior aventura nunha viaxe campo a trav\u00e9s polo mundo real. Bolt est\u00e1 convencido de que todos os seus incribles poderes e faza\u00f1as son reais. Mais, coa axuda de dous estra\u00f1os compa\u00f1eiros de viaxe - unha gata de nome Mittens, e un h\u00e1mster nunha b\u00f3la de pl\u00e1stico obsesionado pola televisi\u00f3n chamado Rhino - Bolt descobre que non necesita superpoderes para ser un heroe."}
{"id": "204059", "revid": "88215", "url": "https://gl.wikipedia.org/wiki?curid=204059", "title": "Campionato Paulista", "text": "O Campionato Paulista, ou Paulist\u00e3o, \u00e9 unha competici\u00f3n de f\u00fatbol organizada pola \"Federa\u00e7\u00e3o Paulista de Futebol\", que enfronta cada ano \u00f3s principais equipos do Estado de S\u00e3o Paulo, no Brasil. O torneo l\u00e9vase a cabo nos primeiros meses do ano (entre xaneiro e maio), \u00f3 mesmo tempo que se disputa a Copa Libertadores e o resto dos campionatos estatais no pa\u00eds, antes do comezo do Brasileir\u00e3o.\nFormato.\nTr\u00e1tase dunha liga con 20 participantes na m\u00e1xima categor\u00eda, chamada Serie A. Os 20 equipos enfr\u00f3ntanse todos entre si s\u00f3 nunha volta, e dicir, a tempada regular componse de 19 xornadas. Tralo remate desta tempada regular, os 8 primeiros equipos da t\u00e1boa disputan unha rolda eliminatoria final con vantaxe de campo para os mellores clasificados da t\u00e1boa. A rolda final parte duns cuartos de final a encontro \u00fanico, seguidos dunhas semifinais a encontro \u00fanico, para rematar cunha final a dobre encontro. Os 2 finalistas acadan o dereito a competir na Copa do Brasil do ano seguinte, non sendo que alg\u00fan deles tam\u00e9n te\u00f1a praza para competir na Copa Libertadores, caso no cal a s\u00faa praza ser\u00e1 para un dos equipos semifinalistas. No caso dos 4 \u00faltimos equipos da t\u00e1boa, perden a categor\u00eda baixando dende a Serie A \u00e1 Serie B.\nPalmar\u00e9s.\nA primeira edici\u00f3n disputouse no ano 1902, de xeito que \u00e9 a competici\u00f3n oficial de f\u00fatbol mais antiga do pa\u00eds. O Campionato Paulista \u00e9 un torneo tradicionalmente dominado por 4 equipos, o Corinthians, o Palmeiras, o S\u00e3o Paulo e o Santos (con 30, 24, 23 e 22 t\u00edtulos respectivamente):"}
{"id": "204060", "revid": "23562", "url": "https://gl.wikipedia.org/wiki?curid=204060", "title": "Campionato Paulista de F\u00fatbol", "text": ""}
{"id": "204062", "revid": "23562", "url": "https://gl.wikipedia.org/wiki?curid=204062", "title": "Campeonato Paulista de Futebol", "text": ""}
{"id": "204063", "revid": "4817", "url": "https://gl.wikipedia.org/wiki?curid=204063", "title": "Explorer 39", "text": "Explorer 39, tam\u00e9n denominado AD-C (\"Air Density C\"), foi un sat\u00e9lite cient\u00edfico da NASA pertencente \u00e1 serie de sat\u00e9lites Air Density lanzado o 8 de agosto de 1968 desde a base Vandenberg da Forza A\u00e9rea a bordo dun foguete Scout B.\nCaracter\u00edsticas.\nExplorer 39 foi o cuarto dunha serie de sat\u00e9lites inflables esf\u00e9ricos de 3,6 metros de di\u00e1metro adicados a determinar a densidade da atmosfera superior. Foi lanzado xunto con Explorer 40 e inxectado nunha \u00f3rbita inicial de 2522\u00a0km de apoxeo e 680\u00a0km de perixeo cunha inclinaci\u00f3n orbital de 80,6 graos e un per\u00edodo orbital de 118,2 minutos.\nA esfera do sat\u00e9lite estaba formada capas alternas de aluminio e mylar. Sobre a capa externa, de aluminio, hab\u00eda c\u00edrculos brancos de 5,1\u00a0cm de di\u00e1metro para o control t\u00e9rmico. Explorer 39 dous tipos de experimentos de densidade, implicando un deles o estudo sistem\u00e1tico da variaci\u00f3n da densidade e o outro aplicado a variaci\u00f3ns non sistem\u00e1ticas. As densidades deriv\u00e1banse do seguimento do sat\u00e9lite mediante unha baliza a bordo que emit\u00eda a 136,620 MHz de frecuencia e por medios \u00f3pticos. A baliza deixou de emitir en xu\u00f1o de 1971\nExplorer 39 reentrou na atmosfera o 22 de xu\u00f1o de 1981."}
{"id": "204064", "revid": "4817", "url": "https://gl.wikipedia.org/wiki?curid=204064", "title": "AD-C", "text": ""}
{"id": "204065", "revid": "4817", "url": "https://gl.wikipedia.org/wiki?curid=204065", "title": "ADEOS 1", "text": "ADEOS 1, ou simplemente ADEOS (acr\u00f3nimo de \"Advanced Earth Observation Satellite\"), renomeado como Midori (\"verde\", en xapon\u00e9s) tras a s\u00faa posta en \u00f3rbita, foi un sat\u00e9lite artificial xapon\u00e9s lanzado o 17 de agosto de 1996 mediante un foguete H-2 desde o Centro Espacial de Tanegashima.\nCaracter\u00edsticas.\nA misi\u00f3n de ADEOS 1 consistiu en facer observaci\u00f3ns de cambios medioambientais na Terra. Foi inxectado nunha \u00f3rbita heliosincr\u00f3nica e rebautizado como Midori 1. Dese\u00f1ado modularmente, o corpo principal med\u00eda 4 x 4 x 5 metros e o panel solar, unha vez despregado, med\u00eda 3 metros de ancho por 13 metros de longo. O sat\u00e9lite estabiliz\u00e1base nos tres eixos mediante catro volantes de inercia e dous propulsores alimentados por hidracina. O co\u00f1ecemento da actitude da nave provi\u00f1a de dous magnet\u00f3metros e unha unidade de referencia inercial. O panel solar, composto por c\u00e9lulas de arseniuro de galio, alimentaba cinco bater\u00edas de n\u00edquel-cadmio cunha capacidade de 35 amperios-hora e proporcionando ata 4,5 kW de potencia a unha tensi\u00f3n de entre 34 e 52 voltios.\nOs datos do sat\u00e9lite envi\u00e1banse ben directamente a terra en banda S (cunha velocidade de subida de 500 bps e de baixada de 4 Mbps) ou banda X, ben indirectamente a trav\u00e9s do sat\u00e9lite ETS-6 usando s banda Ka, cunha velocidade de 120 Mbps. Adeos 1 levaba a bordo grabadoras para almacenar os datos.\nADEOS 1 deixou de funcionar o 30 de xu\u00f1o de 1997, dous anos antes de cumprir a s\u00faa expectativa de vida, de tres anos. A falta de datos do dispers\u00f3metro NSCAT debido ao fin prematuro da misi\u00f3n foi compensada co lanzamento ex profeso do sat\u00e9lite QuikScat.\nInstrumentos.\nADEOS 1 levaba oito instrumentos a bordo:"}
{"id": "204066", "revid": "85894", "url": "https://gl.wikipedia.org/wiki?curid=204066", "title": "Convento do Rosario de San Sadurni\u00f1o", "text": "O Convento do Rosario era unha instituci\u00f3n relixiosa establecida na vila de San Sadurni\u00f1o.\nHistoria.\nAs s\u00faas orixes est\u00e1n relacionadas coa Orde do Temple, que constru\u00edu un hospital e unha igrexa na Idade Media. En 1508 o primeiro se\u00f1or de San Sadurni\u00f1o, Fernando de Andrade, neto de Nuno Freire de Andrade, o Mao, reconstr\u00fae a igrexa e obt\u00e9n bula do papa Xulio II para establecer unha colexiata atendida por cinco capel\u00e1ns.\nO fillo de Fernando de Andrade, Xo\u00e1n Freire de Andrade, segundo se\u00f1or de San Sadurni\u00f1o, substit\u00fae os capel\u00e1ns por regulares da orde franciscana.\nEn 1570 o terceiro se\u00f1or de San Sadurni\u00f1o, Pedro de Andrade, fillo do anterior, encomenda o convento \u00e1 orde de San Domingos, sendo estes relixiosos os que rexer\u00e1n a instituci\u00f3n ata a s\u00faa desaparici\u00f3n no s\u00e9culo XIX. Este mesmo se\u00f1or crea a \"C\u00e1tedra de Gram\u00e1tica e Latinidade\", dependente do convento.\nNa actualidade, o edificio conventual alberga dependencias municipais e o xulgado de paz. A igrexa parroquial actual de Santa Mar\u00eda do Rosario \u00e9 do s\u00e9culo XVIII e pertenceu ao convento ata 1835. Nela \u00e1chanse os sepulcros dos dous primeiros se\u00f1ores de San Sadurni\u00f1o, as\u00ed como o da muller do primeiro, dona \"In\u00e9s de Castro\"."}
{"id": "204068", "revid": "85894", "url": "https://gl.wikipedia.org/wiki?curid=204068", "title": "Abades, Silleda", "text": "Santa Mar\u00eda de Abades \u00e9 unha parroquia que se localiza no concello de Silleda. Segundo o padr\u00f3n municipal en 2011 ti\u00f1a 140 habitantes (78 mulleres e 62 homes), 25 menos ca en 1999. Ten 5 entidades de poboaci\u00f3n.\nHistoria e patrimonio.\nDa \u00e9poca do megalitismo cons\u00e9rvase a m\u00e1moa da Chousa Nova, de hai 6000 anos, escavado a comezos do s\u00e9culo XXI con motivo das obras da li\u00f1a de alta velocidade Santiago-Ourense. Na parroquia est\u00e1 situada a estaci\u00f3n da Bandeira, inaugurada en 1958.\nNa xurisdici\u00f3n eclesi\u00e1stica forma parte do arciprestado de Trasdeza, da diocese de Lugo. O nome da parroquia na Idade Media era Santa Mar\u00eda de Pedre. O conxunto relixioso de Abades abrangue a igrexa rom\u00e1nica de Santa Mar\u00eda, o Santuario da Virxe dos Desamparados, a casa reitoral e o cruceiro.\nA igrexa de Santa Mar\u00eda de Abades \u00e9 un templo rom\u00e1nico do s\u00e9culo XII. Destacan as pinturas murais do seu interior e a colecci\u00f3n de canzorros zoomorfos dun dos seus laterais exteriores. O santuario da Nosa Se\u00f1ora dos Desamparados \u00e9 unha construci\u00f3n de grandes dimensi\u00f3ns de estilo neocl\u00e1sico, levantada no s\u00e9culo XVIII. Foi dese\u00f1ada polo pontevedr\u00e9s Melchor de Ricoi, e promovida polo p\u00e1rroco de Abades, o valenciano Joaqu\u00edn Espes. Destaca pola s\u00faa gran torre, os tres corpos que a forman, as pinturas murais interiores realizadas por Jorge Calvo en 1773 e as imaxes de San Xoaqu\u00edn e San Xos\u00e9, realizadas polo escultor Gambino.\nNo Antigo R\u00e9xime pertenc\u00eda \u00e1 xurisdici\u00f3n de Trasdeza e \u00e1 provincia de Santiago. En 1826 ti\u00f1a 243 habitantes. At\u00e9 1853 pertenc\u00eda ao concello de Chapa, que nese ano mudou a s\u00faa capitalidade por Silleda. En 1846 ti\u00f1a 376 habitantes e ti\u00f1a escola de seu.\nDesde 1988 cel\u00e9brase cada domingo de Pascua a car\u00f3n do santuario a festa gastron\u00f3mica da rosquilla, alimento que ten como avogada a Virxe do Carme.\nDesta parroquia era natural Juan Salgueiro, alcalde de Silleda entre 1987 e 1999."}
{"id": "204069", "revid": "98629", "url": "https://gl.wikipedia.org/wiki?curid=204069", "title": "Step by Step", "text": "Step by Step \u00e9 unha serie de televisi\u00f3n estadounidense do x\u00e9nero comedia de situaci\u00f3n que se emitiu do 20 de setembro de 1991 ao 15 de agosto de 1997 na ABC e tras unha mudanza de canle pasou \u00e1 CBS que a emitiu do 19 de setembro de 1997 ao 26 de xu\u00f1o de 1998.\nSinopse.\nA serie transcorre nunha pequena vila do estado de Wisconsin, chamada Port Washington. Frank Lambert un contratista divorciado con tres fillos do seu anterior matrimonio casa con Carol Foster, unha estilista vi\u00fava que achega tam\u00e9n tres fillos, a pesar de seren os dous da mesma cidade non se co\u00f1ec\u00edan cando coincidiron en Xamaica nunhas vacaci\u00f3ns e que conduciu a un amor a primeira vista que leva ao seu casamento axi\u00f1a. Nun primeiro momento os fillos de cada parella non conxenian pero paseni\u00f1amente vanse convertendo nunha familia unida."}
{"id": "204070", "revid": "1410", "url": "https://gl.wikipedia.org/wiki?curid=204070", "title": "Gran Premio de M\u00f3naco de 1958", "text": "O Gran Premio de M\u00f3naco de 1958 foi unha carreira de F\u00f3rmula Un, celebrada o 18 de maio de 1958 en M\u00f3naco. Foi a segunda carreira da tempada de F\u00f3rmula Un de .\nResumo.\nVanwall e BRM regresaron logo da s\u00faa ausencia na Arxentina e por iso Stirling Moss regresou \u00e1 s\u00faa unidade habitual. No seu lugar, co novo motor de 2000cc Cooper, tomou asento o piloto franc\u00e9s Maurice Trintignant. Jean Behra liderou ata que os seus freos fallaron, tomando a primeira posici\u00f3n Mike Hawthorn co Ferrari. Moss disputou con el durante toda a carreira ata que se retirou na volta 38, e Hawthorn fixo o mesmo na volta 47 coa bomba de combustible rota. Graham Hill retirouse da cuarta posici\u00f3n na s\u00faa primeira carreira na volta 69. A retirada de Stuart Lewis-Evans e Tony Brooks, deixaron a Trintignant como l\u00edder, o cal deu a Cooper a s\u00faa segunda vitoria do ano."}
{"id": "204071", "revid": "1410", "url": "https://gl.wikipedia.org/wiki?curid=204071", "title": "Gran Premio de M\u00f3naco de 1959", "text": "O Gran Premio de M\u00f3naco de 1959 foi unha carreira de F\u00f3rmula Un celebrada no Circu\u00edto de M\u00f3naco o 10 de maio de 1959. Foi a primeira carreira da tempada de F\u00f3rmula Un de . Foi o 17\u00ba Gran Premio de M\u00f3naco. A carreira ti\u00f1a m\u00e1is de 100 voltas ao circu\u00edto de tres quil\u00f3metros cunha distancia de 315 quil\u00f3metros.\nA carreira foi ga\u00f1ada polo piloto australiano Jack Brabham pilotando un Cooper T51 do equipo de f\u00e1brica de Cooper Car Company. Foi a primeira vitoria de Brabham, un futuro triplo campi\u00f3n do mundo. Foi a primeira vitoria nun Gran Premio do Campionato Mundial dun piloto australiano. Tam\u00e9n foi a primeira vitoria para o equipo oficial de Cooper, a\u00ednda que Cooper xa ga\u00f1ara carreiras antes baixo a escuder\u00eda de Rob Walker Racing Team. Brabham terminou 20 segundos por diante do piloto brit\u00e1nico Tony Brooks que pilotaba un Ferrari 246. Cunha volta menos foi terceiro o Cooper T51 do piloto franc\u00e9s ga\u00f1ador do Gran Premio de M\u00f3naco de 1958 Maurice Trintignant do equipo Rob Walker Racing."}
{"id": "204072", "revid": "56817", "url": "https://gl.wikipedia.org/wiki?curid=204072", "title": "Cron", "text": "A palabra cron pode refierse a:"}
{"id": "204077", "revid": "25871", "url": "https://gl.wikipedia.org/wiki?curid=204077", "title": "Cease to Begin", "text": "Cease to Begin \u00e9 o segundo \u00e1lbum da banda estadounidense de indie rock Band of Horses, editado o 9 de outubro de 2007 a trav\u00e9s do selo Sub Pop Records."}
{"id": "204081", "revid": "98629", "url": "https://gl.wikipedia.org/wiki?curid=204081", "title": "St. Louis", "text": "St. Louis (en franc\u00e9s: Saint-Louis ou St-Louis) \u00e9 unha cidade estadounidense situada na fronteira oriental de Missouri, e \u00e9 a segunda maior cidade do estado. Cunha poboaci\u00f3n de 318\u00a0069 en xullo de 2011 foi a 58\u00aa cidade estadounidense en 2010 segundo o Censo dos Estados Unidos. A \u00e1rea estat\u00edstica combinada (CSA) de Greater St. Louis ten unha poboaci\u00f3n de 2\u00a0882\u00a0932 habitantes e \u00e9 a 15\u00aa maior do pa\u00eds e a maior en Missouri.\nA cidade de St. Louis foi fundada en 1764 por Pierre Lacl\u00e8de e Auguste Chouteau, e despois da compra de Luisiana, converteuse nun importante porto no r\u00edo Mississippi. A s\u00faa poboaci\u00f3n expandiuse despois da guerra civil americana, e converteuse na cuarta cidade m\u00e1is grande dos Estados Unidos no s\u00e9culo . Separouse de St. Louis County en marzo de 1877, o que permitiu que se convertese nunha cidade independente e que se limitasen as s\u00faas fronteiras pol\u00edticas. En 1904, foi sede da feira mundial e dos Xogos Ol\u00edmpicos. A poboaci\u00f3n da cidade alcanzou o seu punto m\u00e1ximo en 1950, e logo comezou un longo declive que contin\u00faa no s\u00e9culo XXI.\nA econom\u00eda de St. Louis bas\u00e9ase no servizo, a fabricaci\u00f3n, o comercio, o transporte de mercanc\u00edas e o turismo. A cidade \u00e9 o fogar de varias corporaci\u00f3ns, inclu\u00edndo Peabody Energy, Ameren, Ralcorp e Sigma-Aldrich. En St. Louis te\u00f1en tres equipos deportivos profesionais: O St. Louis Cardinals, un dos maior \u00e9xito da Liga de B\u00e9isbol, no h\u00f3ckey o St. Louis Blues e no f\u00fatbol americano o St. Louis Rams. A cidade identif\u00edcase de xeito maioritario co arco da entrada, parte do Jefferson National Expansion Memorial no centro de St. Louis.\nHistoria.\nA \u00e1rea que se converter\u00eda en St. Louis era o centro da cultura nativa americana do Mississippi, onde foron constru\u00eddos numerosos templos e residencias movendo a terra da rexi\u00f3n, dando lugar \u00e1 s\u00faa denominaci\u00f3n popular \"Mound City\". A exploraci\u00f3n europea da zona comezou en 1673, cando os exploradores fraceses Louis Jolliet e Jacques Marquette viaxaron polo val do r\u00edo Mississippi. Cinco anos m\u00e1is tarde, La Salle reclamou a rexi\u00f3n para Francia como parte da Luisiana francesa.\nOs primeiros asentamentos da zona constru\u00edronse en Illinois (tam\u00e9n co\u00f1ecido como o Alto de Luisiana) durante a d\u00e9cada de 1700 e principios de 1760 en Cahokia, Kaskaskia e Fort de Chartres. Os emigrantes dos pobos orientais franceses fundaron Ste. Genevieve, Missouri, a trav\u00e9s do r\u00edo Mississippi dende Kaskaskia, xa a principios de 1764, Pierre Laclede e o seu fillastro Auguste Chouteau fundaron a cidade de St. Louis.\nDende 1764 ata 1803 o control europeo da zona oeste de Mississippi na parte m\u00e1is setentrional da conca do r\u00edo Missouri, chamada Luisiana, foi asumido polos espa\u00f1ois como parte do Vicerreinado da Nova Espa\u00f1a. En 1780, St. Louis foi atacado polas forzas brit\u00e1nicas, na s\u00faa maior\u00eda ind\u00edxenas estadounidenses, durante a Guerra da Independencia.\nS\u00e9culo XIX.\nSt. Louis transferi\u00faselle a Francia en 1800, e logo foi vendido aos Estados Unidos en 1803 como parte da compra de Luisiana, e a cidade converteuse na capital territorial. Pouco despois da compra, a expedici\u00f3n de Lewis e Clark deixou St. Louis en maio de 1804, alcanzando o Oc\u00e9ano Pac\u00edfico no ver\u00e1n de 1805 e regresando o 23 de setembro de 1806. Tanto Lewis como Clark quedaron a vivir en St. Louis. Moitos exploradores, tanto colonos coma cazadores (como Ashley Hundred) m\u00e1is tarde tomaron unha ruta similar \u00e1 de Occidente. A cidade elixiu os primeiros lexisladores municipais (denominados administradores fiduciarios) en 1808.\nOs barcos de vapor apareceron por primeira vez en St. Louis en 1818, mellorando as conexi\u00f3ns con Nova Orle\u00e1ns e os mercados orientais. Missouri converteuse en estado en 1821, e a capital trasladouse a St. Louis, que foi incorporada como cidade en 1822 e continuou medrando grazas \u00e1s conexi\u00f3ns portuarias.\nOs inmigrantes de Irlanda e Alema\u00f1a chegaron a St. Louis en masa a partir da d\u00e9cada de 1840, e a poboaci\u00f3n da cidade medrou de menos de 20\u00a0000 en 1840 a 77\u00a0860 en 1850, e a m\u00e1is de 160\u00a0000 en 1860. A mediados da d\u00e9cada de 1800, St. Louis ti\u00f1a unha poboaci\u00f3n maior c\u00e1 de Nova Orle\u00e1ns. St. Louis \u00e9 a cidade m\u00e1is grande que foi controlada polos franceses na Luisiana francesa.\nDurante a Guerra Civil Americana foi lugar de importantes divisi\u00f3ns, pero non de combates que se deron en 1861 no Campamento Affair Jackson. A guerra case arruinou economicamente a cidade debido ao bloqueo do tr\u00e1fico fluvial. Finalmente St. Louis sa\u00edu ben parada grazas \u00e1 construci\u00f3n da primeira ponte (Eads) da zona sobre o r\u00edo Mississippi en 1874.\nO 22 de agosto de 1876, a cidade de St. Louis, votou separarse do Condado, e converterse en cidade independente. A s\u00faa enorme produci\u00f3n indrustrial continuou ao largo do s\u00e9culo XIX, sendo lugar de empresas de renome. Tam\u00e9n al\u00ed foi constru\u00eddo o Wainwritight Building, un ra\u00f1aceos de principios de 1892.\nS\u00e9culo XX.\nEn 1904, a cidade foi sede da Exposici\u00f3n Mundial e dos Xogos Ol\u00edmpicos, convert\u00e9ndose na primeira cidade americana que organizou os Xogos. As ganancias da cidade prove\u00f1en principalmente da feira Forest Park, do St. Louis Art Museum, o Zoo de St. Louis e o Museo de Historia de Missouri.\nA discriminaci\u00f3n, a segregaci\u00f3n e restrici\u00f3ns por causas raciais ou relixiosas era com\u00fan na d\u00e9cada de 1910 nesta cidade. A NAACP loitou contra estas causas durante a segunda guerra mundial e en 1970 continu\u00e1base a loitar contra elas.\nAo longo dos anos, a poboaci\u00f3n aumentaba significativamente con motivo das empresas que se creaban en St.Louis, chegando aos 856\u00a0796 habitantes. Hoxe en d\u00eda a cidade c\u00e9ntrase m\u00e1is na renovaci\u00f3n urbana, o que lle permitiu obter o premio en 2006 ao Liderado Mundial en favor desta causa.\nXeograf\u00eda.\nTopograf\u00eda.\nSegundo o United States Census Bureau, St. Louis ten unha superficie total de 171,3 km\u00b2 (dos cales 160,4 km\u00b2 de terra e 11 km\u00b2 de auga).\nA cidade est\u00e1 constru\u00edda principalmente en acantilados e socalcos que se elevan por encima dos 100-200 metros da ribeira oeste do r\u00edo Mississippi. Gran parte da zona \u00e9 unha terra ch\u00e1 f\u00e9rtil e que ten pequenos montes e vales amplos e pouco profundos. Tanto o r\u00edo Mississippi coma o Missouri cortaron grandes vales de forma ancha.\nA maior\u00eda da pedra \u00e9 calcaria e dolomita. Existen covas, pero a maior\u00eda foron cerradas. Alg\u00fans mananciais seguen sendo visibles. O carb\u00f3n, o barro e o mineral de millerita extr\u00e1ense da cidade. O r\u00edo Peres \u00e9 practicamente o \u00fanico que se atopa dentro dos l\u00edmites da cidade, que ocasionou en 1993 unha Grande Inundaci\u00f3n.\nA fronteira leste da cidade \u00e9 o r\u00edo Mississippi, que tam\u00e9n separa Missouri de Illinois. O r\u00edo Missouri forma a fronteira norte do condado de St. Louis, a excepci\u00f3n dunhas poucas \u00e1reas onde o r\u00edo cambiou o seu curso. O r\u00edo Meramec forma a maior parte da fronteira sur de St. Louis.\nClima.\nSt. Louis at\u00f3pase na zona de transici\u00f3n entre un tipo de clima continental h\u00famido e un tipo de clima subtropical h\u00famido, nin as grandes monta\u00f1as nin as grandes masas de auga conseguen moderar a temperatura. Est\u00e1 suxeito ao fr\u00edo aire \u00e1rtico xunto ao aire quente e h\u00famido tropical do Golfo de M\u00e9xico.\nA cidade ten catro estaci\u00f3ns moi ben diferenciadas. A primavera \u00e9 a estaci\u00f3n m\u00e1is h\u00famida, cun mal tempo que nos leva dende os tornados ata as tormentas invernais. Os ver\u00e1ns son quentes e h\u00famidos; as temperaturas van dende os 32\u00a0\u00b0C (que se producen 35 ou 40 d\u00edas ao ano) ata os 38\u00a0\u00b0C (nunha media de 5 d\u00edas). O outono \u00e9 morno, cunha humidade m\u00e1is baixa que pode producir episodios intermitentes de fortes choivas coas primeiras neves que normalmente caen a mediados ou finais de novembro. Os invernos son fr\u00edos e con neve, con temperaturas baixo cero. As tormentas do inverno poden ser de choiva intensa conxelada, sarabia ou neve. A temperatura media anual rexistrada no Aeroporto Internacional de St. Louis \u00e9 de 14\u00a0\u00b0C e as precipitaci\u00f3ns de 1.040\u00a0mm. A temperatura m\u00e1is alta en xullo \u00e9 de 32\u00a0\u00b0C e a baixa en xaneiro \u00e9 de -5\u00a0\u00b0C, a\u00ednda que var\u00eda de ano en ano. As temperaturas extremas tanto baixas coma altas, danse soamente uns 3 d\u00edas ao ano. O rexistro m\u00e1is baixo deuse o 23 de decembro de 1989 de -27\u00a0\u00b0C e o rexistro m\u00e1is alto deuse o 14 de xullo de 1954 con 46\u00a0\u00b0C. O mes de xullo de 2012 foi o m\u00e1is caloroso en 138 anos, cunha media de 31\u00a0\u00b0C. O inverno \u00e9 a estaci\u00f3n m\u00e1is seca, con 191\u00a0mm de precipitaci\u00f3n. As nevadas estacionais miden ata 50\u00a0cm. A primavera \u00e9 a temporada m\u00e1is h\u00famida, con 297\u00a0mm de precipitaci\u00f3n. Os per\u00edodos secos duran unha ou d\u00faas semanas, e son com\u00fans durante as estaci\u00f3ns de crecemento. St. Louis sofre tormentas durante uns 48 d\u00edas ao ano de media, normalmente en primavera e poden ser moi duras, con refachos de vento moi forte, pedrolos de sarabia e tornados (dos que alg\u00fans te\u00f1en historias bastante prexudiciais). Cando, nalg\u00fans outonos contin\u00faa o clima c\u00e1lido co\u00f1ecido como ver\u00e1n de San Marti\u00f1o, algunhas rosas contin\u00faan en flor ata case principios de decembro.\nFlora e fauna.\nAntes da fundaci\u00f3n da cidade, a zona era de pradar\u00eda e bosque aberto, mantidos pola queima dos nativos americanos. As \u00e1rbores son principalmente de carballo, pradairo e nogueira, parecido aos bosques das monta\u00f1as de Orzak. As zonas da ribeira son boscosas, de sic\u00f3moro estadounidense principalmente. St. Louis \u00e9 a cidade que est\u00e1 m\u00e1is ao norte na que se poden cultivar palmeiras durante todo o ano.\nNa maior parte da zona residencial da cidade, pl\u00e1ntanse \u00e1rbores grandes que fagan sombra e que sexan aut\u00f3ctonos. A maior \u00e1rea de bosque aut\u00f3ctono at\u00f3pase no Forest Park. En outono, o cambio de cor das follas n\u00f3tase moito. A maior\u00eda das especies son t\u00edpicas do leste, a\u00ednda que numerosas especies son invasoras, coma a madreselva xaponesa, que trata de retirarse dos parques.\nOs grandes mam\u00edferos que se encontran na cidade son coiotes e veados de cola branca, roedores como o esqu\u00edo gris oriental e o coello de cola de algod\u00f3n, as\u00ed como a \"Didelphis virginiana\". As aves grandes son abundantes nos parques, como o ganso do Canad\u00e1 e o lavancos, as\u00ed como aves costeiras como a garza branca ou a garza cinza. As gaivotas son com\u00fans ao longo do r\u00edo Mississippi, xa que estas especies seguen o tr\u00e1fico de barcazas. En inverno, at\u00f3panse poblaci\u00f3ns de aguias calvas xunto ao r\u00edo Mississippi, en torno \u00e1 ponte de Chain of Rocks. A cidade est\u00e1 na ruta migratoria do Mississippi, utilizada por aves migratorias, e ten unha gran variedade de especies de aves pequenas, com\u00fans ao leste dos Estados Unidos. O pardal orelleiro, unha especie introducida, lim\u00edtase en Am\u00e9rica do Norte aos condados dos arredores de St. Louis. Tower Grove Park \u00e9 unha \u00e1rea de observaci\u00f3n de aves moi co\u00f1ecida na cidade. As ras at\u00f3panse de xeito com\u00fan na primavera, sobre todo despois de extensos per\u00edodos h\u00famidos. As especies com\u00fans incl\u00faen o sapo \"Anaxyrus americanus\" e as ras \"Pseudacris crucifer\", que se atopan na primavera en case todos os estanques. Ao redor destes lugares atopamos tam\u00e9n xoani\u00f1as e carricantas. Os mosquitos e as moscas dom\u00e9sticas com\u00fans son moi abundantes, polo que os edificios adoitan contar con pantallas protectoras. As poboaci\u00f3ns invasoras de abellas diminu\u00edron moito nos \u00faltimos anos, e numerosas especies nativas de insectos polinizadores recuper\u00e1ronse para encher o seu nicho ecol\u00f3xico.\nDemograf\u00eda.\nSt. Louis medrou lentamente ata a Guerra Civil Americana, cando a industrializaci\u00f3n e a inmigraci\u00f3n provocou un \"boom\" e alcanzou o m\u00e1ximo pico de poboaci\u00f3n en 1950. Este ano, a Oficina do Censo informou de que a poboaci\u00f3n de St. Louis era un 82% branca e un 17,9% afroamericana. Despois da segunda guerra mundial, St. Louis comezou a perder poboaci\u00f3n dos suburbios, en primeiro lugar debido \u00e1 crecente demanda de novas vivendas.\nDe acordo co censo de 2010 dos Estados Unidos, St. Louis ti\u00f1a 319\u00a0294 persoas que viven en 142\u00a0057 fogares, dos cales 67\u00a0488 eran familiares. A densidade de poboaci\u00f3n era de 5\u00a0158,2 persoas por 1\u00a0990,6 km\u00b2. Ao redor do 24% da poboaci\u00f3n ti\u00f1a 19 anos ou menos, o 9% de 20 a 24 anos, o 31% de 23 a 44, o 25% de 45 a 64 e o 11% ti\u00f1a 65 anos ou m\u00e1is. A idade media era de 34 anos.\nA poboaci\u00f3n era do 49,2% afroamericano, o 43,9% brancos (dos cales o 42,2% eran brancos non hispanos), o 2,9% asi\u00e1ticos o 0,3% nativos americanos de Alasca e o 2,4% eran mesturas de d\u00faas ou m\u00e1is razas.\nNo 2000 a renda mediana para unha casa na cidade era de $29\u00a0156, e a renda mediana para unha familia era de 32\u00a0585 d\u00f3lares. Os var\u00f3ns ti\u00f1an unha renda mediana de $31\u00a0106, as mulleres de $26\u00a0987. O ingreso per c\u00e1pita foi de 18\u00a0108 d\u00f3lares. Cerca do 19% das vivendas da cidade estaban baleiras, e un pouco menos da metade delas non eran estruturas libres para a venda ou o alugueiro. En 2010, as doaz\u00f3ns per c\u00e1pita en li\u00f1a e o voluntariado atop\u00e1base entre as m\u00e1is altas de todos os Estados Unidos.\nEconom\u00eda.\nNo 2012 o produto bruto metropolitano (GMP) de St. Louis foi de 133\u00a0100 mill\u00f3ns de d\u00f3lares, o 21\u00ba m\u00e1is alto do pa\u00eds. De acordo co Censo Econ\u00f3mico do 2007, a fabricaci\u00f3n na cidade levou a cabo cerca de 11 mil mill\u00f3ns de d\u00f3lares en negocios, seguido polo coidado da sa\u00fade e a industria de servizos sociais con 3,5 mil mill\u00f3ns, servizos profesionais ou t\u00e9cnicos con 3,1 mil mill\u00f3ns, e o comercio polo mi\u00fado con 2\u00a0500 mill\u00f3ns de d\u00f3lares. O sector da sa\u00fade foi o maior empregador na \u00e1rea, con 34\u00a0000 traballadores, seguido por traballos administrativos e de apoio, con 24\u00a0000, fabricaci\u00f3n, con 21\u00a0000, e servizo de comida con 20\u00a0000.\nOs r\u00edos de St. Louis xogan un papel importante nas mercanc\u00edas que circulan, especialmente de materias primas a granel, como cereais, carb\u00f3n, sal e alg\u00fans produtos qu\u00edmicos e derivados do petr\u00f3leo. O porto de St. Louis, en 2004, foi o terceiro porto de terra de m\u00e1is grande tonelaxe no pa\u00eds, e o 21 m\u00e1is grande de calquera tipo.\nCultura.\nCos numerosos emigrantes franceses cat\u00f3licos nos s\u00e9culos XIX e XX, St. Louis \u00e9 un centro importante na relixi\u00f3n cat\u00f3lica nos EUA. St. Louis tam\u00e9n conta coa maior Ethical Culture Society no pa\u00eds. Varios lugares de culto da cidade son dignos de menci\u00f3n, como a Catedral-Bas\u00edlica de St. Louis, onde se atopa o mosaico m\u00e1is grande do mundo.\nOutras igrexas locais tam\u00e9n incl\u00faen a bas\u00edlica de St. Louis, rei de Francia, a catedral cat\u00f3lica romana m\u00e1is antiga ao oeste do Mississippi, a Abad\u00eda de St. Louis, cuxo estilo arquitect\u00f3nico ga\u00f1ou m\u00faltiples premios no momento da s\u00faa finalizaci\u00f3n en 1962, e o oratorio de San Francisco de Sales, unha igrexa neog\u00f3tica terminada en 1908, e a segunda igrexa m\u00e1is grande da cidade.\nAtracci\u00f3ns culturais son: o Gateway Arch e Delmar Loop. Na cidade destacan as artes esc\u00e9nicas e a m\u00fasica como o blues, o jazz e o ragtime. A cidade \u00e9 o fogar da Orquestra Sinf\u00f3nica de St. Louis, a segunda m\u00e1is antiga dos Estados Unidos e ata 2010, tam\u00e9n foi o fogar de KFUO-FM unha das m\u00e1is antigas estaci\u00f3ns de radio de m\u00fasica cl\u00e1sica ao oeste do r\u00edo Mississippi.\nSt. Louis, \u00e9 unha cidade \u00fanica, que incl\u00fae unha coci\u00f1a rexional na que salienta a torrada de ravioli, o pastel de manteiga, o queixo Provel, o fondeiro, o s\u00e1ndwich Gerber, o s\u00e1ndwich de St. Paul e a pizza t\u00edpica.\nDeporte.\nSt. Louis \u00e9 o fogar de equipos profesionais de f\u00fatbol americano, b\u00e9isbol e h\u00f3ckey. Tam\u00e9n hai equipos universitarios e afeccionados.\nParques.\nA cidade ten m\u00e1is de 100 parques, que incl\u00faen instalaci\u00f3ns deportivas, parques infant\u00eds, lugares para concertos, zonas de p\u00edcnic e lagos. O que m\u00e1is destaca \u00e9 o Forest Park, situado no bordo occidental da cidade, que \u00e9 o parque m\u00e1is grande da cidade, a\u00ednda que non \u00e9 o m\u00e1is grande da rexi\u00f3n. Outro parque importante da cidade \u00e9 o Jefferson National Expansion Memorial, un monumento nacional sito na ribeira do r\u00edo no centro de St. Louis. A peza central do parque, o Gateway Arch, dese\u00f1ada polo arquitecto Eero Saarinen, mide 192 m de altura e rematouse o 28 de outubro de 1965. Tam\u00e9n forma parte o antigo Palacio da Xustiza, onde se celebraron os dous primeiros xu\u00edzos de Dred Scott v. Sandford en 1847 e 1850.\nOutros parques son o Xard\u00edn Bot\u00e1nico de Missouri, Tower Grove Park e Citygarden. O xard\u00edn bot\u00e1nico \u00e9 un centro de investigaci\u00f3n privado e incl\u00fae o Climatron, un invernadoiro constru\u00eddo como unha c\u00fapula xeod\u00e9sica. O Tower Grove \u00e9 un regalo \u00e1 cidade de parte de Henry Shaw; al\u00ed at\u00f3panse todo tipo de esculturas de diversos autores: Julian Opie, Mark di Suvero... O parque div\u00eddese tam\u00e9n en tres secci\u00f3ns, cada unha das cales representa un tema diferente: acantilados fluviais, terras ch\u00e1s inundadas e xard\u00edns urbanos. O parque conta tam\u00e9n cun restaurante (The View Terrace). Outro parque de esculturas no centro da cidade \u00e9 o Parque de Esculturas de Serra, coa escultura de Richard Serra, \"Twain\" (1982).\nEducaci\u00f3n.\nAs 77 escolas p\u00fablicas no centro da cidade est\u00e1n rexidas por un consello designado polo Estado e te\u00f1en m\u00e1is de 25\u00a0000 estudantes. A cidade conta tam\u00e9n con varios colexios privados, laicos, cat\u00f3licos e luteranos.\nSt. Louis ten d\u00faas universidades nacionais de investigaci\u00f3n, a Universidade de Washington en St. Louis e a St. Louis University, segundo a clasificaci\u00f3n de acordo coa Clasificaci\u00f3n Carnegie de intistituci\u00f3ns de educaci\u00f3n superior.\nAdemais conta cun seminario: Covernant Theological Seminary.\nMedios.\nSt. Louis conta cun ampl\u00edsimo mercado de medios de comunicaci\u00f3n, o 21\u00ba dos Estados Unidos, unha posici\u00f3n que mant\u00e9n con pouca variaci\u00f3n dende hai m\u00e1is de dez anos. Todas as principais canles de televisi\u00f3n dos Estados Unidos te\u00f1en filiais en St. Louis, inclu\u00edndo KTVI 2 (Fox), KMOV 4 (CBS), KSDK 5 (NBC), KETC 9 (PBS), KPLR-TV 11 (CW), KDNL 30 (ABC), WRBU 46 (MNTV) e WPXS 51 Daystar Television Network. Entre as estaci\u00f3ns de radio as m\u00e1is populares de St. Louis son KMOX (AM), KLOU (FM), WIL-FM (FM), WARH (FM), e KSLZ (FM). St. Louis tam\u00e9n \u00e9 compatible coa radio p\u00fablica con KWMU, un NPR afiliado, e a radio comunitaria con KDHX . Todas as estaci\u00f3ns de deportes, tales como KFNS 590 AM \"The Fan\", WXOS \"ESPN 101.1\", e KSLG tam\u00e9n son populares en St. Louis.\nO \"St. Louis Post-Dispatch\" \u00e9 o principal xornal da rexi\u00f3n. Outros peri\u00f3dicos da rexi\u00f3n son \"Suburban Journals\", e \"Riverfront Times\", peri\u00f3dico alternativo principal. Existen tres semanarios populares entre a comunidade afroamericana: o St. Louis Argus, o St. Louis American e o St. Louis Sentinel. Tam\u00e9n existen outros non menos importantes como o St. Louis Business Journal ou o St. Louis Beacon.\nArquitectura e barrios.\nSt. Louis pos\u00fae diferentes exemplos significativos da arquitectura do s\u00e9culo XIX. A cidade est\u00e1 divida en 79 barrios designados polo goberno. As divisi\u00f3ns da veci\u00f1anza non te\u00f1en entidade xur\u00eddica, a\u00ednda que algunhas asociaci\u00f3ns de veci\u00f1os administran as doaz\u00f3ns e tratan de ter poder de veto sobre o desenvolvemento hist\u00f3rico do distrito.\nCidades irmandadas.\nSt. Louis est\u00e1 irmandada con 16 cidades:"}
{"id": "204082", "revid": "23204", "url": "https://gl.wikipedia.org/wiki?curid=204082", "title": "Gonxar, Agar, A Estrada", "text": "Gonxar \u00e9 un lugar da parroquia de Agar no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 61 habitantes no ano 2011 segundo datos do INE e do IGE, dos cales 30 eran homes e 31 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 71 habitantes (33 homes e 38 mulleres)."}
{"id": "204085", "revid": "23204", "url": "https://gl.wikipedia.org/wiki?curid=204085", "title": "Gueifas, Agar, A Estrada", "text": "Gueifas \u00e9 un lugar da parroquia de Agar no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 15 habitantes no ano 2011 segundo datos do INE e do IGE, dos cales 7 eran homes e 8 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 20 habitantes (8 homes e 12 mulleres)."}
{"id": "204086", "revid": "85894", "url": "https://gl.wikipedia.org/wiki?curid=204086", "title": "Parax\u00f3, Agar, A Estrada", "text": "Parax\u00f3 \u00e9 un lugar da parroquia de Agar no concello pontevedr\u00e9s da Estrada na comarca de Tabeir\u00f3s - Terra de Montes. Segundo o INE e do IGE en 2011 ti\u00f1a un habitante (un home), mentres que en 1999 ti\u00f1a dous habitantes (un home e unha muller)."}
{"id": "204087", "revid": "19415", "url": "https://gl.wikipedia.org/wiki?curid=204087", "title": "Irmandade Republicana Irlandesa", "text": ""}
{"id": "204088", "revid": "23204", "url": "https://gl.wikipedia.org/wiki?curid=204088", "title": "Penalobeira, Agar, A Estrada", "text": "Penalobeira \u00e9 un lugar da parroquia de Agar no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 18 habitantes no ano 2011 segundo datos do INE e do IGE, dos cales 7 eran homes e 11 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 24 habitantes (9 homes e 15 mulleres)."}
{"id": "204090", "revid": "23204", "url": "https://gl.wikipedia.org/wiki?curid=204090", "title": "Pepe, Agar, A Estrada", "text": "Pepe \u00e9 un lugar da parroquia de Agar no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 12 habitantes no ano 2011 segundo datos do INE e do IGE, dos cales 7 eran homes e 5 mulleres. Iso sup\u00f3n un aumento da poboaci\u00f3n respecto a 1999 cando ti\u00f1a 11 habitantes (6 homes e 5 mulleres)."}
{"id": "204091", "revid": "85894", "url": "https://gl.wikipedia.org/wiki?curid=204091", "title": "Sorribas, Agar, A Estrada", "text": "Sorribas \u00e9 un lugar da parroquia de Agar no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 15 habitantes no ano 2011 segundo datos do INE e do IGE, dos cales 8 eran homes e 7 mulleres. Iso sup\u00f3n un aumento da poboaci\u00f3n respecto a 1999 cando ti\u00f1a 11 habitantes (6 homes e 5 mulleres)."}
{"id": "204092", "revid": "85894", "url": "https://gl.wikipedia.org/wiki?curid=204092", "title": "Vali\u00f1as, Agar, A Estrada", "text": "Vali\u00f1as \u00e9 un lugar da parroquia de Agar no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 11 habitantes no ano 2011 segundo datos do INE e do IGE, dos cales 6 eran homes e 5 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 29 habitantes (15 homes e 14 mulleres)."}
{"id": "204093", "revid": "85894", "url": "https://gl.wikipedia.org/wiki?curid=204093", "title": "A Lagoa, Agar, A Estrada", "text": "A Lagoa \u00e9 un lugar da parroquia de Agar no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 2 habitantes no ano 2011 segundo datos do INE e do IGE, dos cales 1 era home e 1 muller. A mesma poboaci\u00f3n que en 1999 cando ti\u00f1a 2 habitantes (1 home e 1 muller)."}
{"id": "204094", "revid": "85894", "url": "https://gl.wikipedia.org/wiki?curid=204094", "title": "O Outeiro, Agar, A Estrada", "text": "O Outeiro \u00e9 un lugar da parroquia de Agar no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 8 habitantes no ano 2011 segundo datos do INE e do IGE, dos cales 5 eran homes e 3 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 16 habitantes (8 homes e 8 mulleres).\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "204095", "revid": "85894", "url": "https://gl.wikipedia.org/wiki?curid=204095", "title": "A Pedreira, Agar, A Estrada", "text": "A Pedreira \u00e9 un lugar da parroquia de Agar no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 1 habitante no ano 2011 segundo datos do INE e do IGE, 1 muller. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 4 habitantes (1 homes e 3 mulleres)."}
{"id": "204096", "revid": "23204", "url": "https://gl.wikipedia.org/wiki?curid=204096", "title": "A Pena do Foxo, Agar, A Estrada", "text": "A Pena do Foxo \u00e9 un lugar da parroquia de Agar no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 19 habitantes no ano 2011 segundo datos do INE e do IGE, dos cales 8 eran homes e 11 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 20 habitantes (11 homes e 9 mulleres)."}
{"id": "204097", "revid": "85894", "url": "https://gl.wikipedia.org/wiki?curid=204097", "title": "O R\u00edo, Agar, A Estrada", "text": "O R\u00edo \u00e9 un lugar da parroquia de Agar no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 1 habitante no ano 2011 segundo datos do INE e do IGE, 1 muller. Iso sup\u00f3n un aumento da poboaci\u00f3n respecto a 1999 cando non ti\u00f1a ning\u00fan habitante."}
{"id": "204098", "revid": "85894", "url": "https://gl.wikipedia.org/wiki?curid=204098", "title": "O Souto, Agar, A Estrada", "text": "O Souto \u00e9 un lugar da parroquia de Agar no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 2 habitantes no ano 2011 segundo datos do INE e do IGE, un home e unha muller. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 9 habitantes (3 homes e 6 mulleres)."}
{"id": "204099", "revid": "23204", "url": "https://gl.wikipedia.org/wiki?curid=204099", "title": "A Aldea Grande, Agui\u00f3ns, A Estrada", "text": "A Aldea Grande \u00e9 un lugar da parroquia de Agui\u00f3ns no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 68 habitantes no ano 2011 segundo datos do INE e do IGE, dos cales 35 eran homes e 33 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 81 habitantes (42 homes e 39 mulleres)."}
{"id": "204100", "revid": "23204", "url": "https://gl.wikipedia.org/wiki?curid=204100", "title": "Os Cebados, Agui\u00f3ns, A Estrada", "text": "Os Cebados \u00e9 un lugar da parroquia de Agui\u00f3ns no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 36 habitantes no ano 2011 segundo datos do INE e do IGE, dos cales 17 eran homes e 19 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 40 habitantes (22 homes e 18 mulleres)."}
{"id": "204101", "revid": "85894", "url": "https://gl.wikipedia.org/wiki?curid=204101", "title": "O Codeso, Agui\u00f3ns, A Estrada", "text": "O Codeso \u00e9 un lugar da parroquia de Agui\u00f3ns no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 38 habitantes no ano 2011 segundo datos do INE e do IGE, dos cales 18 eran homes e 20 mulleres. A mesma poboaci\u00f3n que en 1999 cando ti\u00f1a 38 habitantes (19 homes e 19 mulleres)."}
{"id": "204102", "revid": "85894", "url": "https://gl.wikipedia.org/wiki?curid=204102", "title": "A Frieira, Agui\u00f3ns, A Estrada", "text": "A Frieira \u00e9 un lugar da parroquia de Agui\u00f3ns no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 6 habitantes no ano 2011 segundo datos do INE e do IGE, dos cales 3 eran homes e 3 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 13 habitantes (8 homes e 5 mulleres)."}
{"id": "204103", "revid": "85894", "url": "https://gl.wikipedia.org/wiki?curid=204103", "title": "O Outeiro, Agui\u00f3ns, A Estrada", "text": "O Outeiro \u00e9 un lugar da parroquia de Agui\u00f3ns no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 40 habitantes no ano 2011 segundo datos do INE e do IGE, dos cales 19 eran homes e 21 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 58 habitantes (25 homes e 33 mulleres).\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "204104", "revid": "23204", "url": "https://gl.wikipedia.org/wiki?curid=204104", "title": "O Preguecido, Agui\u00f3ns, A Estrada", "text": "O Preguecido \u00e9 un lugar da parroquia de Agui\u00f3ns no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 1 habitante no ano 2011 segundo datos do INE e do IGE, unha muller. Iso sup\u00f3n un aumento da poboaci\u00f3n respecto a 1999 cando non ti\u00f1a ning\u00fan habitante."}
{"id": "204105", "revid": "23204", "url": "https://gl.wikipedia.org/wiki?curid=204105", "title": "Raxeira, Agui\u00f3ns, A Estrada", "text": "Raxeira \u00e9 un lugar da parroquia de Agui\u00f3ns no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 37 habitantes no ano 2011 segundo datos do INE e do IGE, dos cales 18 eran homes e 19 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 38 habitantes (17 homes e 21 mulleres)."}
{"id": "204106", "revid": "23204", "url": "https://gl.wikipedia.org/wiki?curid=204106", "title": "Campenlos, Agui\u00f3ns, A Estrada", "text": "Campenlos \u00e9 un lugar da parroquia de Agui\u00f3ns no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 46 habitantes no ano 2011 segundo datos do INE e do IGE, dos cales 21 eran homes e 25 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 60 habitantes (22 homes e 38 mulleres)."}
{"id": "204107", "revid": "1131", "url": "https://gl.wikipedia.org/wiki?curid=204107", "title": "Pesqueira", "text": "Un caneiro ou pesqueira \u00e9 unha construci\u00f3n tradicional, consistente nunha presa nun r\u00edo para poder pescar.\nComo top\u00f3nimo, pode referirse a:"}
{"id": "204108", "revid": "85894", "url": "https://gl.wikipedia.org/wiki?curid=204108", "title": "A Abeleira, Arca, A Estrada", "text": "A Abeleira \u00e9 un lugar da parroquia de Arca no concello pontevedr\u00e9s da Estrada na comarca de Tabeir\u00f3s - Terra de Montes. Segundo o INE e o IGE no ano 2011 ti\u00f1a oito habitantes (catro homes e catro mulleres), catro m\u00e1is ca en 1999, cando ti\u00f1a catro habitantes (un home e tres mulleres)."}
{"id": "204109", "revid": "85894", "url": "https://gl.wikipedia.org/wiki?curid=204109", "title": "A Amarelle, Arca, A Estrada", "text": "A Amarelle \u00e9 un lugar da parroquia de Arca no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 19 habitantes no ano 2011 segundo datos do INE e do IGE, dos cales 10 eran homes e 9 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 42 habitantes (24 homes e 18 mulleres)."}
{"id": "204110", "revid": "85894", "url": "https://gl.wikipedia.org/wiki?curid=204110", "title": "O Carballal, Arca, A Estrada", "text": "O Carballal \u00e9 un lugar da parroquia de Arca no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 22 habitantes no ano 2011 segundo datos do INE e do IGE, dos cales 10 eran homes e 12 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 33 habitantes (15 homes e 18 mulleres)."}
{"id": "204111", "revid": "85894", "url": "https://gl.wikipedia.org/wiki?curid=204111", "title": "A Goleta, Arca, A Estrada", "text": "A Goleta \u00e9 un lugar da parroquia de Arca no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 10 habitantes no ano 2011 segundo datos do INE e do IGE, dos cales 5 eran homes e 5 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 16 habitantes (9 homes e 7 mulleres).\nToponimia.\nO lugar quizais se chamase as\u00ed en relaci\u00f3n \u00e1 batalla da Goulette (actual Tunisia), como apunta Gonzalo Navaza."}
{"id": "204112", "revid": "85894", "url": "https://gl.wikipedia.org/wiki?curid=204112", "title": "A Penela, Arca, A Estrada", "text": "A Penela \u00e9 un lugar da parroquia de Arca no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 28 habitantes no ano 2011 segundo datos do INE e do IGE, dos cales 11 eran homes e 17 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 40 habitantes (20 homes e 20 mulleres).\nToponimia.\nO top\u00f3nimo \u00e9 un diminutivo de \"pena\" (lat\u00edn medieval derivado de ) co sufixo do lat\u00edn vulgar -\"ella,\" unha \"peneda pequena\"."}
{"id": "204113", "revid": "85894", "url": "https://gl.wikipedia.org/wiki?curid=204113", "title": "O Cruceiro, Arca, A Estrada", "text": "O Cruceiro \u00e9 un lugar da parroquia de Arca no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 16 habitantes no ano 2011 segundo datos do INE e do IGE, dos cales 5 eran homes e 11 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 27 habitantes (8 homes e 19 mulleres)."}
{"id": "204114", "revid": "85894", "url": "https://gl.wikipedia.org/wiki?curid=204114", "title": "Xust\u00edn, Arca, A Estrada", "text": "Xust\u00edn \u00e9 un lugar da parroquia de Arca no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 18 habitantes no ano 2011 segundo datos do INE e do IGE, dos cales 7 eran homes e 11 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 25 habitantes (13 homes e 12 mulleres)."}
{"id": "204115", "revid": "85894", "url": "https://gl.wikipedia.org/wiki?curid=204115", "title": "Arcapedri\u00f1a, Arca, A Estrada", "text": "Arcapedri\u00f1a \u00e9 un lugar da parroquia de Arca no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 12 habitantes no ano 2011 segundo datos do INE e do IGE, dos cales 7 eran homes e 5 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 20 habitantes (12 homes e 8 mulleres)."}
{"id": "204116", "revid": "85894", "url": "https://gl.wikipedia.org/wiki?curid=204116", "title": "Nodar, Arca, A Estrada", "text": "Nodar \u00e9 un lugar da parroquia de Arca no concello pontevedr\u00e9s da Estrada na comarca de Tabeir\u00f3s - Terra de Montes. Segundo o INE e o IGE en 2011 ti\u00f1a 33 habitantes (15 homes e 18 mulleres), doce menos ca en 1999 (23 homes e 22 mulleres).\nEst\u00e1 situado a car\u00f3n do r\u00edo Umia.\nTraxectoria.\nO top\u00f3nimo galego \"Nodar\" deriva do antrop\u00f3nimo masculino ."}
{"id": "204117", "revid": "23204", "url": "https://gl.wikipedia.org/wiki?curid=204117", "title": "Outeiri\u00f1o, Arca, A Estrada", "text": "Outeiri\u00f1o \u00e9 un lugar da parroquia de Arca no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 2 habitantes no ano 2011 segundo datos do INE e do IGE, un home e unha muller. A mesma poboaci\u00f3n que en 1999 cando ti\u00f1a 2 habitantes (2 mulleres).\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "204118", "revid": "85894", "url": "https://gl.wikipedia.org/wiki?curid=204118", "title": "A Carballeira, Arnois, A Estrada", "text": "A Carballeira \u00e9 un lugar da parroquia de Arnois no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 56 habitantes no ano 2011 segundo datos do INE e do IGE, dos cales 31 eran homes e 25 mulleres. A mesma poboaci\u00f3n que en 1999 cando ti\u00f1a 56 habitantes (29 homes e 27 mulleres)."}
{"id": "204119", "revid": "85894", "url": "https://gl.wikipedia.org/wiki?curid=204119", "title": "O Cercido, Arnois, A Estrada", "text": "O Cercido \u00e9 un lugar da parroquia de Arnois no concello pontevedr\u00e9s da Estrada na comarca de Tabeir\u00f3s - Terra de Montes. Segundo o INE e o IGE en 2011 ti\u00f1a catro habitantes (dous homes e d\u00faas mulleres), tres menos ca en 1999 (catro homes e tres mulleres)."}
{"id": "204120", "revid": "85894", "url": "https://gl.wikipedia.org/wiki?curid=204120", "title": "A Costa, Arnois, A Estrada", "text": "A Costa \u00e9 un lugar da parroquia de Arnois no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 3 habitantes no ano 2011 segundo datos do INE e do IGE, dos cales 1 era home e 2 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 4 habitantes (2 homes e 2 mulleres)."}
{"id": "204121", "revid": "23204", "url": "https://gl.wikipedia.org/wiki?curid=204121", "title": "Os Golmados, Arnois, A Estrada", "text": "Os Golmados \u00e9 un lugar da parroquia de Arnois no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 57 habitantes no ano 2011 segundo datos do INE e do IGE, dos cales 27 eran homes e 30 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 58 habitantes (30 homes e 28 mulleres)."}
{"id": "204122", "revid": "85894", "url": "https://gl.wikipedia.org/wiki?curid=204122", "title": "A Granxa, Arnois, A Estrada", "text": "A Granxa \u00e9 un lugar da parroquia de Arnois no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 17 habitantes no ano 2011 segundo datos do INE e do IGE, dos cales 8 eran homes e 9 mulleres. Iso sup\u00f3n un aumento da poboaci\u00f3n respecto a 1999 cando ti\u00f1a 16 habitantes (7 homes e 9 mulleres)."}
{"id": "204123", "revid": "23204", "url": "https://gl.wikipedia.org/wiki?curid=204123", "title": "Moimenta, Arnois, A Estrada", "text": "Moimenta na parroquia de Arnois na Estrada \u00e9 un lugar da parroquia de Arnois no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 42 habitantes no ano 2011 segundo datos do INE e do IGE, dos cales 24 eran homes e 18 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 54 habitantes (26 homes e 28 mulleres)."}
{"id": "204124", "revid": "85894", "url": "https://gl.wikipedia.org/wiki?curid=204124", "title": "A Quenlla, Arnois, A Estrada", "text": "A Quenlla \u00e9 un lugar da parroquia de Arnois no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 19 habitantes no ano 2011 segundo datos do INE e do IGE, dos cales 11 eran homes e 8 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 22 habitantes (10 homes e 12 mulleres)."}
{"id": "204126", "revid": "56817", "url": "https://gl.wikipedia.org/wiki?curid=204126", "title": "Blodwen", "text": "Blodwen \u00e9 unha \u00f3pera en tres actos composta en 1878 polo compositor gal\u00e9s Joseph Parry e libreto en gal\u00e9s de Richard Davies. \u00c9 considerada a primeira \u00f3pera en lingua galesa da historia. Foi estreada o 21 de maio de 1878 no Temperance Hall de Aberystwyth (Gales) baixo a direcci\u00f3n do propio compositor."}
{"id": "204129", "revid": "47401", "url": "https://gl.wikipedia.org/wiki?curid=204129", "title": "Libreto", "text": "Un libreto, do italiano libretto, \u00e9 o texto empregado nunha obra musical do tipo \u00f3pera, opereta, musical, oratorio ou cantata.\n\"Libretto\", cuxo plural \u00e9 \"libretti\", \u00e9 unha palabra italiana que significa literalmente libri\u00f1o. Incl\u00fae tanto as palabras das partes cantadas como das faladas e \u00e9 diferente dunha sinopse ou do gui\u00f3n da trama da obra.\nO autor dun libreto \u00e9 chamado libretista."}
{"id": "204130", "revid": "23204", "url": "https://gl.wikipedia.org/wiki?curid=204130", "title": "A Veiga, Arnois, A Estrada", "text": "A Veiga \u00e9 un lugar da parroquia de Arnois no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 9 habitantes no ano 2011 segundo datos do INE e do IGE, dos cales 3 eran homes e 6 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 11 habitantes (5 homes e 6 mulleres)."}
{"id": "204131", "revid": "85894", "url": "https://gl.wikipedia.org/wiki?curid=204131", "title": "O Regueiro, Arnois, A Estrada", "text": "O Regueiro \u00e9 un lugar da parroquia de Arnois no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 2 habitantes no ano 2011 segundo datos do INE e do IGE, un home e unha muller. A mesma poboaci\u00f3n que en 1999 cando ti\u00f1a 2 habitantes (1 home e 1 muller)."}
{"id": "204132", "revid": "23204", "url": "https://gl.wikipedia.org/wiki?curid=204132", "title": "A Reigada, Arnois, A Estrada", "text": "A Reigada \u00e9 un lugar da parroquia de Arnois no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 10 habitantes no ano 2011 segundo datos do INE e do IGE, dos cales 5 eran homes e 5 mulleres. Iso sup\u00f3n un aumento da poboaci\u00f3n respecto a 1999 cando ti\u00f1a 9 habitantes (3 homes e 6 mulleres)."}
{"id": "204133", "revid": "23204", "url": "https://gl.wikipedia.org/wiki?curid=204133", "title": "Riamonde, Arnois, A Estrada", "text": "Riamonde \u00e9 un lugar da parroquia de Arnois no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 21 habitantes no ano 2011 segundo datos do INE e do IGE, dos cales 10 eran homes e 11 mulleres. Iso sup\u00f3n un aumento da poboaci\u00f3n respecto a 1999 cando ti\u00f1a 20 habitantes (8 homes e 12 mulleres)."}
{"id": "204134", "revid": "85894", "url": "https://gl.wikipedia.org/wiki?curid=204134", "title": "San Xiao, Arnois, A Estrada", "text": "San Xiao \u00e9 un lugar da parroquia de Arnois no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 14 habitantes no ano 2010 segundo datos do Instituto Galego de Estat\u00edstica, dos cales 6 eran homes e 8 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 20 habitantes (12 homes e 8 mulleres)."}
{"id": "204135", "revid": "85894", "url": "https://gl.wikipedia.org/wiki?curid=204135", "title": "Os Tiguillois, Arnois, A Estrada", "text": "Os Tiguillois \u00e9 un lugar da parroquia de Arnois no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 21 habitantes no ano 2011 segundo datos do INE e do IGE, dos cales 10 eran homes e 11 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 29 habitantes (11 homes e 18 mulleres)."}
{"id": "204136", "revid": "85894", "url": "https://gl.wikipedia.org/wiki?curid=204136", "title": "Valboa, Arnois, A Estrada", "text": "Valboa \u00e9 un lugar da parroquia de Arnois no concello pontevedr\u00e9s da Estrada na comarca de Tabeir\u00f3s - Terra de Montes. Segundo o INE e o IGE en 2011 ti\u00f1a 68 habitantes (38 homes e 30 mulleres), oito m\u00e1is ca en 1999 cando ti\u00f1a 60 habitantes (31 homes e 29 mulleres).\nNeste lugar estaba a sobreira de Valboa."}
{"id": "204137", "revid": "23204", "url": "https://gl.wikipedia.org/wiki?curid=204137", "title": "Abrag\u00e1n, Codeseda, A Estrada", "text": "Abrag\u00e1n \u00e9 un lugar da parroquia de Codeseda no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 10 habitantes no ano 2011 segundo datos do INE e do IGE, dos cales 5 eran homes e 5 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 16 habitantes (5 homes e 11 mulleres)."}
{"id": "204138", "revid": "85894", "url": "https://gl.wikipedia.org/wiki?curid=204138", "title": "O Arnado, Codeseda, A Estrada", "text": "O Arnado \u00e9 un lugar da parroquia de Codeseda no concello pontevedr\u00e9s da Estrada na comarca de Tabeir\u00f3s - Terra de Montes. Segundo o INE e o IGE, no ano 2011 ti\u00f1a 4 habitantes (2 homes e 2 mulleres), menos ca en 1999 cando ti\u00f1a 9 habitantes (3 homes e 6 mulleres)."}
{"id": "204139", "revid": "85894", "url": "https://gl.wikipedia.org/wiki?curid=204139", "title": "As Bouzas, Codeseda, A Estrada", "text": "As Bouzas \u00e9 un lugar da parroquia de Codeseda no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 2 habitantes no ano 2011 segundo datos do INE e do IGE, un home e unha muller. A mesma poboaci\u00f3n que en 1999 cando tam\u00e9n ti\u00f1a 2 habitantes (1 home e 1 muller)."}
{"id": "204140", "revid": "23204", "url": "https://gl.wikipedia.org/wiki?curid=204140", "title": "Bugalleira, Codeseda, A Estrada", "text": "Bugalleira \u00e9 un lugar da parroquia de Codeseda no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 2 habitantes no ano 2011 segundo datos do INE e do IGE, 2 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 4 habitantes (1 home e 3 mulleres)."}
{"id": "204141", "revid": "85894", "url": "https://gl.wikipedia.org/wiki?curid=204141", "title": "Campos, Codeseda, A Estrada", "text": "Campos \u00e9 un lugar da parroquia de Codeseda no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 18 habitantes no ano 2011 segundo datos do INE e do IGE, dos cales 9 eran homes e 9 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 27 habitantes (10 homes e 17 mulleres)."}
{"id": "204142", "revid": "85894", "url": "https://gl.wikipedia.org/wiki?curid=204142", "title": "O Codesal, Codeseda, A Estrada", "text": "O Codesal \u00e9 un lugar da parroquia de Codeseda no concello pontevedr\u00e9s da Estrada na comarca de Tabeir\u00f3s - Terra de Montes. Segundo o INE e o IGE en 2011 ti\u00f1a 16 habitantes (oito homes e oito mulleres), trece menos ca en 1999 (16 homes e 13 mulleres)."}
{"id": "204143", "revid": "85894", "url": "https://gl.wikipedia.org/wiki?curid=204143", "title": "Codeseda, Codeseda, A Estrada", "text": "Codeseda \u00e9 un lugar da parroquia de Codeseda no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 19 habitantes no ano 2011 segundo datos do INE e do IGE, dos cales 6 eran homes e 13 mulleres. Iso sup\u00f3n un aumento da poboaci\u00f3n respecto a 1999 cando ti\u00f1a 18 habitantes (7 homes e 11 mulleres)."}
{"id": "204144", "revid": "85894", "url": "https://gl.wikipedia.org/wiki?curid=204144", "title": "Os Currelos, Codeseda, A Estrada", "text": "Os Currelos \u00e9 un lugar da parroquia de Codeseda no concello pontevedr\u00e9s da Estrada na comarca de Tabeir\u00f3s - Terra de Montes. Segundo o INE e o IGE en 2011 ti\u00f1a 17 habitantes (oito homes e nove mulleres), dez menos ca en 1999 (quince homes e doce mulleres)."}
{"id": "204145", "revid": "85894", "url": "https://gl.wikipedia.org/wiki?curid=204145", "title": "A Devesa, Codeseda, A Estrada", "text": "A Devesa \u00e9 un lugar da parroquia de Codeseda no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 12 habitantes no ano 2011 segundo datos do INE e do IGE, dos cales 6 eran homes e 6 mulleres. Iso sup\u00f3n un aumento da poboaci\u00f3n respecto a 1999 cando ti\u00f1a 9 habitantes (5 homes e 4 mulleres)."}
{"id": "204146", "revid": "98629", "url": "https://gl.wikipedia.org/wiki?curid=204146", "title": "Filgueiras, Codeseda, A Estrada", "text": "Filgueiras \u00e9 un lugar da parroquia de Codeseda no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 3 habitantes no ano 2011 segundo datos do INE e do IGE, dos cales 1 eran home e 2 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 4 habitantes (2 homes e 2 mulleres).\nToponimia.\nO fit\u00f3nimo galego \"Filgueiras\" prov\u00e9n do lat\u00edn \"filicariam\", derivado de \"filicem\", e ref\u00edrese a un lugar abondoso en fentos."}
{"id": "204147", "revid": "85894", "url": "https://gl.wikipedia.org/wiki?curid=204147", "title": "Fontenlo, Codeseda, A Estrada", "text": "Fontenlo \u00e9 un lugar da parroquia de Codeseda no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 12 habitantes no ano 2011 segundo datos do INE e do IGE, dos cales 5 eran homes e 7 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 18 habitantes (8 homes e 10 mulleres)."}
{"id": "204148", "revid": "85894", "url": "https://gl.wikipedia.org/wiki?curid=204148", "title": "Fragoso, Codeseda, A Estrada", "text": "Fragoso \u00e9 un lugar da parroquia de Codeseda no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 11 habitantes no ano 2011 segundo datos do INE e do IGE, dos cales 6 eran homes e 5 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 18 habitantes (11 homes e 7 mulleres)."}
{"id": "204149", "revid": "85894", "url": "https://gl.wikipedia.org/wiki?curid=204149", "title": "Insuela, Codeseda, A Estrada", "text": "Insuela \u00e9 un lugar da parroquia de Codeseda no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 17 habitantes no ano 2011 segundo datos do INE e do IGE, dos cales 9 eran homes e 8 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 22 habitantes (9 homes e 13 mulleres)."}
{"id": "204150", "revid": "85894", "url": "https://gl.wikipedia.org/wiki?curid=204150", "title": "Marcenlos, Codeseda, A Estrada", "text": "Marcenlos \u00e9 un lugar da parroquia de Codeseda no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 27 habitantes no ano 2011 segundo datos do INE e do IGE, dos cales 13 eran homes e 14 mulleres. a mesma poboaci\u00f3n que en 1999 cando tam\u00e9n ti\u00f1a 27 habitantes (11 homes e 16 mulleres)."}
{"id": "204151", "revid": "85894", "url": "https://gl.wikipedia.org/wiki?curid=204151", "title": "O Outeiro, Codeseda, A Estrada", "text": "O Outeiro \u00e9 un lugar da parroquia de Codeseda no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 11 habitantes no ano 2011 segundo datos do INE e do IGE, dos cales 4 eran homes e 7 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 16 habitantes (6 homes e 10 mulleres).\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "204152", "revid": "85894", "url": "https://gl.wikipedia.org/wiki?curid=204152", "title": "A Portela, Codeseda, A Estrada", "text": "A Portela \u00e9 un lugar da parroquia de Codeseda no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 12 habitantes no ano 2011 segundo datos do INE e do IGE, dos cales 5 eran homes e 7 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 18 habitantes (7 homes e 11 mulleres)."}
{"id": "204153", "revid": "85894", "url": "https://gl.wikipedia.org/wiki?curid=204153", "title": "As Quintas, Codeseda, A Estrada", "text": "As Quintas \u00e9 un lugar da parroquia de Codeseda no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 33 habitantes no ano 2011 segundo datos do INE e do IGE, dos cales 16 eran homes e 17 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 38 habitantes (17 homes e 21 mulleres)."}
{"id": "204154", "revid": "23204", "url": "https://gl.wikipedia.org/wiki?curid=204154", "title": "A Sagrada, Codeseda, A Estrada", "text": "A Sagrada \u00e9 un lugar da parroquia de Codeseda no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 57 habitantes no ano 2011 segundo datos do INE e do IGE, dos cales 25 eran homes e 32 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 65 habitantes (29 homes e 36 mulleres)."}
{"id": "204155", "revid": "85894", "url": "https://gl.wikipedia.org/wiki?curid=204155", "title": "Vilaboa, Codeseda, A Estrada", "text": "Vilaboa \u00e9 un lugar da parroquia de Codeseda no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 20 habitantes no ano 2011 segundo datos do INE e do IGE, dos cales 10 eran homes e 10 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 29 habitantes (13 homes e 16 mulleres)."}
{"id": "204156", "revid": "23204", "url": "https://gl.wikipedia.org/wiki?curid=204156", "title": "Xubrei, Codeseda, A Estrada", "text": "Xubrei \u00e9 un lugar da parroquia de Codeseda no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 41 habitantes no ano 2011 segundo datos do INE e do IGE, dos cales 18 eran homes e 23 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 49 habitantes (23 homes e 26 mulleres)."}
{"id": "204163", "revid": "1131", "url": "https://gl.wikipedia.org/wiki?curid=204163", "title": "Fontenlo", "text": "O top\u00f3nimo galego Fontenlo pode referirse a:"}
{"id": "204164", "revid": "1131", "url": "https://gl.wikipedia.org/wiki?curid=204164", "title": "Os Currelos", "text": ""}
{"id": "204166", "revid": "85894", "url": "https://gl.wikipedia.org/wiki?curid=204166", "title": "Campos, Guimarei, A Estrada", "text": "Campos \u00e9 un lugar da parroquia de Guimarei no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 53 habitantes no ano 2011 segundo datos do INE e do IGE, dos cales 28 eran homes e 25 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 67 habitantes (31 homes e 36 mulleres)."}
{"id": "204167", "revid": "23204", "url": "https://gl.wikipedia.org/wiki?curid=204167", "title": "A Cardavella, Guimarei, A Estrada", "text": "A Cardavella \u00e9 un lugar da parroquia de Guimarei no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 15 habitantes no ano 2011 segundo datos do INE e do IGE, dos cales 8 eran homes e 7 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 22 habitantes (11 homes e 11 mulleres)."}
{"id": "204168", "revid": "23204", "url": "https://gl.wikipedia.org/wiki?curid=204168", "title": "O Cogoludo, Guimarei, A Estrada", "text": "O Cogoludo \u00e9 un lugar da parroquia de Guimarei no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 17 habitantes no ano 2011 segundo datos do INE e do IGE, dos cales 9 eran homes e 8 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 20 habitantes (9 homes e 11 mulleres)."}
{"id": "204169", "revid": "85894", "url": "https://gl.wikipedia.org/wiki?curid=204169", "title": "A Costa, Guimarei, A Estrada", "text": "A Costa \u00e9 un lugar da parroquia de Guimarei no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 28 habitantes no ano 2011 segundo datos do INE e do IGE, dos cales 13 eran homes e 15 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 31 habitantes (15 homes e 16 mulleres)."}
{"id": "204170", "revid": "85894", "url": "https://gl.wikipedia.org/wiki?curid=204170", "title": "A Cruz, Guimarei, A Estrada", "text": "A Cruz \u00e9 un lugar da parroquia de Guimarei no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 41 habitantes no ano 2011 segundo datos do INE e do IGE, dos cales 20 eran homes e 21 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 47 habitantes (21 homes e 26 mulleres)."}
{"id": "204171", "revid": "85894", "url": "https://gl.wikipedia.org/wiki?curid=204171", "title": "A Devesa, Guimarei, A Estrada", "text": "A Devesa \u00e9 un lugar da parroquia de Guimarei no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 36 habitantes no ano 2011 segundo datos do INE e do IGE, dos cales 17 eran homes e 19 mulleres. Iso sup\u00f3n un aumento da poboaci\u00f3n respecto a 1999 cando ti\u00f1a 20 habitantes (10 homes e 10 mulleres)."}
{"id": "204172", "revid": "85894", "url": "https://gl.wikipedia.org/wiki?curid=204172", "title": "O Franc\u00e9s, Guimarei, A Estrada", "text": "O Franc\u00e9s \u00e9 un lugar da parroquia de Guimarei no concello pontevedr\u00e9s da Estrada na comarca de Tabeir\u00f3s - Terra de Montes. Segundo o INE e o IGE en 2011 ti\u00f1a cinco habitantes (catro homes e unha muller), un m\u00e1is ca en 1999 (un home e tres mulleres)."}
{"id": "204173", "revid": "85894", "url": "https://gl.wikipedia.org/wiki?curid=204173", "title": "Gud\u00edn, Guimarei, A Estrada", "text": "Gud\u00edn \u00e9 un lugar da parroquia de Guimarei no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 10 habitantes no ano 2011 segundo datos do INE e do IGE, dos cales 7 eran homes e 3 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 11 habitantes (6 homes e 5 mulleres)."}
{"id": "204174", "revid": "23204", "url": "https://gl.wikipedia.org/wiki?curid=204174", "title": "A Painceira, Guimarei, A Estrada", "text": "A Painceira \u00e9 un lugar da parroquia de Guimarei no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 21 habitantes no ano 2011 segundo datos do INE e do IGE, dos cales 9 eran homes e 12 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 29 habitantes (14 homes e 15 mulleres)."}
{"id": "204175", "revid": "23204", "url": "https://gl.wikipedia.org/wiki?curid=204175", "title": "A Portela, Guimarei, A Estrada", "text": "A Portela \u00e9 un lugar da parroquia de Guimarei no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 14 habitantes no ano 2011 segundo datos do INE e do IGE, dos cales 6 eran homes e 8 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 20 habitantes (9 homes e 11 mulleres)."}
{"id": "204176", "revid": "85894", "url": "https://gl.wikipedia.org/wiki?curid=204176", "title": "Rial, Guimarei, A Estrada", "text": "Rial \u00e9 un lugar da parroquia de Guimarei no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 35 habitantes no ano 2011 segundo datos do INE e do IGE, dos cales 16 eran homes e 19 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 36 habitantes (15 homes e 21 mulleres)."}
{"id": "204177", "revid": "85894", "url": "https://gl.wikipedia.org/wiki?curid=204177", "title": "San Xiao, Guimarei, A Estrada", "text": "San Xiao \u00e9 un lugar da parroquia de Guimarei no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a habitantes no ano 2011 segundo datos do INE e do IGE, dos cales 13 eran homes e 17 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 42 habitantes (19 homes e 23 mulleres)."}
{"id": "204178", "revid": "85894", "url": "https://gl.wikipedia.org/wiki?curid=204178", "title": "A Torre, Guimarei, A Estrada", "text": "A Torre \u00e9 un lugar da parroquia de Guimarei no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 33 habitantes no ano 2011 segundo datos do INE e do IGE, dos cales 15 eran homes e 18 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 45 habitantes (18 homes e 27 mulleres)."}
{"id": "204179", "revid": "23204", "url": "https://gl.wikipedia.org/wiki?curid=204179", "title": "A Torrevella, Guimarei, A Estrada", "text": "A Torrevella \u00e9 un lugar da parroquia de Guimarei no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 35 habitantes no ano 2011 segundo datos do INE e do IGE, dos cales 22 eran homes e 13 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 38 habitantes (24 homes e 14 mulleres)."}
{"id": "204180", "revid": "85894", "url": "https://gl.wikipedia.org/wiki?curid=204180", "title": "Xerl\u00eds, Guimarei, A Estrada", "text": "Xerl\u00eds \u00e9 un lugar da parroquia de Guimarei no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 18 habitantes no ano 2011 segundo datos do INE e do IGE, dos cales 8 eran homes e 10 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 25 habitantes (11 homes e 14 mulleres)."}
{"id": "204183", "revid": "2074", "url": "https://gl.wikipedia.org/wiki?curid=204183", "title": "B\u00edpeda", "text": ""}
{"id": "204184", "revid": "23204", "url": "https://gl.wikipedia.org/wiki?curid=204184", "title": "A Aldea Grande, Callobre, A Estrada", "text": "A Aldea Grande \u00e9 un lugar da parroquia de Callobre no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 55 habitantes no ano 2011 segundo datos do INE e do IGE, dos cales 25 eran homes e 30 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 58 habitantes (24 homes e 34 mulleres)."}
{"id": "204185", "revid": "85894", "url": "https://gl.wikipedia.org/wiki?curid=204185", "title": "Cimadevila, Callobre, A Estrada", "text": "Cimadevila \u00e9 un lugar da parroquia de Callobre no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 38 habitantes no ano 2011 segundo datos do INE e do IGE, dos cales 15 eran homes e 23 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 40 habitantes (20 homes e 20 mulleres)."}
{"id": "204187", "revid": "85894", "url": "https://gl.wikipedia.org/wiki?curid=204187", "title": "Figueira, Callobre, A Estrada", "text": "Figueira \u00e9 un lugar da parroquia de Callobre no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 30 habitantes no ano 2011 segundo datos do INE e do IGE, dos cales 12 eran homes e 18 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 45 habitantes (20 homes e 25 mulleres)."}
{"id": "204189", "revid": "85894", "url": "https://gl.wikipedia.org/wiki?curid=204189", "title": "Friamonde, Callobre, A Estrada", "text": "Friamonde \u00e9 un lugar da parroquia de Callobre no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 34 habitantes no ano 2011 segundo datos do INE e do IGE, dos cales 14 eran homes e 20 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 49 habitantes (25 homes e 24 mulleres)."}
{"id": "204190", "revid": "85894", "url": "https://gl.wikipedia.org/wiki?curid=204190", "title": "Os Loureiros, Callobre, A Estrada", "text": "Os Loureiros \u00e9 un lugar da parroquia de Callobre no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 25 habitantes no ano 2011 segundo datos do INE e do IGE, dos cales 11 eran homes e 14 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 31 habitantes (14 homes e 17 mulleres)."}
{"id": "204191", "revid": "85894", "url": "https://gl.wikipedia.org/wiki?curid=204191", "title": "Nogueira, Callobre, A Estrada", "text": "Nogueira \u00e9 un lugar da parroquia de Callobre no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 56 habitantes no ano 2011 segundo datos do INE e do IGE, dos cales 25 eran homes e 31 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 67 habitantes (30 homes e 37 mulleres)."}
{"id": "204192", "revid": "23204", "url": "https://gl.wikipedia.org/wiki?curid=204192", "title": "O Outeiro, Callobre, A Estrada", "text": "O Outeiro \u00e9 un lugar da parroquia de Callobre no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 9 habitantes no ano 2011 segundo datos do INE e do IGE, dos cales 6 eran homes e 3 mulleres. A mesma poboaci\u00f3n que en 1999 cando tam\u00e9n ti\u00f1a 9 habitantes (5 homes e 4 mulleres).\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "204193", "revid": "23204", "url": "https://gl.wikipedia.org/wiki?curid=204193", "title": "Ponteli\u00f1ares, Callobre, A Estrada", "text": "Ponteli\u00f1ares \u00e9 un lugar da parroquia de Callobre no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 68 habitantes no ano 2011 segundo datos do INE e do IGE, dos cales 26 eran homes e 42 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 78 habitantes (35 homes e 43 mulleres)."}
{"id": "204194", "revid": "23204", "url": "https://gl.wikipedia.org/wiki?curid=204194", "title": "Pousada, Callobre, A Estrada", "text": "Pousada \u00e9 un lugar da parroquia de Callobre no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 35 habitantes no ano 2011 segundo datos do INE e do IGE, dos cales 17 eran homes e 18 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 45 habitantes (22 homes e 23 mulleres)."}
{"id": "204195", "revid": "89787", "url": "https://gl.wikipedia.org/wiki?curid=204195", "title": "Albert Namatjira", "text": "Albert Namatjira, nado co nome Elea Namatjira en Alice Springs o 28 de xullo de 1902 e finado o 8 de agosto de 1959, foi un pintor aborixe australiano dos Arrernte. A s\u00faa obra sup\u00f3n un dos fundamentos da arte contempor\u00e1nea ind\u00edxena australiana.\nTraxectoria.\nNaceu co nome de Elea Namatjira pero foi renomeado como Albert despois de que fose bautizado polo rito cristi\u00e1. A pesar de nacer en Alice Springs, medrou na misi\u00f3n cristi\u00e1 de Hermannsburg. Xa era un artista con talento antes de que o pastor Albrecht da misi\u00f3n o agasallara en 1934 cun equipo de pintura.\nEn 1936 acompa\u00f1ou como gu\u00eda \u00f3 artista australiano Rex Battarbee na s\u00faa viaxe para pintar o pr\u00f3ximo Palm Valley, e \u00e9 al\u00ed onde lle ensinou a Namatjira a t\u00e9cnica da acuarela. Baixo a tutela e apoio de Battarbee comezou a desenvolver a s\u00faa propia t\u00e9cnica. As s\u00faas acuarelas das \u00e1ridas paisaxes do deserto, realizadas \u00f3 estilo occidental, chegaron a adquirir gran fama. Na s\u00faa primeira exposici\u00f3n de pintura, en Melbourne en 1938, vend\u00e9ronse t\u00f3dolos cadros.\nEn 1957 outorg\u00e1ronlle os dereitos de cidadan\u00eda australiana, dez anos antes de que os recibise toda a poboaci\u00f3n aborixe do pa\u00eds.\nNon \u00e9 at\u00e9 a d\u00e9cada de 1980 cando, grazas \u00e1 abundancia de exposici\u00f3ns, publicaci\u00f3ns e documentais sobre Namatjira, com\u00e9zouselle a reco\u00f1ecer que, pese a que pintara con t\u00e9cnicas e materiais occidentais, estivera adaptando o simbolismo de occidente \u00f3s seus propios prop\u00f3sitos culturais aborixes.\nA s\u00faa pintura bas\u00e9ase na tradici\u00f3n, mitolox\u00eda e cultura dos Arrernte. As\u00ed, por exemplo, o emprego de tons ocres corresp\u00f3ndese coas cores que empregaban os seus antergos. Tam\u00e9n se percibe a repetici\u00f3n de rochas e \u00e1rbores en moitas das s\u00faas obras como creaci\u00f3n de s\u00edmbolos eternos propios das concepci\u00f3ns espirituais da s\u00faa cultura ancestral."}
{"id": "204196", "revid": "85894", "url": "https://gl.wikipedia.org/wiki?curid=204196", "title": "A Riba, Callobre, A Estrada", "text": "A Riba \u00e9 un lugar da parroquia de Callobre no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 28 habitantes no ano 2011 segundo datos do INE e do IGE, dos cales 17 eran homes e 11 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 38 habitantes (22 homes e 16 mulleres)."}
{"id": "204197", "revid": "23204", "url": "https://gl.wikipedia.org/wiki?curid=204197", "title": "Vilafruxil, Callobre, A Estrada", "text": "Vilafruxil \u00e9 un lugar da parroquia de Callobre no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 16 habitantes no ano 2011 segundo datos do INE e do IGE, dos cales 7 eran homes e 9 mulleres. Iso sup\u00f3n un aumento da poboaci\u00f3n respecto a 1999 cando ti\u00f1a 7 habitantes (3 homes e 4 mulleres)."}
{"id": "204198", "revid": "23204", "url": "https://gl.wikipedia.org/wiki?curid=204198", "title": "O Vilar, Callobre, A Estrada", "text": "O Vilar \u00e9 un lugar da parroquia de Callobre no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 32 habitantes no ano 2011 segundo datos do INE e do IGE, dos cales 12 eran homes e 20 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 36 habitantes (17 homes e 19 mulleres)."}
{"id": "204199", "revid": "85894", "url": "https://gl.wikipedia.org/wiki?curid=204199", "title": "Cortes, Curantes, A Estrada", "text": "Cortes \u00e9 un lugar da parroquia de Curantes no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 19 habitantes no ano 2011 segundo datos do INE e do IGE, dos cales 10 eran homes e 9 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 20 habitantes (10 homes e 10 mulleres)."}
{"id": "204200", "revid": "23204", "url": "https://gl.wikipedia.org/wiki?curid=204200", "title": "Curantes Novo, Curantes, A Estrada", "text": "Curantes Novo \u00e9 un lugar da parroquia de Curantes no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 13 habitantes no ano 2011 segundo datos do INE e do IGE, dos cales 6 eran homes e 7 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 16 habitantes (5 homes e 11 mulleres)."}
{"id": "204201", "revid": "85894", "url": "https://gl.wikipedia.org/wiki?curid=204201", "title": "Curantes Vello, Curantes, A Estrada", "text": "Curantes Vello \u00e9 un lugar da parroquia de Curantes no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 8 habitantes no ano 2011 segundo datos do INE e do IGE, dos cales 5 eran homes e 3 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 13 habitantes (7 homes e 6 mulleres)."}
{"id": "204202", "revid": "85894", "url": "https://gl.wikipedia.org/wiki?curid=204202", "title": "Esmor\u00eds, Curantes, A Estrada", "text": "Esmor\u00eds \u00e9 un lugar da parroquia de Curantes no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 9 habitantes no ano 2011 segundo datos do INE e do IGE, dos cales 6 eran homes e 3 mulleres. A mesma poboaci\u00f3n que en 1999 cando tam\u00e9n ti\u00f1a 9 habitantes (5 homes e 4 mulleres)."}
{"id": "204203", "revid": "23204", "url": "https://gl.wikipedia.org/wiki?curid=204203", "title": "O Fieitoso, Curantes, A Estrada", "text": "O Fieitoso \u00e9 un lugar da parroquia de Curantes no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 6 habitantes no ano 2011 segundo datos do INE e do IGE, dos cales 4 eran homes e 2 mulleres. Iso sup\u00f3n un aumento da poboaci\u00f3n respecto a 1999 cando ti\u00f1a 4 habitantes (2 homes e 2 mulleres)."}
{"id": "204204", "revid": "85894", "url": "https://gl.wikipedia.org/wiki?curid=204204", "title": "A Nogueira, Curantes, A Estrada", "text": "A Nogueira \u00e9 un lugar da parroquia de Curantes no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 3 habitantes no ano 2011 segundo datos do INE e do IGE, dos cales 2 eran homes e 1 muller. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 7 habitantes (4 homes e 3 mulleres)."}
{"id": "204205", "revid": "23204", "url": "https://gl.wikipedia.org/wiki?curid=204205", "title": "A Pena Barreira, Curantes, A Estrada", "text": "A Pena Barreira \u00e9 un lugar da parroquia de Curantes no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 12 habitantes no ano 2011 segundo datos do INE e do IGE, dos cales 5 eran homes e 7 mulleres. Iso sup\u00f3n unha diminuci\u00f3n da poboaci\u00f3n respecto a 1999 cando ti\u00f1a 20 habitantes (8 homes e 12 mulleres)."}
{"id": "204206", "revid": "85894", "url": "https://gl.wikipedia.org/wiki?curid=204206", "title": "As Pereiras, Curantes, A Estrada", "text": "As Pereiras \u00e9 un lugar da parroquia de Curantes no concello pontevedr\u00e9s da Estrada na comarca de Tabeir\u00f3s - Terra de Montes. Ti\u00f1a 37 habitantes no ano 2011 segundo datos do INE e do IGE, dos cales 12 eran homes e 25 mulleres. Iso sup\u00f3n un aumento da poboaci\u00f3n respecto a 1999 cando ti\u00f1a 29 habitantes (10 homes e 19 mulleres)."}
{"id": "204208", "revid": "5863", "url": "https://gl.wikipedia.org/wiki?curid=204208", "title": "Gonzalo Acosta Pan", "text": "Gonzalo Acosta Pan, nado na Coru\u00f1a o 31 de decembro de 1888 e finado na Caeira (Poio) o 12 de setembro de 1936, foi un pol\u00edtico galego.\nTraxectoria.\nEmpregado do Banco Pastor. Membro do Partido Republicano Radical-Socialista, foi nomeado gobernador civil de Biscaia o 13 de outubro de 1933. Despois da escisi\u00f3n foi candidato nas elecci\u00f3ns de novembro de 1933 polo Partido Radical-Socialista Independiente. En 1935 foi Secretario Xeral do Consello Provincial de Izquierda Republicana da Coru\u00f1a e presidiu a Agrupaci\u00f3n Municipal do partido na cidade. Foi presidente do Casino Republicano coru\u00f1\u00e9s. Foi nomeado gobernador civil de Pontevedra o 26 de febreiro de 1936. Logo do golpe de Estado do 18 de xullo de 1936 foi apresado, logrou fuxir nun primeiro momento, por\u00e9n, detiv\u00e9rono no mes de agosto na Coru\u00f1a e traslad\u00e1rono a Pontevedra onde foi xulgado por traiz\u00f3n en consello de guerra o 8 de setembro, e condenado a pena de morte e multa de 1000 pesetas. Foi executado no monte da Caeira, no quil\u00f3metro 1 da estrada de Campa\u00f1\u00f3."}
{"id": "204211", "revid": "22795", "url": "https://gl.wikipedia.org/wiki?curid=204211", "title": "Orixe do home", "text": ""}
{"id": "204218", "revid": "1888", "url": "https://gl.wikipedia.org/wiki?curid=204218", "title": "Luis Rufilanchas", "text": "Luis Rufilanchas Salcedo, nado en Xix\u00f3n o 17 de maio de 1910 e finado na Coru\u00f1a o 11 de xullo de 1937, foi un avogado e pol\u00edtico socialista espa\u00f1ol. Foi fusilado polos sublevados ao inicio da guerra civil espa\u00f1ola.\nTraxectoria.\nEra profesor na Universidade Central de Madrid, sendo profesor auxiliar de Dereito e adxunto \u00e1 c\u00e1tedra do tam\u00e9n militante do PSOE Jim\u00e9nez de As\u00faa. Nas elecci\u00f3ns de febreiro de 1936, foi elixido deputado nas listas da Fronte Popular na circunscrici\u00f3n da provincia de Madrid. Como deputado foi adscrito \u00e1 Comisi\u00f3n de Actas.\nLuis Rufilanchas estaba en Galicia no momento de producirse o golpe de Estado do 18 de xullo de 1936 que deu orixe \u00e1 guerra civil espa\u00f1ola. Puido esconderse durante varios meses en diversas cidades galegas, tratando de fuxir \u00e1 zona republicana. Por\u00e9n, logo dun novo intento de fuga, foi apresado polos franquistas nas inmediaci\u00f3ns da Coru\u00f1a entre os meses de febreiro e marzo de 1937. \nFoi procesado polo delito de rebeli\u00f3n militar e xulgado en consello de guerra do 17 ao 19 de maio con outros 24 encartados. Foi condenado a morte con Manuel Fern\u00e1ndez L\u00f3pez, Genaro Ruano Sanjurjo, Domingo Rey Lago, Francisco Gonz\u00e1lez Agilda, Rotilio Naya Rodr\u00edguez, Conrado Naya Rodr\u00edguez, Manuel R\u00faa Losada, Delfino Li\u00f1eira Fraga, Juan S\u00e1nchez Serantes, Argimiro Aradas Leiro, Francisco Meizoso Veiga, Carlos Ponte Pati\u00f1o, Nicol\u00e1s Veiga N\u00fa\u00f1ez, Jos\u00e9 Santiago Garc\u00eda Rey, Manuel Mart\u00ednez Pi\u00f1\u00f3, Emilio Zufia Moreno, Jos\u00e9 M\u00e9ndez Serantes, Jos\u00e9 Santiago Temprano e Ram\u00f3n Lea Garc\u00eda. Foron executados o 11 de xullo de 1937 na Coru\u00f1a, excepto Conrado Naya, Juan S\u00e1nchez, Jos\u00e9 Santiago, Manuel Mart\u00ednez, Emilio Zufia, Jos\u00e9 M\u00e9ndez e Ram\u00f3n Lea aos que se lles conmutou a pena por cadea perpetua; Carlos Ponte foi condenado a 15 anos. Emilia P\u00e9rez Pazos e Generoso Rumbo Lafuente foron condenados a 20 anos; Enrique Sardinero Rey a 15 anos; Jos\u00e9 Lombard\u00eda Bargos e Luis Duro de La Iglesia foron absoltos."}
{"id": "204219", "revid": "1888", "url": "https://gl.wikipedia.org/wiki?curid=204219", "title": "Luis Rufilanchas Salcedo", "text": ""}
{"id": "204220", "revid": "23204", "url": "https://gl.wikipedia.org/wiki?curid=204220", "title": "Blue Water High", "text": ""}
{"id": "204221", "revid": "1822", "url": "https://gl.wikipedia.org/wiki?curid=204221", "title": "Acanthodii", "text": ""}
{"id": "204222", "revid": "7596", "url": "https://gl.wikipedia.org/wiki?curid=204222", "title": "Catecolamina", "text": "As catecolaminas son mol\u00e9culas que pos\u00faen un n\u00facleo de catecol (ou grupo 1,2-dihidroxibenceno), que consiste nun anel de benceno con dous grupos hidroxilo, e unha cadea lateral amina . Entre as catecolaminas incl\u00faense a dopamina, e as hormonas da medula adrenal adrenalina (epinefrina) e noradrenalina (norepinefrina) liberadas en resposta ao estr\u00e9s. Derivan do amino\u00e1cido tirosina.\nNo corpo humano, as catecolaminas m\u00e1is abundantes son a adrenalina (epinefrina), noradrenalina (norepinefrina) e dopamina, todas elas producidas a partir de fenilalanina e tirosina (e a propia tirosina deriva da fenilalanina). Funcionan como neurotransmisores e hormonas. Varias drogas psicoestimulantes son an\u00e1logos das catecolaminas.\nAs catecolaminas son hidrosolubles e poden unirse a prote\u00ednas do plasma, polo que poden circular na corrente sangu\u00ednea.\nA tirosina orix\u00ednase a partir da fenilalanina por hidroxilaci\u00f3n realizada polo encima fenilalanina hidroxilase, a\u00ednda que a tirosina tam\u00e9n pode ser inxerida directamente formando parte de prote\u00ednas dos alimentos. A tirosina chega \u00e1s neuronas secretoras de catecolaminas, e nelas, mediante unha serie de reacci\u00f3ns conv\u00e9rtese en L-DOPA, dopamina, noradrenalina, e finalmente adrenalina.\nEstrutura.\nAs catecolaminas te\u00f1en unha estrutura distintiva formada por un anel benc\u00e9nico con dous grupos hidroxilo, unha cadea intermedia etilo (de dous carbonos) e un grupo amino terminal. As feniletanolaminas como a noradrenalina te\u00f1en un grupo hidroxilo na cadea etilo.\nProduci\u00f3n e degradaci\u00f3n.\nLocalizaci\u00f3n.\nAs catecolaminas prod\u00facenas principalmente as c\u00e9lulas cromaf\u00edns da medula adrenal e as fibras postganglionares do sistema nervioso simp\u00e1tico. A dopamina, que act\u00faa como neurotransmisor no sistema nervioso central, prod\u00facena principalmente os corpos neuronais en d\u00faas \u00e1reas do tronco cerebral: a substancia negra e a \u00e1rea tegmental ventral.\nA noradrenalina (norepinefrina) prod\u00facese nos corpos das c\u00e9lulas pigmentadas de melanina do locus ceruleus e na medula adrenal. A adrenalina (epinefrina) prod\u00facese no sistema nervioso central e na medula adrenal.\nS\u00edntese.\nA dopamina \u00e9 a primeira catecolamina sintetizada a partir da DOPA. A noradrenalina e adrenalina derivan de ulteriores modificaci\u00f3ns da dopamina. O encima dopamina hidroxilase require cobre como cofactor e a DOPA descarboxilase require fosfato de piridoxal. A reacci\u00f3n limitante da ruta de bios\u00edntese das catecolaminas \u00e9 a hidroxilaci\u00f3n da tirosina.\nA s\u00edntese de catecolaminas \u00e9 inhibida pola alfa-metil-p-tirosine (AMPT), a cal inhibe a tirosina hidroxilase.\nDegradaci\u00f3n.\nAs catecolaminas te\u00f1en unha vida media de poucos minutos cando circulan polo sangue. Poden ser degradadas por metilaci\u00f3n por catecol-\"O\"-metitransferases (COMT) ou por desaminaci\u00f3n por monoamino oxidases (MAO).\nAs anfetaminas e os inhibidores da monoamino oxidase (MAOIs) \u00fanense \u00e1s MAO inhibindo a s\u00faa acci\u00f3n degradativa de catecolaminas. Esta \u00e9 a a raz\u00f3n principal pola que os efectos das anfetaminas te\u00f1en unha duraci\u00f3n media maior c\u00f3s da coca\u00edna e outras substancias. As anfetaminas non s\u00f3 causan a liberaci\u00f3n de dopamina, adrenalina, e noradrenalina no sangue sen\u00f3n tam\u00e9n suprimen a s\u00faa reabsorci\u00f3n.\nFunci\u00f3ns.\nModulaci\u00f3n.\nAs catecolaminas noradrenalina e dopamina, act\u00faan como neuromoduladores no sistema nervioso central e como hormonas na circulaci\u00f3n sangu\u00ednea. A noradrenalina \u00e9 un neuromodulador do sistema nervioso simp\u00e1tico perif\u00e9rico pero est\u00e1 tam\u00e9n presente no sangue (principalmente debido ao derramo dos excedentes liberados nas sinapses do sistema nervioso simp\u00e1tico).\nOs niveis altos de catecolaminas no sangue est\u00e1n asociados co estr\u00e9s, o cal pode ser orixinado por reacci\u00f3ns psicol\u00f3xicas ou por estresantes ambientais como os ru\u00eddos fortes, luz intensa, ou a hipoglicemia.\nPoden aparecer niveis extermadamente altos de catecolaminas (tam\u00e9n denominados \"toxicidade das catecolaminas\") nos traumas do sistema nervioso central debido \u00e1 estimulaci\u00f3n e/ou dano dos n\u00facleos do tronco cerebral, en concreto os n\u00facleos que afectan ao sistema nervioso simp\u00e1tico.\nTam\u00e9n poden causar niveis extremadamente altos de catecolaminas os tumores neuroend\u00f3crinos na medula adrenal, como o feocromocitoma.\nOutra causa de ter niveis altos de catecolaminas pode ser a deficiencia de monoamino oxidase A (MAO-A). A MAO-A \u00e9 un dos encimas responsables da degradaci\u00f3n destes neurotransmisores, as\u00ed a s\u00faa deficiencia incrementa a biodispo\u00f1ibilidade de catecolaminas considerablemente. Aparece en ausencia de feocromocitoma, tumores neuroend\u00f3crinos, e s\u00edndrome carcinoide, pero par\u00e9cese moito \u00e1 s\u00edndrome carcinoide no rubor facial e na agresividade.\nEfectos.\nAs catecolaminas causan cambios fisiol\u00f3xicos xerais que preparan o corpo para a actividade f\u00edsica (resposta de loita ou fuxida). Alg\u00fans efectos t\u00edpicos son: incrementar a frecuencia card\u00edaca, presi\u00f3n arterial, niveis de glicosa no sangue, e unha reacci\u00f3n xeral do sistema nervioso simp\u00e1tico. Alg\u00fans f\u00e1rmacos como o tolcapone (un inhibidor central dos encimas COMT), elevan os niveis de todas as catecolaminas.\nFunci\u00f3ns nas plantas.\nAtopouse a presenza de catecolaminas en 44 familias de plantas, a\u00ednda que non se determinaron as s\u00faas funci\u00f3ns metab\u00f3licas esenciais. Son precursores de certos alcaloides (benzo[c]fenantridinas), que son ingredientes de certos extractos medicinais de plantas, e foron implicadas en funci\u00f3ns protectoras contra os insectos, danos, e na destoxificaci\u00f3n do nitr\u00f3xeno, e na promoci\u00f3n do crecemento dos tecidos vexetais, embriox\u00e9nese som\u00e1tica a partir de cultivos celulares e na floraci\u00f3n. Nas plantas as catecolaminas inhiben a oxidaci\u00f3n do \u00e1cido indolac\u00e9tico, potencian a bios\u00edntese do etileno, e aumentan sinerxicamente os efectos das xiberelinas."}
{"id": "204223", "revid": "25871", "url": "https://gl.wikipedia.org/wiki?curid=204223", "title": "Elea Namatjira", "text": ""}
{"id": "204224", "revid": "56817", "url": "https://gl.wikipedia.org/wiki?curid=204224", "title": "Brisbane Roar Football Club", "text": "O Brisbane Roar FC \u00e9 un club de f\u00fatbol de Australia, fundado no ano 2005.\nHistoria.\nTras o anuncio da creaci\u00f3n dun novo campionato de liga, co\u00f1ecido como A-League, varios empresarios da cidade de Brisbane decidiron impulsar a candidatura dun equipo que disputase a m\u00e1xima competici\u00f3n. O consorcio que encabezaba a proposta cham\u00e1base \"Queensland Lions Soccer Club\", nome inspirado nun club que xogou na National Soccer League desde 1977 ata 1988. En marzo de 2005, a empresa foi unha das oito elixidas para dirixir unha franqu\u00eda na nova liga.\nInicialmente o equipo chamouse \"Queensland Roar\", e con ese nome xogou as primeiras catro tempadas da liga. Tras realizar un papel mediocre nas s\u00faas d\u00faas primeiras tempadas (sexto e quinto posto), Roar soubo reforzarse contratando xogadores como Craig Moore (Newcastle United) e Danny Tiatto (Leicester City) entre outros, cos que aspirar a cotas m\u00e1is altas. Na tempada 2007-2008 terminou cuarto e chegou \u00e1 final preliminar polo t\u00edtulo, onde caeu ante os eventuais vencedores Newcastle Jets. En 2009 terminou terceiro e correu a mesma sorte na fase final.\nUniforme.\nDurante as primeiras tempadas o uniforme era camiseta laranxa e pantal\u00f3ns azuis, en homenaxe \u00e1s orixes holandesas de \"Queensland Lions\", a\u00ednda que Brisbane Roar non ten ning\u00fan v\u00ednculo \u00e9tnico. De feito, Brisbane Roar mant\u00e9n sinais de identidade da antiga franqu\u00eda, como o le\u00f3n no escudo.\nA empresa Reebok enc\u00e1rgase dos dese\u00f1os da vestimenta, mentres que o patrocinador \u00e9 \"The Coffee Club\", unha franqu\u00eda australiana de cafeter\u00edas.\nEstadio.\nBrisbane Roar disputa os seus partidos como local en \"Lang Park\", co\u00f1ecido por raz\u00f3ns de patrocinio como \"Suncorp Stadium\". Ademais de albergar partidos de f\u00fatbol, fai \u00e1s veces de campo de rugby. Disp\u00f3n de capacidade para 52.500 persoas."}
{"id": "204225", "revid": "1410", "url": "https://gl.wikipedia.org/wiki?curid=204225", "title": "Atticus Ross", "text": "Atticus Matthew Cowper Ross, nado o 16 de xaneiro de 1968, \u00e9 un m\u00fasico, compositor e produtor ingl\u00e9s. Ross, xunto con Trent Reznor, ga\u00f1ou o Premio Oscar \u00e1 mellor banda sonora orixinal con \"The Social Network\" no ano 2010.\nTraxectoria.\nAtticus Ross deuse a co\u00f1ecer a mediados dos anos 90 como programador do proxecto de Tim Simenon Bomb the Bass, durante a etapa dos \u00e1lbums \"Unknown Territory\" e \"Clear\". Ross traballou en varias produci\u00f3ns e remesturas con Simenon e ademais relacionouse con antigo membro de Bad Seed Barry Adamson. Programou \"The Negro Inside Me\" e \"Oedipus Schmoedipus\", e produciu \"As Above So Below\" antes de formar a s\u00faa propia banda, 12 Rounds, con Claudia Sarne e Adam Holden. O tr\u00edo editou dous \u00e1lbums, \"Jitterjuice\" (Polydor Records) e \"My Big Hero\" (Nothing Records). Un terceiro \u00e1lbum foi producido por Trent Reznor para Nothing Records, pero finalmente nunca ser\u00eda rematado. Tres temas dese traballo ser\u00edan lanzados a trav\u00e9s da web da banda en agosto do ano 2011.\nRoss trasladouse aos Estados Unidos no ano 2000, e dende ent\u00f3n apareceu como programador e produtor en catro \u00e1lbums de Nine Inch Nails: \"With Teeth\", \"Year Zero\", \"Ghosts I-IV\" (onde tam\u00e9n aparece como co-compositor) e \"The Slip\". Actuou ao vivo coa banda He performed live with the band at their farewell show at the Wiltern. Ademais de en Nine Inch Nails, traballou con Trent Reznor noutros proxectos, nos que se inclu\u00edan tam\u00e9n Saul Williams e Zack de la Rocha, e en 2009 co-produciu temas para a reformada Jane's Addiction ao lado de Alan Moulder.\nAdemais realizou d\u00faas coproduci\u00f3ns con Joe Barresi, o EP de Loverman \"Human Nurture\" e o \u00e1lbum de Coheed and Cambria \"Year of the Black Rainbow\". Tam\u00e9n produciu discos de Korn e Union of Knives e encargouse de producir ou remesturar canci\u00f3ns para artistas como Grace Jones, Perry Farrell e Telepathe.\nEn maio de 2010 Ross participou no proxecto How to Destroy Angels, no que tam\u00e9n estaban Trent Reznor e a muller deste, Mariqueen Maandig.\nCine e televisi\u00f3n.\nO traballo de Ross no cine comezou no ano 2004 cando fixo a banda sonora da serie de televisi\u00f3n dos irm\u00e1ns Hughes \"Touching Evil\" coa s\u00faa muller, Claudia Sarne, e o seu irm\u00e1n, Leopold Ross. Dende ent\u00f3n realizou a m\u00fasica para dous proxectos m\u00e1is dos Hughes: \"New York, I Love You\" e \"The Book of Eli\". A banda sonora desta \u00faltima foi editada a trav\u00e9s do selo Reprise Records o 12 de xaneiro de 2010 e ga\u00f1ou nos premios BMI. Ross tam\u00e9n foi nomeado ao premio \"Descubrimento do ano\" nos World Soundtrack Awards 2010. O 1 de xullo do 2010 Trent Reznor anunciou que el e Ross encargar\u00edanse da m\u00fasica da pel\u00edcula de David Fincher \"The Social Network\". A banda sonora publicouse o 28 de setembro e con ela conseguiron o Oscar. Ross e Reznor volver\u00edan a colaborar realizando a m\u00fasica para \"The Girl With the Dragon Tattoo\"."}
{"id": "204226", "revid": "839", "url": "https://gl.wikipedia.org/wiki?curid=204226", "title": "Koori", "text": "Os koori (termo procedente da palabra \"gurri\" en lingua awabakal) designa \u00f3 grupo de pobos aborixes australianos que tradicionalmente ocupaban os actuais estados de Nova Gales do Sur e Victoria.\nTr\u00e1tase dun termo que foi adoptado por ind\u00edxenas australianos doutras \u00e1reas para referirse a si mesmos, polo que \u00e9 unha palabra de uso com\u00fan en moitas linguas aborixes.\nOrixinalmente era unha palabra da costa norte de Nova Gales do Sur, rexistrada por primeira vez en 1834. O seu emprego espallouse al\u00e9n do seu territorio habitual debido a que moitos ind\u00edxenas australianos rexeitan o uso do termo aborixe, que consideran unha imposici\u00f3n. Nalgunhas linguas do sueste de Australia, as palabras coorie, kori, kory, koorie, kuri, kooli ou koole significan \"persoa\" ou \"xente\". Nos anos 1960, a forma koori pasou a ser a m\u00e1is usada polos ind\u00edxenas desas \u00e1reas para referirse a eles mesmos."}
{"id": "204227", "revid": "98629", "url": "https://gl.wikipedia.org/wiki?curid=204227", "title": "A-League 2010-11", "text": "A tempada 2010\u201311 da A-League foi a 6\u00ba edici\u00f3n da m\u00e1xima competici\u00f3n de f\u00fatbol de Australia. Comezou o 5 de agosto de 2010 e finalizou o 13 de febreiro de 2011. O torneo foi organizado pola Federaci\u00f3n de F\u00fatbol de Australia."}
{"id": "204228", "revid": "98629", "url": "https://gl.wikipedia.org/wiki?curid=204228", "title": "Alice in Wonderland (filme de 1951)", "text": "Alice in Wonderland \u00e9 un filme de animaci\u00f3n estadounidense dos estudios Disney, dirixido por Clyde Geronimi, Wilfred Jackson e Hamilton Luske, e estreado en 1951. Bas\u00e9ase nos libros \"Alicia no Pa\u00eds das marabillas\" e \"Alicia do outro lado do espello\" do autor ingl\u00e9s Lewis Carroll.\nSinopse.\nHistoria de maxia e fantas\u00eda na que Alicia se mergulla no sorprendente Pa\u00eds das marabillas e co\u00f1ece a extraordinarios personaxes como Tweedledee e Tweedledum, o Sombreireiro Tolo, a Ra\u00ed\u00f1a de Coraz\u00f3ns e o bulideiro Coello Branco."}
{"id": "204229", "revid": "22795", "url": "https://gl.wikipedia.org/wiki?curid=204229", "title": "Bipedestaci\u00f3n", "text": ""}
{"id": "204230", "revid": "22795", "url": "https://gl.wikipedia.org/wiki?curid=204230", "title": "Forame magno", "text": ""}
{"id": "204235", "revid": "5749", "url": "https://gl.wikipedia.org/wiki?curid=204235", "title": "Guerra suaba", "text": "A guerra suaba de 1499 (\"Schwabenkrieg\" en alem\u00e1n, tam\u00e9n co\u00f1ecida como \"Schweizerkrieg\" 'guerra su\u00edza' en Alema\u00f1a e \"Krieg Engadiner\" 'guerra engadina' en Austria ) foi o \u00faltimo gran conflito armado entre a Antiga Confederaci\u00f3n Su\u00edza cos Habsburgo durante o reinado de Maximiliano I que pretend\u00eda forzar o control imperial e a recadaci\u00f3n de impostos sobre Su\u00edza. A guerra comezou como un conflito local polo control de Val M\u00fcstair e o Pass da l'Umbrail nos Gris\u00f3ns pero no que cada parte chamou aos seus aliados por axuda, os Habsburgos \u00e1 Liga Suaba, e a federaci\u00f3n das tres ligas grisoas \u00e1 Eidgenossenschaft su\u00edza, estend\u00e9ndose de xaneiro a setembro de 1499 nun territorio que abrangu\u00eda do val do Rin ao lago Constanza chegando mesmo ata Sundgau no sur da Alsacia. A batalla de Dornach celebrada o 22 de xullo foi a m\u00e1is importante e rematou nunha desfeita das forzas dos Habsburgo, o que levou ao emperador a principiar negociaci\u00f3ns cos su\u00edzos que levaron ao tratado de paz asinado en Basilea o 22 de setembro de 1499 que reco\u00f1ec\u00eda de feito a independencia de Su\u00edza, a\u00ednda que nominalmente seguira a pertencer ao Imperio."}
{"id": "204248", "revid": "1410", "url": "https://gl.wikipedia.org/wiki?curid=204248", "title": "Gran Premio de M\u00f3naco de 1960", "text": "O Gran Premio de M\u00f3naco de 1960 celebrouse o domingo 29 de maio 1960 no Circu\u00edto de M\u00f3naco. A carreira foi ga\u00f1ada por Stirling Moss do equipo Lotus seguido por Bruce McLaren de Cooper e Phil Hill de Ferrari . Foi a primeira vitoria na F\u00f3rmula 1 para o equipo fundado por Colin Chapman."}
{"id": "204249", "revid": "72012", "url": "https://gl.wikipedia.org/wiki?curid=204249", "title": "Midori 1", "text": ""}
{"id": "204250", "revid": "1410", "url": "https://gl.wikipedia.org/wiki?curid=204250", "title": "Gran Premio de M\u00f3naco de 1961", "text": "O Gran Premio de M\u00f3naco de 1961 foi unha carreira de F\u00f3rmula Un celebrada o 14 de maio de 1961 no Circu\u00edto de M\u00f3naco en Monte Carlo, M\u00f3naco. Foi a primeira carreira do Campionato do Mundo de pilotos de , e a primeira carreira do Campionato Mundial baixo as novas regulaci\u00f3ns de motor de 1,5 litros.\nInforme.\nCualificaci\u00f3n.\nAs err\u00e1ticas variaci\u00f3ns anuais dos regulamentos de clasificaci\u00f3n de M\u00f3naco garantiron un lugar na grella para os equipos de f\u00e1brica e anteriores ga\u00f1adores en 1961. Polo tanto os cinco equipos de f\u00e1brica adxudic\u00e1ronse d\u00faas prazas cada un na grella, mentres que Stirling Moss e Maurice Trintignant os obtiveron por puntos. Isto deixou a nove pilotos pelexando polos catro postos restantes. Quedou un quinto sitio cando Innes Ireland estrelouse durante a \u00faltima sesi\u00f3n de adestramentos, romp\u00e9ndose a perna. Moss logrou a pole position diante de Richie Ginther e Jim Clark, con Graham Hill e Phil Hill na segunda fila.\nCarreira.\nGinther adiantou Clark e Moss na primeira curva, pero Clark rapidamente tivo problemas coa bomba de combustible. Ginther caeu ao terceiro posto na volta 14, cando Moss e Bonnier pasaronlle case ao mesmo tempo. No primeiro cuarto de carreira, Moss xa ti\u00f1a 10 segundos de vantaxe (no pouco potente Lotus 18 - Climax), pero os Ferrari de Hill e logo o de Ginther comezaron a pechar a brecha. A media carreira, Moss lideraba por 8 segundos, que baixaron a 3 segundos na volta 60. Ginther alcanzou o segundo lugar na volta 75 e tratou de pechar a brecha, pero Moss demostrou ser capaz de igualar os seus tempos de volta, a pesar da vantaxe en potencia de cabalos do 156."}
{"id": "204251", "revid": "85894", "url": "https://gl.wikipedia.org/wiki?curid=204251", "title": "O Couce, San Pedro de Eume, As Pontes de Garc\u00eda Rodr\u00edguez", "text": "O Couce \u00e9 un lugar da parroquia de San Pedro de Eume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 6 habitantes no ano 2014 segundo datos do IGE, dos cales 3 eran homes e 3 eran mulleres."}
{"id": "204252", "revid": "4817", "url": "https://gl.wikipedia.org/wiki?curid=204252", "title": "ADEOS 2", "text": "ADEOS 2 (acr\u00f3nimo de \"Advanced Earth Observation Satellite\"), renomeado como Midori 2 (\"verde\", en xapon\u00e9s) tras a s\u00faa posta en \u00f3rbita, foi un sat\u00e9lite artificial xapon\u00e9s lanzado o 14 de decembro de 2002 mediante un foguete H-2 desde o Centro Espacial de Tanegashima.\nCaracter\u00edsticas.\nA misi\u00f3n de ADEOS 2 consistiu en facer observaci\u00f3ns de cambios medioambientais na Terra. Foi inxectado nunha \u00f3rbita inicial de 820\u00a0km de apoxeo, 803\u00a0km de perixeo, cun per\u00edodo orbital de 101 minutos e unha inclinaci\u00f3n orbital de 98,7 graos e rebautizado como Midori 2. O corpo principal med\u00eda 4 x 4 x 5 metros e o panel solar, unha vez despregado, med\u00eda 0,3 metros de ancho por 24 metros de longo\nInstrumentos.\nADEOS 1 levaba cinco instrumentos a bordo:"}
{"id": "204253", "revid": "85894", "url": "https://gl.wikipedia.org/wiki?curid=204253", "title": "A Cruz de Rosende, San Pedro de Eume, As Pontes de Garc\u00eda Rodr\u00edguez", "text": "A Cruz de Rosende \u00e9 un lugar da parroquia de San Pedro de Eume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 3 habitantes no ano 2014 segundo datos do IGE, dos cales 2 eran homes e 1 era muller."}
{"id": "204254", "revid": "23204", "url": "https://gl.wikipedia.org/wiki?curid=204254", "title": "A Filgueira, San Pedro de Eume, As Pontes de Garc\u00eda Rodr\u00edguez", "text": "A Filgueira \u00e9 un lugar da parroquia de San Pedro de Eume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 6 habitantes no ano 2014 segundo datos do IGE, dos cales 4 eran homes e 2 eran mulleres.\nToponimia.\nO fit\u00f3nimo galego \"Filgueira\" (do lat\u00edn F\u012cL\u012cCARIA, derivado de F\u012cLIX, -\u012cCIS) ref\u00edrese a un lugar abondoso en fentos. A s\u00faa orixe d\u00e1se entre o s\u00e9culo X e XIII."}
{"id": "204255", "revid": "85894", "url": "https://gl.wikipedia.org/wiki?curid=204255", "title": "Fraga Redonda, San Pedro de Eume, As Pontes de Garc\u00eda Rodr\u00edguez", "text": "Fraga Redonda \u00e9 un lugar da parroquia de San Pedro de Eume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Estaba despoboado no ano 2014 segundo datos do IGE."}
{"id": "204258", "revid": "22570", "url": "https://gl.wikipedia.org/wiki?curid=204258", "title": "Premier League 2007-2008", "text": "A tempada 2007-2008 da Premier League foi a 16\u00aa edici\u00f3n da m\u00e1xima competici\u00f3n ligueira de f\u00fatbol en Inglaterra. A tempada comezou o 11 de agosto de 2007 e rematou o 11 de maio de 2008 despois de 38 xornadas.\nO equipo defensor do t\u00edtulo, o Manchester United, ga\u00f1ador da anterior edici\u00f3n, acadou nesta tempada o seu 2\u00ba t\u00edtulo de liga consecutivo."}
{"id": "204265", "revid": "22570", "url": "https://gl.wikipedia.org/wiki?curid=204265", "title": "Premier League 2006-2007", "text": "A tempada 2006-2007 da Premier League foi a 15\u00aa edici\u00f3n da m\u00e1xima competici\u00f3n ligueira de f\u00fatbol en Inglaterra. A tempada comezou o 19 de agosto de 2006 e rematou o 13 de maio de 2007 despois de 38 xornadas.\nO equipo defensor do t\u00edtulo, o Chelsea FC, ga\u00f1ador da anterior edici\u00f3n, perdeu o seu trono en favor do Manchester United."}
{"id": "204266", "revid": "1822", "url": "https://gl.wikipedia.org/wiki?curid=204266", "title": "Delf\u00edn", "text": ""}
{"id": "204267", "revid": "98629", "url": "https://gl.wikipedia.org/wiki?curid=204267", "title": "Juan Serrano Oteiza", "text": "Juan Serrano Oteiza, \u00e1s veces tam\u00e9n citado coma Juan Serrano y Oteyza; nado en Madrid o 6 de maio do 1837 e finado na mesma cidade no 26 de marzo do 1886, foi un xurista e escritor espa\u00f1ol, considerado como un dos primeiros intelectuais anarquistas de Espa\u00f1a.\nTraxectoria.\nAprendeu do seu pai o oficio de abaniqueiro, mais dedicouse de cheo as actividades militantes e propagand\u00edsticas. Inda que hai d\u00fabidas sobor da s\u00faa condici\u00f3n de notario, se recollen publicaci\u00f3ns s\u00faas de car\u00e1cter legal.\nFoi un dos primeiros propagadores das ideas de Proudhon na Espa\u00f1a e vi\u00f1a, coma tantos outros dos precursores do anarquismo na pen\u00ednsula, das filas do republicanismo federal. Na s\u00faa mocidade formou parte da sociedade \"La Velada\", que foi moi perseguida polos distintos gobernos de Isabel II, e lle obrigaron ao desterro temporal en Valencia e Barcelona, e cando esta se fundiu coa organizaci\u00f3n \"Fomento de las Artes\" formou parte da s\u00faa directiva, chegando a ser secretario primeiro. Nesta sociedade co\u00f1eceu a Anselmo Lorenzo e foi uns dos m\u00e1is influentes membros dela, cunha grande difusi\u00f3n das s\u00faas ideas entre os demais socios, sobor de todo no que chegar\u00eda a ser seu xenro Ricardo Mella.\nNo 1869 formou parte da secci\u00f3n madrile\u00f1a da AIT, exercendo como representante dela en distintos congresos feitos entre os anos 1882 e 1885, salientando o seu relatorio no de 1882 na defensa do colectivismo e da presenza p\u00fablica da Federaci\u00f3n contra as teses dos que apoiaban a insurrecci\u00f3n.\nDentro da s\u00faa labor de propaganda, creou diversos peri\u00f3dicos. No 1872 fundou xunto a Tom\u00e1s G\u00f3nzalez Morago \"El Condenado\" e mais logo \"La Revista Social\", considerada a portavoz do FTRE, da que foi director entre 1881 e 1884.\nEscribiu moi abundantemente, non soio sobor temas sociais, sen\u00f3n tam\u00e9n sobor temas xur\u00eddicos. Abordou tam\u00e9n a literatura, o teatro por riba do demais, inda que salientou cunha obra ut\u00f3pica \"Pensativo\", que acadou unha grande difusi\u00f3n e resultou premiado no \"Primer Certam\u00e9n Socialista\" de 1885 en Reus."}
{"id": "204268", "revid": "56817", "url": "https://gl.wikipedia.org/wiki?curid=204268", "title": "Take Ecstasy with Me/Get Up", "text": "Take Ecstasy with Me/Get Up \u00e9 un EP da banda estadounidense de dance-punk !!!, editado o 7 de xu\u00f1o do 2005 a trav\u00e9s do selo Touch and Go Records.\nAs d\u00faas canci\u00f3ns que cont\u00e9n o EP son versi\u00f3ns. \"Take Ecstasy with Me\" \u00e9 da banda The Magnetic Fields e apareceu no seu \u00e1lbum de 1994 \"Holiday\", mentres que \"Get Up\" \u00e9 de Nate Dogg e vi\u00f1a no seu traballo \"Nate Dogg\", editado en 2003."}
{"id": "204270", "revid": "56817", "url": "https://gl.wikipedia.org/wiki?curid=204270", "title": "Got Me Wrong", "text": "Got Me Wrong \u00e9 unha canci\u00f3n da banda estadounidense de rock alternativo Alice in Chains, editada na s\u00faa versi\u00f3n ac\u00fastica como sinxelo do seu EP \"Sap\" en 1992. Unha versi\u00f3n lixeiramente distinta aparece na banda sonora da pel\u00edcula de 1994 \"Clerks\", interpretada pola personaxe Randal a primeira vez que aparece no filme."}
{"id": "204271", "revid": "56817", "url": "https://gl.wikipedia.org/wiki?curid=204271", "title": "There's No Such Thing as a Jaggy Snake", "text": "There's No Such Thing as a Jaggy Snake \u00e9 unha canci\u00f3n da banda escocesa de rock alternativo Biffy Clyro, editada como sinxelo do seu \u00e1lbum \"Infinity Land\" no ano 2004. Foi lanzado como descarga dixital e posteriormente apareceu no CD gratu\u00edto da revista \"Kerrang!\" \"Best Of 2004\".\nListaxe de canci\u00f3ns.\nTemas compostos por Simon Neil. M\u00fasica por Biffy Clyro."}
{"id": "204272", "revid": "25871", "url": "https://gl.wikipedia.org/wiki?curid=204272", "title": "Pioneers", "text": "Pioneers \u00e9 unha canci\u00f3ns da banda inglesa de post-punk revival Bloc Party, editada como sinxelo do seu disco de estrea \"Silent Alarm\" no ano 2005. Foi lanzado a trav\u00e9s do selo Wichita Recordings e acadou o n\u00famero 18 na lista brit\u00e1nica de sinxelos. Debido a un erro de imprenta aparece co nome \"The Pioneers\" na listaxe de canci\u00f3ns. As copias do sinxelo aparecen numeradas na esquina superior esquerda."}
{"id": "204283", "revid": "89787", "url": "https://gl.wikipedia.org/wiki?curid=204283", "title": "D\u00eda Internacional da Lingua Materna", "text": "O D\u00eda Internacional da Lingua Materna cel\u00e9brase anualmente o 21 de febreiro para promover a consciencia sobre a diversidade ling\u00fc\u00edstica e cultural e sobre o pluriling\u00fcismo do planeta. Foi establecido pola UNESCO o 17 de novembro de 1999. A s\u00faa celebraci\u00f3n tam\u00e9n foi reco\u00f1ecida formalmente pola Asemblea Xeral das Naci\u00f3ns Unidas na resoluci\u00f3n que establec\u00eda 2008 como Ano Internacional das Linguas.\nO D\u00eda Internacional da Lingua Materna ten a s\u00faa orixe no reco\u00f1ecemento internacional do D\u00eda do Movemento pola Lingua, que se conmemora en Bangladesh desde 1952, cando varios estudantes da Universidade de Dacca morreron a mans da polic\u00eda paquistan\u00ed durante as protestas do Movemento pola Lingua Bengal\u00ed.\nHistoria.\nO 21 de marzo de 1948, Mohammed Ali Jinnah, gobernador xeral de Paquist\u00e1n, declarou o urdu \u00fanica lingua oficial tanto de Paquist\u00e1n Oriental como de Paquist\u00e1n Occidental. Paquist\u00e1n Oriental ti\u00f1a a maior\u00eda de habitantes do estado e o urdu s\u00f3 era falado polo 7'05% da poboaci\u00f3n de Paquist\u00e1n Occidental. Ao mesmo tempo, o bengal\u00ed era a lingua materna da maior\u00eda dos habitantes de Paquist\u00e1n Oriental (actual Bangladesh), polo que estes protestaron contra a declaraci\u00f3n do urdu como lingua oficial. O 21 de febreiro de 1952 (o 8 do mes de \"falgun\" de 1358 no calendario bengal\u00ed) estudantes da actual capital, Dacca, convocaron unha folga provincial e o goberno declarou un toque de recollida para evitala. Para evitar enfrontamentos e non violar o toque de recollida, as protestas f\u00f3ronse suavizando. Non obstante, malia as manifestaci\u00f3ns seren pac\u00edficas, a polic\u00eda paquistan\u00ed abriu fogo contra os estudantes e morreron varias persoas.\nTemas anuais.\nA celebraci\u00f3n do D\u00eda Internacional da Lingua Materna adoita ter un tema, que se indica no programa formal do d\u00eda nas oficinas centrais da UNESCO ou de xeito m\u00e1is expl\u00edcito na publicidade.\nV\u00e9xase tam\u00e9n.\nLigaz\u00f3ns externas.\n[[Categor\u00eda:D\u00edas internacionais da Organizaci\u00f3n das Naci\u00f3ns Unidas]]\n[[Categor\u00eda:Ling\u00fc\u00edstica]]\n[[Categor\u00eda:Febreiro]]\n[[Categor\u00eda:UNESCO]]"}
{"id": "204284", "revid": "98629", "url": "https://gl.wikipedia.org/wiki?curid=204284", "title": "Juan Antonio Posse", "text": "Juan Antonio Posse Varela, nado en Soesto (Laxe) en 1766 e finado en San Andr\u00e9s del Rabanedo (Le\u00f3n) o 13 de maio de 1854, foi un relixioso galego. Exerceu o seu ministerio relixioso en Le\u00f3n dende 1794 ata o seu pasamento.\nComo relixioso afastouse das caracter\u00edsticas xerais dos seus colegas da \u00e9poca, pois, a\u00ednda que alg\u00fans destes cualificativos son discutidos polos estudosos da s\u00faa vida e obra, pasa por ser un sacerdote ilustrado e liberal, constitucionalista espa\u00f1ol e tam\u00e9n pregaleguista; republicano nunha \u00e9poca en que poucos o eran; colectivista cando todo o liberalismo defend\u00eda a propiedade privada; anticlerical \u2014e loitador contra a Inquisici\u00f3n\u2014 e, \u00e1 vez, profundamente crente e relixioso ata case o integrismo, debido \u00e1 influencia que exerceran nel as lecturas xansenistas.\nDeixou escritas d\u00faas obras pol\u00edticas de car\u00e1cter constitucionalista: un serm\u00f3n do 28 de novembro de 1812 defendendo a Constituci\u00f3n de C\u00e1diz \u2014publicado ese mesmo ano en Le\u00f3n e reeditado \u00f3 ano seguinte na Coru\u00f1a\u2014 e unha cr\u00edtica \u00e1 Constituci\u00f3n de 1837 \u2014publicada en 1838\u2014. Tam\u00e9n son del varios artigos publicados coas iniciais do seu nome en \"El Ciudadano por la Constituci\u00f3n\", da Coru\u00f1a (en 1813). Non obstante, o m\u00e1is interesante foron as s\u00faas memorias, redactadas en 1834, que permaneceron in\u00e9ditas ata que Gumersindo de Azc\u00e1rate conseguiu publicalas entre 1916 e 1918 na revista \"La Lectura\"; en 1984 o hispanista estadounidense Richard Herr, profesor em\u00e9rito da Universidade de Berkeley, volveunas publicar na editorial Siglo XXI. Destas memorias, das que desapareceu o manuscrito orixinal, quedou sen publicar o per\u00edodo final, de 1820 a 1834.\nTraxectoria.\nNaceu na parroquia de Santo Estevo de Soesto \u2014daquela pertencente \u00e1 xurisdici\u00f3n de Vimianzo e provincia de Santiago, hoxe \u00f3 concello de Laxe e provincia da Coru\u00f1a\u2014 o 26 de decembro de 1766. Foi fillo de Ignacio Posse e Mariana Varela, e recibiu os nomes de Juan \u2014por ser o santo do d\u00eda do bautismo (neste caso, o seguinte \u00f3 d\u00eda do nacemento)\u2014 e de Antonio \u2014escollido polos padri\u00f1os\u2014. Pasou a s\u00faa infancia na aldea natal axudando a seus pais, alindando o gando da casa e axudando na labranza. En 1779, \u00f3 cumprir 12 anos, decidiron dedicalo a estudar, e, acompa\u00f1ado do seu proxenitor marchou a Las Mu\u00f1ecas (Valderrueda, na provincia de Le\u00f3n), para facer estudos eclesi\u00e1sticos baixo a tutela dun t\u00edo seu, p\u00e1rroco daquel lugar. Fixo estudos de gram\u00e1tica e foi estudar \u00e1 Universidade de Valladolid.\nUnha vez ordenado, exerceu o seu ministerio en tres parroquias leonesas: en Ll\u00e1naves de la Reina (1794-1798), Lodares (1798-1807) e San Andr\u00e9s del Rabanedo (1807-1854), que daquela era un arrabalde da cidade de Le\u00f3n. Na primeira delas, situada na monta\u00f1a preto de Cantabria, chegou a negarlles os sacramentos a alg\u00fans homes polo maltrato que estes lles daban \u00e1s s\u00faas mulleres, as que \"\u201cgolpeaban, arrastraban y trataban brutalmente\u201d\"; En varias ocasi\u00f3ns manifestou a s\u00faa aversi\u00f3n a calquera tipo de violencia, xa fose contra os animais, xa contra os humanos; os castigos que se lles impo\u00f1\u00edan \u00f3s nenos para educalos tam\u00e9n eran motivo do seu rexeitamento. Mais al\u00ed aprendeu que as terras eran com\u00fans, repartidas a partes iguais e sorteadas entre os veci\u00f1os cada doce anos. Isto motivou que, fronte \u00e1 defensa que fac\u00eda o liberalismo tradicional da propiedade privada, con Gaspar melchor de Jovellanos \u00e1 fronte, Posse se manifestase firme defensor do colectivismo, atribu\u00edndolles \u00e1s riquezas a causa da corrupci\u00f3n dos pobos.\nProcurou o modo de ler obras de autores prohibidos pola Inquisici\u00f3n, como Rousseau, Montesquieu, Adam Smith, Mabli ou Tamburini, para o cal aprendeu franc\u00e9s e italiano pola s\u00faa conta. Obtivo licenza para ler libros prohibidos, e iniciou unha extensa biblioteca que en 1811 fixo trasladar en dous ba\u00fais e unha arca por un arrieiro maragato \u00e1 s\u00faa casa materna de Soesto, para logo facela tornar de novo a Le\u00f3n en 1812.\nSendo estudante xa se sentira atra\u00eddo polo xansenismo franc\u00e9s, que daquela era unha forma de opo\u00f1erse \u00f3 ultramontanismo e \u00e1 doutrina dos xesu\u00edtas. Xa daquela se manifestara contra a infalibilidade do Papa. En Ll\u00e1naves lera un autor tan prohibido como Tamburini, xansenista italiano, cr\u00edtico coa Inquisici\u00f3n; nesta parroquia chegou a agochar libros conflitivos entre as rochas da monta\u00f1a. En Lodares tratou de ler m\u00e1is libros xansenistas. Coincid\u00eda co xansenismo e co galicanismo en buscar nas fontes da Igrexa primitiva, anterior \u00f3 establecemento das ordes relixiosas e \u00e1 supremac\u00eda do Papa, o cristianismo m\u00e1is puro; tam\u00e9n se viu embebido polo esp\u00edrito puritano dos seguidores de Iansenius.\nEn 1807 conseguiu un curato \u00e1s portas da cabeza do seu bispado, a cidade de Le\u00f3n, porque se consideraba con m\u00e9ritos para ser algo m\u00e1is ca un cura de aldea. Por\u00e9n, estar preto do bispado acadoulle contratempos, e intentou inutilmente obter un curato en Galicia (o de Santa Sabi\u00f1a da Terra de Xallas, que quedara vacante \u00e1 morte doutro t\u00edo seu cura), pero atopouse coa oposici\u00f3n do arcebispo compostel\u00e1n Rafael de M\u00fazquiz.\nPosse op\u00faxose \u00e1 invasi\u00f3n napole\u00f3nica de Espa\u00f1a en 1808, malia as simpat\u00edas que sentira pola Revoluci\u00f3n e pola Rep\u00fablica francesa. Consideraba que a revoluci\u00f3n acabara secuestrada polo xugo militarista e cesarista de Napole\u00f3n. Prestou acubillo na s\u00faa casa \u00f3s patriotas perseguidos polo ex\u00e9rcito invasor, e a mansi\u00f3n foi saqueada polos soldados franceses en 1809 e 1811. En 1810 os partidarios leoneses do rei Xos\u00e9 I Bonaparte ofrec\u00e9ronlle ser c\u00f3engo, o que rexeitou de inmediato. Ese mesmo ano desprazouse \u00f3 Bierzo para participar na elecci\u00f3n dos deputados da provincia nas Cortes de C\u00e1diz; propuxo o seu amigo F\u00e9lix Acebedo, de ideolox\u00eda liberal, pero non sa\u00edu elixido.\nO 29 de novembro de 1812 pronunciou ante os seus fregueses de Santo Andr\u00e9 un serm\u00f3n ou discurso de eloxio \u00e1 Constituci\u00f3n espa\u00f1ola de 1812, promulgada en C\u00e1diz o 19 de marzo dese ano. Convencido polo comandante Juan D\u00edaz Porlier e outros amigos liberais, publicouno como \"Discurso sobre la Constituci\u00f3n que dixo Don Juan Antonio Posse\" en Le\u00f3n a finais dese mesmo ano e reeditouse na Coru\u00f1a o ano seguinte \u00e1s expensas dos redactores da publicaci\u00f3n peri\u00f3dica liberal \"El Ciudadano por la Constituci\u00f3n\". Defend\u00eda a Constituci\u00f3n porque promov\u00eda a igualdade entre todos a cidadan\u00eda fronte \u00f3s estamentos do Antigo R\u00e9xime, deixando as\u00ed de seren s\u00fabditos sen dereitos.\nNon atopaba contradici\u00f3n entre a obra lexislativa de C\u00e1diz e a relixi\u00f3n: a Constituci\u00f3n d\u00e1balle a posibilidade de volver \u00e1 relixi\u00f3n santa dos primeiros s\u00e9culos do cristianismo (o que reflicte a influencia das lecturas xansenistas no seu pensamento). Isto implicaba a abolici\u00f3n da Inquisici\u00f3n. Felicitou os lexisladores por garantiren a pr\u00e1ctica exclusiva da relixi\u00f3n cat\u00f3lica en Espa\u00f1a, o pol\u00e9mico artigo 12, concesi\u00f3n \u00f3s deputados conservadores de C\u00e1diz que claramente contrad\u00ed a liberdade relixiosa.\nPor\u00e9n, esta defensa do primeiro texto constitucional espa\u00f1ol foi a principal das causas polas que foi procesado e condenado durante o primeiro per\u00edodo absolutista de Fernando VII (1814-1820), amais de ser acusado de desafecto \u00f3 Sumo Pont\u00edfice e de pedir a abolici\u00f3n da Inquisici\u00f3n. Foi delatado polo seu propio bispo, e todos estes procesos acrecentaron a s\u00faa xenreira e desprezo contra o propio estamento \u00f3 que pertenc\u00eda.\nEn 1816 fuxiu do convento onde o encerraran cara a Madrid, mais foi apresado de novo, e permaneceu na cadea at\u00e9 1818. Recuperou temporalmente a liberdade e, mentres esperaba a resoluci\u00f3n da s\u00faa causa, marchou a Galicia en xullo de 1819. Pasou cinco meses na casa natal, e en xaneiro de 1820 regresou a Le\u00f3n, onde lle comunicaron a condena de seis anos de encerro nun convento.\nTralo pronunciamento a favor da Constituci\u00f3n de 1812 dos militares liberais ao mando de Rafael del Riego, iniciado o 1 de xaneiro de 1820 en Cabezas de San Juan (provincia de Sevilla), iniciouse o Trienio Constitucional e levant\u00f3uselle a pena a Posse. Os liberais propux\u00e9ronlle ser bispo de Tortosa, mais rexeitouno. Axi\u00f1a foi caer no desencanto, unha vez que viu que os deputados liberais nas Cortes non tomaban as decisi\u00f3ns que hab\u00eda que tomar, sen\u00f3n que \"\u201ceran unos pasteleros que no pensaban sino en sus colocaciones y en la de sus amigos, para lo cual se aumentaban los sueldos\u201d\" (Posse/apud Herr 1984: 249).\nEste desencanto fixo que confiase como \u00faltima t\u00e1boa de salvaci\u00f3n nos seus amigos liberais coru\u00f1eses, \u00f3s que lles enviou unha pol\u00e9mica carta:\nRichard Herr comenta, no tocante a esta carta, que polo desengano que tivo dos liberais do Trienio, \u201c\"que no son mejores que los dem\u00e1s, termina \u2014por estas razones\u2014 convertido, curiosamente, en un protonacionalista galego\"\u201d (Posse/apud Herr, p.\u00a0293). Para Lema Su\u00e1rez (1998: 27) esta misiva, anecd\u00f3tica ou non, constit\u00fae o primeiro manifesto reivindicativo do galeguismo contempor\u00e1neo. Dur\u00e1n L\u00f3pez (2008: 156-160) qu\u00edtalle importancia a esta proposta supostamente \u201cprotonacionalista, protogalleguista o protorregionalista\u201d contida en tan s\u00f3 media ducia de li\u00f1as, porque Posse nos seus serm\u00f3ns defende unha idea liberal de \u00abnaci\u00f3n\u00bb identificada con Espa\u00f1a, \u201cuna naci\u00f3n de car\u00e1cter unitario\u201d; precisa, ademais, que tal proposta era m\u00e1is confederal que independentista, e que fora lanzada como unha dura cr\u00edtica contra os vellos liberais doceanistas que participaran nas Cortes de C\u00e1diz (Arg\u00fcelles, Toreno\u2026) e que agora constitu\u00eda o n\u00facleo moderado do partido; Posse identif\u00edcase con esta proclama cos exaltados e chama \u00f3s moderados \u00abpasteleros\u00bb; Dur\u00e1n considera que en 1820 latexaba en Posse \"\u201cuna pulsi\u00f3n anticentralista y antipol\u00edtica, una desconfianza innata hacia la \u00e9lite dirigente que copa el poder en un r\u00e9gimen parlamentario centralista\u201d\". Para este analista, a proposta de Posse de independencia galega seguida de confederaci\u00f3n cos outros espa\u00f1ois depende m\u00e1is de refundar a liberdade nacional desde abaixo, desde o pobo, despois dun desengano cara \u00e1s elites dirixentes, e non dun sentimento patri\u00f3tico ou nacionalista identificado con Galicia.\nSeguramente este manifesto puido ser unha arroutada produto do enfado, pois el mesmo admite que se vira precisado \u201ca recoger velas, no volviendo hablar de ello\u201d \u00f3 non gustar esta protesta. As\u00ed e todo, c\u00f3mpre ter en conta que, a\u00ednda que fose por un momento, el viu en Galicia algo distinto, diferencial, que xustificaba que a s\u00faa patria puidese aspirar a autogobernarse (\u201cten\u00edan todo lo necesario\u201d). Para non exclu\u00edr Galicia de Espa\u00f1a pensou de inmediato nunha f\u00f3rmula intermedia: a confederaci\u00f3n. Mais, porque considerou que Galicia reun\u00eda unhas caracter\u00edsticas espec\u00edficas para autogobernarse e non o reino de Le\u00f3n no que levaba vivindo a maior parte da s\u00faa vida? Historiadores galegos contempor\u00e1neos como Xos\u00e9 Ram\u00f3n Barreiro \u2014nas s\u00faas obras \"Historia de Galicia. Edade Contempor\u00e1nea\" (1981) e \"Historia social da Guerra da Independencia en Galicia\" (2009)\u2014 te\u00f1en probado que durante a Guerra da Independencia contra os franceses Galicia se comportara como un reino, demostrando que sab\u00eda gobernarse por si mesma, pois a Xunta Suprema do Reino de Galicia autoorganizara a defensa creando un ex\u00e9rcito propio, enviara embaixadores a Gran Breta\u00f1a, montara un aparato administrativo... de tal xeito que os galegos foran os primeiros en expulsaren os franceses do seu territorio antes que ning\u00fan: os franceses entraran en xaneiro de 1809 e en xu\u00f1o do mesmo ano, tras a batalla de Ponte Sampaio, xa estaban f\u00f3ra; Barreiro afirma que fora o pobo galego \u2014e non o ex\u00e9rcito regular espa\u00f1ol que, \u00f3 mando do Marqu\u00e9s de la Romana, andaba fuxindo do franc\u00e9s en vez de se enfrontar a el\u2014 quen liberara Galicia.\nO motivo de enviar unha carta con este contido \u00e1 Coru\u00f1a \u00e9 explicable se se ten en conta a capital importancia que naqueles momentos ti\u00f1a o liberalismo galego, e moi particularmente o coru\u00f1\u00e9s, no Estado espa\u00f1ol. No se esqueza que na Coru\u00f1a tivera lugar un dos primeiros pronunciamentos antiabsolutistas a favor da restauraci\u00f3n da orde constitucional, en 1815, o do mariscal Juan D\u00edaz Porlier, que fora detido en Madrid en 1814. Porlier ser\u00eda executado, pero a cidade mantivo a s\u00faa memoria coma un heroe. Cinco anos despois, en 1820, c\u00f3mpre salientar que o pronunciamento de Rafael del Riego e Quiroga en Cabezas de San Juan (Sevilla), iniciado o 1\u00ba de xaneiro, seguramente non triunfar\u00eda se non recibise o apoio da burgues\u00eda coru\u00f1esa: \"As acci\u00f3ns que se levaron a cabo na Coru\u00f1a o 21 de febreiro de 1820 foron decisivas para o definitivo triunfo que Rafael Riego iniciara en Cabezas de San Juan\" (Romero Masi\u00e1; 2008: 33). Como di a mesma Ana Romero, \u201cestes (e outros) acontecementos fixeron que esta cidade e a de C\u00e1diz merecesen o cualificativo das m\u00e1is liberais de Espa\u00f1a\u201d.\nEn suma, dun xeito ou doutro, obviamente sen pretendelo, Posse foi todo un precursor do provincialismo e do rexionalismo galego do s\u00e9culo XIX, pero, como as s\u00faas memorias permaneceron in\u00e9ditas durante m\u00e1is de oitenta anos, o seu manifesto para nada influ\u00edu nin no levantamento de 1846 nin no movemento rexionalista da segunda metade do s\u00e9culo. O propio Dur\u00e1n admite, finalmente, que a posici\u00f3n de Posse si se poder\u00eda cualificar de protonacionalista [galega] (Dur\u00e1n L\u00f3pez; 2008: 159).\nO que est\u00e1 f\u00f3ra de toda d\u00fabida \u00e9 o seu galeguismo afectivo, analizado in extenso por Lema Su\u00e1rez (1998: 35-49) e Mari\u00f1o Paz (2008: 134-140). Non debe pasar desapercibido que, malia vivir en Galicia tan s\u00f3 os doce primeiros anos da s\u00faa vida, se sent\u00eda identificado moito m\u00e1is con Galicia que con Le\u00f3n. Sen esquecer os problemas leoneses, preoc\u00fapanlle moito m\u00e1is os da s\u00faa terra nativa. Nalgunha ocasi\u00f3n chega a declarar o seu amor \u201cviv\u00edsimo\u201d pola s\u00faa patria.\nA partir de 1820, \u00f3 se perder o derradeiro cap\u00edtulo das s\u00faas memorias, non se sab\u00eda m\u00e1is nada da vida de Posse. No apartado final, Richard Herr apuntaba s\u00f3 alg\u00fans datos entre 1820 e 1834: que en 1823 sufrir\u00e1 nova persecuci\u00f3n polo seu comportamento no Trienio liberal; os seus inimigos pensaban denuncialo \u00e1 Inquisici\u00f3n , pero, como esta non se restableceu no segundo per\u00edodo absolutista de Fernando VII, o crego estaba libre en 1824 (dato adiantado nas memorias, pois nese ano volveu a L\u00e1naves de visita).' \u201cNo sabemos si lo encarcelaron otra vez, pero como nunca lo expresa, se puede pensar que no\u201d (Posse/apud Herr 1984: 293). Pois resultou que si, que volver\u00eda \u00e1 cadea. En 1827 os seus inimigos procesar\u00edano unha vez m\u00e1is, por obra dun vello inimigo seu, Fernando Ortiz de la Tabla, provisor eclesi\u00e1stico do bispado de Le\u00f3n, por se ter insolentado con el. O Tribunal de Gracia [eclesi\u00e1stico] condenouno a reclusi\u00f3n no convento dos franciscanos descalzos de Le\u00f3n, desposu\u00edndoo das facultades propias do sacerdocio (celebrar misa e confesar) e releg\u00e1ndoo \u00f3 estado de simple crego irregular. Tam\u00e9n lle incautaron os seus bens. Por este proceso, vemos que Posse mantivo o seu esp\u00edrito rebelde e inconformista, ata o punto de ser chamado \"\u201ccl\u00e9rigo inobediente\u201d\". A s\u00faa rebeld\u00eda queda manifesta cando, facendo caso omiso da condena, seguiu oficiando e mesmo chegou a fuxir do convento; por todo isto, o fiscal eclesi\u00e1stico chegou a solicitar para el prisi\u00f3n perpetua. O seu avogado recorre \u00e1 Chanceler\u00eda de Valladolid, pero o m\u00e1is seguro \u00e9 que tales reclamaci\u00f3ns non desen resultado, pois foi condenado a pagar as custas do xu\u00edzo. Non sabemos se alg\u00fan d\u00eda o cumpriu; de seguro que a\u00ednda non o fixera nos primeiros d\u00edas do mes de xaneiro de 1828, e poida que tampouco catro anos e medio despois, en xu\u00f1o de 1832.\nFinalmente, en 1995, once anos despois de que R. Herr publicara as memorias de Posse, a familia que actualmente vive na Casa Vella ou de Mariana de Soesto achou un op\u00fasculo impreso de 27 p\u00e1xinas, datado en 1838, con este t\u00edtulo: \"Pl\u00e1tica Tercera por don Juan Antonio Posse, cura p\u00e1rroco de San Andr\u00e9s, en continuaci\u00f3n de la orden del gefe pol\u00edtico. Para el cuarto domingo 28 de Enero de 1838. Le\u00f3n: Imprenta de D. C\u00e1ndido Paramio, calle de la Rua. Setiembre de 1838\" (texto completo en Posse /apud Lema (1998). Nesta \"Pl\u00e1tica Tercera\" vai criticar sobre todo as excesivas prerrogativas que se lle daban \u00f3 monarca na Constituci\u00f3n.\nO seu progresismo no eido pol\u00edtico e social parece transformarse, non obstante, en conservadorismo en materia relixiosa, pois volve defender a presenza da relixi\u00f3n no texto constitucional como xa o fixera en 1812. Pero esta s\u00faa relixiosidade dista moito das posturas reaccionarias, pois xa en 1812 fixera unha condena expresa da intolerancia e do despotismo relixioso e, por ende, da Inquisici\u00f3n (\u201cNunca fue m\u00e1s pura la Fe... que en los primeros siglos de la Iglesia, cuando no hab\u00eda inquisici\u00f3n\u201d, [Posse/apud Herr 1984: 268]).\nNesta an\u00e1lise do texto constitucional tam\u00e9n defende o clero secular e o seu dereito a participar na vida pol\u00edtica, en particular nas Cortes, e volve loar o colectivismo agrario de Ll\u00e1naves (\"\u201cpor esta raz\u00f3n alli no hay ricos ni pobres, no hay vicios ni esc\u00e1ndalos, de manera que en cuatro a\u00f1os que all\u00ed he vivido de cura, ninguno del pueblo me pidi\u00f3 limosna\"\u201d (Posse/apud Lema 1998: 7).\nA \u00abPl\u00e1tica\u00bb de 1838 era o \u00faltimo escrito e tam\u00e9n o \u00faltimo dato que ti\u00f1amos de Posse. Richard Herr supo\u00f1\u00eda en 1984 que morrera sendo cura de San Andr\u00e9s, pero posiblemente o que el non imaxinaba era que o seu \u00f3bito tardase anos en producirse: xustamente o 13 de maio de 1854, \u00e1 idade de 87 anos. No seu testamento, redactado o 31 de xaneiro de 1854 \u201call\u00e1ndose enfermo, pero en mi caval juicio y entendimiento natural\u201d, destina \u00e1 Biblioteca Provincial de Le\u00f3n o dicionario econ\u00f3mico de Chozel, \u201cde cuatro tomos en pasta y en franc\u00e9s\u201d e nomea herdeira de todos os seus bens \u00e1 s\u00faa sobri\u00f1a Tomasa Posse, veci\u00f1a de San Andr\u00e9s, pasando logo a facer unha firme declaraci\u00f3n de fe relixiosa no seo da Igrexa Cat\u00f3lica, Apost\u00f3lica e Romana, advertindo que \u201csi en mis papeles escritos, traducciones, estractos, apuntaciones y demas, se allare alguna cosa contraria \u00e1 la religi\u00f3n de esta Sta. Yglesia declaro que no son m\u00edas ni conforme a mi voluntad\u201d. No texto testamentario nada hai que o leve a rectificar das s\u00faas ideas pol\u00edtico-sociais de toda a vida.\nComentarios e an\u00e1lise.\nAs memorias escritas en 1834 por Posse permaneceron in\u00e9ditas ata a d\u00e9cada de 1880, cando o seu propietario llas amosou \u00f3 intelectual e pol\u00edtico leon\u00e9s Gumersindo de Azc\u00e1rate (deputado republicano e catedr\u00e1tico de lexislaci\u00f3n comparada na Universidade de Madrid. A Azc\u00e1rate interesoulle sobre todo o caso do repartimento peri\u00f3dico de terras comunais en Ll\u00e1naves e axi\u00f1a deu conta disto no \"Bolet\u00edn\" da Instituci\u00f3n Libre de Ense\u00f1anza, en 1883 (Azc\u00e1rate; 1883, t. VII, p. 147); oito anos despois, 1902, nun discurso de apertura de c\u00e1tedras do Ateneo de Madrid, volveu citar textualmente o relato de Posse do repartimento comunal de Ll\u00e1naves .\nO segundo persoeiro en se interesar polo crego galego, segundo Herr, foi Joaqu\u00edn Costa, o formulador do rexeneracionismo, amigo de Azc\u00e1rate e interesado tam\u00e9n pola preservaci\u00f3n da propiedade colectiva do solo en Espa\u00f1a. Na s\u00faa obra \"Colectivismo agrario en Espa\u00f1a\" incl\u00fae a Posse entre os reformadores que encontraron na propiedade colectiva soluci\u00f3ns \u00f3s problemas sociais; de Posse cita as mesmas frases euf\u00f3ricas de Azc\u00e1rate e engade outras sobre o repartimento de Ll\u00e1naves.\nRichard Herr (1984) detense nos aspectos que m\u00e1is lle chamaron a atenci\u00f3n: empeza establecendo comparanzas e diferenzas con outros espa\u00f1ois contempor\u00e1neos seus que tam\u00e9n deixaran escritas as s\u00faas memorias: Manuel Godoy (1767-1851), Jos\u00e9 M\u00aa Blanco White (1775-1841) etc. Con Godoy, nada ou case nada ti\u00f1a en com\u00fan, pois o Pr\u00edncipe da Paz fala do mundo da corte e Posse do dos campesi\u00f1os. Blanco White, de familia acomodada sevillana, fora cura rebelde coma el, e coincidiron os dous en denunciaren o escurantismo da Igrexa da \u00e9poca e o prexu\u00edzo que a Inquisici\u00f3n representaba para o pa\u00eds; este presb\u00edtero tam\u00e9n se interesa pola lectura de libros prohibidos, e isto d\u00e1 p\u00e9 a Herr para salientar o m\u00e9rito de Posse por ser quen a acceder a estas lecturas do mundo da Ilustraci\u00f3n no pechado ambiente do mundo rural. Tam\u00e9n co ilustrado Jovellanos compart\u00eda a cr\u00edtica cara \u00e1 Igrexa, pero no pol\u00edtico e no econ\u00f3mico eran radicalmente distintos, xa que, mentres o asturiano defend\u00eda a propiedade privada, base do liberalismo do s\u00e9culo XIX, Posse defende a colectiva, xa antes de chegar a Ll\u00e1naves. Polo tanto, mentres Jovellanos representa a cara individualista da Ilustraci\u00f3n, Posse representa a colectivista, idea tomada seguramente de J.J. Rousseau (considera as riquezas a causa da corrupci\u00f3n de todos os pobos).\nO seu pensamento pol\u00edtico manif\u00e9stase na defensa da Constituci\u00f3n de 1812, co seu famoso serm\u00f3n (\u201cEl discurso de Posse respira un aire republicano mal disfrazado\u201d, precisa o analista). O suposto igualitarismo constitucional permitir\u00e1 que por fin todos (galegos, andaluces, castel\u00e1ns\u2026) poidamos ser espa\u00f1ois, en sendo homes libres e non escravos dos reis. Felicita tam\u00e9n os lexisladores de C\u00e1diz pola inclusi\u00f3n do artigo 12, que declara a relixi\u00f3n cat\u00f3lica como oficial e \u00fanica da naci\u00f3n espa\u00f1ola, prohibindo o exercicio de ningunha outra; neste punto el considera que a Constituci\u00f3n dar\u00eda p\u00e9 a volver \u00e1 \u201crelixi\u00f3n santa\u201d dos primeiros tempos da Igrexa, o que implicar\u00eda a abolici\u00f3n do tribunal da Inquisici\u00f3n. No seu discurso ou serm\u00f3n constitucional Posse trata de evitar pezas oratorias extravagantes e baleiras, tratando de se achegar \u00e1 linguaxe do pobo.\nNos anos cr\u00edticos da ocupaci\u00f3n francesa Herr salienta o seu patriotismo, que o levou a rexeitar unha coenx\u00eda ofrecida polo goberno intruso. Non \u00e9, polo tanto, un afrancesado, malia as iniciais simpat\u00edas que sentira polos primeiros anos da Revoluci\u00f3n francesa e polas s\u00faas ideas: o cesarismo de Napole\u00f3n desvirtuara as ideas revolucionarias.\nNoutra orde de cousas, Herr repara nos valiosos detalles antropol\u00f3xicos do seu relato (as superstici\u00f3ns de Galicia, os costumes de Ll\u00e1naves, os vestidos t\u00edpicos de San Andr\u00e9s\u2026), no seu esp\u00edrito tur\u00edstico (as s\u00faas viaxes a Galicia, en especial), as pasaxes emotivas (a descrici\u00f3n de Ll\u00e1naves, as escenas da guerra, pero en especial cando volve por primeira vez a Galicia para ver \u00e1 s\u00faa familia tras unha ausencia de once anos e escoita xa polo cami\u00f1o as voces do idioma materno).\nXos\u00e9 M\u00aa Lema Su\u00e1rez, na primeira parte do seu estudo \"Un novo documento de D. Juan Antonio Posse. a Pl\u00e1tica Tercera (1838)\" [1998], fai un resumo das memorias vitais, para despois deterse nos aspectos m\u00e1is salientables da s\u00faa personalidade e pensamento: a) un crego ilustrado, anticlerical e colectivista; b) a s\u00faa atinada visi\u00f3n hist\u00f3rica do momento que est\u00e1 a vivir; o amor \u00abviv\u00edsimo\u00bb por Galicia; d) as s\u00faas peri\u00f3dicas viaxes a Galicia: morri\u00f1a pola terra nai; e) a consideraci\u00f3n da lingua galega nas s\u00faas memorias. En colaboraci\u00f3n co debuxante Roberto Mouzo, Lema reconstr\u00fae en catro mapas as viaxes de Posse: a sa\u00edda de Galicia a Le\u00f3n (1790), levado polo seu pai de Soesto a Las Mu\u00f1ecas, pasando por Santiago e Lugo); a primeira viaxe \u00f3 lugar natal (1790), cando ti\u00f1a 23 anos, de Valladolid a Soesto, pasando por Lugo a Santiago; a cuarta viaxe, de Le\u00f3n a Soesto (1810 ou 1811), cando ti\u00f1a 44 ou 45 anos; a quinta viaxe (1812), de Le\u00f3n a Soesto pasando por Lugo e A Coru\u00f1a (a volta fix\u00e9raa por Santiago e Portomar\u00edn); a quinta viaxe (1819), cando ti\u00f1a 53 anos: de Le\u00f3n a Soesto, botando cinco meses na casa natal, aproveitando para visitar a comarca: Corme, o santuario da Barca en Mux\u00eda etc. Neste op\u00fasculo tam\u00e9n hai unha atenci\u00f3n especial para a an\u00e1lise do posible primeiro manifesto nacionalista galego de 1820 e a evoluci\u00f3n ideol\u00f3xica de Posse despois de 1820. Ademais do texto completo da \u00abPl\u00e1tica Tercera\u00bb de 1838 \u2014e do comentario correspondente\u2014 tam\u00e9n se publican catro documentos: a s\u00faa partida de bautismo (1766); unha citaci\u00f3n notarial de 1819 a Mariana Varela, a s\u00faa nai; a s\u00faa acta de defunci\u00f3n (1854) e o seu testamento (1854).\nO profesor da Universidade de C\u00e1diz, Fernando Dur\u00e1n L\u00f3pez, estudou a Posse por mor da elaboraci\u00f3n da s\u00faa tese de doutoramento sobre as autobiograf\u00edas dos s\u00e9culos XVIII e XIX. Froito desta investigaci\u00f3n foi a posterior publicaci\u00f3n da obra Vidas de sabios. \"El nacimiento de la autobiograf\u00eda moderna en Espa\u00f1a\" (1733-1848), en 2005, na que se analizan polo mi\u00fado, especialmente desde o punto de vista literario, estil\u00edstico etc., as autobiograf\u00edas duns vinte persoeiros das letras espa\u00f1olas do s\u00e9c. XVIII e primeiro terzo do XIX.\nPara Dur\u00e1n, Posse \u00e9 un dos principais protagonistas do seu estudo, dedic\u00e1ndolle \u00e1 s\u00faa figura case en exclusiva cerca de 40 p\u00e1xinas: as comprendidas nos apartados 8, 9 e 10 do cap\u00edtulo III, no 4 do cap\u00edtulo V, no 7 e o 8 do VII, e o 5 dos cap\u00edtulos VIII e do IX. Como punto de partida, salienta de Posse o feito de que nunca esqueceu as s\u00faas humildes orixes rurais. Polo que respecta \u00f3 seu pensamento, subli\u00f1a a s\u00faa pertenza \u00e1 corrente menos individualista da Ilustraci\u00f3n, a menos liberal. A esta postura radical s\u00famanse outras que malamente casaban coas dos constitucionalistas de 1812: a s\u00faa firme crenza na lexitimidade da soberan\u00eda popular por enriba de calquera xustificaci\u00f3n hist\u00f3rica, a s\u00faa defensa do sistema republicano, e a s\u00faa sorprendente proposta de converter Galicia en independente, que, na opini\u00f3n do investigador,\nPara Dur\u00e1n, m\u00e1is a\u00ednda que as s\u00faas ideas, o m\u00e1is atractivo do crego \u00e9 a personalidade que revela a s\u00faa escritura nas \u00fanicas tres obras que lle co\u00f1ecemos:\nOutras an\u00e1lises.\nAdemais de todos os citados neste traballo, Alberto Gil Novales foi outro dos investigadores espa\u00f1ois interesados pola vida e obra de J. A. Posse: a salientar unha recensi\u00f3n \u00e1 aparici\u00f3n de \"Un novo documento de don Juan Antonio Posse: a Pl\u00e1tica Tecera (1838)\", no mesmo ano da publicaci\u00f3n desta obra (1998), e a publicaci\u00f3n na Internetonde? dunha breve biograf\u00eda do crego: \u00abPosse, Juan Antonio (1766-1854)\u00bb.\nNa I Xornada sobre a figura de Juan Antonio Posse, de Laxe (27 de abril de 2007), tam\u00e9n participaron os seguintes investigadores: Ana Mar\u00eda Romero Masi\u00e1, que analizou o liberalismo coru\u00f1\u00e9s dentro do contexto do liberalismo galego do s\u00e9c. XIX; Xos\u00e9 Mar\u00eda M\u00e9ndez Dom\u00e9nech, que falou da familia Dom\u00e9nech, fomentadores catal\u00e1ns da pesca presentes en Laxe desde 1760 (Posse tivera amizade con alg\u00fans dos seus membros), e Pegerto Saavedra Fern\u00e1ndez, que analizou o clero galego na vida e \u00e9poca de Posse.\nTratamento da lingua galega.\nOutro dos aspectos que centraron a atenci\u00f3n foi a consideraci\u00f3n da lingua galega na obra de J. A. Posse, particularmente nas memorias. Jos\u00e9 Luis Pensado, nun artigo xornal\u00edstico de 1985, salientaba que, malia pasar case toda a s\u00faa vida f\u00f3ra de Galicia, a s\u00faa prosa a\u00ednda rexistraba alg\u00fan que outro galeguismo l\u00e9xico (furna, tolete, refaixos, foles, regacho, fuliada\u2026) e sint\u00e1ctica (\"una marejada hubo de echarnos a pique\" etc.). Lema Su\u00e1rez (1998: 50-51) tam\u00e9n se ocupou deste aspecto, salientando o feito de que, a\u00ednda que o crego abandonara o uso do galego unha vez instalado definitivamente en Le\u00f3n, tivera unha manifesta simpat\u00eda e consideraci\u00f3n cara \u00e1 s\u00faa lingua materna, o que non era moi de esperar na \u00e9poca.\nCando seu pai o levara \u00f3s 12 anos de Soesto a Las Mu\u00f1ecas, aquel neno s\u00f3 falaba galego, pero iso non ocasionou o desprezo dos veci\u00f1os daquela localidade leonesa, sen\u00f3n que espertou neles curiosidade e respecto pola lingua que falaba o rapaci\u00f1o:\nPero o seu t\u00edo Andr\u00e9s, p\u00e1rroco da localidade, xa rexistraba un alto grao de autoodio idiom\u00e1tico:\nCando volva a Galicia en 1790, tras once anos de ausencia, s\u00f3 se expresar\u00e1 en lingua castel\u00e1, de tal xeito que os que falan con el o confunden cun viaxeiro castel\u00e1n. El mesmo reco\u00f1ece que o feito de se expresar en castel\u00e1n lle daba un plus de prestixio:\nO profesor Ram\u00f3n Mari\u00f1o Paz (2008: 121-134) abordou de cheo a biograf\u00eda ling\u00fc\u00edstica do crego Posse no contexto dos usos e actitudes ling\u00fc\u00edsticas imperantes no seu tempo: o monoling\u00fcismo galego da s\u00faa infancia e o seu cambio definitivo \u00f3 castel\u00e1n na s\u00faa adolescencia, l\u00f3xicos pola s\u00faa inmersi\u00f3n ling\u00fc\u00edstica en Le\u00f3n. Mari\u00f1o, que identificou polas iniciais os artigos de Posse na publicaci\u00f3n dos liberais coru\u00f1eses \"El Ciudadano por la Constituci\u00f3n\" (de 1813), considera l\u00f3xico estes aparecesen en castel\u00e1n e non en galego, dado que \u201cnaquel tempo non era corrente nin doado publicar en galego nin sequera dentro de Galicia\u201d. Posse ti\u00f1a simpat\u00eda pola s\u00faa lingua de nacenza, e valor\u00e1baa, pero vivindo como viv\u00eda en Le\u00f3n seguro que nunca pensou na posibilidade de escribir na lingua nai."}
{"id": "204285", "revid": "19415", "url": "https://gl.wikipedia.org/wiki?curid=204285", "title": "\u00d3pera Semper", "text": ""}
{"id": "204295", "revid": "23204", "url": "https://gl.wikipedia.org/wiki?curid=204295", "title": "Anarquismo insurreccionalista", "text": "O anarquismo insurreccionalista (insurreccionalismo) \u00e9 unha tradici\u00f3n filos\u00f3fica anarquista que enfatiza a revoluci\u00f3n. Dende as revoltas de finais dos sesenta e os setenta en pa\u00edses coma Francia e especialmente Italia, sectores neo- ilegalistas propuxeron un pensamento posteriormente categorizado coma anarquismo insurreccionalista. Destacan aqu\u00ed escritores coma Alfredo Bonanno, a revista Killing King Abacus , e Wolfi Landstreicher. Anarquistas vencellados a este pensamento actuaron dende ent\u00f3n en varias instancias de acci\u00f3ns de grupos de afinidade e revoltas de masas coma as de X\u00e9nova ou as de Grecia no 2008. As\u00ed mesmo, enfrontan cr\u00edticas semellantes \u00e1s que o anarquismo organizado lle realizara ao ilegalismo no s\u00e9culo XIX e comezos do XX."}
{"id": "204296", "revid": "75439", "url": "https://gl.wikipedia.org/wiki?curid=204296", "title": "Trofeo Antonio Puerta", "text": "O Trofeo Antonio Puerta \u00e9 un torneo anual que organiza o Sevilla FC desde 2008, dedicado \u00e1 memoria do xogador Antonio Puerta, falecido o 28 de agosto de 2007, tres d\u00edas despois de caer esborrallado no campo mentres disputaba o primeiro partido de Liga da tempada 2007\u201308 contra o Getafe CF.\nEste trofeo disp\u00fatase antes do comezo da tempada, a finais de agosto, e substit\u00fae ao tradicional partido de presentaci\u00f3n que disputada o Sevilla FC no seu estadio antes de comezar a tempada.\nHistoria.\nA primeira edici\u00f3n celebrouse o d\u00eda 23 de agosto de 2008, cinco d\u00edas antes do aniversario do falecemento do xogador. Por iso realiz\u00e1ronse unha serie de actos antes do partido: entreg\u00f3uselle a Aitor Puerta, fillo do xogador, o seu carn\u00e9 de socio e unha camiseta co seu nome; proxect\u00e1ronse no videomarcador imaxes do xogador; e xusto antes do partido gardouse un minuto de silencio, durante o cal rezouse un Noso Pai, en recordo do propio xogador homenaxeado e das v\u00edtimas do Voo 5022 de Spanair, en accidente ocorrido no aeroporto de Barajas en Madrid o 20 de agosto de 2008 e que supuxo a maior traxedia da aviaci\u00f3n comercial en Espa\u00f1a desde 1983, un suceso que conmocionou a toda a sociedade espa\u00f1ola.\nO club elixido para disputar a I edici\u00f3n do Trofeo Antonio Porta foi o M\u00e1laga CF, club andaluz contra o que Puerta debutou en Primeira Divisi\u00f3n o 21 de marzo de 2004, e que na tempada 2008-2009 retorna a Primeira Divisi\u00f3n tras d\u00faas tempadas en Segunda Divisi\u00f3n.\nO trofeo da I Edici\u00f3n \u00e9 obra do escultor Roberto Echevarr\u00eda e o ourive Juan Borrero Campos, encargados do dese\u00f1o e execuci\u00f3n da mesma. \u00c9 unha peza no medio relevo e en prata de lei que representa o equipamento nervionense coa anatom\u00eda de Antonio Puerta e o seu dorsal \u00e1s costas. As cores utilizadas son o vermello veludo para o fondo e a prata simbolizando o branco da camiseta sevillista.\nO 11 de xu\u00f1o\u00a0de 2012 anunciouse que a quinta edici\u00f3n do torneo xogar\u00edase o 8 de agosto entre o Sevilla FC e o Deportivo da Coru\u00f1a."}
{"id": "204299", "revid": "54334", "url": "https://gl.wikipedia.org/wiki?curid=204299", "title": "Alberto Gende", "text": "Alberto Gende D\u00edaz, nado en Carballo en 1972 e finado o 9 de marzo de 2012, foi un pintor e dese\u00f1ador gr\u00e1fico galego.\nTraxectoria.\nEstudou Artes Pl\u00e1sticas e Dese\u00f1o na Coru\u00f1a e dedicouse profesionalmente ao dese\u00f1o gr\u00e1fico campo no que produciu a imaxe de eventos da s\u00faa comarca, como o Festival Internacional Outono de Teatro (FIOT) ou o Festival Sereas e Piratas, as\u00ed como para campa\u00f1as de promoci\u00f3n do galego ou comerciais. Comezou a expo\u00f1er pintura en 2005. As s\u00faas obras foron premiadas no X Certame de Artes Pl\u00e1sticas Isaac D\u00edaz Pardo (en 2007) e no IX Certame de Pintura Comarca do Sar, de Padr\u00f3n, entre outros galard\u00f3ns e exposici\u00f3ns colectivas. Entre as s\u00faas influencias el mesmo sinalaba a Robert Rauschenberg. En 2012, unhas semanas antes do seu falecemento, inaugurou a s\u00faa primeira exposici\u00f3n individual, titulada \"Pinturas ocultas\", na s\u00faa vila natal."}
{"id": "204300", "revid": "22570", "url": "https://gl.wikipedia.org/wiki?curid=204300", "title": "Premier League 2005-2006", "text": "A tempada 2005-2006 da Premier League foi a 14\u00aa edici\u00f3n da m\u00e1xima competici\u00f3n ligueira de f\u00fatbol en Inglaterra. A tempada comezou o 13 de agosto de 2005 e rematou o 7 de maio de 2006 despois de 38 xornadas.\nO equipo defensor do t\u00edtulo, o Chelsea FC, ga\u00f1ador da anterior edici\u00f3n, acadou a s\u00faa 2\u00aa liga consecutiva nesta tempada."}
{"id": "204302", "revid": "89787", "url": "https://gl.wikipedia.org/wiki?curid=204302", "title": "Noel Pearson", "text": "Noel Pearson, nado o 25 de xu\u00f1o de 1965 en Cooktown, Queensland, \u00e9 un avogado, activista e ensa\u00edsta aborixe australiano.\nTraxectoria.\n\u00c9 un militante que traballa a prol da defensa dos dereitos dos aborixes e \u00e9 fundador da Cape York Institute for Policy and Leadership, unha organizaci\u00f3n que busca o avance e desenvolvemento econ\u00f3mico dos aborixes do Cabo de York."}
{"id": "204303", "revid": "23204", "url": "https://gl.wikipedia.org/wiki?curid=204303", "title": "Ram\u00f3n Yzquierdo Perr\u00edn", "text": "Ram\u00f3n Jos\u00e9 Yzquierdo Perr\u00edn, nado en Santiago de Compostela o 9 de marzo de 1948, \u00e9 un historiador da arte galego.\nTraxectoria.\nEstudou Historia na Universidade de Santiago de Compostela, onde se doutorou en Historia da Arte e foi profesor entre 1970 e 1995. A partir deste ano \u00e9 catedr\u00e1tico na Universidade da Coru\u00f1a.\nEspecializouse na arte rom\u00e1nica e protog\u00f3tica galega (s\u00e9culos X \u00f3 XIII). Forma parte do Consello de F\u00e1brica da catedral de Santiago de Compostela e \u00e9 acad\u00e9mico numerario da Real Academia Gallega de Bellas Artes Nuestra Se\u00f1ora del Rosario, \u00e1 que representa no Consello da Cultura Galega, e correspondente da Real Academia de Belas Artes de San Fernando.\nEn 1985 e 1995 participou, co profesor Ram\u00f3n Otero T\u00fa\u00f1ez na reconstruci\u00f3n do coro p\u00e9treo do mestre Mateu.\nForma parte do consello asesor de \"Cuadernos de Estudios Gallegos\", publicaci\u00f3n do Instituto de Estudos Galegos Padre Sarmiento."}
{"id": "204304", "revid": "98629", "url": "https://gl.wikipedia.org/wiki?curid=204304", "title": "Peter Pan (filme de 1953)", "text": "Peter Pan \u00e9 un filme de animaci\u00f3n estadounidense dos estudios Disney, dirixido por Clyde Geronimi, Wilfred Jackson e Hamilton Luske e estreado en 1953.\nSinopse.\nUn dos grandes cl\u00e1sicos da factor\u00eda Walt Disney, que relata as aventuras no Pa\u00eds de Nunca Xamais de Peter Pan, a s\u00faa compa\u00f1eira Campa\u00ed\u00f1a, a s\u00faa amiga Wendy e os Nenos Perdidos, na s\u00faa loita contra o malvado Capit\u00e1n Garfo."}
{"id": "204305", "revid": "23204", "url": "https://gl.wikipedia.org/wiki?curid=204305", "title": "Ernie Dingo", "text": "Ernest Ashley Dingo, nado o 31 de xullo de 1956 Bullardoo, Australia Occidental, \u00e9 un actor e presentador de televisi\u00f3n aborixe australiano."}
{"id": "204306", "revid": "22795", "url": "https://gl.wikipedia.org/wiki?curid=204306", "title": "Evoluci\u00f3n do home", "text": ""}
{"id": "204307", "revid": "89787", "url": "https://gl.wikipedia.org/wiki?curid=204307", "title": "Jos\u00e9 Mar\u00eda Fonseca Moret\u00f3n", "text": "Jos\u00e9 Mar\u00eda Fonseca Moret\u00f3n, nado en Ourense o 9 de marzo de 1950, \u00e9 un economista e empresario galego.\nTraxectoria.\nLicenciado en Ciencias Econ\u00f3micas pola Universidade de Santiago de Compostela. En 1989 participou na fundaci\u00f3n de Vi\u00f1edos do Rosal e Adegas das Eiras, fusionadas posteriormente en Bodegas Terras Gauda, empresa que preside xunto con Vi\u00f1edos e Bodegas Pittacum. Foi presidente da Fundaci\u00f3n Galicia-Empresa (1996-1998) e membro do consello de administraci\u00f3n da Editorial Galaxia, da Irmandade dos Vi\u00f1os Galegos e do Cap\u00edtulo Seren\u00edsimo do Vi\u00f1o Albari\u00f1o. Foi galardoado co Premio San Marti\u00f1o (1995) e Centro Galego de Barcelona (2001). Pertence ao consello rexedor da Fundaci\u00f3n Carlos Casares. En 2010 foi nomeado presidente da Fundaci\u00f3n para la Cultura del Vino."}
{"id": "204308", "revid": "98629", "url": "https://gl.wikipedia.org/wiki?curid=204308", "title": "One Hundred and One Dalmatians", "text": "One Hundred and One Dalmatians \u00e9 un filme de animaci\u00f3n estadounidense dos estudios Disney, dirixido por Clyde Geronimi, Hamilton Luske e Wolfgang Reitherman, e estreado en 1961.\nSinopse.\nPongo e Perdita, os cans d\u00e1lmata protagonistas, son unha feliz parella que vive rodeada dos seus cadeli\u00f1os e cos seus amos Roger e Anita. Pero a s\u00faa felicidade est\u00e1 ameazada. Cruella de Ville, unha p\u00e9rfida muller que vive nunha gran mansi\u00f3n e adora os abrigos de pel, ent\u00e9rase de que os protagonistas te\u00f1en quince cr\u00edas de d\u00e1lmata. Ent\u00f3n, a idea de secuestralos para facer un exclusivo abrigo, conv\u00e9rtese nunha obsesi\u00f3n. Para facer realidade o seu so\u00f1o contrata a dous ladr\u00f3ns para que rouben os cans."}
{"id": "204310", "revid": "22570", "url": "https://gl.wikipedia.org/wiki?curid=204310", "title": "Jessica Mauboy", "text": "Jessica Hilda Mauboy, nada o 4 de agosto de 1989 en Darwin, Territorio do Norte, \u00e9 unha actriz e cantautora de R&amp;B e pop ind\u00edxena australiana."}
{"id": "204311", "revid": "22795", "url": "https://gl.wikipedia.org/wiki?curid=204311", "title": "Burato occipital", "text": ""}
{"id": "204312", "revid": "98629", "url": "https://gl.wikipedia.org/wiki?curid=204312", "title": "The Jungle Book (filme de 1967)", "text": "The Jungle Book \u00e9 un filme de animaci\u00f3n estadounidense dos estudios Disney, dirixido por Wolfgang Reitherman e estreado en 1967. Insp\u00edrase na colecci\u00f3n de libros \"O libro da selva\".\nSinopse.\nTrala morte dos seus pais, Mowgli, fica abandonado na xungla cando a\u00ednda era un beb\u00e9. Por sorte \u00e9 acollido por unha manda de lobos. No seo da lobeira, Mowgli \u00e9 criado como un lobo m\u00e1is, ata que medra e comeza a desenvolverse por si mesmo na selva."}
{"id": "204313", "revid": "89787", "url": "https://gl.wikipedia.org/wiki?curid=204313", "title": "Bazo", "text": "O bazo \u00e9 un \u00f3rgano presente practicamente en todos os vertebrados con capacidades rexenerativas e con importantes funci\u00f3ns relacionadas cos gl\u00f3bulos vermellos do sangue e o sistema inmunitario. Para referirse ao bazo util\u00edzase o adxectivo espl\u00e9nico, que deriva do grego \u03c3\u03c0\u03bb\u03ae\u03bd \"spl\u0113n\". Nos humanos \u00e9 un \u00f3rgano casta\u00f1o-p\u00farpura localizado no cuadrante superior esquerdo do abdome, que forma parte do sistema linf\u00e1tico. Enc\u00e1rgase de eliminar os gl\u00f3bulos vermellos vellos do sangue, serve como reserva de sangue para casos de fortes hemorraxias, e tam\u00e9n \u00e9 un centro de reciclaxe de ferro. Como parte do sistema de sistema fagocitario mononuclear, metaboliza a hemoglobina dos gl\u00f3bulos vermellos senescentes. Os linfocitos que cont\u00e9n sintetizan anticorpos na s\u00faa polpa branca e elimina bacterias. Recentemente, viuse que cont\u00e9n na s\u00faa reserva de sangue case a metade dos monocitos do corpo na s\u00faa polpa vermella. Estes monocitos, cando viaxan aos tecidos danados (como o coraz\u00f3n), conv\u00e9rtense en c\u00e9lulas dendr\u00edticas e macr\u00f3fagos e promoven a curaci\u00f3n dos tecidos. \u00c9 un dos centros de actividade do sistema reticulo endotelial e pode considerarse an\u00e1logo a un gran ganglio linf\u00e1tico, e a s\u00faa ausencia predisp\u00f3n a contraer certas infecci\u00f3ns.\nAnatom\u00eda.\nNo ser humano o bazo \u00e9 o maior dos \u00f3rganos linf\u00e1ticos, \u00e9 un \u00f3rgano intraperitoneal situado habitualmente no hipocondrio esquerdo da cavidade abdominal, detr\u00e1s do est\u00f3mago e debaixo do diafragma, unido a el polo ligamento frenoespl\u00e9nico. O bazo est\u00e1 revestido por unha c\u00e1psula fibroel\u00e1stica e suxeito por bandas fibrosas unidas ao peritoneo (a membrana que reviste a cavidade abdominal). Relaci\u00f3nase posteriormente coa 9\u00aa, 10\u00aa e 11\u00aa costelas esquerdas. Ap\u00f3iase sobre o \u00e1ngulo esquerdo ou espl\u00e9nico do colon unido a este polo ligamento esplenomesoc\u00f3lico e entra en contacto co est\u00f3mago polo ep\u00edploon gastroespl\u00e9nico, e co ril esquerdo. Na parte central inferior da superficie g\u00e1strica do \u00f3rgano enc\u00f3ntrase o hilo, por onde entran e saen os vasos espl\u00e9nicos.\nO bazo nos adultos humanos con boa sa\u00fade ten uns 11\u201314\u00a0cm de lonxitude e pesa entre 150 e 200 g.\nEstrutura interna.\nEst\u00e1 dividido por trab\u00e9culas fibrosas que penetran desde o hilo polas que transcorren vasos sangu\u00edneos, e a partir delas f\u00f3rmase unha estrutura reticular por todo o \u00f3rgano. A substancia principal do \u00f3rgano \u00e9 a polpa, que pode ser branca ou vermella. A polpa branca est\u00e1 organizada arredor das arterias, e a vermella enche os intersticios que hai entre os seos venosos.\nIrrigaci\u00f3n e innervaci\u00f3n.\nIgual ca o timo, o bazo ten s\u00f3 vasos linf\u00e1ticos eferentes. O bazo \u00e9 parte do sistema linf\u00e1tico. Est\u00e1 irrigado por sangue procedente das arterias g\u00e1stricas e espl\u00e9nica. O sangue sae do \u00f3rgano pola vea espl\u00e9nica, que desemboca na porta.\nOs centros xerminais do bazo reciben arteriolas chamadas vasos penic\u00edleos (\"penicilli\").\nOs nervios do bazo son vasomotores e proceden do nervio espl\u00e1cnico maior, a trav\u00e9s do plexo cel\u00edaco.\nDesenvolvemento.\nO bazo \u00e9 \u00fanico en canto ao seu desenvolvemento no tracto gastrointestinal humano. A maior\u00eda das v\u00edsceras derivan do endoderma (coa excepci\u00f3n das gl\u00e1ndulas suprarrenais, que derivan da crista neural), pero o bazo, polo contrario, deriva do mes\u00e9nquima, concretamente do mesenterio dorsal. Por\u00e9n, comparte a mesma irrigaci\u00f3n sangu\u00ednea (o tronco cel\u00edaco) que os \u00f3rganos do tracto gastrointestinal anterior.\nFunci\u00f3ns.\nFunci\u00f3ns inmunitarias.\nInterv\u00e9n na inmunidade humoral e celular. Os ant\u00edxenos son filtrados desde o sangue circulante e transp\u00f3rtanse aos centros xerminais do \u00f3rgano, onde se sintetizan anticorpos IgM.\nDestruci\u00f3n de gl\u00f3bulos vermellos.\nNo bazo prod\u00facese a eliminaci\u00f3n dos gl\u00f3bulos vermellos vellos, an\u00f3malos ou deteriorados. Cando se estirpa o \u00f3rgano aparecen eritrocitos anormais no sangue, xa que non foron destru\u00eddos no \u00f3rgano, pero esta funci\u00f3n \u00e9 retomada polo f\u00edgado e medula \u00f3sea. A porci\u00f3n de globina da hemoglobina \u00e9 degradada liberando os seus amino\u00e1cidos constitutivos, e a porci\u00f3n hemo \u00e9 metabolizada a bilirrubina, que \u00e9 posteriormente enviada ao f\u00edgado para a s\u00faa eliminaci\u00f3n. O \u00f3rgano tam\u00e9n ten un papel na transformaci\u00f3n dos reticulocitos ata que forman discos bic\u00f3ncavos.\nExtirpaci\u00f3n do bazo.\nEsplenectom\u00eda \u00e9 o termo m\u00e9dico usado para referise \u00e1 extirpaci\u00f3n cir\u00farxica total ou parcial do bazo cando este se encontra danado por diversos motivos. Pode realizarse por medio de d\u00faas t\u00e9cnicas cir\u00farxicas diferentes: por medio da extirpaci\u00f3n aberta ou por medio de extirpaci\u00f3n laparosc\u00f3pica. Nos traumatismos \u00e9 frecuente ter que extirpalo, porque \u00e9 un \u00f3rgano tan vascularizado, que un dano nel poder\u00eda producir unha hemorraxia letal.\nA s\u00faa extirpaci\u00f3n cir\u00farxica causa:\nUn seguimento durante 28 anos de 740 veter\u00e1ns da 2\u00aa Guerra Mundial aos que se lles extirpara o bazo encontrou que ti\u00f1an un aumento significativo na taxa de mortalidade por pneumon\u00eda (6 en vez do agardado 1,3) e por enfermidades card\u00edacas isqu\u00e9micas (4,1 fronte ao 3 que se agardaba) pero non por outras condici\u00f3ns.\nTrastornos.\nOs trastornos que poden afectar ao bazo son principalmente a esplenomegalia (na que o bazo agranda por varias raz\u00f3ns, como o cancro, especificamente as leucemias sangu\u00edneas), e a asplenia, na que o bazo est\u00e1 ausente ou non funciona normalmente.\nO bazo noutros vertebrados.\nNos peixes cartilaxinosos e nos actinopterixios o bazo consta principalmente de polpa vermella e \u00e9 normalmente un \u00f3rgano algo alongado que se encontra dentro da cuberta serosa do intestino. En moitos anfibios, especialmente nas ras, ten unha forma m\u00e1is arredondada e ten xeralmente unha maior cantidade de polpa branca.\nNos r\u00e9ptiles, aves, e mam\u00edferos, a polpa branca \u00e9 sempre relativamente abondosa, e nos \u00faltimos dous grupos, o bazo \u00e9 tipicamente arredondado, a\u00ednda que axusta a s\u00faa forma segundo como se dispo\u00f1an os \u00f3rganos que o rodean. Na gran maior\u00eda dos vertebrados, o bazo segue a producir gl\u00f3bulos vermellos durante toda a vida, e s\u00f3 nos mam\u00edferos esta funci\u00f3n se perde nos adultos. Moitos mam\u00edferos pos\u00faen pequenas estruturas similares a bazos chamadas nodos hemais por todo o corpo, que se sup\u00f3n que te\u00f1en a mesma funci\u00f3n ca do propio bazo. O bazo dos mam\u00edferos acu\u00e1ticos \u00e9 nalg\u00fans aspectos diferente ao dos mam\u00edferos terrestres. En xeral, o bazo dos mam\u00edferos acu\u00e1ticos \u00e9 de cor azulada. Nos cet\u00e1ceos e manat\u00eds tende a ser bastante pequeno, pero nos pinn\u00edpedes (focas) que se mergullan a grandes profundidades pode ser bastante masivo, debido a que ten a funci\u00f3n de almacenar gl\u00f3bulos vermellos.\nOs \u00fanicos vertebrados que carecen de bazo son as lampreas e os mixinos. Mesmo nestes animais hai unha capa difusa de tecido hematopo\u00e9tico dentro da parede intestinal, que ten unha estrutura simnilar \u00e1 polpa vermella, e suponse que \u00e9 unha estrutura hom\u00f3loga ao bazo dos vertebrados.\nO bazo na antig\u00fcidade.\nEntre os antigos gregos consider\u00e1base que hab\u00eda unha conexi\u00f3n entre o bazo (\"splen\") e a \"melancol\u00eda\" (temperamento), que se deb\u00eda a que un dos catro humores corporais que se cr\u00eda que exist\u00edan, a bile negra (atrabile), era, segundo eles, segregada polo bazo e produc\u00eda \"melancol\u00eda\". A diferenza disto, o Talmude (tratado Berachoth 61b) ref\u00edrese ao bazo como \u00f3rgano do riso. Esta asociaci\u00f3n do bazo coa melancol\u00eda ou a irritabilidade continuou nalg\u00fans pa\u00edses ata o s\u00e9culo XIX."}
{"id": "204314", "revid": "89787", "url": "https://gl.wikipedia.org/wiki?curid=204314", "title": "Otello (Rossini)", "text": "Otello, ossia il moro di Venezia (en galego Otello, ou o mouro de Venecia \u00e9 unha \u00f3pera en tres actos con m\u00fasica de Gioachino Rossini e libreto en italiano de Francesco Maria Berio di Salsa, baseado nunha adaptaci\u00f3n francesa do \"Otelo\" de Shakespeare realizada por Jean-Fran\u00e7ois Ducis. Foi estreada no Teatro del Fondo de N\u00e1poles o 4 de decembro de 1816.\n\u00c9 a \u00fanica obra rossiniana baseada nun drama de Shakespeare. A \u00f3pera ad\u00e1ptase bastante \u00e1 obra orixinal, ten lugar en Venecia e non en Chipre, e o drama desenv\u00f3lvese doutro xeito. O papel de \"Jago\" \u00e9 nalg\u00fan sentido menos importante e diab\u00f3lico que na obra orixinal e que na versi\u00f3n de Verdi, estreada en 1887. O \"Otello\" de Rossini \u00e9 un fito importante no desenvolvemento da \u00f3pera como drama musical, ademais proporcionou a Verdi un punto de referencia para as s\u00faas propias adaptaci\u00f3ns de Shakespeare.\n\"Otello\", como moitas outras \u00f3peras de Rossini, foi caendo pouco a pouco no esquecemento e chegando no s\u00e9culo XX a ser a s\u00faa presenza practicamente nula. Como noutros casos houbo que agardar ao \"renacemento\" de Rossini para que a obra volvese coller voo. \u00c9 curioso que o propio Rossini afirmaba que, da s\u00faa extensa produci\u00f3n oper\u00edstica, tan s\u00f3 sobrevivir\u00edan no tempo \"Il barbiere di Siviglia\" completo, o acto II de \"Guillaume Tell\" e o acto III de \"Otello\".\nEsta \u00f3pera repres\u00e9ntase pouco, aparecendo nas estat\u00edsticas de Operabase no posto n\u00ba 222 das \u00f3peras representadas no per\u00edodo 2005-2010 e sendo a 65\u00aa en Italia e a novena de Rossini con 12 representaci\u00f3ns nese per\u00edodo.\nHistoria das representaci\u00f3n.\nA estrea do \"Otello\" de Rossini tivo lugar no Teatro del Fondo de N\u00e1poles o 4 de decembro de 1816. A s\u00faa estrea no Reino Unido foi o 16 de maio de 1822 no King's Theatre de Londres, e a \"premier\" americana tivo lugar o 7 de febreiro de 1826 en Park Theatre en Nova York."}
{"id": "204315", "revid": "22570", "url": "https://gl.wikipedia.org/wiki?curid=204315", "title": "Christine Anu", "text": "Christine Anu, nada o 15 de marzo de 1970 en Cairns, Queensland, \u00e9 unha cantante e actriz ind\u00edxena australiana descendente dos insulares do estreito de Torres."}
{"id": "204316", "revid": "89787", "url": "https://gl.wikipedia.org/wiki?curid=204316", "title": "Acidalia Planitia", "text": "Acidalia Planitia \u00e9 unha extensa planicie a baixa altitude (cunca) de Marte, que se pensa que xurdiu a trav\u00e9s dun impacto e estimase que s\u00faa m\u00e1xima anchura e duns 3.360\u00a0km. Est\u00e1 situada \u00f3 norte de Chryse Planitia, \u00f3 leste de Tempe Terra, \u00f3 oeste de Arabia Terra, e dentro do sur da gran rexi\u00f3n de Vastitas Borealis, a cal ocupa todo o polo norte marciano e a cal pertencen tanto \"Chryse\" coma \"Acidalia\", e as s\u00faas coordenadas centrais est\u00e1n xusto a 49,67\u00b0 N 110\u00b0 E.\nFormaci\u00f3n e caracter\u00edsticas.\nA historia xeol\u00f3xica de Acidalia Planitia poder\u00edase resumir en cinco estadios principais: o primeiro estadio ser\u00eda o da s\u00faa formaci\u00f3n, acontecida a trav\u00e9s dun grande impacto sobre a codia presente na idade Noeica, o segundo estadio ser\u00eda o remodelamento da superficie con planicies con pequenas serras e cristas durante a idade Hesp\u00e9rica, o terceiro estadio pertencer\u00eda \u00e1 fase de sedimentaci\u00f3n dos materiais achegados dende as \"canles de escoamento\", o cuarto estadio ser\u00eda a formaci\u00f3n \u00f3 norte de Acidalia Planitia da gran rexi\u00f3n polar de Vastitas Borealis, formaci\u00f3n que puido ser debida \u00e1 sedimentaci\u00f3n de orixe \"oce\u00e1nica\" ou pola sublimaci\u00f3n de auga xeada existente nesa rexi\u00f3n. A actual superficie de Acidalia est\u00e1 cuberta por patr\u00f3ns poligonais a escala quilom\u00e9trica, pos\u00fae outeiros, fosas de cinza, regueiros de lava, volc\u00e1ns de lama e unha gran cantidade de cr\u00e1teres de todo tipo, que evidencia unha tumultuosa historia topogr\u00e1fica.\nAcidalia Mensa e Acidalia Colles.\nA parte de rexi\u00f3n de Cydonia, as d\u00faas formaci\u00f3ns m\u00e1is importantes de Acidalia son a s\u00faa \"Mensa\" e os seus \"Colles\" que est\u00e1n no centro da rexi\u00f3n, a mensa \u00e9 un macizo monta\u00f1oso illado cun cumio aplanado, que ten uns 226\u00a0km de di\u00e1metro e que \u00e9 un dos poucos accidentes elevados dentro das \"planitiae\" do hemisferio norte, esta mensa pos\u00fae un dos leitos de rochas m\u00e1is vellos destas \"planitiae\", a mensa tam\u00e9n esta alterada por pequenas depresi\u00f3ns e fracturas.\n\u00d3 norte de Acidalia Mensa e practicamente pegada a esta, est\u00e1n situados os Acidalia Colles, que ocupan unha \u00e1rea aproximadamente duns 360\u00a0km de di\u00e1metro e que son unha extensi\u00f3n de terreo cuberta por unha manchea de outeiros illados de diversos tama\u00f1os, alg\u00fans destes outeiros te\u00f1en barrancos e regueiros que van pendente abaixo. Pensase que estes regueiros son relativamente novos, xa que son poucos e todos est\u00e1n por riba das dunas de area que tam\u00e9n son recentes. Case todos estes regueiros te\u00f1en a s\u00faa cunca, depresi\u00f3n ou canle propia, as teor\u00edas sobre a s\u00faa formaci\u00f3n son variadas pero as m\u00e1is populares soste\u00f1en que se formaron pola erosi\u00f3n a partir de auga l\u00edquida procedente dun acu\u00edfero ou pola antiga presenza de glaciares.\nFosas, regueiros volc\u00e1nicos e volc\u00e1ns de lama.\nMoitas das planicies a baixa altitude do hemisferio norte de Marte semellan ter regueiros de lava relativamente recentes cubertos parcialmente con cantidades variables de po. A ausencia de cr\u00e1teres indicar\u00eda que a superficie \u00e9 nova. Aparecen pequenos fuchancos e depresi\u00f3ns dos cales non se sabe con certeza a s\u00faa orixe, ben puideran ser \"conos de cinza\", pequenas caldeiras volc\u00e1nicas colapsadas ou \"pseudocr\u00e1teres\" formados pola iteraci\u00f3n da lava e o xeo. O contraste entre o material escuro que semella flu\u00edr entre os outeiros e cristas \u00e9 moi frecuente nas planicies de orixe volc\u00e1nica, as\u00ed coma tam\u00e9n son moi com\u00fans estas fosas nas \"planitiae\" do hemisferio norte coma Isidis Planitia.\nParte destas depresi\u00f3ns ou fosas son brillantes e te\u00f1en un tama\u00f1o relativamente grande, e aparecen en numerosos lugares de Acidalia, hai varias interpretaci\u00f3ns do que poder\u00edan ser, pero a que toma m\u00e1is forza \u00e9 que son volc\u00e1ns de lama, estruturas xeol\u00f3xicas formadas pola interacci\u00f3n de gases, l\u00edquidos, lama, po e rochas moi finas que son tra\u00eddas \u00e1 superficie procedentes do subsolo, dende centos de metros ou incluso dende varios quil\u00f3metros de profundidade. Os cient\u00edficos apuntan cara estas estruturas coma obxecto prioritario de estudo, xa que os sedimentos procedentes do subsolo poder\u00edan dar indicios sobre unha pasada vida microsc\u00f3pica no \"planeta vermello\".\nOuteiros cubertos de po e patr\u00f3ns poligonais.\nNo norte de Acidalia Planitia existen grandes extensi\u00f3ns de terreo con cristas e outeiros cubertos por un gran manto de po, a\u00ednda que o que m\u00e1is chama a atenci\u00f3n son os pequenos socalcos \u00f3 longo dos flancos das cristas e outeiros, as\u00ed coma os os debuxos e formas constru\u00eddos polas fisuras existentes no terreo, moitas das veces con formas poligonais. Estes patr\u00f3ns poligonais son t\u00edpicos de terreos con permafrost e poder\u00edan indicar a presenza no pasado de xeo baixo a superficie.\nNa Terra, ocorre un fen\u00f3meno moi semellante nas terra \u00e1rticas con permafrost, cando o xeo do permafrost se derrete e o terreo drena a auga. Tam\u00e9n cabe a posibilidade de que sexan grabbens, a\u00ednda que os cient\u00edficos seguen a debater sobre a s\u00faa orixe. As d\u00faas teor\u00edas con m\u00e1is peso son a formaci\u00f3n polo arrefriamento e contracci\u00f3n do material volc\u00e1nico que formou a planicie, ou que estes patr\u00f3ns se producisen \u00f3 compactarse os sedimentos superficiais, dun xeito semellante a cando seca a lama dunha poza, sendo que a unha escala moitisimo m\u00e1is grande.. Este patr\u00f3ns son com\u00fans a case t\u00f3dalas \"planitiae\" do hemisferio norte.\nA rexi\u00f3n de Cydonia e a \"Cara de Marte\".\nCydonia \u00e9 unha rexi\u00f3n que est\u00e1 no sueste de Acidalia, na fronteira coas terras altas de Arabia Terra, est\u00e1 rexi\u00f3n atraeu a atenci\u00f3n tanto de cient\u00edficos coma a atenci\u00f3n popular, xa que a parte de ter varios accidentes xeol\u00f3xicos interesantes, cont\u00e9n a \"cara de Marte\", situada a medio cami\u00f1o entre o cr\u00e1ter Arandas e o cr\u00e1ter Bamberg A formaci\u00f3n \"caveira\" da ESA est\u00e1 a uns poucos quil\u00f3metros \u00f3 sur da \"cara\". Alg\u00fans planet\u00f3logos pensan que existe a posibilidade de que as planicies de Acidalia foran noutra \u00e9poca un leito oce\u00e1nico e que Cydonia puido se-la s\u00faa zona costeira.\nA \u00e1rea incl\u00fae as rexi\u00f3ns de Marte de: \"Cydonia Mensae\", unha \u00e1rea elevada con cumio plano, \"Cydonia Colles\", unha rexi\u00f3n de outeiros e pequenas monta\u00f1as, e \"Cydonia Labyrinthus\", unha complexa intersecci\u00f3n de vales.\nA \"cara de Marte\" (de aproximadamente 1,5\u00a0km de longo), tivo moita repercusi\u00f3n na cultura occidental despois de ser fotografada e amosada \u00f3 p\u00fablico no ano 1976, debido \u00e1 s\u00faa gran semellanza cunha faciana. Este caso natural de pareidolia inspirou a moita literatura de ciencia ficci\u00f3n xa que se lle atribu\u00eda unha orixe artificial.\nCando a \"cara\" foi fotografada por primeira vez e ata que se sacaron novas imaxes, foi aceptada coma un caso de ilusi\u00f3n \u00f3ptica, un claro exemplo de pareidolia. Despois da an\u00e1lise das imaxes de gran resoluci\u00f3n da sonda Mars Global Surveyor, a NASA declarou que \"un detallado an\u00e1lise das imaxes deste accidente xeol\u00f3xico revelan \u00e9 coma calquera outro outeiro natural de Marte, onde ve-la semellanza cun rostro depende do \u00e1ngulo do visi\u00f3n e do \u00e1ngulo de inclinaci\u00f3n da luz que recibe\". P\u00f3dense atopar ilusi\u00f3ns \u00f3pticas semellantes na Terra; eses exemplos poder\u00edan inclu\u00edr \u00f3 \"Old Man of the Mountain\", a \"Pedra da G\u00e1vea\", o \"Old Man of Hoy\" ou o \"Badlands Guardian\"."}
{"id": "204317", "revid": "98629", "url": "https://gl.wikipedia.org/wiki?curid=204317", "title": "Robin Hood (filme de 1973)", "text": "Robin Hood \u00e9 un filme de animaci\u00f3n estadounidense dos estudios Disney dirixido por Wolfgang Reitherman e estreado en 1973.\nSinopse.\nA diversi\u00f3n e o romance aparecen cando Robin Hood, o heroe arqueiro do Bosque de Sherwood, vai de aventura en aventura co seu valente amigo, Little John e a s\u00faa banda. O seu obxectivo \u00e9 vencer o malvado pr\u00edncipe e o seu cabaleiro, Hiss, que te\u00f1en atemorizado o pobo a base de inxustos impostos."}
{"id": "204319", "revid": "5977400", "url": "https://gl.wikipedia.org/wiki?curid=204319", "title": "Disturbio 77", "text": "Disturbio 77 \u00e9 un grupo de punk nado en Vigo a mediados dos 90. \u00c9 un grupo feito en Sonoro Terapia. Durou cinco anos, nos que gravaron unha maqueta \"No te salgas del rebanho\", un cd \"Vuelven otra vez\", participaron no recompilatorio galego \"Estado de sitio\" con cinco temas in\u00e9ditos, e un \u00faltimo cd publicado \"postmortem\" titulado \"Escupiendo flemas y alterando el sistema\", no que tam\u00e9n se incl\u00faen os cinco temas do \"Estado de sitio\". Nestes anos tocaron nuns 50 concertos.\nNo ano 2011 volven outra vez, nun principio para dar alg\u00fan concerto espor\u00e1dico e gravan un DVD en directo que non editan, na sala inferno de Vigo o 28 de abril de 2011. Por esas datas tocan outro concerto en Vigo e un mais en Bilbao."}
{"id": "204320", "revid": "23204", "url": "https://gl.wikipedia.org/wiki?curid=204320", "title": "Catedral de Sevilla", "text": "A Catedral de Santa Mar\u00eda de la Sede de Sevilla \u00e9 a catedral g\u00f3tica cristi\u00e1 con maior superficie do mundo. A Unesco declarouna en 1987, xunto ao Real Alc\u00e1zar e o Arquivo de Indias, Patrimonio da Humanidade e, o 25 de xullo de 2010, Ben de Valor Universal Excepcional. Segundo a tradici\u00f3n, a construci\u00f3n iniciouse en 1401, a\u00ednda que non existe constancia documental do comezo dos traballos ata 1433. A edificaci\u00f3n realizouse no soar que quedou tras a demolici\u00f3n da antiga Mesquita Aljama de Sevilla.\nNo ano 2008, a investigadora da Universidade de Cantabria Bego\u00f1a Alonso Ruiz atopou o plano m\u00e1is antigo que se co\u00f1ece da Catedral de Sevilla no Mosteiro de Bidaurreta de O\u00f1ate (Guip\u00fascoa), o cal foi realizado ao redor de 1490. Este plano, unha vez estudado, achegou importantes datos sobre a construci\u00f3n do edificio.\nUn dos primeiros mestres de obras foi Maese Carl\u00edn (Charles Galter), procedente de Normand\u00eda (Francia), que traballara previamente noutras grandes catedrais g\u00f3ticas europeas e chegou a Espa\u00f1a segundo crese fuxindo da Guerra dos Cen Anos. O 10 de outubro de 1506 procedeuse \u00e1 colocaci\u00f3n da derradeira pedra na parte m\u00e1is alta do cimborio, co que simbolicamente a catedral quedou finalizada, a\u00ednda que en realidade seguiron efectu\u00e1ndose traballos de forma ininterrompida ao longo dos s\u00e9culos, tanto para a decoraci\u00f3n interior, como para engadir novas dependencias ou consolidar e restaurar os danos ocasionados polo paso do tempo, ou circunstancias extraordinarias, entre as que cabe destacar o terremoto de Lisboa de 1755 que produciu unicamente danos menores a pesar da s\u00faa intensidade. Nestas obras intervi\u00f1eron os arquitectos Diego de Ria\u00f1o, Mart\u00edn de Gainza e Asensio de Maeda. Tam\u00e9n nesta etapa Hern\u00e1n Ruiz edificou o \u00faltimo corpo da Giralda. A catedral e as s\u00faas dependencias quedaron terminadas en 1593.\nO Cabido Metropolitano mant\u00e9n a liturxia diaria e a celebraci\u00f3n das festividades do Corpus, a Inmaculada e a Virxe dos Reis. Este \u00faltimo d\u00eda, 15 de agosto, \u00e9 tam\u00e9n a festa titular do templo, Santa Mar\u00eda da Asunci\u00f3n ou da Sede, e cel\u00e9brase con solemne procesi\u00f3n de terza e pontifical.\nNeste templo at\u00f3pase o corpo do famoso navegante Cristovo Col\u00f3n e o do Rei Fernando III de Castela (1199-1252), canonizado en 1671 como San Fernando, sendo papa Clemente X.\nA \u00faltima obra de importancia realizada tivo lugar no ano 2008 e consistiu na substituci\u00f3n de 576 perpia\u00f1os que conformaban un dos grandiosos alicerces que sustentan o templo, por novos bloques de pedra de caracter\u00edsticas similares pero con moita maior resistencia. Este dif\u00edcil traballo foi posible grazas ao emprego de novos sistemas tecnol\u00f3xicos que demostraron que o edificio sufr\u00eda diariamente unhas oscilaci\u00f3ns de 2\u00a0cm como consecuencia da dilataci\u00f3n dos seus materiais."}
{"id": "204321", "revid": "5863", "url": "https://gl.wikipedia.org/wiki?curid=204321", "title": "Punk-rock", "text": ""}
{"id": "204322", "revid": "5863", "url": "https://gl.wikipedia.org/wiki?curid=204322", "title": "Punk-Rock", "text": ""}
{"id": "204325", "revid": "1131", "url": "https://gl.wikipedia.org/wiki?curid=204325", "title": "Reais Alc\u00e1zares de Sevilla", "text": "Os Reais Alc\u00e1zares de Sevilla, son un conxunto de edificios palacianos situados na cidade de Sevilla, a construci\u00f3n dos cales iniciouse na Idade Media, onde se mesturan m\u00faltiples estilos, desde a arte isl\u00e1mica dos seus primeiros habitantes, o mud\u00e9xar e g\u00f3tico do per\u00edodo posterior \u00e1 conquista da cidade polas tropas castel\u00e1s ata o renacentista e barroco de posteriores reformas. O recinto foi habitualmente utilizado como lugar de aloxamento dos membros da Casa Real espa\u00f1ola e de xefes de estado de visita \u00e1 cidade. Foi declarado Patrimonio da Humanidade, xunto \u00e1 catedral de Sevilla e a Arquivo de Indias o ano 1987.\nHistoria.\nA fortificaci\u00f3n orixinal foi constru\u00edda sobre un antigo establecemento romano e m\u00e1is tarde visigodo. Empezou a tomar o seu aspecto de fortificaci\u00f3n palaciana, logo da conquista de Sevilla, o 712 polos \u00e1rabes; que xa desde o ano 720 utilizar\u00edan o recinto como residencia dos seus dirixentes. O ano 884 a fortaleza contribu\u00edu a evitar unha invasi\u00f3n dos viquingos da cidade.\nDesde a s\u00faa construci\u00f3n inicial \u00e1rabe, o conxunto inclu\u00eda varios recintos, como a Casa dos Pr\u00edncipes, vivendas que ao s\u00e9culo IX \u00edan desde a Praza do Triunfo ata o Barrio de Santa Cruz. O primitivo palacio isl\u00e1mico \u00e9 da mesma \u00e9poca que a Alhambra de Granada, ampliouse coa vivenda dos emires ao s\u00e9culo XI, tam\u00e9n no s\u00e9culo XII continuouse fortificando e engad\u00edndolle apousentos como o Alc\u00e1zar ou Palacio das Bendici\u00f3ns, un s\u00e9culo m\u00e1is tarde os almohades sumaron m\u00e1is patios e palacios. Actualmente s\u00f3 se conserva o Patio do Yeso, resto do antigo Palacio Isl\u00e1mico.\nLogo da conquista da cidade polo rei Fernando III de Castela o 1248, converteuse en aloxamento real, o seu fillo Afonso X o Sabio levou a cabo as primeiras reformas logo da conquista, ordenando en 1254 a construci\u00f3n de tres grandes sal\u00f3ns en estilo g\u00f3tico. Posteriormente o 1364, Pedro I de Castela decidiu de constru\u00edr o denominado Palacio Mud\u00e9xar, que se converteu no primeiro palacio dun rei castel\u00e1n que non estaba protexido por muros e defensas dun castelo, e logrando o aspecto mud\u00e9xar que hoxe conserva e que a\u00ednda sorprende pola s\u00faa riqueza e ornamentaci\u00f3n. En 1366 cando estivo acabado o novo palacio, empezou unha guerra civil que enfrontou a Pedro I co seu medio irm\u00e1n Henrique II de Castela, e que acabar\u00eda coa morte de Pedro o 1369, polo que non parece que o rei Pedro, puidese gozar do novo palacio por moito tempo. O palacio de Pedro I \u00e9 considerado o m\u00e1is completo exemplo da arquitectura mud\u00e9xar en Espa\u00f1a. Posteriormente tam\u00e9n se constru\u00edron a Capela G\u00f3tica, o baixador, o Patio da Monter\u00eda e os Grotescos dos xard\u00edns."}
{"id": "204343", "revid": "47401", "url": "https://gl.wikipedia.org/wiki?curid=204343", "title": "Craig Brown", "text": "James Craig Brown, CBE, nado en Hamilton (South Lanarkshire) o 1 de xullo de 1940 e finado en Ayr o 26 de xu\u00f1o de 2023, foi un futbolista e adestrador de f\u00fatbol escoc\u00e9s. Xogaba de centrocampista."}
{"id": "204382", "revid": "27155", "url": "https://gl.wikipedia.org/wiki?curid=204382", "title": "Espl\u00e9nico", "text": ""}
{"id": "204392", "revid": "56817", "url": "https://gl.wikipedia.org/wiki?curid=204392", "title": "Meandro", "text": "Un meandro \u00e9 unha curva sinuosa descrita polo curso dun r\u00edo. F\u00f3rmanse con maior facilidade nos r\u00edos das chairas aluviais con pendente moi escasa, dado que os sedimentos adoitan depositarse na parte convexa do meandro, mentres que na c\u00f3ncava, debido \u00e1 forza centr\u00edfuga, predomina a erosi\u00f3n e o retroceso da beira.\nCando debido \u00e1 erosi\u00f3n, d\u00faas canles curvas at\u00f3panse, o r\u00edo curta cami\u00f1o a trav\u00e9s da zona onde se op\u00f3n as correntes e f\u00f3rmase un \"lago de ferradura\" ou \"meandro abandonado\", xa que os sedimentos pechan a entrada e sa\u00edda do antigo meandro, quedando f\u00f3ra da canle do r\u00edo.\nEtimolox\u00eda.\nO nome prov\u00e9n do do r\u00edo Meandro en Anatolia famoso pola s\u00faa sinuosidade. \u00c9 o actual B\u00fcy\u00fck Menderes."}
{"id": "204403", "revid": "89787", "url": "https://gl.wikipedia.org/wiki?curid=204403", "title": "Explorer 17", "text": "Explorer 17, tam\u00e9n denominado AE-A (\"Atmospheric Explorer A\") e S-6, foi un sat\u00e9lite cient\u00edfico da NASA pertencente \u00e1 serie Atmosphere Explorer lanzado o 3 de abril de 1963 desde o Centro Espacial de Cabo Ca\u00f1averal a bordo dun foguete Delta D.\nCaracter\u00edsticas.\nExplorer 17 ti\u00f1a forma de esfera de 0,95 m de di\u00e1metro feita de aceiro inoxidable e cun espesor de 0,6\u00a0mm. Estabiliz\u00e1base mediante xiro e foi selado no baleiro para evita-la contaminaci\u00f3n da atmosfera local. Foi inxectado inicialmente nunha \u00f3rbita de 891\u00a0km de apoxeo, 254\u00a0km de perixeo e unha inclinaci\u00f3n orbital de 57,6 graos.\nA alimentaci\u00f3n el\u00e9ctrica proced\u00eda de bater\u00edas de cinc e prata. Explorer 17 non usaba c\u00e9lulas solares debido \u00f3 proble de solta de gases que presentan e que pod\u00edan falsear as medici\u00f3ns. As bater\u00edas fallaron o 10 de xullo de 1963 e o sat\u00e9lite reentrou na atmosfera o 24 de novembro de 1966.\nInstrumentos.\nExplorer 17 levaba a bordo catro medidores de presi\u00f3n para a medici\u00f3n da densidade de part\u00edculas neutras, dous espectr\u00f3metros de masas para a medici\u00f3n da concentraci\u00f3n de certo tipo de part\u00edculas neutras, e d\u00faas sondas electrost\u00e1ticas para medi-la concentraci\u00f3n de i\u00f3ns e a temperatura de electr\u00f3ns.\nDespois do lanzamento un dos medidores de presi\u00f3n e un dos espectr\u00f3metros fallaron. O outro espectr\u00f3metro funcionou intermitentemente.\nResultados.\nExplorer 17 axudou a perfila-lo comportamento da ionosfera a latitudes medias, descubrindo que a temperatura de electr\u00f3ns aumenta rapidamente entre o lado di\u00farno e o nocturno, pasando duns valores nocturnos duns 1100 K a un pico de 2700 K a media ma\u00f1\u00e1 para pasar a unha chaira duns 2000 K a horas vespertinas. Os medirores de presi\u00f3n axudaron a obter as densidades da atmosfera \u00e1s altitudes da \u00f3rbita do sat\u00e9lite e comparalas coas calculadas co arrastre sufrido polo sat\u00e9lite."}
{"id": "204404", "revid": "56817", "url": "https://gl.wikipedia.org/wiki?curid=204404", "title": "Infinite Arms", "text": "Infinite Arms \u00e9 o terceiro \u00e1lbum da banda estadounidense de indie rock Band of Horses, editado o 18 de maio de 2010 a trav\u00e9s do selo Brown Records."}
{"id": "204405", "revid": "26501", "url": "https://gl.wikipedia.org/wiki?curid=204405", "title": "Everybody Else Is Doing It, So Why Can't We?", "text": "Everybody Else Is Doing It, So Why Can't We? \u00e9 o \u00e1lbum de estrea da banda irlandesa de rock The Cranberries, editado o 1 de marzo de 1993 a trav\u00e9s do selo Island Records.\nListaxe de canci\u00f3ns.\nTodas as letras compostas por Dolores O'Riordan, m\u00fasica composta por Dolores O'Riordan e Noel Hogan, ag\u00e1s as canci\u00f3ns 5, 10 e 11, compostas por Dolores O'Riordan."}
{"id": "204408", "revid": "23204", "url": "https://gl.wikipedia.org/wiki?curid=204408", "title": "Makoto Shinkai", "text": "Makoto Shinkai (\u65b0\u6d77 \u8aa0 Shinkai Makoto) nado Makoto Niitsu\u00a0(\u65b0\u6d25 \u8aa0\u00a0\"Niitsu Makoto\") o 9 de febreiro de 1973, \u00e9 un director de cine, animador e actor de voz de anime. Orixinario da prefectura de Nagano\u00a0en\u00a0Xap\u00f3n. Estudou literatura xaponesa na universidade. A s\u00faa paix\u00f3n pola creaci\u00f3n debese ao\u00a0manga, anime e novelas que leu mentres estaba na secundaria.\nO seu anime favorito \u00e9\u00a0\"O castelo no ceo\"\u00a0de\u00a0Hayao Miyazaki. Shinkai foi chamado\u00a0\"O novo Miyazaki\"\u00a0en diversos artigos, inclu\u00edndo Anime Advocates e ActiveAnime, a pesar de que el non est\u00e1 de acordo con esta comparaci\u00f3n, afirmando que \"\u00e9 unha sobreestimaci\u00f3n\"."}
{"id": "204409", "revid": "89787", "url": "https://gl.wikipedia.org/wiki?curid=204409", "title": "Il signor Bruschino", "text": "Il signor Bruschino, ossia Il figlio per azzardo (en galego O se\u00f1or Bruschino, ou o fillo por azar) \u00e9 unha \u00f3pera nun acto con m\u00fasica de Gioachino Rossini e libreto en italiano de Giuseppe Maria Foppa baseado na obra teatral c\u00f3mica francesa \"Le fils par hasard, ou ruse et folie\" de Alissan de Chazet e E.T.M. Ourry. A s\u00faa estrea tivo lugar o 27 de xaneiro de 1813 no Teatro San Mois\u00e8 de Venecia.\nEsta \u00f3pera rara vez se representa na actualidade, aparecendo nas estat\u00edsticas de Operabase con s\u00f3 8 representaci\u00f3ns no per\u00edodo 2005-2010, sendo a 76\u00aa en Italia e a 10\u00aa de Rossini.\nHistoria.\nEntre 1810 e 1813, o xove Rossini compuxo catro farsas italianas, comezando por \"La cambiale di matrimonio\", a s\u00faa primeira \u00f3pera, e acabando con \"Il signor Bruschino\". Este tipo de pezas breves foron populares en Venecia a finais do s\u00e9culo XVIII e principios do XIX. As pezas eran \u00edntimas, cun elenco de cinco a oito cantantes, sempre inclu\u00edndo unha parella de amantes, neste caso Sofia e Florville, alo menos d\u00faas partes c\u00f3micas, neste caso Bruschino pai, Gaudenzio e Filiberto, e un ou dous papeis menores, aqu\u00ed Marianna, Bruschino fillo e un polic\u00eda. O estilo esix\u00eda moita comedia visual improvisada polos int\u00e9rpretes, e decot\u00edo un \"tic\" ling\u00fc\u00edstico compulsivo. Nesta \u00f3pera, Bruschino fillo adoita repetir a frase \"Oh, \u00e9 tan c\u00e1lido!\". As farsas de Rossini te\u00f1en tam\u00e9n un significativo elemento sentimental.\nA \u00f3pera non se estreou nos Estados Unidos nin no Reino Unido ata o s\u00e9culo XX. A s\u00faa estrea en Nova York tivo lugar o 9 de decembro de 1932 no Metropolitan e viuse por primeira vez o 14 de xullo de 1960 en Inglaterra, presentado polo Grupo de \u00d3pera Kent, unha compa\u00f1\u00eda de afeccionados.\nArgumento.\nA trama transcorre no castelo de Gaudenzio en Francia no s\u00e9culo XVIII. Sofia e Florville est\u00e1n namorados, mais o seu gardi\u00e1n, Gaudenzio, oponse ao matrimonio. O pai de Florville e Gaudenzio son antigos inimigos. O pai de Florville morre, co que queda eliminado un obst\u00e1culo, mais Gaudenzio xa est\u00e1 conforme con casar a Sofia co fillo do seu antigo amigo, o Signor Bruschino. Sofia nunca co\u00f1ecera ao seu prometido, pois os prometeran por correspondencia. No seu cami\u00f1o para co\u00f1ecer a Sofia, o xove Bruschino para nunha taberna, gasta unha factura elevad\u00edsima e \u00e9 detido por ser incapaz de pagar. Captando a oportunidade, Florville pretende ser Bruschino fillo, de xeito que poida casar con Sofia. As complicaci\u00f3ns xorden cando Bruschino fillo chega \u00e1 casa de Gaudenzio. Afortunadamente, por\u00e9n, ao final vese obrigado a aceptar a Florville como o seu propio fillo. Nun xoguet\u00f3n tr\u00edo, Florville (como Bruschino fillo) p\u00eddelle a seu \"pai\" o perd\u00f3n, mentres que Gaudenzio censura ao vello Bruschino pola s\u00faa falla de simpat\u00eda paternal.\nOrquestraci\u00f3n.\nA partitura de Rossini foi escrita para pequena orquestra composta por:\nPara os recitativos:"}
{"id": "204410", "revid": "25871", "url": "https://gl.wikipedia.org/wiki?curid=204410", "title": "Everyone into Position", "text": "Everyone into Position \u00e9 o segundo \u00e1lbum de estudio da banda inglesa de rock progresivo Oceansize, editado o 19 de setembro do 2005 a trav\u00e9s do selo Beggars Banquet Records. Este \u00e1lbum \u00e9 a \u00faltima aparici\u00f3n do baixista Jon Ellis."}
{"id": "204412", "revid": "22570", "url": "https://gl.wikipedia.org/wiki?curid=204412", "title": "Get Ready", "text": "Get Ready \u00e9 o s\u00e9timo \u00e1lbum de estudio da banda inglesa New Order, editado o 27 de agosto do 2001 a trav\u00e9s do selo London Records. Tr\u00e1tase do primeiro \u00e1lbum do grupo en oito anos, despois de que en 1993 publicase \"Republic\". O \u00e1lbum est\u00e1 adicado a Rob Gretton, o representante de Joy Division e New Order, que morreu en 1999.\nKeith Strickland, guitarrista da banda de New Wave The B-52s dixo que os sons de \"Get Ready\" inspir\u00e1rono para constru\u00edr o son do \u00e1lbum de The B-52s \"Funplex\". O grupo The Killers tomou o seu nome da banda que tocaba no v\u00eddeo de \"Crystal\".\n\"Close Range\" aparece no videoxoga da PlayStation 2 \"World Rally Championship\", e \"Someone Like You\" na pel\u00edcula independente de 2003 \"Haggard: The Movie\". \"Slow Jam\" foi usada nunha campa\u00f1a publicitaria de Visa en 2009, e nunha de Ford en Australia no 2002 para o seu modelo Ford BA Falcon.\nListaxe de canci\u00f3ns.\nTodos os temas compostos por Gillian Gilbert, Peter Hook, Stephen Morris e Bernard Sumner."}
{"id": "204415", "revid": "865", "url": "https://gl.wikipedia.org/wiki?curid=204415", "title": "A Christmas Album", "text": "A Christmas Album \u00e9 un \u00e1lbum da banda estadounidense de indie rock Bright Eyes, editado o 1 de decembro de 2002 a trav\u00e9s do selo Saddle Creek Records. As ganancias do disco foron destinadas ao Nebraska AIDS Project. No ano 2009 foi lanzado en vinilo branco de 180 gramos.\n\"Have Yourself a Merry Little Christmas\" aparece na pel\u00edcula de 2004 \"Imaginary Heroes\", e \"Blue Christmas\" no episodio da seie \"The O.C.\" titulado \"The Best Chrismukkah Ever\"."}
{"id": "204416", "revid": "56817", "url": "https://gl.wikipedia.org/wiki?curid=204416", "title": "If Not Now, When?", "text": "If Not Now, When? \u00e9 o s\u00e9timo \u00e1lbum de estudio da banda de rock alternativo estadounidense Incubus, editado o 12 de xullo do 2011 a trav\u00e9s do selo Epic Records. Foi precedido de dous sinxelos, \"Adolescents\" e \"Promises, Promises\", e foi producido polo colaborador habitual da banda Brendan O'Brien."}
{"id": "204417", "revid": "25871", "url": "https://gl.wikipedia.org/wiki?curid=204417", "title": "Blood Mountain", "text": "Blood Mountain \u00e9 o terceiro \u00e1lbum da banda estadounidense de sludge metal Mastodon, editado o 11 de setembro do 2006 no Reino Unido e o d\u00eda 12 en Norteam\u00e9rica. O disco estivo totalmente dispo\u00f1ible en \"streaming\" no MySpace do grupo uns poucos d\u00edas antes da s\u00faa publicaci\u00f3n.\nNo \u00e1lbum aparecen como artistas convidados Scott Kelly de Neurosis, no tema \"Crystal Skull\", Josh Homme de Queens of the Stone Age, en \"Colony of Birchmen\", e os membros de The Mars Volta Isaiah \"Ikey\" Owens e Cedric Bixler-Zavala, en \"Pendulous Skin\" e \"Siberian Divide\", respectivamente.\nRealiz\u00e1ronse videoclips para \"The Wolf Is Loose\", \"Colony of Birchmen\", \"Sleeping Giant\" e \"Capillarian Crest\". A\u00ednda que o v\u00eddeo de \"Capillarian Crest\" f\u00edxose con metraxe ao vivo, soa versi\u00f3n de estudio da canci\u00f3n.\n\"Blood Mountain\" entrou na lista \"Billboard 200\" no n\u00famero 32, tras vender 24.000 copias. Cara decembro do ano 2006 o disco vendera ao redor das 65.000 copias s\u00f3 nos Estados Unidos segundo a p\u00e1xina da banda,[4] e segundo Nielsen Soundscan cara marzo do 2009 vendera unhas 150.000 nese pa\u00eds, e 176.000 en setembro de 2010."}
{"id": "204418", "revid": "54334", "url": "https://gl.wikipedia.org/wiki?curid=204418", "title": "Rom\u00e1n Navarro", "text": "Rom\u00e1n Navarro Garc\u00eda Vinuesa, nado na Coru\u00f1a o 28 de febreiro de 1854 e finado na mesma cidade o 10 de setembro de 1928, foi un pintor e militar galego.\nTraxectoria.\nEstudou na Escola de Artes da Coru\u00f1a, convert\u00e9ndose en profesor axudante en 1885. Foi redactor e ilustrador de \"El Domingo\" e \"El D\u00eda de Fiesta\". En 1894 foi a Italia cunha bolsa da Deputaci\u00f3n. Viaxou por Europa.\nDe volta a Espa\u00f1a obtivo a c\u00e1tedra de Debuxo da Escola de Artes de Barcelona, que un ano despois permutou con Jos\u00e9 Ruiz Blasco (pai de Pablo Ruiz Picasso) pola da Escola de Artes da Coru\u00f1a, que chegar\u00eda a dirixir.\nNo ex\u00e9rcito, no que solicitou o retiro arredor de 1916, acadou o emprego de tenente coronel de cabaler\u00eda.\nObra.\nPos\u00faen obras de Rom\u00e1n Navarro, varias instituci\u00f3ns galegas:"}
{"id": "204419", "revid": "5863", "url": "https://gl.wikipedia.org/wiki?curid=204419", "title": "Rom\u00e1n Navarro Garc\u00eda", "text": ""}
{"id": "204433", "revid": "23204", "url": "https://gl.wikipedia.org/wiki?curid=204433", "title": "Vivien Thomas", "text": "Vivien Theodore Thomas, nado en New Iberia o 29 de agosto de 1910 e finado o 26 de novembro de 1985, foi un asistente cir\u00farxico americano co\u00f1ecido por desenvolver os procedementos para o tratamento da s\u00edndrome do beb\u00e9 azul.\nTraxectoria.\nThomas era fillo dun carpinteiro que se fixera un nome na s\u00faa localidade natal e en Nashville, onde se mudara a familia en 1912 e conseguir\u00eda unha situaci\u00f3n econ\u00f3mica desafogada. Tras rematar o instituto comezou a preparar os estudos de medicina pero a perda dos seus aforros pola crise de 1929 impediulle seguir esta a s\u00faa vocaci\u00f3n pero atopou traballo en xaneiro de 1930 no laboratorio de experimentaci\u00f3n animal da Universidade Vanderbilt baixo a direcci\u00f3n de Alfred Blalock, realizando operaci\u00f3ns con animais e convert\u00e9ndose no seu axudante.\nPasou con el en 1941 ao laboratorio da Universidade Johns Hopkins ao ser seleccionado como xefe de cirurx\u00eda desa universidade. Xunto con Blalock e a cardi\u00f3loga pedi\u00e1trica Helen Taussig formou un equipo que desenvolveu o procedemento para corrixir a s\u00edndrome do beb\u00e9 azul, un defecto conx\u00e9nito do coraz\u00f3n. A primeira operaci\u00f3n realizouse o 29 de novembro de 1944, a unha nena de 14 anos e foi un \u00e9xito, os consellos feitos por Thomas tirados das m\u00e1is de 300 operaci\u00f3ns, con t\u00e9cnicas pioneiras e anovadoras, que realizara en cans foron decisivos no \u00e9xito da operaci\u00f3n. Tam\u00e9n adestrou cirurxi\u00e1ns ben co\u00f1ecidos mundialmente como Denton Cooley, mais por prexu\u00edzos raciais non se reco\u00f1eceu o seu traballo, e a t\u00e9cnica deuse a co\u00f1ecer como shunt Blalock-Taussig.\nThomas continuou a traballar no laboratorio da universidade. En 1976 recibiu un doutoramento honor\u00edfico en dereito da Universidade Johns Hopkins, xa que por cuesti\u00f3ns burocr\u00e1ticas non llo puideron dar en medicina, e foi reco\u00f1ecido oficialmente como instrutor de cirurx\u00eda da facultade de medicina. A s\u00faa autobiograf\u00eda \"Partners of the heart: Vivien Thomas and his work with Alfred Blalock\" publicouse poucos d\u00edas despois do seu pasamento. No ano 2004 a canle HBO realizou o telefilme baseado na s\u00faa vida \"Something the Lord Made\"."}
{"id": "204450", "revid": "5863", "url": "https://gl.wikipedia.org/wiki?curid=204450", "title": "Gericault", "text": ""}
{"id": "204451", "revid": "5863", "url": "https://gl.wikipedia.org/wiki?curid=204451", "title": "G\u00e9ricault", "text": ""}
{"id": "204452", "revid": "98629", "url": "https://gl.wikipedia.org/wiki?curid=204452", "title": "Ves\u00edcula biliar", "text": "A ves\u00edcula biliar ou ves\u00edcula do fel (\"vesica fellea\") dos vertebrados \u00e9 un pequeno \u00f3rgano con forma de bolsa conectado co f\u00edgado e o intestino, que almacena e concentra a bile producida polo f\u00edgado, a cal axuda a dixerir as graxas. Nos humanos a perda da ves\u00edcula biliar \u00e9 xeralmente ben tolerada. A extirpaci\u00f3n cir\u00farxica da ves\u00edcula biliar denom\u00ednase colecistectom\u00eda.\nAnatom\u00eda humana.\nA ves\u00edcula biliar ten o aspecto dunha bolsa oca con forma de pera situada baixo o f\u00edgado. Mide uns 8\u00a0cm de longo nos adultos e ten un di\u00e1metro de 3\u20134\u00a0cm. Anatomicamente descr\u00edbese como dividida en tres partes: fondo, corpo e colo. Os condutos c\u00edstico e col\u00e9doco comun\u00edcana co duodeno. \nA ves\u00edcula est\u00e1 irrigada polas arterias e veas c\u00edsticas, e recibe innervaci\u00f3n do ganglio cel\u00edaco, do nervio vago .\nAnatom\u00eda microsc\u00f3pica.\nA parede da ves\u00edcula biliar consta das seguintes capas:\nA diferenza do que ocorre en todo o tracto intestinal, a ves\u00edcula biliar carece de muscularis mucosae.\nFunci\u00f3ns.\nCando entra no tracto gastrointestinal comida que cont\u00e9n graxa, estim\u00falase a secreci\u00f3n da hormona colecistoquinina. En resposta \u00e1 colecistoquinina, a ves\u00edcula biliar adulta, que almacenaba uns 50 mL de bile, libera o seu contido no duodeno. A bile, producida no f\u00edgado, emulsiona as graxas que hai na comida parcialmente dixerida, o cal facilitar\u00e1 a acci\u00f3n dos encimas dixestivos.\nA produci\u00f3n de bile no f\u00edgado \u00e9 constante, pero o baleiramento da ves\u00edcula \u00e9 intermitente e est\u00e1 en relaci\u00f3n coa dixesti\u00f3n. O control da contracci\u00f3n da ves\u00edcula e a conseguinte expulsi\u00f3n da bile \u00e9 principalmente end\u00f3crino, e est\u00e1 a cargo basicamente da hormona duodenal colecistoquinina, que favorece a descarga de bile cando se est\u00e1n a dixerir graxas. Outras hormonas gastrointestinais poden influ\u00edr tam\u00e9n, como a gastrina (induce o baleirado), secretina (amplifica a acci\u00f3n da colecistoquinina) e motilina (contrae a ves\u00edcula), o polip\u00e9ptido pancre\u00e1tico (inhibe a contracci\u00f3n vesicular), e o VIP (relaxa o m\u00fasculo liso da ves\u00edcula).\nDurante o almacenamento da bile na ves\u00edcula, a bile faise m\u00e1is concentrada, polo que se intensifica o seu efecto. A concentraci\u00f3n faise por absorci\u00f3n de auga e i\u00f3ns na bile almacenada, a cal pode diminu\u00edr o seu volume ata a d\u00e9cima parte.\nEn 2009 demostrouse que a ves\u00edcula biliar extirpada dun paciente pod\u00eda expresar varias hormonas pancre\u00e1ticas, inclu\u00edndo a insulina. Este descubrimento foi sorprendente, porque ata ese momento pens\u00e1base que a insulina se produc\u00eda s\u00f3 nas c\u00e9lulas \u03b2 pancre\u00e1ticas. Os autores suxiren que como a ves\u00edcula biliar e o p\u00e1ncreas est\u00e1n contiguos durante o desenvolvemento embrionario, existe un enorme potencial de que se deriven algunhas c\u00e9lulas pancre\u00e1ticas proxenitoras \u00e1 ves\u00edcula biliar.\nPatolox\u00eda da ves\u00edcula biliar.\nNa ves\u00edcula biliar poden formarse c\u00e1lculos biliares (cristalizaci\u00f3ns ou \"pedras\" na ves\u00edcula), o que se chama lit\u00edase biliar. Os c\u00e1lculos est\u00e1n formados por pigmentos biliares e/ou colesterol que se acumulan dentro da ves\u00edcula ou obstr\u00faen as v\u00edas biliares e xeran patolox\u00edas inflamatorias que, nalg\u00fans casos, poden eliminarse con medicamentos, e noutros deben tratarse con cirurx\u00eda. \u00c1 inflamaci\u00f3n da ves\u00edcula biliar se lle chama colecistite. As v\u00edas biliares ademais de obstru\u00edrense, poden ser o lugar de orixe de tumores.\nOs p\u00f3lipos de ves\u00edcula biliar son crecementos das paredes da ves\u00edcula con forma de p\u00f3lipo. Os aut\u00e9nticos p\u00f3lipos son acumulaci\u00f3ns anormais de tecido das membranas mucosas. Afectan ao 5% da poboaci\u00f3n . As causas non se co\u00f1ecen, pero a incidencia aumenta coa idade, e xeralmente non dan s\u00edntomas. A maior\u00eda dos p\u00f3lipos son benignos pero alg\u00fans poden ser cancerosos.\nA hipersensibilidade da ves\u00edcula cursa cunha dor moi caracter\u00edstica, denominada punto c\u00edstico de Murphy. Ao facermos presi\u00f3n cos dedos sobre o lado dereito do abdome, a uns 2 ou 3\u00a0cm debaixo da beira das \u00faltimas costelas e ao mesmo tempo inspirar profundamente, a persoa xusto despois de comezar a tomar aire, sente unha dor aguda no momento en que a ves\u00edcula inflamada sente a presi\u00f3n causada polos dedos, obrig\u00e1ndonos a cesar bruscamente a inspiraci\u00f3n. Isto denom\u00ednase signo de Murphy positivo, e se tal reacci\u00f3n ocorre durante a inspecci\u00f3n pode ser indicio dunha colecistite.\nNoutros animais.\nA maior\u00eda dos vertebrados te\u00f1en ves\u00edculas biliares, pero os invertebrados non. Por\u00e9n, a s\u00faa forma precisa e a disposici\u00f3n dos condutos biliares pode variar considerablemente. En moitas especies, por exemplo, hai varios condutos separados que se dirixen ao intestino, en vez dun conduto com\u00fan como en humanos. Varias especies de mam\u00edferos (como o cabalo, cervo, rata, e os cam\u00e9lidos suramericanos como as llamas e outros) e varias especies de aves carecen de ves\u00edcula biliar, como tam\u00e9n ocorre nas lampreas."}
{"id": "204454", "revid": "5863", "url": "https://gl.wikipedia.org/wiki?curid=204454", "title": "Mariano Fortuny", "text": ""}
{"id": "204463", "revid": "1576", "url": "https://gl.wikipedia.org/wiki?curid=204463", "title": "No Need to Argue", "text": "No Need to Argue \u00e9 o segundo \u00e1lbum da banda irlandesa de rock The Cranberries, editado o 3 de outubro de 1994 a trav\u00e9s do selo Island Records. Tr\u00e1tase do traballo m\u00e1is exitoso do grupo e vendeu ao redor dos 17 mill\u00f3ns de copias en todo o mundo. Ten o sinxelo m\u00e1is famoso da banda ata a data, \"Zombie\". O disco \u00e9 m\u00e1is escuro e duro que \"Everybody Else Is Doing It, So Why Can't We?\", editado un ano antes. Amosa unha interpretaci\u00f3n m\u00e1is madura da s\u00faa cantante Dolores O'Riordan, escribindo sobre guerra, morte, amor e decepci\u00f3n. A s\u00faa voz \u00e9 m\u00e1is clara, sen as capas do seu anterior traballo.\nNalgunha das canci\u00f3ns a banda decidiu tomar un cami\u00f1o m\u00e1is roqueiro e pesado, usando distorsi\u00f3n e incrementando o volume. O tema \"Yeats' Grave\", listado erroneamente no \u00e1lbum como \"Yeat's Grave\" e nunca corrixido en reedici\u00f3ns f\u00edsicas, fala sobre William Butler Yeats e cita un dos seus poemas, \"No Second Troy\". A canci\u00f3n \"Zombie\", composta por O'Riordan, trata segundo ela do atentado do IRA de 1993 no que morreron dous nenos."}
{"id": "204467", "revid": "23204", "url": "https://gl.wikipedia.org/wiki?curid=204467", "title": "Xinjiang", "text": "Xinjiang (en , Shinjang; en , X\u012bnji\u0101ng), oficialmente rexi\u00f3n aut\u00f3noma uigur de Xinjiang (en , en ) \u00e9 unha rexi\u00f3n aut\u00f3noma da Rep\u00fablica Popular da China.\nA s\u00faa superficie abrangue 1 660 000\u00a0km2, na que viv\u00edan 21 813 334 habitantes en 2010. \nA s\u00faa capital \u00e9 a cidade de \u00dcr\u00fcmqi.\nSubdivisi\u00f3ns.\nXinjiang subdiv\u00eddese en 2 cidades con nivel de prefectura, 7 prefecturas e 5 prefecturas Aut\u00f3nomas. D\u00faas das sete prefecturas fan parte da prefectura aut\u00f3noma casaca de Il\u00ed. Por baixo delas hai 11 sectores, 20 cidades con nivel de distrito, 62 distritos e 6 distritos aut\u00f3nomos; catro destas cidades con nivel de distrito non forman parte de ningunha prefectura e realmente permanecen baixo a administraci\u00f3n do Corpo de Produci\u00f3n e Construci\u00f3n de Xinjiang."}
{"id": "204491", "revid": "15490", "url": "https://gl.wikipedia.org/wiki?curid=204491", "title": "Don Bal\u00f3n", "text": "Don Bal\u00f3n foi unha revista deportiva semanal editada en Espa\u00f1a, con sede en Barcelona, durante o \u00faltimo cuarto do s\u00e9culo XX e especializada en f\u00fatbol.\nTraxectoria.\nA revista comezou a publicarse o 7 de outubro de 1975. Edit\u00e1bao a firma Editorial Don Bal\u00f3n S.A., dirixida por Rogelio Rengel dende 1977, e participada entre outros polo xornalista Luis del Olmo. A redacci\u00f3n estivo sempre localizada en Barcelona.\nDurante os seus anos de vida foi unha das revistas deportivas m\u00e1is importantes de Espa\u00f1a. Nela colaboraron xornalistas como Jos\u00e9 Mar\u00eda Garc\u00eda ou Mercedes Mil\u00e1. Ti\u00f1a distribuci\u00f3n por todo o mundo e dic\u00eda contar cunha rede de correspondentes en m\u00e1is de 50 pa\u00edses. Ofreceu n\u00fameros extra dedicados a competici\u00f3ns espec\u00edficas de f\u00fatbol, mantivo unha web e foi a encargada de organizar dende 1976 un premio anual que levaba o seu nome. O Premio Don Bal\u00f3n ti\u00f1a diversas categor\u00edas: mellor futbolista espa\u00f1ol, mellor futbolista estranxeiro en Espa\u00f1a, mellor xogador revelaci\u00f3n, mellor \u00e1rbitro de f\u00fatbol etc. Ademais, \"Don Bal\u00f3n\" concedeu entre 1984 e 1997 os Premios Literarios Don Bal\u00f3n, que constaban de d\u00faas modalidades: o Premio Don Bal\u00f3n de Novela e Ensaio, e o Premio de poes\u00eda deportiva Juan Antonio Samaranch.\nDesde 1989, \"Don Bal\u00f3n\" era membro da European Sports Magazines, asociaci\u00f3n que abangue publicaci\u00f3ns como a \"World Soccer\" (Inglaterra), \"Kicker\" (Alema\u00f1a) e \"A Bola\" (Portugal), entre outras, e que concede o premio Bota de Ouro ao m\u00e1ximo goleador das ligas europeas. Ademais, desde 2010, \"Don Bal\u00f3n\" colaborou co videoxogo Netliga ao que lle ced\u00eda puntuaci\u00f3ns sobre xogadores.\nAs dificultades econ\u00f3micas da revista e a mala xesti\u00f3n lev\u00e1rona a pechar o 6 de setembro de 2011."}
{"id": "204506", "revid": "89787", "url": "https://gl.wikipedia.org/wiki?curid=204506", "title": "Rafael Pillado", "text": "Rafael Pillado Lista, nado en San Cibrao (Cervo) o 12 de xu\u00f1o de 1942 e finado en Ferrol o 20 de febreiro de 2023, foi un antigo pol\u00edtico e militante sindical galego.\nTraxectoria.\nCando ti\u00f1a tres anos o seu pai, militante comunista, foi detido e l\u00e9vano para a cadea en Ferrol. Estableceuse coa nai en Ferrol para estar preto do pai e aos 15 anos comezou a traballar en Baz\u00e1n, os estaleiros de Ferrol. En 1960 ingresou no Partido Comunista de Espa\u00f1a e nas Xuventudes Comunistas con 18 anos. Fixo o servizo militar e \u00e1 volta participou nun campo de formaci\u00f3n do PCE en Alema\u00f1a do Leste. En 1966 participou na creaci\u00f3n das primeiras formaci\u00f3ns sindicais non oficiais da ditadura, coa creaci\u00f3n das Comisi\u00f3ns Obreiras de Baz\u00e1n, de onde se acaba por formar as Comisi\u00f3ns Obreiras de Galicia.\nO 10 de marzo do ano 1972 os traballadores da Empresa nacional Baz\u00e1n, convocaron unha manifestaci\u00f3n en sinal de protesta e rexeitando o convenio colectivo interprovincial. As manifestaci\u00f3ns sindicais polo establecemento dun novo convenio laboral dentro de Baz\u00e1n, sald\u00e1ronse co homicidio de Amador Rey e Daniel Niebla, mortos por disparo da polic\u00eda franquista. Daquela Rafael Pillado estaba no Sindicato Vertical. En 1972 foi encarcerado, e non foi posto en liberdade ata a amnist\u00eda de 1976. Encabezou a candidatura do PCG pola provincia da Coru\u00f1a nas primeiras elecci\u00f3ns democr\u00e1ticas. En 1979 foi elixido secretario xeral do Partido Comunista de Galicia, en substituci\u00f3n de Santiago \u00c1lvarez. Naquela altura foi partidario do eurocomunismo.\nAnos despois foi expulsado do PCG e o PCE, e sumouse ao Partido Comunista de Galicia - Marxista Revolucionario, a formaci\u00f3n que en Espa\u00f1a lideraba Santiago Carrillo como escisi\u00f3n do PCE.\nPosteriormente pasou ao PSOE, do que tam\u00e9n se deu de baixa, para pasar a apoiar a AGE (Alternativa Galega de Esquerdas). Participou tam\u00e9n nas manifestaci\u00f3ns contra os gaseiros na r\u00eda de Ferrol e foi directivo da Asociaci\u00f3n Cultural \"Fuco Bux\u00e1n\".\nDoente de cancro, denunciou a Navantia pola contaminaci\u00f3n por amianto nos seus anos de traballo. Finalmente faleceu como consecuencia do cancro de pulm\u00f3n."}
{"id": "204508", "revid": "1093", "url": "https://gl.wikipedia.org/wiki?curid=204508", "title": "Sindicato Nacional de Comisi\u00f3ns Obreiras de Galicia", "text": ""}
{"id": "204530", "revid": "22570", "url": "https://gl.wikipedia.org/wiki?curid=204530", "title": "Segunda divisi\u00f3n espa\u00f1ola 2000/01", "text": "A tempada 2000\u201301 da Segunda Divisi\u00f3n de Espa\u00f1a de f\u00fatbol foi a 70\u00aa edici\u00f3n desta competici\u00f3n. Comezou o 2 de setembro\u00a0de 2000 e finalizou o 17 de xu\u00f1o de 2001."}
{"id": "204534", "revid": "89787", "url": "https://gl.wikipedia.org/wiki?curid=204534", "title": "Operaci\u00f3n Campi\u00f3n", "text": "Co nome de Operaci\u00f3n Campi\u00f3n (en lingua castel\u00e1, na que est\u00e1 escrita o sumario, \"Operaci\u00f3n Campe\u00f3n\"), co\u00f1eceuse unha operaci\u00f3n xudicial e policial contra o lavado de cartos e o trafego de influencias levada a cabo en Galicia entre 2011 e 2012. O proceso tivo como figura central o empresario lugu\u00e9s Jorge Dorribo.\nObxecto da trama.\nA investigaci\u00f3n sospeita que o empresario lugu\u00e9s Jorge Dorribo pagar\u00eda a distintos pol\u00edticos galegos, de diversos partidos, para obter beneficios en adxudicaci\u00f3ns de obra p\u00fablica e de subvenci\u00f3ns, que lle permitir\u00edan lavar cartos procedentes, supostamente, do narcotr\u00e1fico. Unha desas actuaci\u00f3ns ser\u00eda a concesi\u00f3n dun cr\u00e9dito de tres mill\u00f3ns de euros por parte do Instituto Galego de Promoci\u00f3n Econ\u00f3mica, baseado en facturas falsas. Entre os pol\u00edticos cos que se relacionou Dorribo ou sociedades por el formadas, estiveron Agust\u00edn Hern\u00e1ndez e Pablo Cobi\u00e1n (PPdeG), Xos\u00e9 Blanco (PSOE) e Fernando Blanco (BNG), sen que estea demostrado que estas persoas recibisen cantidade ningunha.\nA fase p\u00fablica da investigaci\u00f3n comezou o 24 de maio de 2011 cando varios axentes do Servizo de Vixilancia Alfandegaria dete\u00f1en quince persoas, entre elas Jorge Dorribo e o director do IGAPE Joaqu\u00edn Varela de Limia. Como consecuencia da investigaci\u00f3n dimitiron dos seus postos o deputado Pablo Cobi\u00e1n (PP) e o deputado Fernando Blanco (BNG).\nSituaci\u00f3n xudicial.\nO proceso foi iniciado polo Xulgado de Instruci\u00f3n de Lugo, e dirixido no seu comezo pola xu\u00edza Estela San Jos\u00e9. Ao ter a condici\u00f3n de deputado no Congreso dos Deputados un dos imputados, o socialista Xos\u00e9 Blanco, o caso pasou parcialmente ao Supremo."}
{"id": "204537", "revid": "22570", "url": "https://gl.wikipedia.org/wiki?curid=204537", "title": "Segunda divisi\u00f3n espa\u00f1ola 2001/02", "text": "A tempada 2001\u201302 da Segunda Divisi\u00f3n de Espa\u00f1a de f\u00fatbol foi a 71\u00aa edici\u00f3n desta competici\u00f3n. Comezou o 25 de agosto\u00a0de 2001 e finalizou o 25 de maio de 2002."}
{"id": "204549", "revid": "56817", "url": "https://gl.wikipedia.org/wiki?curid=204549", "title": "Segunda divisi\u00f3n espa\u00f1ola 1997/98", "text": "A tempada 1997\u201398 da Segunda Divisi\u00f3n de Espa\u00f1a foi a 67\u00aa edici\u00f3n desta competici\u00f3n. Comezou o 30 de agosto de 1997 e finalizou o 16 de maio de 1998."}
{"id": "204553", "revid": "98629", "url": "https://gl.wikipedia.org/wiki?curid=204553", "title": "Estela San Jos\u00e9", "text": "Estela San Jos\u00e9 Asensio, nada en Valladolid en 1973, \u00e9 unha xu\u00edza espa\u00f1ola, que durante unha d\u00e9cada foi titular do xulgado de instruci\u00f3n de Lugo.\nTraxectoria.\nNada en Valladolid, converteuse en xu\u00edza e en 2006 foi destinada a Lugo para facerse cargo do xulgado de instruci\u00f3n da cidade. En 2008, mentres investigaba unha trama de explotaci\u00f3n a inmigrantes en Lugo, atopou unha rede fraudulenta para a retirada de multas de tr\u00e1fico na Xefatura de Tr\u00e1fico luguesa. Esta investigaci\u00f3n xudicial acabou por custarlle o posto ao xefe provincial de Tr\u00e1fico e ao Subdelegado do Goberno en Lugo, Jes\u00fas Otero Calvo (PSOE). A maior parte dos investigados foron finalmente absoltos, inclu\u00eddos a que despois ser\u00eda alcaldesa de Lugo, Lara M\u00e9ndez. \nEn 2011 iniciou a investigaci\u00f3n da Operaci\u00f3n Campi\u00f3n, que levou a prisi\u00f3n o empresario Jorge Dorribo e a Joaqu\u00edn Varela de Limia, director do Instituto Galego de Promoci\u00f3n Econ\u00f3mica, e que causou a dimisi\u00f3n pol\u00edtica do popular Pablo Cobi\u00e1n Fern\u00e1ndez e do nacionalista Fernando Blanco \u00c1lvarez.\nEn 2015 deixou a cidade de Lugo e marchou a Huelva para facerse cargo do Xulgado 3 do Penal, onde continuaba na primavera de 2018."}
{"id": "204562", "revid": "89787", "url": "https://gl.wikipedia.org/wiki?curid=204562", "title": "Carreira Nova York-Par\u00eds de 1908", "text": "A Carreira Nova York Par\u00eds de 1908 foi unha competici\u00f3n automobil\u00edstica consistente en que os pilotos intentaban viaxar de Nova York a Par\u00eds. Este foi un reto importante dado o estado da tecnolox\u00eda do autom\u00f3bil e as infraestruturas de estradas do momento. S\u00f3 tres dos seis participantes completaron a carreira. O ga\u00f1ador foi o equipo de Estados Unidos, pilotando un Thomas Flyer de 1907.\nEn 1907, a carreira Pequ\u00edn - Par\u00eds inspirou nunha proba a\u00ednda m\u00e1is audaz para estas novas m\u00e1quinas. Ao ano seguinte, a carreira ser\u00eda de Nova York, EE.UU., a Par\u00eds, Francia cunha traves\u00eda en barco de 240\u00a0km. a trav\u00e9s do Estreito de Bering desde Nome ata Cabo Leste, Siberia. Hai que recordar isto era nun momento en que \"o autom\u00f3bil era a cousa m\u00e1is fr\u00e1xil e caprichosa na terra.\".\nA carreira.\nFoi en Times Square o 12 de febreiro de 1908 cando seis coches que representan a catro pa\u00edses partiron da li\u00f1a de sa\u00edda para o que se converter\u00eda nun calvario de 169 d\u00edas. Ondeaban as bandeiras nacionais de Alema\u00f1a, Francia, Italia e Estados Unidos, co Protos en representaci\u00f3n a Alema\u00f1a, o Zust representando a Italia, tres coches (De Dion-Bouton, Motobloc e Sizaire-Naudin) en representaci\u00f3n de Francia, e o Thomas Flyer que compet\u00eda polos Estados Unidos. \u00c1s 11:15 AM un disparo dunha pistola con ba\u00f1o de ouro marcou o inicio dunha carreira ao redor do mundo, nesta novedosa forma de transporte. Por diante os competidores ti\u00f1an moi poucos cami\u00f1os pavimentados, e en moitas partes do mundo nin exist\u00edan as estradas. A mi\u00fado, os equipos percorreron as v\u00edas do ferrocarril cos seus coches dacabalo das travesas do ferrocarril circular durante centos de quil\u00f3metros onde non exist\u00edan estradas.\nO estadounidense Thomas Flyer estaba \u00e1 cabeza cando chegaron a San Francisco logo de cruzar os Estados Unidos n 41 d\u00edas, 8 horas e 15 minutos. Era a primeira vez que un autom\u00f3bil cruzaba os EE.UU. no inverno.\nLogo a ruta levounos a Valdez, Alaska por barco. O equipo Thomas atopou condici\u00f3ns imposibles en Alaska, e a carreira foi desviada a trav\u00e9s do Pac\u00edfico en buque de vapor a Xap\u00f3n, onde os americanos fixeron o seu cami\u00f1o a trav\u00e9s do Mar do Xap\u00f3n. Logo foron a Vladivostok, Siberia por barco para comezar a cruzar os continentes de Asia e Europa. De feito s\u00f3 tres dos competidores pasaron m\u00e1is al\u00f3 de Vladivostok, o Protos, o Zust e o Flyer.\nA tundra de Siberia e Manchuria era unha lameira sen fin, co desxeo da primavera era dif\u00edcil facer progresos. En varios puntos, o avance mediuse a mi\u00fado en metros no canto de quilometros por hora. Co tempo, os cami\u00f1os melloraban a medida que se achegaban a Europa e o Thomas chegou a Par\u00eds o 30 de xullo de 1908 a ga\u00f1ando a carreirar. Os alem\u00e1ns chegaron a Par\u00eds catro d\u00edas antes, pero foron penalizados cun total de 30 d\u00edas por non ir a Alaska, e por transportar o Protos parte do cami\u00f1o nun vag\u00f3n de ferrocarril. Iso deulle a vitoria aos estadounidenses con George Schuster (o \u00fanico americano que cubr\u00edu toda a distancia entre Nova York e Par\u00eds)) por 26 d\u00edas. Os italianos chegaron m\u00e1is tarde, en setembro de 1908.\nA carreira foi de interese internacional con cobertura diaria na primeira p\u00e1xina do \"The New York Times\" (un dos patrocinadores da carreira co diario parisiense \"Le Matin\"). A importancia do evento estendeuse moito m\u00e1is al\u00e1 da carreira en si. Xunto coa Pequ\u00edn - Par\u00eds a carreira que tivo lugar o ano anterior, estableceuse a fiabilidade do autom\u00f3bil como medio de transporte fiable, co tempo o autom\u00f3bil pasou de ser unha diversi\u00f3n dos ricos a unha forma segura e viable de transporte de masas a longa distancia. Tam\u00e9n deu lugar \u00e1 petici\u00f3n da mellora das estradas que se construir\u00e1n en moitas partes do mundo.\nO ga\u00f1ador o piloto George Schuster foi inclu\u00eddo no Automotive Hall of Fame o 12 de outubro de 2010."}
{"id": "204565", "revid": "15490", "url": "https://gl.wikipedia.org/wiki?curid=204565", "title": "Omar al-Mukhtar", "text": "Omar al-Mukhtar, nado o 20 de agosto de 1858 e finado en Suluq o 16 de setembro de 1931, foi un dirixente relixioso e militar libio que guiou a resistencia anticolonial contra os italianos nos anos dez e vinte do s\u00e9culo XX, co\u00f1ecido cos alcume do \"xeque dos m\u00e1rtires\" ou \"o le\u00f3n do deserto\". Capturado polos italianos execut\u00e1rono en 1931.\nTraxectoria.\nNado nun pequeno asentamento da Cirenaica quedou orfo de moi cativo, quedando baixo o coidado do xeque Sharif el-Gariani. Estudou durante oito anos na escola cor\u00e1nica de Jaghbub, onde se integrou na tariqa (confraternidade) sanusi, seguindo despois os seus estudos na madrasa de Janzur. Despois da conquista italiana en 1912 form\u00e1ronse movementos de resistencia senusi, o m\u00e1is destacado dirixido por al-Mukhtar, facendo que f\u00f3ra da zona costeira o poder italiano fose s\u00f3 nominal. En 1923 Idris des\u00edgnao xefe da resistencia guerrilleira contra os italianos. En 1927 unha forte presi\u00f3n italiana parec\u00eda varrer a resistencia de al-Mukhtar que reforzou o enfrontamento de guerrilas para facer fronte \u00e1 situaci\u00f3n, en 1930 as autoridades italianas deportaron \u00e1 poboaci\u00f3n da zona para illar os focos de resistencia . O 11 de setembro de 1931 os italianos captur\u00e1rono preto de Slonta."}
{"id": "204568", "revid": "6939", "url": "https://gl.wikipedia.org/wiki?curid=204568", "title": "John Ronald Reuel Tolkien", "text": ""}
{"id": "204571", "revid": "27155", "url": "https://gl.wikipedia.org/wiki?curid=204571", "title": "\u00c1cido beta-hidroxibut\u00edrico", "text": "O \u00e1cido \u03b2-hidroxibut\u00edrico (tam\u00e9n chamado \u00e1cido 3-hidroxibut\u00edrico ou, cando est\u00e1 ionizado, \u03b2-hidroxibutirato) \u00e9 un hidroxi\u00e1cido que se considera un corpo cet\u00f3nico. \u00c9 un composto de 4 carbonos cun grupo carboxilo e un grupo OH no carbono 3 (ou carbono \u03b2, xa que \u00e9 o 2\u00ba despois do carboxilo). A posici\u00f3n do OH \u00e9 o que lle d\u00e1 os seus nomes alternativos \u03b2-hidroxi ou 3-hidroxi. Ao pH celular normal est\u00e1 ionizado en forma de \u03b2-hidroxibutirato. \u00c9 un composto quiral que ten dous enanti\u00f3meros, o \u00e1cido -\u03b2-hidroxibut\u00edrico e o \u00e1cido -\u03b2-hidroxibut\u00edrico. Son is\u00f3meros do \u03b2-hidroxibutirato, o \u03b1-hidroxibutirato (co OH no carbono 2) e o \u03b3-hidroxibutirato (co OH no carbono 4). Desde un punto de vista metab\u00f3lico e fisiol\u00f3xico consid\u00e9rase un corpo cet\u00f3nico, xunto coa acetona e o acetoacetato, pero, en realidade, desde un punto de vista qu\u00edmico non cont\u00e9n ning\u00fan grupo cetona, xa que \u00e9 un hidroxi\u00e1cido carbox\u00edlico. Igual que ocorre cos outros corpos cet\u00f3nicos, o \u03b2-hidroxibutirato tam\u00e9n aumenta a s\u00faa concentraci\u00f3n no corpo durante a cetose.\nNos humanos, o \u03b2-hidroxibutirato sintet\u00edzase no f\u00edgado a partir do acetil-CoA. Primeiro o acetil-CoA trnsf\u00f3rmase en tres pasos encim\u00e1ticos en acetoacetato libre, que \u00e9 logo reducido a D-\u03b2-hidroxibutirato polo encima \u03b2-hidroxibutirato deshidroxenase, que \u00e9 un encima da membrana mitocondrial interna ligado ao NAD+. O \u03b2-hidroxibutirato pode utilizarse como unha fonte de enerx\u00eda para o cerebro cando os niveis de glicosa sangu\u00edneos son baixos.. O acetoacetato e o \u03b2-hidroxibutirato son transportados polo sangue aos tecidos perif\u00e9ricos, onde poden ser oxidados. \nOs pacientes diab\u00e9ticos poden analizar a s\u00faa urina ou sangue para saber se te\u00f1en cetoacidose diab\u00e9tica. Na cetoacidose alcoh\u00f3lica, este corpo cet\u00f3nico prod\u00facese en grandes concentraci\u00f3ns. Os dous tipos de cetoacidose orixinan un aumento da proporci\u00f3n \u03b2-hidroxibutirato: oxalacetato, o que d\u00e1 lugar a un estancamento do ciclo do \u00e1cido c\u00edtrico e un desv\u00edo da glicosa cara \u00e1 produci\u00f3n de corpos cet\u00f3nicos.\nNa industria, pode utilizarse para a s\u00edntese de pl\u00e1sticos biodegradables, como o poli(3-hidroxibutirato). Este pol\u00edmero pode ser producido bioloxicamente por diversas bacterias, que o usan como fonte carbonada de enerx\u00eda; a produci\u00f3n \u00e9 especialmente abundante na bacteria \"Alcaligenes eutrophus\"."}
{"id": "204579", "revid": "98629", "url": "https://gl.wikipedia.org/wiki?curid=204579", "title": "Copa do Rei de baloncesto", "text": "A Copa do Rei de baloncesto (en castel\u00e1n: \"Copa del Rey de Baloncesto\") \u00e9 unha competici\u00f3n de baloncesto que se disputa anualmente en Espa\u00f1a. Organizada nos seus inicios pola Federaci\u00f3n Espa\u00f1ola de Baloncesto (FEB), desde 1983 a competici\u00f3n \u00e9 organizada pola Asociaci\u00f3n de Clubs de Baloncesto (ACB). O torneo comezou a xogarse co nome de Campionato de Espa\u00f1a, disput\u00e1ndose a s\u00faa primeira edici\u00f3n en 1933. Esta competici\u00f3n foi a primeira que enfrontaba a clubs de todo estados, xa que a Liga Nacional non foi creada at\u00e9 1957, vinte e catro anos despois.\nActualmente disputan a competici\u00f3n oito equipos, sendo estes os sete mellores clasificados na Liga ACB ao final da primeira volta da competici\u00f3n xunto cun conxunto da cidade organizadora do torneo. O formato de competici\u00f3n \u00e9 un sistema de final a oito a partido \u00fanico. Tradicionalmente, o equipo ga\u00f1ador lograba ademais o dereito a inscribirse na seguinte edici\u00f3n da Recopa de Europa. Por\u00e9n, actualmente a Copa non d\u00e1 acceso a ningunha competici\u00f3n de car\u00e1cter continental.\nHistoria.\nA primeira edici\u00f3n da Copa do Rei, naquela altura Campionato de Espa\u00f1a de baloncesto, botou a andar o 15 de outubro de 1933, algo m\u00e1is dunha d\u00e9cada despois da chegada a Espa\u00f1a do baloncesto, grazas ao pai escolapio Eusebio Mill\u00e1n. Nun principio, a s\u00faa primeira edici\u00f3n estaba aberta a todos os campi\u00f3ns rexionais, por\u00e9n, por diversos motivos econ\u00f3micos e profesionais, a competici\u00f3n quedou circunscrita aos campi\u00f3ns e subcampi\u00f3ns de Catalu\u00f1a e Castela. Como o resto de competici\u00f3ns deportivas en Espa\u00f1a, a competici\u00f3n suspendeuse en 1936 debido \u00e1 Guerra Civil, para renovarse novamente baixo unha nova denominaci\u00f3n ao final da mesma, a Copa do Xeneral\u00edsimo.\nAp\u00f3s o mudanza de denominaci\u00f3n, o n\u00famero de equipos participantes aumentou a oito tras a incorporaci\u00f3n de Arag\u00f3n. As\u00ed a copa pasou a ser disputada desde os cuartos de final. Este sistema mant\u00edvose at\u00e9 1942, cando os participantes aumentaron at\u00e9 16 coa incorporaci\u00f3n de clubs de Murcia, Estremadura, Asturias, Pa\u00eds Vasco, Illas Baleares e Galiza, chegando a un tope m\u00e1ximo de vinte e catro participantes na seguinte edici\u00f3n. Neste \u00e9poca, o principal equipo dominador foi o Real Madrid, que conseguiu 15 t\u00edtulos entre os anos 1956 e 1977. Co fin da ditadura e a creaci\u00f3n da Liga ACB en 1983, a Copa foi tam\u00e9n obxecto de remodelaci\u00f3ns que a levaron a ser unha competici\u00f3n de referencia no mundo do baloncesto, export\u00e1ndose o modelo de competici\u00f3n exportouse a outros pa\u00edses e deportes.\nDenominaci\u00f3ns.\nO torneo naceu co nome de Campionato de Espa\u00f1a, por\u00e9n, o nome oficial da competici\u00f3n mudou ao longo dos anos en funci\u00f3n do Xefe de Estado, xa que \u00e9 quen outorga o trofeo desde a primeira edici\u00f3n. As\u00ed, o torneo ten contado coas seguintes denominaci\u00f3ns:\nHistorial.\nCopa do Rei (1977\u2212presente).\nDesde a edici\u00f3n de 1990 a ACB entrega o trofeo MVP ao mellor xogador da Copa do Rei"}
{"id": "204580", "revid": "54334", "url": "https://gl.wikipedia.org/wiki?curid=204580", "title": "Jos\u00e9 Costa Alonso", "text": "Jos\u00e9 Costa Alonso, nado en Tir\u00e1n (Moa\u00f1a) o 10 de marzo de 1887 e finado en Moa\u00f1a o 13 de decembro de 1960, foi un sindicalista galego.\nTraxectoria.\nPresidiu a confrar\u00eda de pescadores de Moa\u00f1a (1921), dirixiu a secci\u00f3n de asuntos sociais do Sindicato Provincial da Pesca, presidiu a Federaci\u00f3n Galega de P\u00f3sitos Mar\u00edtimos e foi inspector do Instituto Social da Mari\u00f1a. Foi concelleiro de Moa\u00f1a durante a ditadura de Primo de Rivera. Dirixiu o xornal \"Galicia Mar\u00edtima\". Publicou diversos artigos de pesca en \"Faro de Vigo\" e as s\u00faas memorias."}
{"id": "204585", "revid": "10599", "url": "https://gl.wikipedia.org/wiki?curid=204585", "title": "Copa do Rei de Baloncesto", "text": ""}
{"id": "204592", "revid": "27155", "url": "https://gl.wikipedia.org/wiki?curid=204592", "title": "\u00c1cido 3-hidroxibut\u00edrico", "text": ""}
{"id": "204593", "revid": "27155", "url": "https://gl.wikipedia.org/wiki?curid=204593", "title": "Beta-hidroxibutirato", "text": ""}
{"id": "204596", "revid": "23204", "url": "https://gl.wikipedia.org/wiki?curid=204596", "title": "Supercopa de Espa\u00f1a de baloncesto", "text": "A Supercopa de Espa\u00f1a de baloncesto, actualmente co\u00f1ecida por motivos de patrocinio como Supercopa Endesa, \u00e9 unha competici\u00f3n que se celebra anualmente en Espa\u00f1a entre catro equipos: o ga\u00f1ador da Liga ACB, o ga\u00f1ador da Copa do Rei, o equipo local e o equipo que faga mellor participaci\u00f3n en competici\u00f3ns europeas a pasada campa\u00f1a. Se o mesmo equipo ga\u00f1a a Copa e a Liga, ent\u00f3n os dous seguintes equipos na Liga ACB compiten.\nA Supercopa naceu na d\u00e9cada de 1980. Neste \u00e9poca a Supercopa enfrontaba ao campi\u00f3n da Liga ACB co campi\u00f3n da Copa do Rei (subcampi\u00f3n se un equipo fac\u00eda dobrete) en pista neutral. O Real Madrid levou a edici\u00f3n do ano 1984, o Joventut de Badalona as dos anos 1985 e 1986 e, a \u00faltima en 1987, foi para o FC Barcelona. En 2004 renaceu a competici\u00f3n co formato actual."}
{"id": "204598", "revid": "10599", "url": "https://gl.wikipedia.org/wiki?curid=204598", "title": "Supercopa de Espa\u00f1a de Baloncesto", "text": ""}
